Title^Author^Date^Link^Content
Gęstnieje bagno przy Wiertniczej. Po kolejnym skandalu w TVN są dwie wiadomości – zła i jeszcze gorsza^Marek Pyza^2021-02-28 10:31:13.122113+01:00^https://wpolityce.pl/media/541091-gestnieje-bagno-przy-wiertniczej^Krynica prawdy całą dobę, specjaliści od samouwielbienia i pouczania, fabryka masówki dla mniej wymagających (ale za to czujących się elitą) przypomina warszawski system odprowadzania ścieków. Gdy jedną awarię uda się załatać, natychmiast wyłazi kolejna. „Ludzie drugiej kategorii”, „współczesne niewolnictwo”, „wykluczenie zawodowe”, „szantaż”, „odwet”, „łamanie prawa pracy”, „patologie”, „orwellowska rzeczywistość”, „nepotyzm”, „łapówki”, „poniżanie”, „łamanie RODO”, „łamanie procedur ustanowionych przez siebie”. Lista zarzutów, jakie stawia TVN/Discovery operator kamery pracujący w stacji przez 23 lata, jest długa i wstrząsająca.  CZYTAJ WIĘCEJ: Tak wygląda sytuacja w TVN? Były pracownik stacji: Stawaliśmy się ofiarami mobbingu, współczesnego niewolnictwa, szantażu  Nie można przejść nad nią do porządku dziennego. Zwłaszcza, że rośnie grono osób, które miały styczność z warunkami pracy w TVN, a dziś potwierdzają wpis Kamila Różalskiego. Koncern musiał zareagować. Wydał kuriozalne oświadczenie.  Warunki zatrudnienia wszystkich osób wykonujących wolne zawody w ramach współpracy z telewizją TVN, w tym operatorów kamer, są zgodne z prawem. (…) Każde zgłoszenie dotyczące potencjalnego naruszenia obowiązujących w firmie zasad bardzo dokładnie analizujemy i traktujemy poważnie. Wewnętrzne postępowania wyjaśniające w takich sprawach są objęte poufnością i nie udzielamy na ich temat informacji. (…) Wobec osób składających skargi nie są wyciągane negatywne konsekwencje, a każda osoba oceniana jest wyłącznie na podstawie swoich kompetencji i zaangażowania w wykonywaną pracę. Mięciutko, słabiutko. Mówią, że zatrudniają zgodnie z prawem – może i to prawda, ale naciągają to prawo tak, by do wypruwających z siebie żył pracowników dokładać jak najmniej, a amerykański właściciel mnożył zyski. Ale dlaczego nie piszą nic o innych zarzutach stawianych przez byłego pracownika - korupcji, mobbingu, łamaniu przepisów, poniżaniu, szantażu itd.? Może dlatego, że są prawdziwe? O części mieliśmy już nieprzyjemność słyszeć, inne afery pewnie będą wyłazić w kolejnych miesiącach. Telewizja traktująca zatrudnionych jak przedmioty (to najłagodniejsze określenie, adekwatne byłoby dużo cięższe) musi mieć za fasadą światowości i profesjonalizmu niezłe bagno. A może powołują właśnie komisję, która ma oszacować, ile jeszcze szamba może wystrzelić i jak poważnymi dowodami dysponują zdesperowani byli (a może i obecni?) pracownicy? TVN w ostatnich miesiącach skupia się na zarządzaniu kryzysowym.  Rok zaczął się od mega skandalu, gdy okazało się, że szefostwo koncernu dzięki znajomościom wepchnęło się do kolejki szczepień i zadbało o własne bezpieczeństwo, zanim jeszcze pierwsze szczepionki zostały rozesłane po Polsce. Trwa festiwal zwolnień i odejść z firmy - często osób pracujących tam od 20 lat, lecz uznanych już za zbędne. Murzyni mogą więc odejść. Wreszcie spółce zajrzała w oczy konieczność pogodzenia się z mniejszym zyskiem z powodu planowanego wprowadzenia nowego podatku od reklam. Firma zareagowała w charakterystyczny dla siebie sposób – rozkręciła histeryczną akcję, do której szantażem wciągnęła inne media i zupełnie apolitycznie (jak to ma w zwyczaju) sięgnęła po wsparcie u zaprzyjaźnionych z właścicielami amerykańskich polityków. Są dwie złe wiadomości dla TVN/Discovery. Pierwsza taka, że pomysł opodatkowania reklam wcale nie upadł i wciąż jest wielce prawdopodobne, że zostanie wprowadzony. Ale druga jest jeszcze gorsza – do katastrofy wcale nie musi doprowadzić uszczuplenie ich zysku z podstawowego contentu (czyli reklam), lecz gniew ludzi, których brutalnie wykorzystują do kręcenia swoją maszynką propagandy.
Chcieliście radia, no to je macie. "Myśleli, że mogą funkcjonować, nie zaprzedając się nikomu, także środowiskom wyznającym lewactwo"^Dominik Zdort^2021-02-27 15:08:43.874375+01:00^https://wpolityce.pl/media/541019-chcieliscie-radia-no-to-je-macie^I ty możesz zostać mordercą niewinnych ludzi, wystarczą dobre chęci i odrobina niezbędnego okrucieństwa. Możesz dołączyć do komanda, które będzie znacznie skuteczniejsze niż jednostki tego typu z obozów koncentracyjnych. Tam mordowani Żydzi, Polacy, Cyganie, homoseksualiści też byli bezbronni, ale przynajmniej mogli próbować jakiegoś symbolicznego gestu oporu, który pokazywał oprawcom, że nie zgadzają się na eksterminację. Obecnie ofiary nie mają nawet symbolicznego głosu, a komanda dysponują wielkim medialnym wsparciem. A kiedy ktoś odważy się zaprotestować przeciw chwaleniu oprawców, musi się liczyć z tym, że zaraz zostanie zaszczuty, oskarżony, że jest cenzorem. Co to by było, gdyby ktoś opublikował tekst, wyemitował audycję chwalącą sonderkommando w obozie Auschwitz, doceniającą działania ich kapo. W końcu to byli wspaniali ludzie, uwalniający swoje ofiary od nieznośnej lekkości bytu…… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Naczelny Polska Press Grupy przekonuje: Nasze gazety i portale internetowe  pozostaną uczciwe, niezależne, wolne^Media Watch^2021-02-26 22:55:15.059770+01:00^https://wpolityce.pl/media/540976-naczelny-polska-press-grupy-pozostaniemy-niezalezni-i-wolni^Członek zarządu i redaktor naczelny Polska Press Grupy, Paweł Fąfara odniósł się na łamach „Dziennika Zachodniego” do sprawy przejęcia firmy, w której pracuje, przez PKN Orlen. CZYTAJ RÓWNIEŻ: UOKiK wydał zgodę na przejęcie Polska Press przez PKN Orlen! „Koncentracja nie wpłynie na konkurencję na rynku wydawniczym” Fąfara przekonuje, że zmiana właściciela nie wpłynie na poziom niezależności dziennikarzy pracujących w tytułach wydawanych przez PPG.  Zmienia się właściciel, my zostajemy tacy sami i takie pozostaną nasze gazety i portale internetowe. Uczciwe, niezależne, wolne  – czytamy. Zwraca się też do polityków PiS:  … i ich sojuszniczych ugrupowań, którzy w swoich zapędach oczekują, że od teraz nie będzie w tytułach Polska Press niewygodnych czy krytycznych materiałów na ich temat  – pisze. Twierdzi, że przedstawiciele grupy byli przekonywani, by PPG nie dołączyła do strajku mediów przeciwko nowemu podatkowi.  Takie materiały będą się pojawiać - dokładnie tak, jak do tej pory. Lokalnie, regionalnie i centralnie. Zawsze, gdy będzie ku temu powód. PiS i jego sojusznicy rządzą już przecież Polską samodzielnie piąty rok. Tym bardziej, jako nieskrępowana żadnymi ograniczeniami władza, w naturalny sposób muszą podlegać krytyce  – czytamy. Zapewnia, że media należące do PPG pozostaną niezależne od polityków.  Dopóki będziemy mogli - będziemy robić swoje. Nie cofniemy się ani o krok. Bo jesteśmy dziennikarzami. Zmienia się właściciel, my zostajemy tacy sami i takie pozostaną nasze gazety i portale internetowe. Uczciwe, niezależne, wolne  – pisze Fąfara. mly/press.pl
Tak wygląda sytuacja w TVN? Były pracownik stacji: Stawaliśmy się ofiarami mobbingu, współczesnego niewolnictwa, szantażu^Media Watch^2021-02-26 16:32:26.845381+01:00^https://wpolityce.pl/media/540922-byly-pracownik-tvn-stawalismy-sie-ofiarami-mobbingu^Kolejne zwolnienia i odejścia z TVN budzą ogromne emocje. W sieci pojawił się wpis byłego operatora pracującego dla tej stacji. Padły mocne oskarżenia m.in. pod adresem amerykańskiego koncernu Discovery.  CZYTAJ RÓWNIEŻ:  Kolejni dziennikarze żegnają się z TVN. Ze stacji odchodzą Maciej Dolega i Aleksandra Janiec Igor Sokołowski żegna się z TVN24. W wiadomości do kolegów tłumaczy: „To już nie jest moje miejsce” Kamil Różalski, który od 1997 roku pracował dla TVN, udostępnił wpis na Facebooku. Pisze w nim o obecnej sytuacji w stacji, w tym o sposobie traktowania dziennikarzy i pracowników stacji. „Łamanie prawa i patologie” – tak zatytułował swój tekst, który opublikował po polsku i po angielsku.  Jak przekonuje Różalski, w 2013 roku został zmuszony do rozwiązania umowy i zostania jedynie współpracownikiem stacji. Stwierdził, że od tego momentu wiele osób związanych z TVN zaczęło być traktowanych jak „ludzie drugiej kategorii”.  Stawaliśmy się ofiarami mobbingu, współczesnego niewolnictwa, wykluczenia zawodowego, szantażu, odwetu. Byliśmy zmuszani przez pracodawcę do pracy po 16-17 godzin dziennie, w wyniku czego traciliśmy zdrowie. Orwellowska rzeczywistość stała się faktem w TVN SA. Nepotyzm, łapówki, łamanie prawa pracy, szantaż, poniżanie, łamanie RODO i inne patologie stały się chlebem powszednim w TVN. Nieprawdopodobnym jest to, że telewizja ta ma czelność pouczać innych w aspekcie etyki, sama nie przestrzegając u siebie podstawowych standardów i przepisów prawa – czytamy w jego wpisie. Jeszcze niedawno w TVN SA zatrudnionych było niezgodnie z prawem pracy około 1800 osób. To ludzie bez prawa do emerytury, urlopu, ubezpieczenia zdrowotnego. To też ogromne pieniądze w nieodprowadzonych składkach do ZUS – dodaje Różalski. Zapewnia też, że wraz z grupą innych pracowników, informował Discovery Inc. o łamaniu prawa w TVN. Co zrobili Amerykanie? Złamali procedury, które sami ustanowili. Naruszyli naszą anonimowość, narażając nas na działania odwetowe ze strony TVN (na które nawiasem mówiąc nie trzeba było długo czekać) – czytamy.     autor: Facebook/Kamil Różalski   mly/Facebook
TVP zaprezentowała telewizyjną ramówkę na wiosnę 2021. Rusza kanał TVP Kobieta, powraca Cejrowski i "Boso przez świat"^Media Watch^2021-02-26 07:32:02.449972+01:00^https://wpolityce.pl/media/540815-tvp-zaprezentowala-telewizyjna-ramowke-na-wiosne-2021^Tej wiosny zobaczymy trzeci sezon wyjątkowego serialu - serialu „Stulecie Winnych” - powiedział w czwartek podczas rejestracji telewizyjnej prezentacji wiosennej ramówki prezes Telewizji Polskiej (TVP) Jacek Kurski. Zapowiedział też uruchomienie kanału TVP Kobieta. Tożsamość - pamiętajmy zawsze, że Telewizja Polska jest medium narodowej tożsamości i budowania narodowej wspólnoty. I musimy bardzo zwracać uwagę na to, co łączy Polaków, szczególnie wobec różnych historycznych wydarzeń i przeżyć — podkreślił Jacek Kurski. Przypomniał, że 1 marca na antenach TVP obchodzony będzie Dzień Żołnierzy Wyklętych. Tej wiosny zobaczymy trzeci sezon wyjątkowego serialu - serialu „Stulecie Winnych”. (…) Zrobiliśmy eksperyment, powtarzamy w tej chwili dwa poprzednie sezony o godz. 21.45 na TVP2 (…). Okazuje się, że te powtórki są liderami pasma - taki jest głód przypomnienia sobie tego świetnego serialu, który jest czymś na miarę współczesnego „Domu”, czyli sagi rodzinnej, która trzydzieści, czterdzieści lat temu była wielkim fenomenem polskiego społeczeństwa — mówił Kurski, dodając, że trzeci sezon serialu wystartuje 7 marca. Prezes TVP zwrócił uwagę na nowy pomysł w ramówce wiosennej.  Codzienne premiery, codziennie nowe odcinki w kinie - po tych serialach, które tradycyjnie się kończą o godz. 21.50 - w TVP2 będą dwa nowe epizody tych formatów, które będą kontynuowane codziennie — podkreślił.  Jest to zmiana, która pozwoli być z TVP w Dwójce — ocenił. Wyjaśnił, że badania pokazują, że milion ludzi od godz. 16 do 23.30 jest z TVP. Podczas rejestracji wieczoru zapowiadającego wiosenną ramówkę TVP zapowiedziano, że widzowie nadal będą mogli oglądać takie seriale, jak m.in. w TVP1: „Klan”, „Leśniczówka”, „Kasta”, „Ojciec Mateusz”, a w TVP2 m.in. „Barwy szczęścia”, „Na sygnale”, „Na dobre i na złe”. Obok polskich seriali Telewizja Polska zamierza wyemitować wiosną kolejny sezon „Kozackiej miłości” oraz nowe zagraniczne produkcje - to m.in.: „Czarna Róża”, „Karmazynowe wesele”, „Promyk nadziei”, „Górscy ratownicy”, „Elif”, „Przysięga” (dwa ostatnie w TVP1). Od 28 marca o godz. 16.05 w TVP1 prezentowany będzie zakupiony od BBC serial „Sekretne życie kotów”. Jacek Kurski zapowiedział, że do TVP „wraca Wojciech Cejrowski i jego +Boso przez świat+”.  Już teraz od marca, w TVP2 w niedzielę premierowe odcinki kultowego formatu wielkiego podróżnika i showmana — powiedział. Nie można nie wyrazić nadziei i wielkiej radości z tego, że wracają do Telewizji Polskiej po pięciu latach kabarety. Jestem bardzo ciekaw, jak to wyjdzie. Myślę, że Bartosz Gajda, Robert Motyka są gwarantami tego, że to się uda — mówił prezes TVP. Mówiłem, że takim transferem zeszłego sezonu było pozyskanie Mateusza Borka do TVP Sport. Mateusz robi doskonała robotę (…). Ale mamy coś w rodzaju transferu roku - Agustin Egurrola. wielki choreograf, wspaniałe, wielkie nazwisko — podkreślił Kurski. Egurrola będzie jednym z jurorów powracającego od 5 marca w TVP2 konkursu „Dance, Dance, Dance”. No i oczywiście, sport! Przypomnę tylko, że Halowe Mistrzostwa w Lekkiej atletyce już teraz w marcu, EURO - w czerwcu i lipcu (…). Mamy mecze eliminacyjne Mistrzostw Świata z Anglią, z Węgrami. No i oczywiście, olimpiada w Tokio - lipiec i sierpień — przypomniał Kurski niektóre z rozgrywek, które będą transmitowane.  Na wszystkich tych imprezach zawsze będzie TVP — obiecał. 8 marca odbędzie się emisja koncertu live pt. „Na zdrowie pań”, a 26 maja - koncertu „Nie ma, jak u Mamy”. Prezes TVP zapowiedział również uruchomienie „pierwszego w historii telewizji naziemnej” kanału TVP Kobieta.  Program, który będzie inspirował, który będzie zachwycał. Będzie edukował, oczywiście i pokazywał zdrowy styl życia. Bedzie miał programy o charakterze medycznym, sportowym, psychologicznym, kulinarnym - liczne własne produkcje — mówił Kurski. dodał, że dyrektorem tego formatu jest Iwona Bocian, która „wprowadzała już z powodzeniem do TVP takie formaty, jak TVP Parlament i TVP Seriale”.  Mam nadzieję, że będzie to piękny kanał nie tylko lajfstajlowy, ale też rodzinny — dodał. Zobaczyli państwo wielkie bogactwo ofert wiosennej TVP — podsumował prezes Jacek Kurski. Zapowiedziano także cykl pięciu wiosennych premier Teatru Telewizji, m.in. przedstawienia „Lewiatana” wg Borysa Akunina w reż. Bartosza Konopki (8 marca), „Miasta kobiet” w reż. Zbigniewa Brzozy (22 marca), „Rosyjskiego kontraktu” wg Andrieja Płatonowa w reż. Krzysztofa Rekowskiego (26 kwietnia). Spektakle Teatru TV prezentowane będą zawsze w poniedziałki o godz. 21 w TVP1. Obok wymienionych programów, w TVP obejrzeć będzie można kontynuacje popularnych programów rozrywkowych, jak „Familiada” i „Postaw na milion” oraz teleturniejów (m.in. „The Voice Kids”) i telewizyjnych show jak „To był Rok”. kpc/PAP
Kolejni dziennikarze żegnają się z TVN. Ze stacji odchodzą Maciej Dolega i Aleksandra Janiec^Media Watch^2021-02-25 17:07:42.102510+01:00^https://wpolityce.pl/media/540757-kolejni-dziennikarze-zegnaja-sie-z-tvn^Maciej Dolega i Aleksandra Janiec odchodzą z TVN24. To kolejni dziennikarze, który w ostatnim czasie pożegnali się ze stacją. Jak podaje serwis Wirtualnemedia.pl Janiec rozstaje się z redakcją za porozumieniem stron, a Dolega na pytania odpowiada oświadczeniem, w którym pisze, że „z początkiem marca rozstaje się z TVN Grupa Discovery”. Oboje byli związani ze stacją od 2012 roku.  W ostatnim czasie ze stacją pożegnali się Igor Sokołowski i Szymon Jadczak.  CZYTAJ TAKŻE:  - Igor Sokołowski żegna się z TVN24. W wiadomości do kolegów tłumaczy: „To już nie jest moje miejsce” - Szymon Jadczak odchodzi z TVN24. Padły mocne słowa: Okazało się, że człowiek to tylko pozycja w Excelu kk/Wirtualnemedia.pl
Cała "GW"! W grudniu witała Polaków przylatujących z Wielkiej Brytanii, dziś sugeruje, że rząd "zaprosił" brytyjską mutację Covid-19^Anatomia manipulacji^2021-02-25 15:52:11.948421+01:00^https://wpolityce.pl/media/540738-cala-gw-sugeruje-ze-rzad-zaprosil-brytyjska-mutacje^Minister zdrowia Andrzej Niedzielski zapowiedział w środę, że chce, aby w woj. warmińsko-mazurskim nauka w klasach I-III wróciła do trybu zdalnego. Zamknięte zostaną galerie, muzea, kina, hotele, korty, baseny i inne miejsca użyteczności publicznej. Wszystko z powodu złej sytuacji epidemiczną. „Gazeta Wyborcza” nie byłaby sobą, gdyby nie wykorzystała tej sytuacji do ataku na rząd, sugerując, że to on „zaprosił brytyjską mutację na Warmię i Mazury”. CZYTAJ WIĘCEJ: Wracają obostrzenia na Warmii i Mazurach. Prezydenci Olsztyna i Elbląga: „To bardzo zła informacja”; „Musimy ograniczyć kontakty” Tomasz Kurs pisze, że brytyjska mutacja koronawirusa może odpowiadać nawet za 70 proc. zakażeń na Warmii i Mazurach. Na jakiej podstawie tak twierdzi? Sanepid w Olsztynie jest czwartą w kraju placówką, która potrafi badać mutacje koronawirusa. Na razie było to tylko 25 losowych próbek zbadanych w laboratorium olsztyńskiego sanepidu. Wynik był zaskakujący, bo aż w 17 z nich wykryto właśnie brytyjską mutację. Choć nie są to reprezentatywne dane i stanowią wstęp do dalszych badań, to wskazują już na przyczynę ogromnej liczby zakażeń na Warmii i Mazurach w ostatnich tygodniach. Ministerstwo Zdrowia informowało o dwóch ogniskach rodzinnych, w których wykryto tę mutację —pisze Kurs, którego tekst opatrzono tytułem: „Koronawirus. Rząd zaprosił brytyjską mutację na Warmię i Mazury?”.    autor: Wyborcza.pl   Autor za taki stan rzeczy obwinia rząd, który nie zamknął granic przed wracającymi z Wielkiej Brytanii na święta Bożego Narodzenia Polakami. A przypomnijmy, że to właśnie w tamtym czasie odkryto brytyjską mutację koronawirusa. Kurs podkreśla, że nie wprowadzono obowiązkowej kwarantanny, a testy były dla chętnych. Niestety, niewiele osób się na nie zgłosiło.  Skąd brytyjska odmiana na Warmii i Mazurach? Oczywiście najbardziej logicznym wyjaśnieniem są powroty z Anglii, które miały miejsce już po tym, jak na Wyspach Brytyjskich rozpoczęła się fala epidemii spowodowana nową mutacją. Inne rządy zamykały wtedy ruch lotniczy, a u nas rodacy wracali do rodzin na święta —czytamy.  Sęk w tym, że „Gazeta Wyborcza” nie protestowała w grudniu, gdy na polskich lotniskach lądowały samoloty z Wielkiej Brytanii z Polakami na pokładzie. Ba! Na stronach „GW” można było przeczytać relacje pasażerów, którym udało się wrócić do Polski tuż przed lockdownem w Wielkiej Brytanii. „GW” była na kilku polskich lotniskach, aby z nimi porozmawiać. Było też o tych, którym to się nie udało. Dlaczego wtedy „GW” nie alarmowała i nie apelowała do rządu, aby nie wpuszczać Polaków wracających na święta do kraju? A może namawiała do powracających, aby poddali się kwarantannie lub zrobili sobie test?    autor: Wyborcza.pl      autor: Wyborcza.pl   kk/”Gazeta Wyborcza”
Co naprawdę powiedział w sądzie Jacek Kurski o mordercy Pawła Adamowicza? TVP ujawnia prawdziwe słowa szefa telewizji publicznej^Zespół wPolityce.pl^2021-02-25 14:47:45.670024+01:00^https://wpolityce.pl/media/540733-tvp-ujawnia-prawdziwe-slowa-prezesa-kurskiego-ws-adamowicza^Telewizja Polska wydała specjalne oświadczenie w sprawie zeznań składanych przez jej prezesa Jacka Kurskiego w sądzie, na rozprawie karnej z prof. Wojciechem Sadurskim. Jacek Kurski miał rzekomo stwierdzić, że „gdyby zabójca oglądał TVP Info Paweł Adamowicz by żył”. Jak się okazuje, wypowiedź Jacka Kurskiego została zmanipulowana i wyrwana z kontekstu. CZYTAJ TAKŻE:TVP kontra Sadurski. Prezes Kurski przed sądem: Szkoda, że zabójca Pawła Adamowicza nie oglądał TVP Info, bo być może Adamowicz by żył „Szkoda, że zabójca Pawła Adamowicza nie oglądał tvp info, bo być może Paweł Adamowicz nadal by żył” - mówi Jacek Kurski podczas przesłuchania w sądzie na sprawie karnej z prywatnego aktu oskarżenia tvp przeciwko prof. @WojSadurski – napisał wczoraj na twitterze Michał Wawrykiewicz z „Inicjatywy Wolne Sądy*
TYLKO U NAS. Wyszkowski: Reakcja RASP na mój wpis jest absurdalna, mają freudowskie skojarzenia. To próba rzucenia Polaka na kolana^Zespół wPolityce.pl^2021-02-25 14:00:43.383350+01:00^https://wpolityce.pl/media/540715-tylko-u-nas-wyszkowski-freudowskie-skojarzenia-rasp^„Próbę sądzenia i dotkliwego ukarania, zmuszenia mnie do przeprosin, oceniam jako próbę rzucenia Polaka na kolana za to, że ośmielił się przyjrzeć działalności Niemców w Polsce” — mówi w rozmowie z portalem wPolityce.pl Krzysztof Wyszkowski, komentując procesowe groźby wydawcy Onetu - RASP. CZYTAJ RÓWNIEŻ: Ofensywa sądowa Onetu. Ringier Axel Springer pozwie Wyszkowskiego m.in. za porównanie portalu do „gazociągu Ribbentrop-Mołotow” CZYTAJ TAKŻE: „Ciekawe co by pisali gdyby istnieli w latach trzydziestych”. Ringier Axel Springer pozwie Marka Suskiego za słowa o Onecie „Co to jest Onet? To elektroniczna wersja gazociągu Ribbentrop-Mołotow czyli polskojęzyczna rura do gazowania Polaków!” - napisał m.in. na Twitterze Krzysztof Wyszkowski. Ringier Axel Springer poinformował, że pozwie za te słowa legendę „Solidarności”.  Członek Kolegium IPN przekazał w czwartek, że RASP żąda za wspomniany wpis przeprosin i 150 tys. zł.
"Wyborcza" uderza w komisję ds. pedofilii. Na celowniku wiceprzewodnicząca Barbara Chrobak i prokuratura^Co tam w Wyborczej?^2021-02-24 21:37:46.034153+01:00^https://wpolityce.pl/media/540580-wyborcza-uderza-w-komisje-ds-pedofilii^Dziennikarze „Gazety Wyborczej” za wszelką cenę próbują zdyskredytować działania komisji ds. pedofilii. W środowym wydaniu na cel obrali sobie wiceprzewodniczącą komisji – Barbarę Chrobak CZYTAJ TAKŻE: -Chcą likwidacji IPN! „GW” uderza w prezesa Szarka: „W mafijnej strukturze, jaką jest obecna władza, tacy bezwolni żołnierze to skarb” -Nihil novi. W „GW” znów straszą faszyzmem w Polsce. Imielski: Hajlujące ramię władzy. Nie muszą się chować po lasach Mimo, że szefem komisji jest związany z Ordo Iuris prawnik dr Błażej Kmieciak, to właśnie Barbara Chrobak odgrywa w niej główną rolę — piszą Czuchnowski i Ivanova, oskarżając Chrobak o zastraszanie pracowników komisji. Następnie wzięto pod lupę profil na Facebooku. Zarzucono, że Chrobak skupia się jedynie na przypadkach pedofilii wśród gejów, przemilczając ten problem wśród duchownych. Dziennikarze zwracają również uwagę na to, że najwięcej informacji na profilu wiceprzewodniczącej zajmują informacje nt. Solidarnej Polski, której jest członkiem. Ugrupowanie Zbigniewa Ziobry nazywają przy tym „koalicyjną partyjką”.  Autorzy koniecznie starają się udowodnić, że zostało naciągnięte prawo, tylko po to, żeby Barbara Chrobak znalazła się w komisji. Jak twierdzą, stało się tak, aby pilnowała interesów prokuratury. Według źródeł „Wyborczej” Barbara Chrobak ma pilnować, jakie sprawy z prokuratury trafią do komisji, a jakie z komisji do prokuratury. (…) Newralgiczne znaczenie ma tu dostęp do akt prokuratorskich śledztw. Dzięki niemu komisja ma teoretycznie możliwość ocenić działania prokuratury i w razie wykrycia nieprawidłowości zawiadamiać organy nadzorujące prokuratora — czytamy. Czuchnowski i Ivanova wspominają także o ważnej roli Prokuratury Krajowej, która ma decydować o tym, „czy i w jakim zakresie udostępniać akta śledztw komisji”. Twierdzą tak na podstawie pisma skierowanego do szefów prokuratur regionalnych przez PK, do którego dotarli. Po co taka ścieżka? Pytamy prokuratorów. -Żeby coś, co jest niezbyt wygodne, przez przypadek się nie wymknęło – odpowiada jeden z nich. — relacjonują publicyści. „Gazeta Wyborcza” będzie chwytać się wszystkiego, co mogłoby chociaż w najmniejszym stopniu nadszarpnąć dobre imię komisji ds. pedofilii lub jakiejkolwiek instytucji państwowej. Ale do tego chyba już wszyscy zdążyliśmy się przyzwyczaić. mm/”GW”
TVP kontra Sadurski. Prezes Kurski przed sądem: Szkoda, że zabójca Pawła Adamowicza nie oglądał TVP Info, bo być może Adamowicz by żył^Media Watch^2021-02-24 20:30:38.718796+01:00^https://wpolityce.pl/media/540633-tvp-kontra-sadurski-odbylo-sie-przesluchanie-kurskiego^Dzisiaj w warszawskim sądzie odbyło się przesłuchanie prezesa Telewizji Polskiej Jacka Kurskiego w związku ze złożonym przez TVP prywatnym pozwem przeciwko prof. Wojciechowi Sadurskiemu. Chodzi o wpis walczącego z rządem Zjednoczonej Prawicy prawnika dot. śmierci Pawła Adamowicza. Tuż po morderstwie, do którego doszło w trakcie finału WOŚP w Gdańsku w styczniu 2019 roku, Sadurski we wpisie na Twitterze stwierdził, że „po tym, jak zaszczuty przez rządowe media polityk został zamordowany, żaden demokrata, żaden polityk opozycyjny, nie powinien przekroczyć progu Gebelsowskich mediów”. To właśnie z powodu tego haniebnego wpisu Telewizja Polska złożyła prywatny pozew przeciwko Sadurskiemu, zarzucając mu zniesławienie. Prezes Kurski, jak wynika z relacji adwokata Michała Wawrynkiewicza (współzałożyciela inicjatywy Wolne Sądy), miał powiedzieć: Szkoda, że zabójca Pawła Adamowicza nie oglądał TVP Info, bo być może Paweł Adamowicz nadal by żył.
Suski w Radzie Programowej PR. Polityk PiS: "Marzy mi się, żeby nasze radio było naszym przyjacielem. Żeby nas bawiło i uczyło"^Media Watch^2021-02-24 18:35:57.426710+01:00^https://wpolityce.pl/media/540619-suski-marzy-mi-sie-zeby-nasze-radio-nas-bawilo-i-uczylo^„Dziękuję za wybór na Przewodniczącego Rady Programowej Polskiego Radia. Marzy mi się, żeby nasze radio było naszym osobistym przyjacielem” - napisał na Twitterze Marek Suski, który został przewodniczącym Rady Programowej Polskiego Radia. CZYTAJ WIĘCEJ: Marek Suski przewodniczącym Rady Programowej Polskiego Radia. Dzisiaj odbyło się jej pierwsze posiedzenie w nowym składzie Dziękuję za wybór na Przewodniczącego Rady Programowej Polskiego Radia. Marzy mi się, żeby nasze radio było naszym osobistym przyjacielem. Żeby nas bawiło, uczyło, wspierało, informowało. Słuchając radia, mamy możliwość obcowania z wysoką kulturą, ale też z rzetelną informacją —napisał Suski.
Dyrektor CMWP: Pomysł likwidacji TVP Info jest absurdalny i absolutnie nieuzasadniony. Telewizja publiczna przywraca pluralizm^Media Watch^2021-02-24 16:54:28.819583+01:00^https://wpolityce.pl/media/540601-dyrektor-cmwp-pomysl-likwidacji-tvp-info-jest-absurdalny^Pomysł likwidacji TVP Info jest w mojej ocenie absurdalny i absolutnie nieuzasadniony - powiedziała PAP wiceprezes SDP, dyrektor Centrum Monitoringu Wolności Prasy SDP Jolanta Hajdasz. Wskazała, że jest to działanie obliczone na to, żeby zlikwidować media, które są niewygodne dla polityków opozycji”. CZYTAJ RÓWNIEŻ: Dr Hajdasz: Dzisiaj nożyczki cenzora trzymane są w rękach właścicieli gigantycznych medialnych, społecznościowych korporacji Na początku lutego PO poinformowała o uruchomieniu akcji zbierania podpisów pod obywatelskim projektem ustawy w sprawie likwidacji TVP Info i likwidacji opłaty abonamentowej. Najpierw trzeba utworzyć komitet inicjatywy ustawodawczej do czego potrzebnych jest minimum 1000 podpisów z poparciem. Szef PO Borys Budka poinformował we wtorek, że zebranych zostało 7 tys. podpisów dla założenia komitetu inicjatywy ustawodawczej. Polityk przekonywał też, że w TVP Info zamiast rzetelnej informacji mamy fabrykę hejtu i nienawiści i jest to biuletyn partyjny zamiast normalnej telewizji informacyjnej. Z kolei prezydent stolicy Rafał Trzaskowski (PO) mówił, że jego ugrupowanie zaczyna akcję zbierania potrzebnych do złożenia obywatelskiego projektu 100 tys. podpisów w 3 miesiące. Pomysł likwidacji TVP Info jest w mojej ocenie absurdalny i absolutnie nieuzasadniony w świetle zasad, na jakich skonstruowany jest polski system prasowy, w świetle zasad wolności słowa, tego, czym powinni zajmować się politycy a co w ich kompetencjach nie jest — powiedziała PAP Hajdasz. W jej ocenie, „nie jest właściwym by politycy zajmowali się tym, jakie anteny będzie miała i ma telewizja publiczna oraz ustawowo regulowali tego typu kwestie”.  Zbiórka podpisów pod projektem ustawy w tej sprawie jest dla mnie działaniem, które ma charakter stricte polityczny, jest nakierowana na wywołanie awantury, konfliktu politycznego, a zupełnie lekceważy zasady, którymi dzisiaj powinny kierować się media w ogóle, nie tylko media publiczne — wskazała. Fakt, że politycy ignorują zasady, które jako politycy sami ustalają dla funkcjonowania mediów, jest dla mnie niezrozumiały. Jest to działanie dziwaczne — podkreśliła. Zdaniem Hajdasz jest to „obliczone na to, żeby zlikwidować media, które są niewygodne dla polityków opozycji”.  Bez względu na ocenę jakości programowej poszczególnych anten telewizji publicznej jedno jest pewne - telewizja publiczna przywraca pluralizm w przestrzeni publicznej w Polsce od kilku lat. Osoby, które były przez lata wykluczane z debaty publicznej, tematy, które były tematami tabu, były pomijane przez media mainstreamowe, powróciły do przestrzeni publicznej — powiedziała wiceprezes SDP. Wskazała, że „przeciętny Polak ma możliwość zetknięcia się z różnego rodzaju sprawami, o których kiedyś w ogóle nie miał pojęcia, w jaki sposób są rozwiązywane”.  To jest bardzo ważne i to politykom PO wyjątkowo przeszkadza. Jest wiele tematów, które media publiczne ignorowały i pomijały wtedy, kiedy ci politycy rządzili Polską. To są tematy takie, jak katastrofa smoleńska, jak pójście do szkoły 6-latków, jak podniesienie wieku emerytalnego, pomysł likwidacji Lasów Państwowych i ich prywatyzacji itd. Media publiczne nie zajmowały się wtedy nimi prawie wcale, nie odgrywały więc wtedy praktycznie żadnej sensownej roli — podkreśliła.  Dyrektor Centrum Monitoringu Wolności Prasy SDP oceniła, że „Platforma domaga się likwidacji TVP Info, bo takie trudne tematy ta antena po prostu porusza”. Hajdasz zastanawiała się, „jak dzisiaj telewizja publiczna może nie mieć anteny nadawanej na żywo, z informacją szybką, informacją pogłębioną?”. Jak mówiła, „każda poważna stacja dzisiaj na świecie ma swój kanał informacyjny i zawsze można poprawiać jego jakość, ale likwidować?”.  Jej zdaniem pomysł likwidacji TVP Info jest „absurdalny i trudno go na poważnie komentować”.  Jeżeli robią to poważni politycy to naprawdę trzeba się zastanowić jaki to interes polityczny za tym stoi — dodała. mly/PAP
Węgry na celowniku niemieckiej rozgłośni publicznej. Rzecznik rządu komentuje: "Mały niemiecki imperializm kulturowy"^Jacek Karnowski^2021-02-23 22:27:00.932123+01:00^https://wpolityce.pl/media/540466-maly-niemiecki-imperializm-kulturowy-wegry-na-celowniku^Niemiecka rozgłośnia publiczna Deutsche Welle, w sensie umiejscowienia i zadań odpowiednik brytyjskiej BBC, zapowiedziała nadawanie programu na Węgry. Poinformował o tym w zeszłym tygodniu Peter Limbourg, dyrektor nadawcy. Stacja uzasadnia swoją decyzję „zagrożeniem medialnego pluralizmu na Węgrzech, presją wywieraną na niezależną i krytyczną wobec władzy prasę”.  To już kolejna taka zapowiedź; nie wiadomo, w jaki sposób Deutsche Welle chce docierać do węgierskich wyborców, ale ważny jest sam komunikat, ustawiający Budapeszt w roli kraju, w którym wyborcy pozbawieni są dostępu do pełnego obrazu sytuacji, i którym trzeba pomóc. Tak jak pomagano krajom za żelazną kurtyną w czasach zimnej wojny. Sprawę skomentował dziś na swoim blogu rzecznik węgierskiego rządu Zoltán Kovács.  Jaki rodzaj kontentu będzie produkowało Deutsche Welle po węgiersku? Może audycje o europejskiej historii w XX wieku? Nie? Może spojrzenie w przeszłość na erę kolonializmu w Afryce? Nie. Sylwetki Marksa, Engelsa czy innych niemieckich rozrabiaków?  Niemiecki nadawca państwowy, podejmując małą, ponadgraniczną wyprawę, dostarczy nam „prawdziwych historii”. W sam raz na wybory w roku 2022-im.  Kovács podsumowuje, że to w sumie „mały niemiecki imperializm kulturowy”.  Sprawa jest rzeczywiście ciekawa, bo przecież w epoce mediów społecznościowych żaden serwis Deutsche Welle nie będzie w stanie realnie wpłynąć na sytuację na Węgrzech. Jeśli niemiecki nadawca decyduje się na taki krok, to głównie po to, by wysłać sygnał w istocie symboliczny. Z jednej strony ma to być alarm w związku z rzekomym zamordyzmem rządu w Budapeszcie, z drugiej rodzaj poniżenia tamtejszych władz, które postawiono w roli ciemiężycieli obywateli, przynajmniej w sferze informacyjnej.  W sumie drobnostka, ale symbolicznie wskazująca na dwulicowosć liberalnego głównego nurtu w Europie. Bo skoro Deutsche Welle tak martwi się niedoinformowaniem węgierskiego społeczeństwa, to może zajęłaby się także obywatelami Niemiec i ich sytuacją? Nie brakuje przecież dowodów, że u naszych zachodnich sąsiadów z pluralizmem jest naprawdę źle. Jest wiele mediów, ale przekazy w zasadzie niemal identyczne. Nieformalna cenzura okazuje się narzędziem równie skutecznym co ustawowe regulacje i zakazy w XX wieku.  Polsce i Polakom Deutsche Welle nie zaoferowała jeszcze specjalnego serwisu, skierowanego do masowego odbiorcy (nie mówimy o tłumaczeniach tekstów z Niemiec, prezentowanych na niszowej stronie). Trochę szkoda. U nas taka akcja wybrzmiałaby jeszcze czyściej niż na Węgrzech.  Ale może jednak nic straconego? Nie, u nas chyba nie trzeba. Wystarczą te media, które już u siebie mamy.  CZYTAJ: „Nie można zwątpić!”. Rzecznik rządu Węgier w „Sieci” ostrzega przed Sorosem: „Nie może być tak, że obywatele wybierają rząd, a zza kulis rządzi jakiś miliarder”
Marek Suski przewodniczącym Rady Programowej Polskiego Radia. Dzisiaj odbyło się jej pierwsze posiedzenie w nowym składzie^Media Watch^2021-02-23 22:23:31.787398+01:00^https://wpolityce.pl/media/540470-suski-przewodniczacym-rady-programowej-polskiego-radia^Marek Suski potwierdził PAP we wtorek, że został przewodniczącym Rady Programowej Polskiego Radia. Poinformował, że wiceprzewodniczącymi Rady zostały Małgorzata Gosiewska oraz Elżbieta Królikowska-Avis. Jak podała „Gazeta Wyborcza” „we wtorek odbyło się pierwsze posiedzenie nowej rady, na początku lutego powołała ją Rada Mediów Narodowych. Kadencja rady programowej trwa cztery lata”. W skład rady wchodzą również Piotr Apel, Renata Butryn, Maria Dłużewska, Jakub Kowalski, Anna Kwiecień, Marek Lewandowski, Jędrzej Karol Lipski, Jan Ordyński, Andrzej Różański, Tomasz Jan Siwak, Dariusz Wasielewski, Barbara Zdrojewska. Rada programowa to ciało doradcze, które liczy 15 członków. 10 wskazują ugrupowania parlamentarne, pięciu wybiera Rada Mediów Narodowych.  kk/PAP
Nie ma wolności bez narodowego kapitału. "Honorujemy człowieka, który najwięcej zrobił w sferze gospodarczej. To nie przypadek"^"Sieci" - Największy konserwatywny tygodnik w Polsce^2021-02-23 13:55:39.791186+01:00^https://wpolityce.pl/media/540294-nie-ma-wolnosci-bez-narodowego-kapitalu^Rok 2020 upłynął pod znakiem pandemii. W tak trudnych warunkach niełatwo podejmować nowe wyzwania czy realizować zamierzone cele. Ta sztuka udała się prezesowi PKN Orlen Danielowi Obajtkowi i to właśnie ten menedżer otrzymał tytuł Człowieka Wolności tygodnika „Sieci” 2020. Finałowa gala ósmej edycji nagrody ze względu na pandemię, w trosce o zdrowie gości i laureata, odbyła się w cyfrowym studiu w hotelu Sofitel w Warszawie. Relacja z uroczystość została wyemitowana 16 lutego w telewizji wPolsce.pl. Wręczamy tytuł Człowieka Wolności, bo uważamy, że wolność to jest ta cecha naszego charakteru narodowego, która czyni Polskę, Polaków czymś szczególnym na mapie całego świata. Wręczamy ten tytuł, bo wiemy, że o tę polską wolność trzeba codziennie walczyć. Trzeba ją pielęgnować, trzeba jej pilnować, tak jak trzeba pilnować państwowości Polski… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
FB zniesie blokadę australijskich mediów po ustępstwach władz. Będą poprawki w ustawie zmuszającej giganta do dodatkowych opłat^Zespół wPolityce.pl^2021-02-23 07:45:08.845208+01:00^https://wpolityce.pl/media/540313-facebook-zniesie-blokade-australijskich-mediow^Facebook zapowiedział we wtorek, że zakończy trwająca od ubiegłego tygodnia blokadę treści mediów z Australii. To efekt porozumienia z australijskim rządem, który zgodził się na poprawki do projektu ustawy zmuszającej portal do płacenia za treści newsowe. CZYTAJ TAKŻE: Kamil Kwiatek: Świat przygląda się batalii Australii i Kanady z Facebookiem. Czy dołączą kolejni? W tle pieniądze, wolność słowa i Trump Jak napisała w oświadczeniu wiceprezes Facebooka Campbell Brown, decyzja o zakończeniu blokady to efekt rozmów z australijskimi władzami. Doszliśmy do porozumienia, które pozwoli nam wspierać wydawców, których wybierzemy, w tym małych i lokalnych wydawców. (…) Rząd wyjaśnił, że zachowamy możliwość decyzji, czy newsy będą pojawiać się na Facebooku, tak by nie być automatycznie poddanym wymuszonym negocjacjom —napisała Brown. Portal od ponad tygodnia blokował w Australii treści pochodzące z mediów w proteście przeciwko procedowanemu projektowi ustawy, który miałby zmusić Google i Facebooka do płacenia za treści newsowe pojawiające się w ich serwisach. Google, który początkowo też groził odcięciem Australii od swych usług, ostatecznie zaczął negocjacje z wydawcami jeszcze przed wejściem w życie ustawy. Jak pisze Reuters, rząd zaproponował cztery poprawki do projektu, które m.in. dają Facebookowi i wydawcom dodatkowe dwa miesiące na negocjacje w sprawie warunków, zanim do gry wkroczy rządowy arbiter. Będziemy dalej inwestować w media globalnie i opierać się wysiłkom konglomeratów medialnych, by promować ramy regulacyjne, które nie biorą pod uwagę prawdziwej wymiany wartości między wydawcami i platformami takimi jak Facebook —stwierdziła Brown. Odniosła się w ten sposób do faktu, że wśród zwolenników nowego prawa są największe media w Australii, w tym News Corporation miliardera Ruperta Murdocha. W australijskim Senacie odbyła się 17 lutego pierwsza debata nad ustawą, która została wcześniej uchwalona w Izbie Reprezentantów. Minister skarbu (finansów) Australii Josh Frydenberg, który prowadził negocjacje z Facebookiem, stwierdził w oświadczeniu, że nowe poprawki mają rozjaśnić zasady planowanego prawa i zapewnić, że wydawcy będą „sprawiedliwie wynagrodzeni”. Minister dodał później, że spór z Facebookiem jest „bitwą zastępczą” szerszych zmagań w sprawie modelu nowych relacji między internetowymi gigantami i mediami oraz rządami państw. kk/PAP
Świat przygląda się batalii Australii i Kanady z Facebookiem. Czy dołączą kolejni? W tle pieniądze, wolność słowa i Trump^Kamil Kwiatek^2021-02-22 23:21:05.815989+01:00^https://wpolityce.pl/media/540276-swiat-przyglada-sie-batalii-australii-i-kanady-z-facebookiem^Minister zdrowia Wielkiej Brytanii Matt Hancock zasygnalizował na antenie Times Radio, że rząd w Londynie powinien pójść drogą Australii, która próbuje zmusić Facebook do płacenia za rozpowszechniane na ich stronach treści australijskich wydawców. Polityk podkreślił, że jest „wielkim wielbicielem” państw, które wypowiedziały wojnę medialnym gigantom, a należą do nich właśnie Australia, a także Kanada. Canberra weszła w spór w Facebookiem z powodu procedowanej w parlamencie ustawy mającej na celu zmuszenie wielkich platform cyfrowych płacenia za rozpowszechniane na ich stronach treści australijskich wydawców. Serwis w odpowiedzi na działania australijskiego rządu zablokował dla mieszkańców tego kraju dostęp do artykułów newsowych. Doszło nawet do tego, że tymczasowo zablokowane zostały również strony rządowe. Ale działania Facebooka tylko utwierdziły rząd premiera Scotta Morrisona, że podąża właściwą ścieżką. Morrison zapewnił, że nie da się zastraszyć GAFAM (Google, Apple, Facebook, Amazon). Facebook w proteście wsparło Google, ale ten drugi koncern poszedł na ustępstwa i podpisał już kilka umów z australijskimi wydawcami. Brytyjski dziennik „Daily Mail” przekonuje, że minister kultury Wielkiej Brytanii Oliver Dowden postrzega to, co miało miejsce w Australii za „niepokojące”, a to właśnie on ma negocjować z Facebookiem.  Śladami Australii chce pójść również Kanada, gdzie ministerstwo dziedzictwa i kultury pracuje już nad analogicznymi regulacjami. Minister kultury Steven Guillebault podkreślił, że negocjacje z koncernami tworzącymi GAFAM prowadzą również rządy Francji, Finlandii i Niemiec. Jego zdaniem przeciwko monopolistom może niedługo zawiązać się koalicja nawet 15 państw. Trzeba w tym miejscu podkreślić, że konieczność podjęcia takich działań sygnalizowano w Kanadzie już w 2019 roku. Pewne propozycje znalazły się nawet w programie wyborczym obecnie rządzącej partii. Czy nie jest jednak za późno? Czy państwa są w stanie złamać monopol Google’a, Apple’a, Facebooka i Amazona? Czy jeżeli Australia i Kanada się nie złamią, a w ślad za nimi pójdą inne państwa, to będziemy mogli mówić o początku końca monopolu GAFAM? Ciekawą opinią na ten temat podzielił się ostatnio dr Jacek Bartosiak w rozmowie z Grzegorzem Sroczyńskim na antenie TOK FM. Znany analityk przypomniał, że w przeszłości miejsce Facebooka czy Google zajmowali potentaci naftowi czy przemysł stalowy.  Pierwsi dostawcy gazu czy prądu robili niesamowitą karierę, aż ich w końcu znacjonalizowano. Jeżeli jest się dostawcą czegoś, co stało się niezbędną linią komunikacyjną do życia, to wcześniej czy później politycy kładą na to rękę i będzie oto wojna —zaznaczył szef Strategy&Future. Bartosiak w swojej wypowiedzi nawiązał również do zablokowania przez Twitter i Facebook kont Donalda Trumpa. W jego opinii, choć mogło to ucieszyć Joe Bidena, to generalnie politycy są na to „wyczuleni”. Moim zdaniem, jak zablokowano Donalda Trumpa, to Biden może się trochę cieszył, ale jak znam polityków, a oni są wyczuleni na to, to natychmiast pojawił pomysł jak to ukrócić. Bo polityk nie może być zależy od Twittera. Na pewno wszyscy politycy tak myślą i będzie wielka batalia o przykrócenie władzy gigantów, będą ustawy antytrustowe, tak jak były na przemysł stalowy —mówił Bartosiak. Czy Twitter i Facebook blokując Trumpa wydały więc na siebie wyrok? Być może przyspieszyły pewne działania. Zauważmy, że choć światowi liderzy z ulga przyjęli wygraną Joe Bidena, to po kilku dniach zdecydowali się skrytykować działania podjęte przez Twitter i Facebook. Oni dobrze wiedzieli, że działania podjęte przez oba serwisy, to było o krok za daleko. Tę ostatnią kwestię podniósł w liście do szefowej Komisji Europejskiej dyrektor generalny Axel Springer, Mathias Döpfner. Döpfner w bardzo mocnym liście do przewodniczącej Ursuli von der Leyen, który notabene nie został odnotowany w polskich mediach (wspomniał o nim Sroczyński w rozmowie z Bartosiakiem), podkreślił że wielkie firmy technologiczne nie powinny posiadać prywatnych danych obywateli. Zdaniem Döpfner Unia Europejska powinna zakazać GAFAM przechowywania prywatnych danych i wykorzystywania tych danych w celach handlowych. Co więcej, podkreśla on, że nie można zgodzić się na osłabienie ochrony danych, nawet w imię dobrowolnej zgody na ich przetwarzanie.  Ciekawy w tym liście jest fragment dotyczący Trumpa. Choć Döpfner przyznaje, że „intuicyjnie” odnosimy wrażenie, że w kwestii zablokowania kont b. prezydenta „postąpiono słusznie”, to sam się zastanawia, czy słusznym jest, aby „kapitalistyczna korporacja decydowała, co politycy mogą mówić i komu?”. W podobnym tonie Döpfnerowi odpisała przewodnicząca KE. Była szefowa niemieckiej obrony narodowej stwierdziła, że choć „kuszące” było wyłączenie konta Trumpowi, to jej zdaniem, tak „poważna ingerencja w wolność słowa nie powinna opierać się wyłącznie o firmowy ramy”. Kto ma je ustalać? Szefowa KE jednoznacznie wskazuje na polityków. Przed nami niezwykle ciekawa batalia o władze, pieniądze i wolność słowa…
Strajk mediów - obrona własnych dochodów czy walka o wolność słowa? Polacy podzieleni niemal pół na pół. Duże echo społeczne konfliktu^Nasz Sondaż^2021-02-22 17:23:05.804765+01:00^https://wpolityce.pl/media/540248-strajk-mediow-obrona-dochodow-czy-walka-o-wolnosc-slowa^Jak wynika z badania pracowni Social Changes na zlecenie portalu wPolityce.pl, Polacy są podzielenie w kwestii intencji mediów, które 10 lutego ogłosiły jednodniowy strajk i przerwały nadawanie.  CZYTAJ: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych Zdaniem 52 proc. badanych, akcja była „przede wszystkim obroną swoich dochodów (interesów). Tak sądzi aż 86 proc. wyborców Zjednoczonej Prawicy, i zaledwie 15 proc. wyborców Koalicji Obywatelskiej.  Z kolei w opinii 48 proc. badanych, działania mediów były „przede wszystkim obroną wolności słowa i demokracji”. Ten pogląd dominuje w elektoracie opozycji.       Pracownia Social Changes zapytała także o poparcie dla planowanego przez rząd podatku od reklam. Wsparło go 30 proc. badanych, a 52 proc. było przeciw. Tu również widać bardzo wyraźny podział polityczny.       Sprawa protestu mediów odbiła się bardzo szerokim echem; słyszało o niej aż 93 proc. badanych.       CZYTAJ TAKŻE: Wysokie poparcie Polaków dla prac nad polską szczepionką przeciw COVID-19. „To także sprawa bezpieczeństwa farmaceutycznego” Badanie zostało zrealizowane metodą CAWI (Computer Assisted Web Interview) na panelu internetowym. Badanie zostało przeprowadzone na ogólnopolskiej, reprezentatywnej (pod względem: płci, wieku, wielkości miejsca zamieszkania) próbie Polaków N=1095 osób w dniach od 12 do 15 lutego 2021 roku. Prej
Paulina Walendziak też paliła, ale się nie zaciągała, czyli kolejny pokutny meldunek aktorki pracującej dla TVP^Stanisław Janecki^2021-02-22 16:29:40.298361+01:00^https://wpolityce.pl/media/540204-kolejny-pokutny-meldunek-aktorki-pracujacej-dla-tvp^Za udział w produkcjach TVP trzeba składać pokutne meldunki, zaś praca w obciachowych „dziełach” TVN meldunków nie wymaga. Napływają kolejne meldunki od artystów, jak to cierpią pracując dla reżimu. A niezawodna „Gazeta Wyborcza” podsuwa im wzory meldunków, żeby sobie nikt nie pomyślał, iż zdrada ma jakiś zasadniczy charakter. W kolejnych meldunkach mamy więc zapewnienia, że palili, ale się nie zaciągali, że objadali się, lecz potem wszystko zwymiotowali, albo że to, co robił Bill Clinton z Moniką Lewinsky nie było seksem. Trzeba się zameldować, a skoro tak, warto te kolejne meldunki odnotować, choć niewielu może znać meldujących. Zameldowała się więc kolejna młoda aktorka (26 lat) biorąca udział w serialu „Osiecka” wyemitowanym przez TVP1 – Paulina Walendziak. W serialu odtwarzała rolę Krystyny Sienkiewicz.  Meldunki są rodzajem spowiedzi z zapewnieniem poprawy i pokuty, co wcale nie musi się przekładać na udział w kolejnej serialowej produkcji TVN, choć czasem się przekłada. Tak się bowiem utarło, że za udział w produkcjach TVP trzeba składać pokutne meldunki, zaś występowanie w obciachowym, manipulatorskim i rewolucyjnym TVN, meldunków nie wymaga, chyba że jako podstawa do awansu. I tak się dziwnie składa, że serialowe produkcje TVP są nie tylko hitami oraz też często artystycznymi osiągnięciami, zaś te w nie wymagającej meldowania TVN – to zwykle rywalizacja między szmirą, a jeszcze większą szmirą. Zresztą producentka mająca prawa do „Osieckiej” była w TVN, ale jakoś nie pałali tam chęcią zrealizowania „Osieckiej”, a wręcz ten projekt olali. A przecież w TVN jest taka wolność, że nawet seriale kryminalne muszą złożyć haracz poprawności i rewolucyjnej czujności, np. w pierwszym odcinku najnowszej produkcji „Nieobecni”. W swoim meldunku 26-letnia Paulina Walendziak doniosła, że „na papierze, koncept serialu, scenariusz wyglądał świetnie”. Zatem „sam fakt tego wielowymiarowego tematu był na tyle porywający, że mnie zachęcił. Dlatego przyjęłam tę rolę, pomimo reżimowej telewizji i moich poglądów, które są diametralnie różne od tych prezentowanych w TVP”. Paliła, ale się nie zaciągała. Aktorka tłumaczy jeszcze, że „robiła to niezależna produkcja, ale pojawiały się pogłoski, że może to kupić TVP i wtedy pewnie będzie jakaś ingerencja”. Jednak „temat jest tak pociągający, że musi wyjść z tego coś dobrego”. Nawet jak potem trzeba złożyć meldunek. Po co jednak kłamać o ingerencjach, których oczywiście nie było, co może potwierdzić każdy, kto brał udział w tej produkcji? Widocznie meldunek byłby za słaby, gdyby był bez insynuacji.  Paulina Walendziak „nie spodziewała się, że coś może pójść nie tak”, ale w końcu było jej „przykro z tego ostatecznego efektu, który nie był taki, jaki sobie wymarzyła”. Wiadomo, 26-aktorka, którą zna cały świat, lepiej wie, jaki powinien być efekt od doświadczonych i mających wiele sukcesów scenarzystów i reżyserów „Osieckiej”. Może zatem autorytatywnie stwierdzić, że „jej zdaniem, pomijając już tutaj kwestię ingerencji telewizji w projekt, twórcom serialu zabrakło momentami po prostu wiedzy”. Jasne, TVP ingerowała, choć nawet palcem nie tknęła koncepcji twórców, a Paulina Walendziak ma wiedzę, której nie mają Maciej Karpiński, Maciej Wojtyszko, Michał Rosa czy Robert Gliński. Oni tylko żyli w tamtych czasach i wiele widzieli na własne oczy, w wielu wydarzeniach pokazanych w serialu brali udział, ale to urodzona w 1994 r. (nie miała jeszcze 3 lat, gdy Agnieszka Osiecka umarła) Paulina wie lepiej, co powinno się wiedzieć o tamtych czasach. Wielka jest skromność młodych artystów. W meldunku pełnym skromności, wiedzy i profesjonalizmu Paulina Walendziak uprzejmie donosi, że „źle się dzieje w Polsce, Polska dla artystów jest bezlitosna”. Czytaj: Polska PiS, gdyż Polska PO była pod tym względem wspaniała i nie mieli racji Agnieszka Holland czy Jacek Poniedziałek, gdy twierdzili, że tak beznadziejnie jak rząd PO-PSL zarządzał kulturą, to nigdy po 1989 r. nie było. Paulina wie swoje – zapewne z bogatego doświadczenia życiowego. Chociaż zatem „rozsypał się ten nasz kraj na bolesne cząstki” i „trudno będzie to posklejać”, ona „wierzyła w ten projekt, w jego moc edukacyjną”. Niestety „trochę co innego zaserwowała nam nasza telewizja”. Jak to „nasza”? Przecież w meldunku było prawidłowe odcięcie się. Paulina Walendziak sumituje się, że „jeśli pracujemy w firmie, gdzie nasz szef ma odmienne poglądy od naszych”, to czy „zwalniamy się z pracy”. No nie. Co ona poradzi, że „aktorstwo to jej zawód” i „musi z tego wyżyć”. I „tam, gdzie ta praca się pojawia i nie jest karcąca dla jej osoby, to bierze w tym udział”. A tu w dodatku „był rozwijający zawodowo projekt”, „odzew mam pozytywny, dostaję dużo wiadomości, że moja postać ożywia ekran, więc bardzo się z tego cieszę, bo o to mi chodziło”. Pani Paulinka „nie żałuje”, ale meldunek złożyć musi, bo co by sobie pomyśleli ci, którzy ciekawych ról jej nie dają, ale mogliby jej zaszkodzić, za to, że paliła, choć bardzo się nie zaciągała. Ten nonkonformizm artystów jest po prostu wstrząsający. I taki ideowy. Co było do zameldowania (CBDZ).
To dopiero jest propaganda. Według "GW" Kaczyński, który martwi się demografią, jest "wściekły", że "Polki przestały rodzić"^Media Watch^2021-02-22 16:20:20.734576+01:00^https://wpolityce.pl/media/540243-wedlug-gw-kaczynski-ktory-sie-martwi-jest-wsciekly^„Gazeta Wyborcza” pochyla się nad coraz bardziej palącym problemem demograficznym. „Matka Polska bezdzietna” - wybija na pierwszej stronie, i przekonuje: „To nie jest tak, że my, Polski, nie chcemy rodzić dzieci. My po prostu nie możemy sobie na nie pozwolić”.  Teza mocno dyskusyjna, ale co innego jest ważniejsze. Bo oto w rozwinięciu tej tematyki, na stronie szóstej, znajdujemy kolejny artykuł dotyczący demografii. Tytuł: „Instytut zachęci do rodzenia dzieci”. Chodzi o plany powołaniu Instytutu na Rzecz Rodziny i Demografii, który - w ramach Nowego Polskiego Ładu - miałby się zająć problemem dzietności systemowo.  I tu prawdziwa perełka, pierwsze zdanie. Brzmi ono tak:  Jarosław Kaczyński jest wściekły, że Polki mimo programu 500 plus przestały rodzić. Nakazał więc swoim podwładnym opracować nowy program demograficzny. Słyszycie to państwo? Gdy prezes PiS martwi się spadającą liczbą ludności Polski, to według „Wyborczej” jest „wściekły, że Polski przestały rodzić”.  Propagandowy ton „GW” przybiera groteskowe rozmiary. Widać w nim - używając tego języka - już tylko wściekłość. Można tylko poprosić, by przejrzeli się w najnowszych wywodach Adama Michnika.  CZYTAJ: Michnik w „El País” o „reżimie” Kaczyńskiego: „Fałszowanie historii i ukrywanie skandali korupcyjnych to nie wszystko” Dla kontrastu, warto przypomnieć, jak „martwił się” o demografię Donald Tusk. W 2011 roku tak odpowiedział na pytanie w tej sprawie:  Donald Tusk: Bomby demograficznej nie rozbroi nikt, poza nami samymi. My możemy napisać 150 ustaw, zbudować 65 systemów emerytalnych, a bomba demograficzna po polsku nazywa się: za mało dzieci. A skoro za mało dzieci, to nie trzeba pisać ustaw, tylko wziąć się do zupełnie innej roboty. Redaktor pyta, jakiej konkretnie? No odsyłam do… do czego? Rzecznik rządu Paweł Graś: Wyjaśnimy po konferencji panu redaktorowi. (śmiech) Donald Tusk: Do czegoś, do kogoś…  Z powodu problemów Polski Donald Tusk nie bywał wściekły w zasadzie nigdy.  Kleb
Kompromitujący wpis "Super Niani". Zawadzka nie chce księży w mediach: "Powinni być w kościołach". Padły mocne odpowiedzi!^Czyżby obłęd?^2021-02-21 22:38:45.034787+01:00^https://wpolityce.pl/media/540143-kompromitujacy-wpis-super-niani-komentarze^Dorota Zawadzka, znana jako „Super Niania”, stwierdziła na Twitterze, że „kompletnie nie rozumie obecności księży w mediach”. Jej zdaniem, duchowni powinni być „jedynie w kościołach”. Wpis Zawadzkiej spotkał się ze zdecydowaną odpowiedzią internautów, a nawet księży, którzy do tej pory w sporach politycznych, raczej stali po jednej stronie z „Super Nianią”. Kompletnie nie rozumiem obecności księży w mediach. Powinni być jedynie w kościołach. —stwierdziła Zawadzka.
Oburzające! Janowski oczernia Pietrzaka, że sprzedał się TVP. Odpowiadają Ziemkiewicz z Makowskim: "Salonowy sługusik"^Notujemy ...^2021-02-21 21:21:30.235388+01:00^https://wpolityce.pl/media/540137-oburzajace-janowski-oczernia-pietrzaka^Robert Janowski, który jeszcze kilka lat temu prowadził program „Jak to melodia?” w TVP1, teraz jest zaciekłym przeciwnikiem Telewizji Polskiej. W wideorozmowie umieszczonej na facebookowym profilu KOD-u, w której uczestniczyli również „Skiba” i Andrzej Zimowski, Janowski wypowiedział oburzające słowa o Janie Pietrzaku. W rozmowie padło pytanie o artystów, którzy „walczyli z władzą PRL-owską (…), a tej władzy się totalnie zaprzedali”. Prowadzący rozmowę Andrzej Majdański pytał swoich rozmówców, co się stało, że tym artystom „jeden autorytaryzm pasował, a drugi autorytaryzm nie stanowi dla ich żadnego problemu”. Głos zabrał Janowski. Pan Pietrzak mi się mi przyszedł na myśl, który był legendą i wszyscy do niego lgnęli i to była cudowna bohema, fantastyczne środowisko literackie, artystyczne. Nie wiem, trudno mi powiedzieć. Może dystrybucja dóbr, może na starość człowiek robi się wygodny i jeżeli chce mieć zasobniejszy portfel. Wpływ Telewizji Polskiej może mieć tutaj bardzo, ponieważ jak się tak sączy kropla po kropli, to jakoś tam każda skała zareaguje. Tym bardziej, że bardzo terenów w Polsce wciąż nie ma dostępu do kablówek, do satelity, więc jedynym prawdziwym przekazem jest to, co jest w TVP1 i TVP Info —mówił Janowski, który w dalszej części swojej wypowiedzi przyznał, że kiedyś w ramach eksperymentu przez trzy dni specjalnie słuchał TVP Info i prawie uwierzył temu, co słyszał.
Tu nie chodzi o wolność słowa! "Dziennikarze, którzy stawiają własny interes ekonomiczny wyżej niż prawdę, mówią o sobie wszystko…"^Marzena Nykiel^2021-02-19 22:31:07.104516+01:00^https://wpolityce.pl/media/539118-tu-nie-chodzi-o-wolnosc-slowa^Każda próba wzmocnienia mediów z polskim kapitałem kończy się potężną awanturą. Nie inaczej się stało w chwili, gdy padła propozycja wprowadzenia składki solidarnościowej, którą największe koncerny i fundusze dysponujące portalami internetowymi i stacjami telewizyjnymi czy radiowymi miałyby płacić od wpływów z reklam. Pozyskane w ten sposób środki przeznaczono by na walkę z pandemią i kulturę. Odpowiedź na takie plany rządu była jednoznacznie odmowna. Koncerny sięgnęły po najbardziej radykalny krok i na dobę zawiesiły swoją działalność. Dlaczego zamiast dyskutować o projekcie i wypracować satysfakcjonujące rozwiązania, pozbawiły swoich widzów dostępu do informacji, a nawet rozrywki? Żeby zasiać totalny niepokój, rozwścieczyć i wzbudzić skojarzenia ze stanem wojennym, nad czym od pierwszych chwil pracowali w mediach społecznościowych nie tylko dziennikarze, lecz i politycy opozycji.… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Igor Sokołowski żegna się z TVN24. W wiadomości do kolegów tłumaczy: "To już nie jest moje miejsce"^Media Watch^2021-02-19 13:02:31.770628+01:00^https://wpolityce.pl/media/539870-igor-sokolowski-zegna-sie-z-tvn24^„Igor Sokołowski, dziennikarz i prezenter TVN24, odchodzi z tej telewizji informacyjnej” - poinformował portal Wirtualnemedia.pl. Dziennikarz potwierdził tę informację w rozmowie z serwisem. Sokołowski z TVN-u odchodzi po raz drugi. Poprzednim razem pożegnał się ze stacją w 2015 roku. Następnie przez niemal rok pracował w TVP Info, aby od lipca 2016 związać się z telewizją Wirtualnej Polski. Do TVN-u wrócił w styczniu 2018 roku. Łączył to z pracą na kolei. Od kilku lat jest pracownikiem PKP Polskie Linie Kolejowe, gdzie jak sam mówi - zajmuje się bezpieczeństwem —informuje portal. W czwartek wieczorem Sokołowski wysłał pożegnalnego e-maila do kolegów z redakcji, który zamieścił serwis Wirtualnemedia.pl. W ostatnim czasie wydarzyło się kilka mniejszych i większych rzeczy, które przesądziły o tym, że to już nie jest moje miejsce. Odejście to naprawdę niełatwa decyzja, ale uczciwość względem Widzów, Was i samego siebie - nie pozostawia mi innej możliwości. Złe rzeczy - chciałbym zapomnieć. Dobre - pozwolicie, zabiorę ze sobą w postaci wspomnień. Za swoje przewiny - przepraszam. Praca z Wami była przywilejem. Bardzo za to dziękuję —napisał. Pytany z kolei w rozmowie z Wirtualną Polską, czy o jego odejściu zdecydowały naciski polityczne, odpowiedział: Zupełnie nie. Na szczęście w TVN24 mieszczą się osoby z bardzo różnymi poglądami. Ja wiem, jak ta stacja jest postrzegana, ale to nie ma wiele wspólnego z rzeczywistością. To jest tylko ”gęba”, która jest tej stacji przyprawiana. TVN jest stacją, która nigdy nie próbowała w jakikolwiek sposób wpłynąć na moją narrację, w przeciwieństwie do TVP. kk/Wirtualnemedia.pl/Wirtualna Polska
Szefowa Biełsatu o wyroku 2 lat więzienia dla reporterek stacji: "To początek wielu czarnych dni dla białoruskiego dziennikarstwa"^Zespół wPolityce.pl^2021-02-19 11:15:02.765780+01:00^https://wpolityce.pl/media/539852-szefowa-bielsatu-o-wyroku-dla-reporterek-stacji^To czarny dzień dla Biełsatu, białoruskiego dziennikarstwa i Białorusi – mówi PAP szefowa telewizji Biełsat Agnieszka Romaszewska-Guzy, komentując skazanie reporterek tej stacji na dwa lata więzienia za relacjonowanie protestu. CZYTAJ TAKŻE:  -Dziennikarki Biełsatu skazane! Dwa lata kolonii karnej dla Kaciaryny Andrejewej i Darii Czulcowej za „organizację zamieszek” -Nawet dramat dziennikarek Biełsatu to dla „GW” pretekst do uderzenia w prezydenta. Wieliński manipuluje: ”Milczy Andrzej Duda” Powiem więcej, to początek wielu czarnych dni dla białoruskiego dziennikarstwa — mówi Romaszewska-Guzy, przypominając, że w piątek w Mińsku ruszył kolejny proces karny dziennikarki Kaciaryny Barysewicz z niezależnego portalu TUT.by i lekarza Arcioma Sarokina. W czwartek sąd w Mińsku skazał na dwa lata więzienia reporterki Biełsatu, Kaciarynę Andrejewą i Darię Czulcową, za to, że 15 listopada prowadziły relację online z mitingu upamiętniającego pobitego na śmierć przez tajniaków Ramana Bandarenkę. Według zarzutów prokuratury, które Romaszewska-Guzy określiła jako „absurdalne”, dziennikarki „kierowały protestami”. Przyzwyczailiśmy się, że represje eskalują. Nasi dziennikarze najpierw dostawali grzywny, potem byli zatrzymywani. Następnie zaczęto ich umieszczać w areszcie za +wykroczenia+, a teraz zaczęły się sprawy karne i dziennikarze są po prostu wsadzani za kraty  — mówi Romaszewska-Guzy. W ubiegłym roku 26 dziennikarzy Biełsatu odsiedziało od kilku dni do dwóch tygodni, niektórzy dwukrotnie, a jeden – trzykrotnie. Obecnie w areszcie przebywa operator Zmicier Sołtan, w czwartek po 10 dniach na wolność wypuszczono reporterkę Lubou Łuniową. Co my możemy w tej sytuacji zrobić? Na pewno nie możemy się wycofać, bo jakiekolwiek przerwanie czy wstrzymanie naszej działalności byłoby pokazaniem, że zastraszanie przyniosło skutek. Nie możemy dać za wygraną, by poświęcenie naszych koleżanek nie poszło na marne  — przekonuje dyrektorka Biełsatu.  Będziemy pracować dalej  — zapewnia. Romaszewska-Guzy uważa, że potrzebna jest zdecydowana reakcja na to, co dzieje się na Białorusi.  Jestem przekonana i staram się to głosić wszędzie, że tutaj potrzebne są jak najmocniejsze kroki, m.in. ze strony UE  — mówi. Jej zdaniem dotychczasowe sankcje można uznać za „działania symboliczne”. Ta niewielka ilość zakazów wjazdu i jakieś nieliczne sankcje to na pewno nie uderzyło w ten reżim. Poza tym konieczny jest nacisk na (prezydenta Rosji) Władimira Putina, który jest głównym oparciem Alaksandra Łukaszenki. Nie wiem, czy Unia jest na to gotowa, ale to jest bardzo potrzebne  — twierdzi dyrektorka białoruskojęzycznej telewizji. Zgadzam się z opinią, że Łukaszenka (reprezentuje) ten typ wschodniej satrapii, która szanuje tylko siłę. Te sankcje, które dotąd zastosowała Unia, na pewno nie były przejawem siły i na pewno nie były tak odebrane w Mińsku  — mówi Romaszewska-Guzy. Oczywiście nie ma złudzeń, że o sytuacji na Białorusi decydują sami Białorusini. Te działania zewnętrzne, sankcje, mogą to jedynie ułatwić  — ocenia. Jej zdaniem trudno prognozować, czy „droga Białorusinów będzie krótsza czy dłuższa”. W lecie i na jesieni wydawało się, że to może stać się szybciej, ale reżim okazał się silny represjami  — mówi Romaszewska-Guzy.  Jej zdaniem niespotykana dotąd w historii niepodległej Białorusi skala represji świadczy o „ogromnym strachu” władz. Nie mam wątpliwości, że represje są po raz pierwszy tak ogromne dlatego, że po raz pierwszy Łukaszenka ma bardzo poważną szansę stracić władzę. On jest spanikowany  — przekonuje. Całe jego otoczenie też sobie z tego zdaje sprawę, ale, z drugiej strony, obserwując tych ludzi, którzy +produkowali+ proces naszych dziennikarek, widać, że odruchy warunkowe wykształcone przez reżim są ciągle silne. Dwudziestodwuletnia pani prokurator, niewiele starsza sędzia – one nie wierzą, że Łukaszenka się kiedyś skończy. A kariera przed nimi jeszcze przecież długa  — mówi rozmówczyni PAP. Biełsat jest jedyną białoruskojęzyczną telewizją działającą na Białorusi. Jest nadawana z Polski, a organizacyjnie znajduje się w strukturze TVP. Na Białorusi jest dostępna za pośrednictwem satelity i w internecie. mm/PAP
Czy tygodnik "Sieci" faktycznie musi przeprosić Tomasza Lisa? "Zbyt pospieszna teza, w naszej ocenie to nie jest możliwe"^Media Watch^2021-02-18 22:24:50.636835+01:00^https://wpolityce.pl/media/539811-czy-tygodnik-sieci-faktycznie-musi-przeprosic-lisa^Pan redaktor Tomasz Lis ogłosił w mediach społecznościowych:  Sąd prawomocnie zdecydował, że za tę okładkę pan Karnowski musi mnie przeprosić. Warto było czekać 8 lat, bo ten atak był źródłem smutku moich dzieci, o mnie nie wspominając.
Tytuły kupione przez Orlen to „ofiary PiS”? Szokujące manipulacje niemieckiej gazety: „Od początku roku wielu dziennikarzy boi się presji"^w Prasie Światowej^2021-02-18 18:38:16.936079+01:00^https://wpolityce.pl/media/539757-niemiecka-gazeta-manipuluje-ws-orlenu-i-zakupu-mediow^„Frankfurter Allgemeine Zeitung” znów uderza w rząd Prawa i Sprawiedliwości oraz niepokoi się ws. zakupu przez Orlen sieci gazet lokalnych i portali internetowych od niemieckiej grupy wydawniczej Passau (VGP). Korespondent FAZ w Polsce kłamie, że niemiecki koncern stał się „ofiarą” PiS. Nie zauważył, że Niemcy od dawna szukali kupca dla swojej polskiej odnogi? CZYTAJ TAKŻE: Prezes Obajtek: Próbowano nam niejednokrotnie wmawiać, że kapitał nie ma narodowości. Ale to były tylko i wyłącznie kłamstwa Pod koniec 2020 roku PiS znalazł wreszcie pierwszą ofiarę: bawarską Grupę Wydawniczą Passau (VGP)”, która sprzedała sieć gazet regionalnych, lokalnych i portale internetowe w Polsce koncernowi Orlen. „Od początku roku wielu dziennikarzy boi się presji ze strony koncernu – przekonuje Gerhard Gnauck, dziennikarz „FAZ”. Czy autor „zapomniał”, że transakcja była całkowicie dobrowolna, a niemiecka grupa wydawnicza od dawna poszukiwała kupca dla swoich tytułów? Jak na korespondenta w Polsce, to wiedza pana Gnaucka wydaje się mocno ograniczona. Chyba, że chodzi o manipulację. Tych, w tekście FAZ, znajdziemy dużo więcej.  FAZ pochyla się tez z troską nad rzekomą gehenną Rafała Trzaskowskiego, któremu nie podoba się krytyka ze strony publicznego medium. Obsesję prezydenta Warszawy, korespondent FAZ w Warszawie, przedstawia jako jego udrękę.  Rafał Trzaskowski, najpopularniejszy polityk PO, który nieznacznie przegrał wybory z prezydentem Andrzejem Dudą, musi od tamtego czasu znosić zjadliwe informacje publicznej telewizji na jego temat – pisze Gnauck, który nie rozumie, że krytyka jest integralną częścią działania mediów, także publicznych.  Ciekawe, że korespondent FAZ nie pisze o obsesji Trzaskowskiego i autorytarnych zapędów prezydenta Warszawy, który chce likwidować TVP.INFO, a to oznacza wyrzucenie tysięcy ludzi na bruk.  Narracja Gnaucka z FAZ jest tak przerażająco nieobiektywna, że jest to w stanie zauważyć student pierwszego roku dziennikarstwa. Tą narracją znad Wisły karmi się jednak czytelnik w Niemczech. Szkodliwa i tendencyjna propaganda najwyraźniej nie przeszkadza niemieckiemu wydawcy. WB Źródło DW, FAZ
Premier o wprowadzeniu podatku od reklam: Giganci cyfrowi i najbogatsze firmy de facto uniemożliwiają rozwój mniejszym przedsiębiorstwom^Zespół wPolityce.pl^2021-02-18 18:06:21.490620+01:00^https://wpolityce.pl/media/539778-premier-giganci-cyfrowi-uniemozliwiaja-rozwoj-malych-firm^Projektowana przez rząd „opłata cyfrowa” ma dać mediom lokalnym, przyćmionym przez ogólnoświatowych czy ogólnoeuropejskich gigantów, szansę zaistnienia - przekonywał w czwartek w Katowicach premier Mateusz Morawiecki. CZYTAJ TAKŻE: -Müller: MF przygotowuje nowy projekt ws. podatku od reklam. Będzie uwzględniał część uwag zgłoszonych do aktualnego projektu -Próbują skłócić przedsiębiorców z rządem? Lewandowski o podatkach dla gigantów: Pogarszają kondycję polskich firm We wtorek minął termin prekonsultacji projektu ustawy, wpisanego na początku lutego do wykazu prac legislacyjnych rządu, której konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek od reklam ma trafić m.in. do Narodowego Funduszu Zdrowia, a także na Narodowy Fundusz Ochrony Zabytków i nowo utworzony Fundusz Wsparcia Kultury i Dziedzictwa Narodowego w Obszarze Mediów. Rządowe plany zaniepokoiły dużą część mediów, które 10 lutego protestowały we wspólnej akcji „Media bez wyboru”. Protest mediów wsparły również niektóre opozycyjne partie polityczne. W ubiegły piątek sprzeciw wobec projektowanych zmian wyraził koalicjant PiS - Porozumienie. Premier Morawiecki nazwał w czwartek postawę Porozumienia w tej sprawie „konstruktywną”, ponieważ - jak ocenił - ugrupowanie to dąży do tego, aby „wypracować akceptowalną dla wszystkich formułę tej opłaty”. Szef rządu przekonywał na konferencji prasowej w Katowicach, że „opłata cyfrowa”, jak ją określił, powinna być tak skonstruowana, „aby media lokalne, które są przyćmione przez potężne media ogólnoeuropejskie, czy ogólnoświatowe, miały większą szansę zaistnienia”.  A więc walka o wolność słowa, walka z poprawnością polityczną to jest walka również o to, żeby gigantów cyfrowych i najbogatsze firmy, które tutaj de facto pośrednio uniemożliwiają rozwój mniejszym firmom, żeby tutaj wyrównać nieco to pole gry  — zaznaczył Morawiecki. Duża część mediów, podobnie jak opozycja, uważa, że wprowadzenie podatku od wpływów z reklam niekorzystnie wpłynie na sytuację finansową prywatnej prasy, portali, rozgłośni radiowych czy telewizyjnych, co w konsekwencji może prowadzić do ich likwidacji. mm/PAP
wPolityce.pl w czołówce najbardziej opiniotwórczych portali. Jesteśmy jedynym konserwatywnym medium ujętym w zestawieniu^Media Watch^2021-02-18 15:59:51.806241+01:00^https://wpolityce.pl/media/539754-wpolitycepl-w-czolowce-najbardziej-opiniotworczych-portali^Instytut Monitorowania Mediów przedstawił swój najnowszy raport. Z danych za styczeń wynika, że wPolityce.pl niezmiennie znajduje się w czołówce rankingu dotyczącego najbardziej opiniotwórczych portali internetowych. Portal wPolityce.pl jest jedynym konserwatywnym medium ujętym w zestawieniu. CZYTAJ TEŻ: — wPolityce.pl jedynym konserwatywnym medium wśród 10 najczęściej cytowanych portali w 2020 roku! Dziękujemy! Portal wPolityce.pl znalazł się na 5. miejscu w swojej kategorii z 808 cytowaniami w mediach. Pierwsze miejsce przypadło Onetowi (5712), drugie Wirtualnej Polsce (3320), a trzecie interia.pl (2337) Dziękujemy, że jesteście z nami! wkt/IMM
Ludzie Michnika znowu wspierają epidemicznych "siewców śmierci".  Cynicznie grają na klęskę Polaków w walce z epidemią czy już tak zgłupieli?^Michał Karnowski^2021-02-18 10:53:05.333772+01:00^https://wpolityce.pl/media/539697-ludzie-michnika-wspieraja-epidemicznych-siewcow-smierci^Jeszcze wczoraj mogło się wydawać, że pochwała zakopiańskiego imprezowania w czasie epidemii to jakiś błąd gazety Michnika, wypadek przy pracy sfrustrowanego zespołu.  Opisał to Jacek Karnowski:  Upojona tzw. strajkiem kobiet, pandemicznymi kłopotami rządu oraz globalnymi sukcesami lewicy „Gazeta Wyborcza” niczym kania dżdżu wypatruje kolejnych sukcesów. I wypatrzyła. Piórem Jerzego Sawki uznała, że masowe pijaństwo i burdy w Zakopanem były „nocą wyzwolenia na Krupówkach”.  Faktycznie, dziennik Michnika ocenił piórem Jerzego Sawki iż zabawowa noc na Krupówkach to najmocniejszy od 2015 r. akord buntu wobec obecnej władzy. To był bunt mocniejszy od Strajku Kobiet, od marszów KOD, od manifestacji pod sądami. Był najmocniejszy dlatego, że absolutnie lekceważący obecną władzę. Jakby nie istniała. Redaktor Naczelny tygodnika „Sieci” ocenił: Nienawiść do obecnej władzy sprawiła, że są skłonni interpretować politycznie każdą niesubordynację społeczną, a w każdym wybuchu chamstwa widzą słuszny bunt. Można powiedzieć, że to odtworzenie starej komunistycznej kliszy, zgodnie z którą każda nieprawość w świecie kapitalistycznym była albo słusznym buntem, albo produktem niesprawiedliwych, spróchniałych stosunków społecznych. A przecież, gdyby rządziła Platforma, to też zarządziła by lockdown, sądzę nawet, że ściślejszy i gorliwiej nadzorowany niż ten wprowadzony przez rządy PiS. I ta młodzież na Krupówkach też by się upiła, i też atakowałaby policjantów. Tak jak atakuje policjantów młodzież angielska z nielegalnej imprezy, rozgonionej przez funkcjonariuszy (doniesienie BBC z dziś rano).  CZYTAJ WIĘCEJ: Celebrując chamstwo i skrajny egoizm młodych ludzi „GW” kopie dołki, w które i ona wpadnie. To dogoni ich znacznie szybciej niż sądzą Dzisiejsze wydanie „Gazety Wyborczej” przynosi jednak dowód, że tekst o Zakopanem nie był przypadkowy.  W relacji z Poznania o klubach/dyskotekach (czysta rozrywka), które próbują otwierać się mimo zakazów, widać poparcie, a działania władz - państwowych i samorządowych - są określane słowami nacechowanymi negatywnie.  Tytuł brzmi  „Bat na kluby”, a nadtytuł  „Policja wciąga samorząd w represje”. A więc język, którego GW używa od lat, gdy chce kogoś przedstawić jako ofiarę.  Czytamy:  To już nie tylko kontrole i śledztwa. W represje policja wciąga także samorząd. (…) Przed wejściem do klubu stanął kordon policjantów z tarczami. (…) Poznańska policja poszła jeszcze dalej. W urzędzie miasta złożyła wniosek o cofnięcie klubowi koncesji na sprzedaż alkoholu. - Policja próbuje rękoma samorządu szykanować i zastraszać przedsiębiorców. Nie chcemy w tym uczestniczyć - komentuje jeden z urzędników.  Szykany, zastraszenia, represje - takimi słowami opisują próbę uniemożliwienia tańcowania w tłoku i ścisku czasie epidemii.  Czy ludzie Michnika robią to cynicznie, grając na klęskę Polaków i Polski w walce z epidemią czy po prostu zgłupieli?  Trudno ocenić. Ale tak czynią. Coraz mocniej o konsekwentnie wspierają „siewców śmierci”. Ale przecież wiemy, że gdy wskutek tego typu działalności wzrosną statystyki zakażeń i zgonów, bez mrugnięcia okiem oskarżą o to rząd.
Zmarł wieloletni dziennikarz TVP Warszawa Marek Maldis. "Ciepły, serdeczny, miły, tak będziemy go zawsze wspominać"^Wspomnienie ...^2021-02-17 16:38:20.908364+01:00^https://wpolityce.pl/media/539608-zmarl-wieloletni-dziennikarz-tvp-warszawa-marek-maldis^Jak podaje portal warszawa.tvp.pl, Marek Maldis - publicysta, reżyser filmów dokumentalnych i scenarzysta zmarł w wieku 72 lat. Przez wiele lat był dziennikarzem TVP Warszawa. Maldis był absolwentem żoliborskiego LO im. Joachima Lelewela oraz UW. Był laureatem wielu nagród i wyróżnień w tym „Złotego Ekranu”, uhonorowany odznaczeniem „Zasłużony dla Warszawy”.  Marek Maldis był autorem filmów dokumentalnych i realizatorem wielu programów telewizyjnych między innymi cyklu „Darz Bór”, „Prezydenci Warszawy” czy „Wydarzenia tygodnia” ukazujące się na antenie telewizyjnej Jedynki. Przez wiele związany z Akademią Telewizyjną. Prowadził zajęcia ze studentami wydziału dziennikarstwa Uniwersytetu Warszawskiego — podaje portal. Jego ukochanym miastem była Warszawa, poświęcił jej wiele dokumentalnych form. Prywatnie był aktywnym maratończykiem, fanem tenisa i jazdy konnej. Twórca pierwszej Warszawskiej Edukacyjnej Ścieżki Biegowej na Kępie Potockiej i pomysłodawca i współorganizator „Pikniku pod Flagą biało-czerwoną” na Cytadeli. Ciepły, serdeczny, miły, tak będziemy zawsze wspominać Marka  — czytamy. mm/warszawa.tvp.pl
Wicepremier Gliński zapowiada dalsze rozmowy nt. podatku od reklam. "Mówi się już o nowej wersji, więc będziemy o tym dyskutowali"^Notujemy ...^2021-02-17 16:08:29.102247+01:00^https://wpolityce.pl/media/539599-glinski-zapowiada-dalsze-rozmowy-nt-podatku-od-reklam^Wicepremier Piotr Gliński, odnosząc się do projektu o podatku od reklam, powiedział w środę dziennikarzom, że „są zapowiedzi dalszych rozmów”. „Mówi się już o nowej wersji, więc będziemy o tym dyskutowali” - dodał. Na początku lutego do wykazu prac legislacyjnych rządu wpisano projekt ustawy, którego konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek ma trafić m.in. do NFZ, a także na Narodowy Fundusz Ochrony Zabytków i nowo utworzony Fundusz Wsparcia Kultury i Dziedzictwa Narodowego w Obszarze Mediów. Rządowe plany zaniepokoiły dużą część mediów, które w minioną środę protestowały we wspólnej akcji „Media bez wyboru”. Protest mediów wsparły również niektóre opozycyjne partie polityczne. O kwestię planowanego podatku pytany był podczas środowego briefingu prasowego wicepremier Piotr Gliński.  Autorem podatku od reklam jest resort finansów. Są zapowiedzi dalszych rozmów. Mówi się już o nowej wersji, więc będziemy o tym dyskutowali. Przypominam, że to jest etap predebaty czy prekonsultacji, dotyczących tego projektu. I w normalnej demokracji taka debata musi się odbywać  — podkreślił. Jak ocenił minister kultury, „w normalnej demokracji trzeba także płacić podatki”.  Mówię o tych wielkich korporacjach, które często płacenia podatków unikają. Każdy z nas je płaci i to jest rozmowa o pieniądzach i o podatkach, a nie o jakichś ograniczeniach mediów  — powiedział. Gliński doprecyzował, że „ten projekt będzie pewnie zmieniany, jest dyskutowany”.  Cieszę się, że ta ustawa przeznacza ewentualne wpływy z opodatkowania reklam przede wszystkim od wielkich firm - to nie dotyczy małych mediów - na dwa główne obszary potrzeb społecznych: na zdrowie, zwłaszcza w okresie pandemicznym, i na kulturę  — powiedział.  Jednocześnie minister ocenił, że „nikt w Polsce nie ogranicza mediów, mamy pełen pluralizm mediów i wolności wypowiedzi”. Wicepremier zapytany został o sprawę skierowanego m.in. do resortu kultury listu, wystosowanego przez nadawców reprezentujących łącznie 202 ogólnopolskie, ponadregionalne i lokalne stacje radiowe, w którym sprzeciwiają się oni proponowanemu podniesieniu minimalnego udziału utworów polskojęzycznych z 33 proc. do 49 proc. O sprawie w środę pisały media. Jak podkreślił Gliński, dyskusja w tej kwestii również pozostaje otwarta.  Rozumiem, zwłaszcza, jeśli chodzi o małe stacje, że one być może nie są w stanie podołać tym wymaganiom, więc jesteśmy otwarci na rozmowy. To jest przecież propozycja, która funkcjonuje w wielu krajach europejskich  — wskazał, powołując się na rozwiązania wprowadzone we Francji Tam są znacznie większe wymagania i forsowanie ich kultury. A my chcemy wspierać i pamiętać o naszej kulturze oraz naszych twórcach. To twórcy zgłaszali się do nas z taką propozycją, że chcą więcej ich twórczości, żeby była ona w większym stopniu prezentowana  — wyjaśnił minister. Jak doprecyzował, „analiza wielu stacji telewizyjnych, ale także radiowych, tych większych, wskazuje, że większość z nich w tej chwili wypełnia te proporcje”.  Ale jesteśmy otwarci na rozmowy z radiowcami. Myślę, że dojdziemy do porozumienia. Być może będziemy jakoś różnicować te proporcje  — zadeklarował. Ponadto Gliński ocenił, że „nie jest kwestia administracyjnego narzucania treści mediów, tylko rozmowa o polskiej kulturze”. Wskazał, że w całej sprawie chodzi o to, „żeby silniejsza, komercyjna, czasami na bardzo niskim poziomie treść zagraniczna nie wypierała naszej polskiej twórczości, i nie zubożyła także naszych środowisk artystycznych, które przecież tę treść tworzą”.  Takie są intencje, jesteśmy na rozmowę jak najbardziej otwarci  — zaznaczył. mm/PAP
Potwierdziło się, że "Człowiek Wolności Tygodnika Sieci" to dziś najważniejsza nagroda w obozie propolskim. Możesz lubić lub krytykować, ale nie będziesz obojętny^Michał Karnowski^2021-02-17 01:12:11.596313+01:00^https://wpolityce.pl/media/539506-czlowiek-wolnosci-to-dzis-najwazniejsza-nagroda-w^To naprawdę niezwykłe, jak wiele komentarzy, słów życzliwych i ciepłych, ale i złośliwych oraz nienawistnych, wywołała ósma już gala przyznania tytułu „Człowiek Wolności Tygodnika Sieci”. I chociaż laureat znany od dawna, chociaż forma spotkania (ze względu na epidemię) niemal wyłącznie wirtualna, to emocje były i są potężne.  Trudno o większy dowód uznania. W zalewie udawanych rankingów, plebiscytów, imprez przechodzących często bez echa i zapominanych następnego dnia, to wielkie wyróżnienie. Co ciekawe, okazuje się iż listę laureatów także z poprzednich lat wielu komentatorów zna na pamięć. I słusznie, bo to zestaw najwybitniejszych, naprawdę zmieniających na lepsze Polskę, postaci. To lista ludzi, którzy zmierzyli się w potężnymi przeszkodami, na których spadała lawina nienawiści. Niektórych próbowano za uch działania zastraszać, a otoczenie przymuszano/zachęcano do ostracyzmu. Wiemy, że odważna decyzja naszego czytelniczo-redakcyjnego środowiska o uznaniu ich właśnie w tych momentach, była dla nich ważnym wsparciem.  Wszyscy nasi laureaci, a było ich już wielu; prof. Krzysztof Szwagrzyk, Jarosław Marek Rymkiewicz, Andrzej Duda, Jarosław Kaczyński, Julia Przyłębska, Piotr Gliński, Mateusz Morawiecki, pracowali i pracują na polu państwowym. Umacniają polską suwerenność, niepodległość na bardzo różnych polach. Teraz honorujemy człowieka, który najwięcej zrobił w sferze gospodarczej i to jest chyba nie przypadek. Chcemy w ten sposób powiedzieć, że ta sfera gospodarcza staje się coraz bardziej kluczowa. Jeśli Polska będzie silna gospodarczo, będzie bezpieczna i będzie wolna. A tylko w ramach naszej państwowości możemy być tak naprawdę wolni — podkreślił podczas gali Redaktor Naczelny tygodnika „Sieci” Jacek Karnowski. Kto jeszcze gali nie widział, zapraszam do oglądania telewizji w Polsce.pl, także na tym portalu - będą powtórki. Na youtube ewentualnie zamieścimy fragmenty, bo ze względu na coraz silniejszą cenzurę na wielkich platformach, postanowiliśmy mocniej inwestować we własne kanały dostępu i stanowczo unikać jakiegokolwiek uzależnienia od potęg cyfrowych. Jak każde dzieło ludzkie, także i tegoroczna gala mogła mieć słabości, błędy, wady. To nie do uniknięcia, ale oczywiście za nie przepraszamy. Sądzę jednak, ze całość była ciekawa, udana i ważna. Wstępne dane oglądalności na wszystkich naszych platformach i szeroki odzew z Państwa strony także to potwierdzają.  Co dla nas najważniejsze: znowu podjęliśmy próbę odpowiedzi na pytanie, co dziś jest dla zachowania unikalnej polskiej wolności najważniejsze? To od początku główny cel naszego plebiscytu. Dokonany przez Czytelników i Kapitułę wybór laureata, a przypomnę iż został nim prezes PKN Orlen Daniel Obajtek, dał jasną odpowiedź: polska własność w gospodarce, mediach, dystrybucji. To jest ten moment, to wyzwanie czasu. Laureatowi jeszcze raz gratuluję, uczestnikom, partnerom i widzom serdecznie dziękuję. Wiem, że to mało skromne - ale prawdziwe, trzeba więc to powiedzieć: kolejny raz potwierdziło się, że tytuł „Człowiek Wolności Tygodnika Sieci” to dziś najważniejsza nagroda tego typu w obozie propolskim. Wyznacza hierarchię, wskazuje kierunki, jest prawdziwa. Nie można jej kupić, nie można wydreptać. Trzeba zasłużyć pracą dla Polski i odwagą. Możesz ją lubić lub krytykować - ale nie będziesz obojętny. Jej siła jest większa niż hejt obozu III RP i uszczypliwości zazdrosnej konkurencji, a można nawet powiedzieć, że to wszystko ją wzmacnia. I dlatego trzymamy dalej nasz propolski kurs. To zawsze była i jest droga dla prawdziwych twardzielek i twardzieli. PS. Jeśli cenią Państwo to, co mimo tylu przeszkód robimy, bardzo prosimy o wykupienie rocznej lub krótszej e-prenumeraty tygodnika. To dla nas największa pomoc!
Marszałek Sejmu pogratulowała prezesowi PKN Orlen: Daniel Obajtek jest człowiekiem czynu. On nie mówi o tym co zamierza zrobić, on to robi^Zespół wPolityce.pl^2021-02-16 22:03:00.354546+01:00^https://wpolityce.pl/media/539494-marszalek-sejmu-pogratulowala-prezesowi-pkn-orlen^„Pan Daniel Obajtek jest człowiekiem czynu. On nie mówi o tym co zamierza zrobić, on to po prostu robi. Nie mówi o planach, nie mówi o strategii. On te plany i strategie ma i konsekwentnie ją od 3 lat realizuje” - powiedział marszałek Sejmu Elżbieta Witek podczas gali tygodnika „Sieci” podczas której statuetkę Człowieka Wolności 2020 roku wręczono prezesowi Orlenu Danielowi Obajtkowi. CZYTAJ WIĘCEJ: Gala Człowiek Wolności tygodnika „Sieci”. Nagroda dla Daniela Obajtka! Prezes PKN Orlen: „Nie ma wolności bez narodowego kapitału” Szanowni Państwo, wiemy już, że za rok 2020, Człowiekiem Wolności tygodnika „Sieci” został prezes koncernu naftowego PKN Orlen, pan Daniel Obajtek. Moim zdaniem to bardzo zasłużone wyróżnienie. Pan Daniel Obajtek jest człowiekiem czynu. On nie mówi o tym co zamierza zrobić, on to po prostu robi. Nie mówi o planach, nie mówi o strategii. On te plany i strategie ma i konsekwentnie ją od 3 lat realizuje. Dzięki jego sprawnej organizacji pracy w tej firmie, która jest firmą multi-energetyczną, PKN Orlen staje się konkurencyjną firmą, która mam nadzieję będzie z powodzeniem konkurowała z innymi firmami na rynku europejskim —powiedziała marszałek Sejmu Elżbieta Witek. Cechy, którymi wyróżnia się pan prezes Daniel Obajtek, to przede wszystkim, oprócz ambicji, determinacja w dążeniu do celów jakie sobie postawił, duża odpowiedzialność, ale także troska o wolność, szeroko rozumianą. Wolność to jest także niezależność od innych i właśnie te działania pana prezesa Daniela Obajtka służą temu, żebyśmy byli bezpieczni energetycznie, żebyśmy się uniezależnili od innych. To jest bardzo ważne i to panu prezesowi udaje się z powodzeniem —zaznaczyła. Marszałek Sejmu zwróciła również na inny aspekt działalności prezesa PKN Orlen. Proszę Państwa, pan Daniel Obajtek, oprócz tego, że zarządza takim wielkim koncernem energetycznym, który ma duże sukcesy, to jeszcze włącza się w pomoc naszemu społeczeństwu w tym trudnym czasie pandemii. Znamy go z tej jego akcji pomocy i wsparcia szpitalom, innym placówkom, organizacjom, instytucjom i ludziom. To jest bardzo ważne, że potrafi łączyć w sobie te cechy menadżera, zarządzającego dużą firmą, jednocześnie z empatią wobec potrzeb ludzi, w takim trudnym okresie w jakim obecnie się znajdujemy —powiedziała Witek. Panie prezesie, życzę panu, żeby wszystkie pana plany się zrealizowały. Jeżeli jest jeszcze coś, co może pan zrobić dla zwiększenia bezpieczeństwa naszego kraju, dla zwiększenia poczucia wolności szeroko pojętej, to po prostu proszę to zrobić. Jeszcze raz bardzo serdecznie gratuluje tej nagrody —dodała. kk
Prezes Obajtek: Próbowano nam niejednokrotnie wmawiać, że kapitał nie ma narodowości. Ale to były tylko i wyłącznie kłamstwa^"Sieci" - Największy konserwatywny tygodnik w Polsce^2021-02-16 21:49:02.790419+01:00^https://wpolityce.pl/media/539492-obajtek-probowano-nam-wmawiacze-kapital-nie-ma-narodowosci^Bardzo dziękuję za tą wspaniałą nagrodę. Ta nagroda jest dla mnie bardzo ważna. Ale ta nagroda nie jest tylko i wyłącznie dla mnie. Ta nagroda, uważam jest dla wszystkich tych, którzy pomagają mi w tej pracy. Wszystkich tych, których spotkałem na drodze. Wszystkich tych, którzy dali mi tą możliwość zmiany tej rzeczywistości. Bo jest ważną rzeczą, mieć możliwość zmiany rzeczywistości, która nas otacza — powiedział laureat tegorocznej nagrody Człowiek Wolności tygodnika „Sieci” Daniel Obajtek. CZYTAJ RÓWNIEŻ: Gala Człowiek Wolności tygodnika „Sieci”. Nagroda dla Daniela Obajtka! Prezes PKN Orlen: „Nie ma wolności bez narodowego kapitału” Prezes PKN Orlen nawiązał do wypowiedzi śp. prezydenta Lecha Kaczyńskiego. Szanowni Państwo, w tej mojej pracy towarzyszą mi pewne słowa, śp. prezydenta prof. Lecha Kaczyńskiego: aby utrwalić niepodległość, trzeba skonsolidować i zmodernizować Polskę. To można osiągnąć budując silne państwo, z silną gospodarką. Nie możemy dziś oderwać państwa od gospodarki. Gospodarka buduje silne państwo, gospodarka wzmacnia to państwo, gospodarka daje nam poczucie bezpieczeństwa, niezależności, pewnego komfortu, takiego komfortu wewnętrznego. Daje nam nadzieję na lepsze jutro, na przyszłość naszych dzieci i przyszłość następnych pokoleń — mówił laureat nagrody Człowiek Wolności. Daniel Obajtek zwrócił uwagę na mit, jaki był lansowany przez pewne środowiska.  Próbowano nam niejednokrotnie wmawiać, że kapitał nie ma narodowości. Ale to były tylko i wyłącznie kłamstwa. To były kłamstwa, które miały nas uśpić i spowodować, by szalała dzika prywatyzacja. Tego nie można było nawet nazwać prywatyzacją. To było rozdawnictwo majątku narodowego za darmo. To była wręcz kradzież majątku narodowego. Tłumaczono nam, że ten kapitał nie ma narodowości, że wszyscy inni z zewnątrz są lepsi, że wszyscy inni lepiej to poprowadzą, że wszyscy inni dadzą nam gwarancję. Poddaliśmy się, ale nie może tak to wyglądać. Ten czas, kiedy rządzi PiS, jest czasem niestraconym, w tym czasie nie ma poddania się, rozwijamy silną polską gospodarkę, rozwijamy swoje narodowe czempiony i również tak samo rozwija się Polski Koncern Naftowy Orlen — zaznaczył. Koncern, który przez 5 lat tamtych czasów potrafił zarobić tylko 1,7 mld, a przez 5 lat rządu PiS zarobił 26 mld zł. Da się? Da się rozwijać taki koncern. Koncern, który nie był okrawany, który nie był prywatyzowany. Oczywiście w tamtych czasach część firm była przygotowana do prywatyzacji. Teraz wręcz na odwrót, pozyskujemy nowe firmy, ale nie możemy tylko i wyłącznie administrować tym koncernem, musimy go bardzo mocno rozwijać, musimy patrzeć w przyszłość, musimy inwestować w nowoczesne technologie, musimy być kilka kroków do przodu. Musimy budować i budujemy potężny koncern multi-energetyczny, koncern, który będzie bardzo mocno rozwijał się nie tylko w Polsce, ale i w regionie, bo Orlen jest firmą globalną. I tak też robimy, poprzez procesy akwizycji wzmacniamy firmę. Poprzez potężne procesy inwestycji, które są konieczne. Tylko taki koncern może rozwijać polską gospodarkę. Tylko taki koncern może inwestować w zero czy nisko-emisyjne źródła wytwarzania, które kosztują miliardy złotych. Jeżeli tego nie zrobimy, to niestety będą robić to koncerny zewnętrzne. Dojdziemy do właśnie takiego myślenia, że kapitał nie ma narodowości — mówił prezes PKN Orlen. A jeszcze raz Państwu powtarzam, że ten kapitał ma narodowość. Te ciężkie czasy pandemii pokazały tą narodowość właśnie w kapitale. Proszę zobaczyć jak reagował koncern Orlen na sprawy społeczne, jak reagowały inne pozostałe spółki właśnie Skarbu Państwa. Pomagaliśmy Polakom, bo tak duży biznes również musi spełniać zadania społeczne. Musi pomagać swoim klientom, musi pomagać Polakom w czasach trudnych. Musi bardzo szybko reagować na te czasy — podkreślił. Szef Orlenu wskazał na problemy, z jakimi musi się mierzyć spółka, ale jak zaznaczył - stawia im czoło.  Będąc na tym miejscu, niejednokrotnie spotykam się z wieloma problemami. Niejednokrotnie jesteśmy gaszeni wręcz w zapale, ale nie cofniemy się ani na krok. Będziemy budować gospodarkę, będziemy budować silny koncern. Nie pozwolimy na nowo tego koncernu oddać w ręce mafii paliwowych, które odsączały ten zysk tego narodowego czempiona. Nie będziemy go prywatyzować, wręcz będziemy go wzmacniać poprzez procesy akwizycyjne. Niektórzy próbują nam odebrać to prawo do zarządzania, do rozwijania, do procesów zakupu, twierdząc, że źle robimy. Ale zachęcam ich, by zobaczyli sobie jak wyglądają inne gospodarki, jak inne gospodarki się budują. Jak w innych gospodarkach wyglądają koncerny multi-energetyczne, jak te koncerny przewijają się z innymi gałęziami gospodarki. I nie można wszystkiego sprowadzać do politykierstwa, bo gospodarka jest jedna, biznes jest jeden. Ten biznes musi budować przyszłość naszych pokoleń — mówił.  Na koniec chciałem Państwu powiedzieć, że nie ma wolności bez narodowego kapitału, bez silnego narodowego kapitału. I dlatego jestem bardzo dumny z tej nagrody, bo również tą wolność i o tą wolność można walczyć zdrowym polskim biznesem, który będzie konkurował i który będzie się rozwijał również w naszym wspaniałym kraju i w całym naszym regionie. Jeszcze raz z serca wszystkim dziękuję — zakończył Daniel Obajtek.      red.
Prezes NBP pogratulował Obajtkowi: Oby to wyróżnienie umocniło jego odwagę w sięganiu coraz wyżej i po coraz więcej^Notujemy ...^2021-02-16 21:34:48.714025+01:00^https://wpolityce.pl/media/539491-prezes-nbp-pogratulowal-obajtkowi-tytulu-czlowieka-wolnosci^„Wyróżnienie pana Daniela Obajtka tytułem Człowiek Wolności 2020 tygodnika „Sieci”, przychodzi w wyjątkowo dobrym momencie. Stoimy wszyscy bowiem na progu gruntownych przemian sektora energetycznego w Polsce i na świecie” - prezes NBP Adam Glapiński podczas gali tygodnika „Sieci” podczas której statuetkę Człowieka Wolności 2020 roku wręczono prezesowi Orlenu Danielowi Obajtkowi. CZYTAJ WIĘCEJ: Gala Człowiek Wolności tygodnika „Sieci”. Nagroda dla Daniela Obajtka! Prezes PKN Orlen: „Nie ma wolności bez narodowego kapitału” Szanowni Państwo, bardzo dziękuję za zaproszenie i gratuluję panu Danielowi Obajtkowi wyróżnienia tytułem Człowiek Wolności 2020 tygodnika „Sieci”. Bardzo mnie ucieszyła decyzja kapituły i czytelników, bo w osobie zacnego laureata, wyróżnia i nagradza nie tylko wyniki biznesowe koncernu, którym pan Daniel Obajtek z powodzeniem zarządza. Ale także, a może przede wszystkim, pewien bliski mi sposób myślenia o państwie i wolności. Bo przecież za wszystkimi wskaźnikami, prezentacjami dla inwestorów, raportami, kryje się w istocie strategiczny cel. Tym celem jest zapewnienie Polsce szeroko rozumianego bezpieczeństwa energetycznego, który jest filarem naszej wolności, suwerenności i dobrobytu. Filarem wartości, które są bliskie Narodowemu Bankowi Polskiemu —powiedział prezes NBP. Glapiński zwrócił uwagę na szczególny moment, w jakim wręczona jest nagroda. Wyróżnienie pana Daniela Obajtka tytułem Człowiek Wolności 2020 tygodnika „Sieci”, przychodzi w wyjątkowo dobrym momencie. Stoimy wszyscy bowiem na progu gruntownych przemian sektora energetycznego w Polsce i na świecie. Czy nam się to podoba, czy nie, wykorzystanie paliw kopalnych, które było fundamentem niespotykanego w dziejach, wzrostu gospodarczego w ciągu ostatnich 150 lat, napotyka na coraz większy opór. W wielu gospodarkach wschodzących słychać rozgoryczenie, że oto bogaty Zachód, który zdążył już zbudować swój dostatek, naciska na dekarbonizację, odbierając biedniejszym możliwość szybkiej konwergencji poprzez wykorzystanie tego najefektywniejszego nośnika energii, z którego sam Zachód kiedyś korzystał. Nie odmawiając tym głosom pewnej gorzkiej racji, musimy jednak być realistami i pamiętać, że jak uczył Tukidydes: sprawiedliwość w ludzkich stosunkach jest tylko wtedy momentem rozstrzygającym, jeśli po obu stronach równe siły mogą ją zabezpieczyć. Jeśli idzie zaś o zakres możliwości, to silniejsi zawsze osiągają swe cele, a słabsi ustępują —mówił prezes NBP. Dlatego tam gdzie inni widzą problemy, my musimy widzieć możliwości. Wszak transformacja europejskiego sektora energetycznego, zwiększy znaczenie gazu ziemnego, jako nisko-emisyjnej technologii przejściowej, która może stabilizować wciąż wahliwy potencjał energetyczny źródeł odnawialnych. To jedna z tych szans dla grupy Orlen, która ze swoim doświadczeniem, zdywersyfikowaną strukturą i silną pozycją finansową, może i powinna aspirować do pozycji regionalnego, a nawet europejskiego lidera. Mam nadzieję, że marka Orlen stanie się z czasem, jednym z najbardziej rozpoznawalnych znaków na europejskich drogach. Pamiętajmy, że każdy z nas – każdy Polak i każda Polka, może się do tego przyczynić, kupując produkty na stacjach sygnowanych znakiem Orlen. Warto mieć na uwadze, że korzystanie z produktów i usług polskich producentów, w tym PKN Orlen, korzystanie z gotówki, z naszego polskiego złotego, który jest symbolem naszej suwerenności gospodarczej, to przejaw nowoczesnego patriotyzmu. Wybierając polskie firmy, umacniamy naszą gospodarkę. Wybierając rodzime produkty, wspieramy polskie przedsiębiorstwa, które mogą zwiększyć zatrudnienie, podnosić płace i inwestować w swój rozwój — zaznaczył. Jak wielokrotnie podkreślał pan Daniel Obajtek – siłę państwa, mierzy się siłą gospodarki. A siła gospodarki tkwi w silnym pieniądzu. O jego wartość, o wartość polskiego złotego dba NBP, wypełniając swoje konstytucyjne zadanie. Na zakończenie jeszcze raz odwołam się do mądrości starożytnych Greków, którzy notabene mieli rację w większości kwestii. Dobrze wiedzieli, że szczęście bierze się z wolności, a wolność z odwagi. Oby to wyróżnienie tytułem Człowiek Wolności 2020 tygodnika „Sieci”, umocniło odwagę pana Daniela Obajtka i całego jego zespołu w sięganiu coraz wyżej i po coraz więcej. Ku chwale Ojczyzny i dla dobra rodaków. Jeszcze raz serdeczne gratulacje —zakończył Glapiński. KK
Michał Karnowski: Prawdziwa wolność to często także konflikt, to także media wyraziste, to media, które nie boją się mówić prawdy^Zespół wPolityce.pl^2021-02-16 21:15:18.069655+01:00^https://wpolityce.pl/media/539490-michal-karnowski-prawdziwa-wolnosc-to-czesto-takze-konflikt^„Prawdziwa wolność to często także spór to często także konflikt, to także media wyraziste, to media, które nie boją się mówić prawdy” - powiedział Michał Karnowski podczas gali tygodnika „Sieci” podczas której statuetkę Człowieka Wolności 2020 roku wręczono prezesowi Orlenu Danielowi Obajtkowi. CZYTAJ WIĘCEJ: RELACJA. Gala Człowiek Wolności tygodnika „Sieci”. Wyjątkowa nagroda dla prezesa PKN Orlen Daniela Obajtka [Media] podjęły, proszę Państwa, tych działań sporo. Ja myślę, że można mówić o takim archipelagu polskości, o tym, że wielu wspaniałych ludzi, wiele wspaniałych środowisk zrobiło dużo, żeby w Polsce panowała rzeczywista demokracja, prawdziwy pluralizm. Bo sytuacja, gdy wszyscy mówią to samo, wszystkich to samo śmieszy i oburza, nie jest sytuacją idealną. Nie jest sytuacją w pełni odpowiadającą aspiracjom Polaków. Prawdziwa wolność to często także spór to często także konflikt, to także media wyraziste, to media, które nie boją się mówić prawdy —powiedział członek zarządu grupy Fratria. Ale myślę, że dzisiaj to jest dobry moment, żeby powiedzieć o pewnym moim hobby. Otóż nie wiem czy państwo wiecie, uwielbiam polską prasę z okresu zaborów. Lubię czytać, zbierać, lubię sięgać w antykwariatach do roczników tych gazet, takich jak „Niwa Polska”, jak „Tygodnik Narodowy”, jak „Ilustracja Polska”. I to co uderza w trakcie lektury tych gazet, tych pism, często tworzonych w bardzo trudnych warunkach, to jest takie przekonanie, że „tyle wolności ile własności”. Gdy Polski nie było, gdy polskość była zagrożona, to była dla Polaków rzecz oczywista, to było można powiedzieć 11 przykazanie —mówił Karnowski. Dlatego w naszej działalności staramy się nagradzać te czyny, te zabiegi, te akcje, które zmierzają do utrwalenia polskiego patriotyzmu, które są skuteczne, które przełamują niemożności, bezwładność, imposybilizmy. Ale także, które dbają o polską własność, bo ona jest dzisiaj gwarantem wolności, w przemyśle, w handlu, w naszej codziennej pracy, jakiegokolwiek byśmy nie byli zawodu, jakiejkolwiek profesji. Ale myślę, że także w sferze kultury i w sferze mediów, to jest dzisiaj przykazanie podstawowe: „tyle wolności ile własności” —podkreślał. Publicysta tygodnika „Sieci” zwrócił uwagę na znaczenie przyznania tegorocznej nagrody. W tym kontekście wybór tegorocznego laureata tytułu Człowiek Wolności tygodnika „Sieci”, wydaje się być oczywisty. Mam nadzieję, że to właśnie hasło: „tyle wolności ile własności” sobie jako wspólnota, jako naród, jako państwo przypomnimy i będziemy w tym kierunku coraz mocniej szli —powiedział. kk
Jacek Karnowski podczas gali Człowiek Wolności: "Wręczamy ten tytuł, bo wiemy, że o polską wolność trzeba codziennie walczyć"^Zespół wPolityce.pl^2021-02-16 21:07:52.228479+01:00^https://wpolityce.pl/media/539487-jacek-karnowski-o-polska-wolnosc-trzeba-walczyc^„Honorujemy człowieka, który najwięcej zrobił w sferze gospodarczej i to jest chyba nie przypadek. Chcemy w ten sposób powiedzieć, że ta sfera gospodarcza staje się coraz bardziej kluczowa. Jeśli Polska będzie silna gospodarczo, będzie bezpieczna i będzie wolna” - powiedział Jacek Karnowski podczas gali tygodnika „Sieci” podczas której statuetkę Człowieka Wolności 2020 roku wręczono prezesowi Orlenu Danielowi Obajtkowi. CZYTAJ WIĘCEJ: RELACJA. Gala Człowiek Wolności tygodnika „Sieci”. Wyjątkowa nagroda dla prezesa PKN Orlen Daniela Obajtka Szanowni Państwo, drodzy Przyjaciele, kochani Czytelnicy, wszyscy, którzy z nami jesteście w tym szczególnym dniu. Bo jest to dzień szczególny. Najważniejszy z zawodowego punktu widzenia, dzień w roku. Wręczamy naszą najważniejszą nagrodę – tytuł Człowieka Wolności, tygodnika „Sieci”. Ale także odwołujemy się do źródeł, przywołujemy dni, tygodnie, miesiące kiedy te nasze przedsięwzięcia medialne raczkowały, kiedy to wszystko się zaczynało. To było 10 lat temu. Można powiedzieć, długo, ale z drugiej strony niczym mgnienie oka. Jeśli w tym czasie przysłużyliśmy się polskiej sprawie, polskiej wolności to jest to dla nas wielki powód do dumy —powiedział redaktor naczelny tygodnika „Sieci”. Szanowni Państwo, wręczamy tytuł Człowieka Wolności, bo uważamy, że wolność to jest ta cecha naszego charakteru narodowego, która czyni Polskę, Polaków czymś szczególnym na mapie całego świata. Wręczamy ten tytuł, bo wiemy, że o tę polską wolność trzeba codziennie walczyć. Trzeba ją pielęgnować, trzeba jej pilnować, tak jak trzeba pilnować państwowości Polski. Wybieramy ludzi, którzy pracują na rzecz Polski na bardzo różnych polach, ale takich, którzy dają z siebie wszystko. Gdy zaczynaliśmy, zagrożenia dla polskiej wolności były bardzo namacalne, konkretne. Miały szczególny charakter. Wynikały z deptania prawdy, z dążenia do monopolu informacyjnego, publicystycznego. Wówczas była taka potrzeba, żeby stworzyć przedsięwzięcia, które zaprezentują inne punkty widzenia, które podejmą dialog, rozmowę, a czasem także polemikę —zaznaczył. Dziś nasz krajobraz medialny jest na szczęście zupełnie inny, ale zagrożenia dla wolności wciąż istnieją. Często mają inny charakter, pojawiają się np. próby cenzury. To jest wyraźnie kierunek, który nabiera rozpędu i z, którym coraz częściej będziemy musieli się zmagać. Przedsięwzięcia medialne tego typu będą w przyszłości również bardzo potrzebne, bo to jest sfera oczywiście mediów społecznościowych, ale media ostatecznie też są tutaj ważnym kanałem informacji i wierzę, że również w przyszłości będą —zauważył dziennikarz. Jacek Karnowski zwrócił uwagę na rolę, jaką odgrywa Daniel Obajtek. Nasz tegoroczny laureat zasłużył się Polsce, można powiedzieć również w sferze medialnej. O tym była mowa, będzie jeszcze mowa, ale to też chcemy docenić, bo sprawił, że jest więcej polskiej własności w mediach i to jest coś istotnego. Po tych 30 latach transformacji, wiemy wszyscy, że własność ma ogromne znaczenie. To co zrobił, ta cegiełka jest bardzo istotna. To coś co wzmacnia polską suwerenność i również polską wolność —podkreślił. Wszyscy nasi laureaci, a było ich już wielu; prof. Krzysztof Szwagrzyk, Jarosław Marek Rymkiewicz, Andrzej Duda, Jarosław Kaczyński, Julia Przyłębska, Piotr Gliński, Mateusz Morawiecki, pracowali i pracują na polu państwowym. Umacniają polską suwerenność, niepodległość na bardzo różnych polach. Teraz honorujemy człowieka, który najwięcej zrobił w sferze gospodarczej i to jest chyba nie przypadek. Chcemy w ten sposób powiedzieć, że ta sfera gospodarcza staje się coraz bardziej kluczowa. Jeśli Polska będzie silna gospodarczo, będzie bezpieczna i będzie wolna. A tylko w ramach naszej państwowości możemy być tak naprawdę wolni. Wiemy to doskonale, tego nauczyła nas historia. Proszę Państwa, wszyscy nasi laureaci, również tegoroczny, idą pod prąd, są często atakowani, czasem są wyśmiewani, wyszydzani, nie jest im łatwo. Ale takich ludzi właśnie chcemy nagradzać. Takich, którzy czynią rzeczy nieoczywiste, którzy podejmują się działań często beznadziejnych, na bardzo różnych polach. Jesteśmy bardzo dumni, że tak wspaniała galeria wybitnych Polaków, tę nagrodę z rąk kapituły czytelników tygodnika „Sieci” przyjęła. Proszę Państwa, ten dzień jest świętem całej redakcji, całej wspólnoty. Dziękuję, że jesteście z nami i dziękuję za to wszystko co dla nas robicie na co dzień, często po cichu, wspierając nas, okazując życzliwość, współpracując z nami. Wiemy, że bez was te nasze sukcesy nie byłyby możliwe. Ze swojej strony obiecujemy, że traktujemy tę waszą pomoc jako zobowiązanie. Traktujemy to jako coś co ma sprawiać i sprawia, że my również pracujemy tak dobrze, tak ciężko jak to tylko możliwe. Po to by służyć tej sprawie, którą uważamy za najważniejszą – sprawie polskiej —mówił publicysta. kk
Gala Człowiek Wolności tygodnika "Sieci". Nagroda dla Daniela Obajtka! Prezes PKN Orlen: "Nie ma wolności bez narodowego kapitału"^"Sieci" - Największy konserwatywny tygodnik w Polsce^2021-02-16 20:00:37.273278+01:00^https://wpolityce.pl/media/539478-gala-czlowiek-wolnosci-sieci-nagroda-dla-prezesa-obajtka^Zapraszamy do oglądania Gali Człowiek Wolności tygodnika „Sieci”, podczas której uhonorowany został Daniel Obajtek. Prezes PKN Orlen otrzymał naszą wyjątkową statuetkę „W” jak Wolność.    autor: Fratria   TRANSMISJĘ MOŻNA OGLĄDAĆ NA ANTENIE TELEWIZJI WPOLSCE.PL:         Tytuł Człowieka Wolności redakcja tygodnika „Sieci” przyznała już po raz ósmy. Nagrodę otrzymują co roku ludzie, dla których wolność jest wartością najważniejszą, a jej obrona i szerzenie – codzienną powinnością. Tak tegorocznego laureata scharakteryzowaliśmy w tygodniku „Sieci”: Daniel Obajtek buduje siłę naszego państwa. Skutecznie tworzy wielki koncern, który będzie zdolny do podjęcia globalnych wyzwań. W ten sposób wznosi architekturę polskiej wolności. To właśnie docenili nasi czytelnicy, zgłaszając w plebiscycie kandydaturę Daniela Obajtka. CZYTAJ RÓWNIEŻ: Dziś o 20:00 w telewizji wPolsce.pl piękna gala Człowiek Wolności tygodnika Sieci. Wyjątkową nagrodę odbierze Daniel Obajtek 21:27 Zakończenie gali Prowadzący podziękowali artystom, gościom, mediom, partnerom, a przede wszystkim laureatowi. Dziękujemy wszystkim, którzy za pośrednictwem transmisji byli dziś z nami — powiedziała Dorota Łosiewicz. Do zobaczenia w przyszłym roku – mamy nadzieję, że już w tradycyjnej formie, wolni od trosk, które niesie pandemia — dodał Michał Adamczyk. 21:15 Występ Anity Rywalskiej-Sosnowskiej Czas na część artystyczną. Widzowie mogą podziwiać talent wybitnej sopranistki Anity Rywalskiej-Sosnowskiej.    autor: wPolsce.pl   21:10 Ważne słowa prezesa PKN Orlen Bardzo dziękuję za tą wspaniałą nagrodę. Ta nagroda jest dla mnie bardzo ważna. Ale ta nagroda nie jest tylko i wyłącznie dla mnie. Ta nagroda, uważam jest dla wszystkich tych, którzy pomagają mi w tej pracy. Wszystkich tych, których spotkałem na drodze. Wszystkich tych, którzy dali mi tą możliwość zmiany tej rzeczywistości. Bo jest ważną rzeczą, mieć możliwość zmiany rzeczywistości, która nas otacza — powiedział Daniel Obajtek. Szanowni Państwo, w tej mojej pracy towarzyszą mi pewne słowa, śp. prezydenta prof. Lecha Kaczyńskiego. Aby utrwalić niepodległość, trzeba skonsolidować i zmodernizować Polskę. To można osiągnąć budując silne państwo, z silną gospodarką. Nie możemy dziś oderwać państwa od gospodarki. Gospodarka buduje silne państwo, gospodarka wzmacnia to państwo, gospodarka daje nam poczucie bezpieczeństwa, niezależności, pewnego komfortu, takiego komfortu wewnętrznego. Daje nam nadzieję na lepsze jutro, na przyszłość naszych dzieci i przyszłość następnych pokoleń. Próbowano nam niejednokrotnie wmawiać, że kapitał nie ma narodowości. Ale to były tylko i wyłącznie kłamstwa. To były kłamstwa, które miały nas uśpić i spowodować, by szalała dzika prywatyzacja. Tego nie można było nawet nazwać prywatyzacją. To było rozdawnictwo majątku narodowego za darmo. To była wręcz kradzież majątku narodowego. Tłumaczono nam, że ten kapitał nie ma narodowości, że wszyscy inni z zewnątrz są lepsi, że wszyscy inni lepiej to poprowadzą, że wszyscy inni dadzą nam gwarancję. Poddaliśmy się, ale nie może tak to wyglądać. Ten czas, kiedy rządzi PiS, jest czasem niestraconym, w tym czasie nie ma poddania się, rozwijamy silną polską gospodarkę, rozwijamy swoje narodowe czempiony i również tak samo rozwija się Polski Koncern Naftowy Orlen — zaznaczył. Koncern, który przez 5 lat tamtych czasów potrafił zarobić tylko 1,7 mld, a przez 5 lat rządu PiS zarobił 26 mld zł. Da się? Da się rozwijać taki koncern. Koncern, który nie był okrawany, który nie był prywatyzowany. Oczywiście w tamtych czasach część firm była przygotowana do prywatyzacji. Teraz wręcz na odwrót, pozyskujemy nowe firmy, ale nie możemy tylko i wyłącznie administrować tym koncernem, musimy go bardzo mocno rozwijać, musimy patrzeć w przyszłość, musimy inwestować w nowoczesne technologie, musimy być kilka kroków do przodu. Musimy budować i budujemy potężny koncern multi-energetyczny, koncern, który będzie bardzo mocno rozwijał się nie tylko w Polsce, ale i w regionie, bo Orlen jest firmą globalną. I tak też robimy, poprzez procesy akwizycji wzmacniamy firmę. Poprzez potężne procesy inwestycji, które są konieczne. Tylko taki koncern może rozwijać polską gospodarkę. Tylko taki koncern może inwestować w zero czy nisko-emisyjne źródła wytwarzania, które kosztują miliardy złotych. Jeżeli tego nie zrobimy, to niestety będą robić to koncerny zewnętrzne. Dojdziemy do właśnie takiego myślenia, że kapitał nie ma narodowości — mówił prezes PKN Orlen. A jeszcze raz Państwu powtarzam, że ten kapitał ma narodowość. Te ciężkie czasy pandemii pokazały tą narodowość właśnie w kapitale. Proszę zobaczyć jak reagował koncern Orlen na sprawy społeczne, jak reagowały inne pozostałe spółki właśnie Skarbu Państwa. Pomagaliśmy Polakom, bo tak duży biznes również musi spełniać zadania społeczne. Musi pomagać swoim klientom, musi pomagać Polakom w czasach trudnych. Musi bardzo szybko reagować na te czasy. Będąc na tym miejscu, niejednokrotnie spotykam się z wieloma problemami. Niejednokrotnie jesteśmy gaszeni wręcz w zapale, ale nie cofniemy się ani na krok. Będziemy budować gospodarkę, będziemy budować silny koncern. Nie pozwolimy na nowo tego koncernu oddać w ręce mafii paliwowych, które odsączały ten zysk tego narodowego czempiona. Nie będziemy go prywatyzować, wręcz będziemy go wzmacniać poprzez procesy akwizycyjne. Niektórzy próbują nam odebrać to prawo do zarządzania, do rozwijania, do procesów zakupu, twierdząc, że źle robimy. Ale zachęcam ich, by zobaczyli sobie jak wyglądają inne gospodarki, jak inne gospodarki się budują. Jak w innych gospodarkach wyglądają koncerny multi-energetyczne, jak te koncerny przewijają się z innymi gałęziami gospodarki. I nie można wszystkiego sprowadzać do politykierstwa, bo gospodarka jest jedna, biznes jest jeden. Ten biznes musi budować przyszłość naszych pokoleń — zaznaczył. Na koniec chciałem Państwu powiedzieć, że nie ma wolności bez narodowego kapitału, bez silnego narodowego kapitału. I dlatego jestem bardzo dumny z tej nagrody, bo również tą wolność i o tą wolność można walczyć zdrowym polskim biznesem, który będzie konkurował i który będzie się rozwijał również w naszym wspaniałym kraju i w całym naszym regionie. Jeszcze raz z serca wszystkim dziękuję — zakończył Daniel Obajtek. 21:05 Daniel Obajtek odebrał statuetkę „W” jak Wolność    autor: Fratria   Prezes PKN Orlen został Człowiekiem Wolności tygodnika „Sieci” 20:57 Wicepremier Sasin: Nie ma bardziej trafnego wyboru Tytuł Człowiek Wolności tygodnika „Sieci”, to tytuł nadawany od kilku lat zawsze wybitnym osobistościom polskiej sceny politycznej. Przypominam sobie te chwile, kiedy tą nagrodę, czy właściwie ten tytuł, otrzymywał prezes Jarosław Kaczyński, prezydent Andrzej Duda, czy premier Mateusz Morawiecki. Kiedy dowiedziałem się, że w tym roku ten zaszczytny tytuł przypada, trafia w ręce prezesa Daniela Obajtka, to pomyślałem sobie: to jakaś nowa jakość. Tym razem to nie polityk, a menadżer, szef największego polskiego koncernu. Człowiek, który od wielu lat realizuje się w biznesie. Ale wtedy przypomniałem sobie książkę Richarda Pipes’a „Wolność a własność” i uświadomiłem sobie, że pewnie nie ma bardziej trafnego wyboru jak właśnie ten. Bo to przecież właśnie Daniel Obajtek, poprzez wzmacnianie polskiej własności w gospodarce, buduje polską wolność. Wzmacnia tą polską wolność. Nie ma wolności bez własności — podkreślił Jacek Sasin. Polska jest krajem, który przez wiele lat po upadku komunizmu był tej własności pozbawiany. Wiele firm trafiło w ręce obcego kapitału. A tak naprawdę dzisiaj możemy mówić, że ten kapitał prywatny, te polskie firmy, ten polski biznes prywatny dopiero się rodzi. Od najmniejszych firm, budowane są firmy średnie, które mam nadzieję już w ciągu niewielu lat staną się dużymi firmami, graczami na rynkach europejskich i światowych. Ale, aby tak mogło się stać trzeba wielkiej pracy — mówił minister. Tej pracy, którą wkłada Daniel Obajtek, budując dzisiaj siłę polskiej gospodarki, poprzez wzmacnianie swoimi decyzjami Orlenu. Orlenu, który zarobił 26 mld zł w ciągu ostatnich kilku lat, kiedy za 8 lat rządów PO ten zysk wyniósł zaledwie 3 miliardy. To już pokazuje, jak dobrze Daniel Obajtek zarządza Orlenem, ale Orlen to za mało. Daniel Obajtek buduje dzisiaj multi-energetyczny koncern, w związku z tym jesteśmy już po zakupie przez Orlen, gdańskiej Energi. Trwa proces połączenia Orlenu z Lotosem. Zapoczątkowany został również proces przejęcia przez Orlen, giganta gazowego PGNiG-u. W wyniku tego powstanie potężny, multi-energetyczny koncern, który pozwoli właśnie tej polskiej firmie skutecznie rywalizować na rynkach europejskich i światowych z podmiotami, które od wielu dziesięcioleci, albo nawet dłużej są na tych rynkach obecne. To wzmocni polską gospodarkę, to wzmocni właśnie polską wolność. To pozwoli nam decydować o własnym losie — dodał. Ale to nie tylko obszar państwowego biznesu jest obiektem zainteresowania prezesa Daniela Obajtka. To jest również człowiek, który dba o to, aby poprzez firmy, którymi kieruje, wzmacniać polskie firmy – małe i średnie polskie firmy, które są kooperantami tych dużych państwowych gigantów. Dzięki jego działalności w Orlenie wiele polskich firm, można powiedzieć setki rodzinnych, polskich firm, dostało szansę na rozwój, na wzrost, na to, aby budować swoją przyszłość. Dzięki temu, że dzisiaj na stacjach Orlenu dominują polskie produkty, w miejsce jeszcze nie tak dawno, tych produktów importowanych, wytwarzanych za granicą. Dzięki temu, wiele rodzinnych, polskich firm dzisiaj świetnie prosperuje i ma znakomitą perspektywę rozwoju — podkreślił minister. Wicepremier zwrócił uwagę na konsekwencję, z jaką prezes PKN Orlen realizuje swój plan służący Polsce. Daniel Obajtek to człowiek z wizją. Człowiek, który stworzył plan budowy silnej, polskiej gospodarki i ten plan konsekwentnie realizuje. Konsekwencja to jego bardzo ważna cecha. Konsekwentny był wtedy, kiedy nie tylko był samorządowcem, ale również wspierał tych, którzy nie mogli doczekać się wsparcia od rządów PO-PSL. Dla mnie takim ważnym momentem był ten moment, kiedy przyjechał wspierać paprykarzy w czasie klęski żywiołowej. To pokazało, że nie jest człowiekiem, który myśli tylko i wyłącznie poprzez swój ogródek, nie tylko i wyłącznie przez to swoje najbliższe otoczenie, ale myśli szeroko. Myśli o tym, że warto wspierać tych, którzy własną pracą budują przyszłość swoją i przyszłość Polski — mówił Sasin. Jestem przekonany, że Daniel Obajtek nie powiedział jeszcze ostatniego słowa, że ten tytuł to nie jest tytuł, który jest pewnym ukoronowaniem jego dotychczasowych osiągnięć, ale to jest pewien etap, a jeszcze wielokrotnie o prezesie Danielu Obajtku usłyszymy. Bo człowiek taki jak on, nie spoczywa na laurach. Człowiek taki jak on, nie zamyka etapu po to, żeby cieszyć się odniesionym sukcesem. To jest człowiek, który podejmuje się zawsze nowych wyzwań. Mam to szczęście, ten zaszczyt, móc z nim na co dzień współpracować i widzieć, że jego energia jest niespożyta. Myślę, że ta energia jeszcze wiele dobrego Polsce, Polakom i naszej wolności przyniesie. Gratuluję całemu zespołowi tygodnika „Sieci”, podjęcia właśnie takiej decyzji. To w mojej ocenie niezwykle trafna decyzja. Dzisiaj Polska potrzebuje silnej gospodarki, dzisiaj Polska potrzebuje takich właśnie menadżerów jak Daniel Obajtek. Myślę, że to jest taki moment, w którym możemy powiedzieć, że mamy bardzo mocny staff liderów, mocny staff gospodarczych menadżerów. Daniel Obajtek jest wybijającą się postacią. Mam nadzieję, że za nim pójdą inni, zachęceni również przyznaniem dzisiaj tego tytułu — tłumaczył wiceszef rządu.    autor: wPolsce.pl   20:54 Wicepremier Gliński: Daniel Obajtek to znakomity menadżer i patriota Szanowni Państwo, niezmiernie cieszę się z tego, że decyzją szacownej kapituły oraz czytelników tygodnika „Sieci”, tytułem Człowieka Wolności uhonorowany został właśnie Daniel Obajtek, prezes PKN ORLEN. Tytuł ten przyznany już po raz ósmy to nagroda dla tych, którzy poprzez swoją codzienną działalność publiczną mają wyjątkowe zasługi na polu upowszechniania idei wolności. Idei, która dla naszej chrześcijańskiej cywilizacji, ale dla polskiej duszy w szczególności jest ideą konstytutywną. My Polacy, zarówno w wymiarze jednostkowym, jak i jako wspólnota polityczna, wolność ceniliśmy i cenimy nadzwyczajnie, czego dobitny wyraz stanowi cała nasza historia — powiedział wicepremier Piotr Gliński. Nie ma zatem przypadku w tym, że to właśnie wolność pozostaje inspiracją i motywem przewodnim tego zaszczytnego tytułu, którym doceniony został Daniel Obajtek. Jest to bez wątpienia znakomity menadżer, obdarzony imponującą inteligencją analityczną. Sprawność, z jaką zarządza wielkimi koncernami, rzutkość i decyzyjność, z jakimi wdraża kolejne ogromne inicjatywy, budzą zrozumiały podziw. Wielkie uznanie budzi natomiast także jego skuteczność, jaka wyłania się z gąszczu niezwykle złożonych procesów biznesowych, gdy prezes Obajtek doprowadza swoje projekty do końca. Wielokrotnie udowadniał, że panuje nad arcyskomplikowanymi sprawami kierowanych przez siebie instytucji. Najważniejsze jednak jest to, że jego impet, wiedza i kierownicze kompetencje, nie ustępują poczuciu odpowiedzialności. Dopiero połączenie tych cech charakteru, jako spójna całość, rysuje nam profil osoby wybitnej. Wybitnego polskiego państwowca, polskiego patrioty odpowiedzialnego za polskie sprawy — zaznaczył minister. Daniel Obajtek nie jest osobą wybitną tylko na poziomie intelektualnym. Nie byłby tu gdzie jest, nie odbierałby dzisiaj tytułu Człowieka Wolności, gdyby poza intelektem, nie odznaczał się jakością moralną, która ukierunkowuje jego potencjał na działanie dla dobra wspólnego. Już u progu swojej kariery publicznej, gdy ciesząc się wielką popularnością, piastował funkcję wójta Pcimia, dał się poznać jako człowiek, dla którego horyzontem aktywności jest przede wszystkim poprawa losu innych ludzi. Wtedy właśnie go poznałem, byłem w jego gminie i widziałem na własne oczy, to co zrobił dla ludzi, dla swojej lokalnej społeczności. Z czasem, gdy pełni coraz bardziej istotne role w życiu publicznym, zmienia się tylko skala, nie zmienia się jednak wektor działań Daniela Obajtka. Zawsze chodzi o to, by zwiększyć pole wolności, podmiotowości i zasobów materialnych wspólnoty — podkreślił. Dziś skala, którą operuje jest skalą całej Rzeczypospolitej, a nawet wykracza poza Polskę. Multi-energetyczny koncern, który tworzy Daniel Obajtek, przeniesie nasz ekonomicznie do wyższej ligi, stworzy możliwości jakich nasza gospodarka dotąd nie miała. To tylko kilka z wielu sukcesów prezesa PKN Orlen. Ich pełna lista jest dużo dłuższa. Serdecznie gratuluję panu Danielowi Obajtkowi tytułu Człowiek Wolności. Nie mam wątpliwości, że w pełni zasługuje na to wyróżnienie. Jest znakomitym menadżerem, który swój talent i umiejętności zaprzęga do budowania silnej, bogatej, wolnej Polski. Patriotą myślącym kategoriami wspólnoty, człowiekiem niezwykle dla wolności cennym — zaznaczył prof. Piotr Gliński.    autor: wPolsce.pl   20:51 Wybitni sportowcy chwalą PKN Orlen i prezesa Obajtka Bartosz Zmarzlik (dwukrotny indywidualny mistrz świata w żużlu): Dla mnie dołączenie do Orlen Teamu było bardzo mocnym, kolejnym krokiem, żeby przede wszystkim być gotowym na każdą ewentualność w walce o mistrza świata i realizowaniu kolejnych celów i marzeń. PKN Orlen jest dla mnie naprawdę wielkim wsparciem, budżetowym jak i też osobowym. Ja mogę jedynie bardzo się cieszyć, że jestem w takim gronie i z takimi osobami między innymi jak prezes Daniel Obajtek mogę współpracować, bo to daje pole manewru naprawdę na szerokim paśmie jeżeli chodzi o sport, żeby się po prostu rozwijać.  Robert Kubica (pierwszy Polak w Formule 1, legendarny kierowca Orlen Teamu): Pan prezes Daniel Obajtek zawsze powtarza, jak to sport pomaga rozwijać biznes i myślę, że to właśnie dlatego tak konsekwentnie inwestuje w sport i sportowców. Ja oczywiście jako kierowca wyścigowy bardzo się cieszę z tego, że motosport i Formuła1 jest w gronie dyscyplin, które są wspierane przez Orlen, ale też jako kierowca wyścigowy i reprezentant Orlen Teamu cieszę się, że razem z innymi kierowcami i sportowcami Orlen Teamu, jesteśmy w stanie budować rozpoznawalność polskiej firmy za granicą. Panie prezesie, serdeczne gratulacje tytułu. 20:48 Przypominamy dokonania Daniela Obajtka Prezentujemy materiał filmowy z wypowiedziami prezesa PKN Orlen i osób, które miały przyjemność z nim współpracować. 20:43 Minister Warchoł: Szarża Daniela Obajtka budzi podziw Napoleon Bonaparte mówił, że dla Polaków nie ma rzeczy niemożliwych, jakby znał pana prezesa Obajtka. Szarża Daniela Obajtka w polskim biznesie, jak ta pod Samosierrą, do której odnosił się Napoleon, budzi podziw. Ale jest przy tym coś, co imponuje mi szczególnie. To społeczna odpowiedzialność i zaangażowanie. W trudnym roku, gdy przytłoczyła nas pandemia, pan prezes Daniel Obajtek, dał przykład tego, jaką rolę nie tylko w biznesie, ale i w społeczeństwie, i w państwie powinny pełnić spółki z udziałem Skarbu Państwa. Pokazał na czym polega odpowiedzialność za naszą wspólnotę. Okres pandemii jest bowiem dla ludzi biznesu nie tylko testem sprawności w dziedzinie zarządzania kryzysowego. Jest również sprawdzianem ich społecznej wrażliwości, solidarności i empatii. Wymaga szybkich i odważnych działań, i decyzji — mówił sekretarz stanu w Ministerstwie Sprawiedliwości.  Pan prezes Obajtek sprostał tym wyzwaniom i to jest właśnie miarą jego profesjonalizmu. Jestem pod wielkim wrażeniem sprawności, z jaką od pierwszych dni wybuchu pandemii, uruchomił na gigantyczną skalę produkcję płynu dezynfekcyjnego. Z podziwem patrzę, w jakim tempie organizuje tymczasowe szpitale dla zakażonych w Ostrołęce i Płocku. Imponuje mi skala finansowej pomocy na zakup sprzętu dla szpitali oraz środków ochrony dla personelu medycznego, podopiecznych Domów Opieki Społecznej. Osobiście ujmują mnie takie drobne gesty, jak darmowa ciepła kawa na Orlenie dla pracowników pogotowia, policji, straży pożarnej, czy innych dzielnych ludzi, zaangażowanych w walkę z pandemią — podkreślił. Jest jeszcze jeden bardzo ważny aspekt, społecznej, narodowej wręcz odpowiedzialności spółek z udziałem Skarbu Państwa, którego skutecznym promotorem jest pan Daniel Obajtek. To gospodarczy patriotyzm. Jest szczególnie potrzebny, w trudnym dla Polaków, przedsiębiorców czasie, gdy wielu z nich musi walczyć o przetrwanie. Dlatego wspieranie i poszerzanie asortymentu produktów sprzedawanych na stacjach Orlen o polskie wyroby, dopisuję panu prezesowi do listy zasług — tłumaczył Marcin Warchoł. Pojawił się również akcent sportowy. Panie prezesie, słyszałem, że już niebawem Orlen zaprezentuje w Polsce nowy bolid Formuły 1, na nadchodzący sezon. Życzę panu dalszej kariery w tempie F1 i gratuluję wyróżnienia od tygodnika „Sieci” i wszystkich dalszych sukcesów — zakończył minister.    autor: wPolsce.pl   20:39 Gratulacje składa Adam Glapiński Szanowni Państwo, bardzo dziękuję za zaproszenie i gratuluję panu Danielowi Obajtkowi wyróżnienia tytułem Człowiek Wolności 2020 tygodnika „Sieci”. Bardzo mnie ucieszyła decyzja kapituły i czytelników, bo w osobie zacnego laureata, wyróżnia i nagradza nie tylko wyniki biznesowe koncernu, którym pan Daniel Obajtek z powodzeniem zarządza. Ale także, a może przede wszystkim, pewien bliski mi sposób myślenia o państwie i wolności. Bo przecież za wszystkimi wskaźnikami, prezentacjami dla inwestorów, raportami, kryje się w istocie strategiczny cel. Tym celem jest zapewnienie Polsce szeroko rozumianego bezpieczeństwa energetycznego, który jest filarem naszej wolności, suwerenności i dobrobytu. Filarem wartości, które są bliskie Narodowemu Bankowi Polskiemu — powiedział prezes NBP. Glapiński zwrócił uwagę na szczególny moment, w jakim wręczona jest nagroda.  Wyróżnienie pana Daniela Obajtka tytułem Człowiek Wolności 2020 tygodnika „Sieci”, przychodzi w wyjątkowo dobrym momencie. Stoimy wszyscy bowiem na progu gruntownych przemian sektora energetycznego w Polsce i na świecie. Czy nam się to podoba, czy nie, wykorzystanie paliw kopalnych, które było fundamentem niespotykanego w dziejach, wzrostu gospodarczego w ciągu ostatnich 150 lat, napotyka na coraz większy opór. W wielu gospodarkach wschodzących słychać rozgoryczenie, że oto bogaty Zachód, który zdążył już zbudować swój dostatek, naciska na dekarbonizację, odbierając biedniejszym możliwość szybkiej konwergencji poprzez wykorzystanie tego najefektywniejszego nośnika energii, z którego sam Zachód kiedyś korzystał. Nie odmawiając tym głosom pewnej gorzkiej racji, musimy jednak być realistami i pamiętać, że jak uczył Tukidydes: sprawiedliwość w ludzkich stosunkach jest tylko wtedy momentem rozstrzygającym, jeśli po obu stronach równe siły mogą ją zabezpieczyć. Jeśli idzie zaś o zakres możliwości, to silniejsi zawsze osiągają swe cele, a słabsi ustępują — mówił prezes NBP. Dlatego tam gdzie inni widzą problemy, my musimy widzieć możliwości. Wszak transformacja europejskiego sektora energetycznego, zwiększy znaczenie gazu ziemnego, jako nisko-emisyjnej technologii przejściowej, która może stabilizować wciąż wahliwy potencjał energetyczny źródeł odnawialnych. To jedna z tych szans dla grupy Orlen, która ze swoim doświadczeniem, zdywersyfikowaną strukturą i silną pozycją finansową, może i powinna aspirować do pozycji regionalnego, a nawet europejskiego lidera. Mam nadzieję, że marka Orlen stanie się z czasem, jednym z najbardziej rozpoznawalnych znaków na europejskich drogach. Pamiętajmy, że każdy z nas – każdy Polak i każda Polka, może się do tego przyczynić, kupując produkty na stacjach sygnowanych znakiem Orlen. Warto mieć na uwadze, że korzystanie z produktów i usług polskich producentów, w tym PKN Orlen, korzystanie z gotówki, z naszego polskiego złotego, który jest symbolem naszej suwerenności gospodarczej, to przejaw nowoczesnego patriotyzmu. Wybierając polskie firmy, umacniamy naszą gospodarkę. Wybierając rodzime produkty, wspieramy polskie przedsiębiorstwa, które mogą zwiększyć zatrudnienie, podnosić płace i inwestować w swój rozwój — zaznaczył. Jak wielokrotnie podkreślał pan Daniel Obajtek – siłę państwa, mierzy się siłą gospodarki. A siła gospodarki tkwi w silnym pieniądzu. O jego wartość, o wartość polskiego złotego dba NBP, wypełniając swoje konstytucyjne zadanie. Na zakończenie jeszcze raz odwołam się do mądrości starożytnych Greków, którzy notabene mieli rację w większości kwestii. Dobrze wiedzieli, że szczęście bierze się z wolności, a wolność z odwagi. Oby to wyróżnienie tytułem Człowiek Wolności 2020 tygodnika „Sieci”, umocniło odwagę pana Daniela Obajtka i całego jego zespołu w sięganiu coraz wyżej i po coraz więcej. Ku chwale Ojczyzny i dla dobra rodaków. Jeszcze raz serdeczne gratulacje — zakończył Glapiński.    autor: wPolsce.pl   20:30 Życzenia od marszałek Witek Szanowni Państwo, wiemy już, że za rok 2020, Człowiekiem Wolności tygodnika „Sieci” został prezes koncernu naftowego PKN Orlen, pan Daniel Obajtek. Moim zdaniem to bardzo zasłużone wyróżnienie. Pan Daniel Obajtek jest człowiekiem czynu. On nie mówi o tym co zamierza zrobić, on to po prostu robi. Nie mówi o planach, nie mówi o strategii. On te plany i strategie ma i konsekwentnie ją od 3 lat realizuje. Dzięki jego sprawnej organizacji pracy w tej firmie, która jest firmą multi-energetyczną, PKN Orlen staje się konkurencyjną firmą, która mam nadzieję będzie z powodzeniem konkurowała z innymi firmami na rynku europejskim  — powiedziała marszałek Sejmu Elżbieta Witek. Cechy, którymi wyróżnia się pan prezes Daniel Obajtek, to przede wszystkim, oprócz ambicji, determinacja w dążeniu do celów jakie sobie postawił, duża odpowiedzialność, ale także troska o wolność, szeroko rozumianą. Wolność to jest także niezależność od innych i właśnie te działania pana prezesa Daniela Obajtka służą temu, żebyśmy byli bezpieczni energetycznie, żebyśmy się uniezależnili od innych. To jest bardzo ważne i to panu prezesowi udaje się z powodzeniem — zaznaczyła. Marszałek Sejmu zwróciła również na inny aspekt działalności prezesa PKN Orlen. Proszę Państwa, pan Daniel Obajtek, oprócz tego, że zarządza takim wielkim koncernem energetycznym, który ma duże sukcesy, to jeszcze włącza się w pomoc naszemu społeczeństwu w tym trudnym czasie pandemii. Znamy go z tej jego akcji pomocy i wsparcia szpitalom, innym placówkom, organizacjom, instytucjom i ludziom. To jest bardzo ważne, że potrafi łączyć w sobie te cechy menadżera, zarządzającego dużą firmą, jednocześnie z empatią wobec potrzeb ludzi, w takim trudnym okresie w jakim obecnie się znajdujemy — powiedziała Witek. Panie prezesie, życzę panu, żeby wszystkie pana plany się zrealizowały. Jeżeli jest jeszcze coś, co może pan zrobić dla zwiększenia bezpieczeństwa naszego kraju, dla zwiększenia poczucia wolności szeroko pojętej, to po prostu proszę to zrobić. Jeszcze raz bardzo serdecznie gratuluje tej nagrody — dodała.    autor: wPolsce.pl   20:28 Michał Karnowski o roli mediów w krzewieniu demokracji [Media] podjęły, proszę Państwa, tych działań sporo. Ja myślę, że można mówić o takim archipelagu polskości, o tym, że wielu wspaniałych ludzi, wiele wspaniałych środowisk zrobiło dużo, żeby w Polsce panowała rzeczywista demokracja, prawdziwy pluralizm. Bo sytuacja, gdy wszyscy mówią to samo, wszystkich to samo śmieszy i oburza, nie jest sytuacją idealną. Nie jest sytuacją w pełni odpowiadającą aspiracjom Polaków. Prawdziwa wolność to często także spór to często także konflikt, to także media wyraziste, to media, które nie boją się mówić prawdy — powiedział członek zarządu grupy Fratria. Ale myślę, że dzisiaj to jest dobry moment, żeby powiedzieć o pewnym moim hobby. Otóż nie wiem czy państwo wiecie, uwielbiam polską prasę z okresu zaborów. Lubię czytać, zbierać, lubię sięgać w antykwariatach do roczników tych gazet, takich jak „Niwa Polska”, jak „Tygodnik Narodowy”, jak „Ilustracja Polska”. I to co uderza w trakcie lektury tych gazet, tych pism, często tworzonych w bardzo trudnych warunkach, to jest takie przekonanie, że „tyle wolności ile własności”. Gdy Polski nie było, gdy polskość była zagrożona, to była dla Polaków rzecz oczywista, to było można powiedzieć 11 przykazanie — mówił Karnowski. Dlatego w naszej działalności staramy się nagradzać te czyny, te zabiegi, te akcje, które zmierzają do utrwalenia polskiego patriotyzmu, które są skuteczne, które przełamują niemożności, bezwładność, imposybilizmy. Ale także, które dbają o polską własność, bo ona jest dzisiaj gwarantem wolności, w przemyśle, w handlu, w naszej codziennej pracy, jakiegokolwiek byśmy nie byli zawodu, jakiejkolwiek profesji. Ale myślę, że także w sferze kultury i w sferze mediów, to jest dzisiaj przykazanie podstawowe: „tyle wolności ile własności” — podkreślał. Publicysta tygodnika „Sieci” zwrócił uwagę na znaczenie przyznania tegorocznej nagrody. W tym kontekście wybór tegorocznego laureata tytułu Człowiek Wolności tygodnika „Sieci”, wydaje się być oczywisty. Mam nadzieję, że to właśnie hasło: „tyle wolności ile własności” sobie jako wspólnota, jako naród, jako państwo przypomnimy i będziemy w tym kierunku coraz mocniej szli — powiedział.    autor: Fratria   20:24 Przypominamy poprzednich laureatów Prezentujemy materiał filmowy z galerią wspaniałych osobistości, które otrzymały tytuł Człowieka Wolności tygodnika „Sieci”. 20:22 Jacek Karnowskich: Takich ludzi chcemy nagradzać Szanowni Państwo, drodzy Przyjaciele, kochani Czytelnicy, wszyscy, którzy z nami jesteście w tym szczególnym dniu. Bo jest to dzień szczególny. Najważniejszy z zawodowego punktu widzenia, dzień w roku. Wręczamy naszą najważniejszą nagrodę – tytuł Człowieka Wolności, tygodnika „Sieci”. Ale także odwołujemy się do źródeł, przywołujemy dni, tygodnie, miesiące kiedy te nasze przedsięwzięcia medialne raczkowały, kiedy to wszystko się zaczynało. To było 10 lat temu. Można powiedzieć, długo, ale z drugiej strony niczym mgnienie oka. Jeśli w tym czasie przysłużyliśmy się polskiej sprawie, polskiej wolności to jest to dla nas wielki powód do dumy — powiedział redaktor naczelny tygodnika „Sieci”. Szanowni Państwo, wręczamy tytuł Człowieka Wolności, bo uważamy, że wolność to jest ta cecha naszego charakteru narodowego, która czyni Polskę, Polaków czymś szczególnym na mapie całego świata. Wręczamy ten tytuł, bo wiemy, że o tę polską wolność trzeba codziennie walczyć. Trzeba ją pielęgnować, trzeba jej pilnować, tak jak trzeba pilnować państwowości Polski. Wybieramy ludzi, którzy pracują na rzecz Polski na bardzo różnych polach, ale takich, którzy dają z siebie wszystko. Gdy zaczynaliśmy, zagrożenia dla polskiej wolności były bardzo namacalne, konkretne. Miały szczególny charakter. Wynikały z deptania prawdy, z dążenia do monopolu informacyjnego, publicystycznego. Wówczas była taka potrzeba, żeby stworzyć przedsięwzięcia, które zaprezentują inne punkty widzenia, które podejmą dialog, rozmowę, a czasem także polemikę — zaznaczył. Dziś nasz krajobraz medialny jest na szczęście zupełnie inny, ale zagrożenia dla wolności wciąż istnieją. Często mają inny charakter, pojawiają się np. próby cenzury. To jest wyraźnie kierunek, który nabiera rozpędu i z, którym coraz częściej będziemy musieli się zmagać. Przedsięwzięcia medialne tego typu będą w przyszłości również bardzo potrzebne, bo to jest sfera oczywiście mediów społecznościowych, ale media ostatecznie też są tutaj ważnym kanałem informacji i wierzę, że również w przyszłości będą — zauważył dziennikarz. Jacek Karnowski zwrócił uwagę na rolę, jaką odgrywa Daniel Obajtek. Nasz tegoroczny laureat zasłużył się Polsce, można powiedzieć również w sferze medialnej. O tym była mowa, będzie jeszcze mowa, ale to też chcemy docenić, bo sprawił, że jest więcej polskiej własności w mediach i to jest coś istotnego. Po tych 30 latach transformacji, wiemy wszyscy, że własność ma ogromne znaczenie. To co zrobił, ta cegiełka jest bardzo istotna. To coś co wzmacnia polską suwerenność i również polską wolność — podkreślił. Wszyscy nasi laureaci, a było ich już wielu; prof. Krzysztof Szwagrzyk, Jarosław Marek Rymkiewicz, Andrzej Duda, Jarosław Kaczyński, Julia Przyłębska, Piotr Gliński, Mateusz Morawiecki, pracowali i pracują na polu państwowym. Umacniają polską suwerenność, niepodległość na bardzo różnych polach. Teraz honorujemy człowieka, który najwięcej zrobił w sferze gospodarczej i to jest chyba nie przypadek. Chcemy w ten sposób powiedzieć, że ta sfera gospodarcza staje się coraz bardziej kluczowa. Jeśli Polska będzie silna gospodarczo, będzie bezpieczna i będzie wolna. A tylko w ramach naszej państwowości możemy być tak naprawdę wolni. Wiemy to doskonale, tego nauczyła nas historia. Proszę Państwa, wszyscy nasi laureaci, również tegoroczny, idą pod prąd, są często atakowani, czasem są wyśmiewani, wyszydzani, nie jest im łatwo. Ale takich ludzi właśnie chcemy nagradzać. Takich, którzy czynią rzeczy nieoczywiste, którzy podejmują się działań często beznadziejnych, na bardzo różnych polach. Jesteśmy bardzo dumni, że tak wspaniała galeria wybitnych Polaków, tę nagrodę z rąk kapituły czytelników tygodnika „Sieci” przyjęła. Proszę Państwa, ten dzień jest świętem całej redakcji, całej wspólnoty. Dziękuję, że jesteście z nami i dziękuję za to wszystko co dla nas robicie na co dzień, często po cichu, wspierając nas, okazując życzliwość, współpracując z nami. Wiemy, że bez was te nasze sukcesy nie byłyby możliwe. Ze swojej strony obiecujemy, że traktujemy tę waszą pomoc jako zobowiązanie. Traktujemy to jako coś co ma sprawiać i sprawia, że my również pracujemy tak dobrze, tak ciężko jak to tylko możliwe. Po to by służyć tej sprawie, którą uważamy za najważniejszą – sprawie polskiej — mówił publicysta. 20:19 Przemówienie Jacka Karnowskiego Głos zabrał redaktor naczelny tygodnika „Sieci”.    autor: Fratria   20:10 Prezes PiS chwali decyzje Daniela Obajtka Jarosław Kaczyński odniósł się do zakupu Polska Press przez PKN Orlen. To jedna z najlepszych wiadomości, którą usłyszałem w ciągu ostatni lat. To krok w drugą stronę. My pozbawiliśmy się wielkich mediów na rzecz czynników pozapolskich, głównie niemieckich (…) z ogromną stratą dla naszej suwerenności — powiedział wicepremier. Prezes PiS Jarosław Kaczyński w bardzo osobistych słowach mówił o drodze Daniela Obajtka, zwracając uwagę na jego dotychczasowe dokonania. [Daniel Obajtek] to człowiek niezwykły, niezależnie od tego czy działa w jednej gminie (…), czy w instytucji państwowej, czy mniejszej spółce państwowej, czy większej spółce państwowej (…). Idziemy dobrą droga i tego by nie było, gdyby nie prezes Daniel Obajtek — zaznaczył. Ogromnie sobie cenię, że mogłem go poznać, jeszcze jako wójta gminy Pcim. (…) To niezwykły menadżer, niezwykły gospodarz i prawdziwy Polski patriota. (…) Już wiele dla Polski uczynił i myślę, że uczyni jeszcze dużo, dużo więcej, bo ma ogromne możliwości i wielką determinację — mówił prezes PiS.    autor: wPolsce.pl   20:06 Rozmowa z Jarosławem Kaczyńskim Podczas gali zaprezentowano rozmowę Michała Karnowskiego z prezesem PiS, który był już laureatem nagrody Człowiek Wolności tygodnika „Sieci”.  Jest bardzo wiele przykładów ograniczenia wolności. Dzisiaj w centrum uwagi jest to, co wydarzyło się w USA - odebranie głosu urzędującemu prezydentowi — powiedział lider partii rządzącej. Są różnego rodzaju działania zmierzające do tego, żeby ludzie o poglądach konserwatywnych nie mogli się bezpiecznie wypowiadać. Spotykają ich jakieś negatywne konsekwencje, równe karne. (…) Jest już nieukrywana tendencja, żeby tę wolność ograniczyć, ale wręcz ją zlikwidować — zaznaczył Jarosław Kaczyński. 20:04 Dorota Łosiewicz i Michał Adamczyk witają widzów Tegoroczna gala ma szczególny charakter - odbywa się w wirtualnym studiu.     autor: Fratria   20:00 Rozpoczyna się 8. Gala Człowiek Wolności Występuje Angelika Korszyńska-Górny z zespołem.    autor: wPolsce.pl   red.
Marzena Rogalska odchodzi z TVP po 12 latach pracy. "Tytuł mojego ostatniego programu 'Zacznij od nowa' okazał się proroczy"^Media Watch^2021-02-16 18:35:07.701294+01:00^https://wpolityce.pl/media/539468-marzena-rogalska-odchodzi-z-tvp-po-12-latach-pracy^Popularna prezenterka Marzena Rogalska żegna się z TVP. Dziennikarka pracowała w telewizji publicznej przez 12 lat prowadząc wiele programów, w tym „Pytanie na śniadanie”. Rogalska miała być jedną z twarzy nowego kanału TVP Kobieta. Po 12-stu latach współpracy z TVP podjęłam decyzję o odejściu. Środa, 10 lutego 2021 roku był najtrudniejszym dniem w mojej karierze zawodowej. Programy i zwiastuny z moim udziałem, które jeszcze zobaczycie na antenie, zostały nagrane wcześniej — napisała na Facebooku.  Chcę być z Wami w kontakcie, zaglądajcie tutaj, w każdy piątek od 14-stej do 18-stej będziemy się słyszeć w Radiu Złote Przeboje. Możemy się też zobaczyć w Teatrze Capitol, w spektaklu „Czy ty to ty”. Zapraszam Was również do podróży w czasie podczas lektury mojej najnowszej powieści „Czas tajemnic” — podkreśliła dziennikarka. Jak widać, tytuł mojego ostatniego programu „Zacznij od nowa” okazał się proroczy. Bo pamiętajcie, że zawsze można zacząć od nowa — dodała.      Marzena Rogalska od września 2009 roku prowadziła „Pytanie na śniadanie” (TVP2), najczęściej w duecie z Tomaszem Kammelem.  Jest nam potwornie przykro. Dziękujemy, że z nami byłaś. Na dobre i na złe. Powodzenia — możemy przeczytać na fan page’u programu.      Ponadto Rogalska prowadziła takie programy jak np. „Zacznij od nowa”, „Gotowi do gotowania. Start!”, „To był rok!”, „Dzieciaki górą!” czy „Kocham cię, Polsko!”. Przed rozpoczęciem pracy w Telewizji Polskiej prowadziła talk-show „Miasto kobiet” w TVN Style.  Od ponad 20 lat dziennikarka jest związana z branżą radiową. Zaczynała w 1997 roku w RMF FM, a od jesieni 2008 roku można ją usłyszeć w wielu audycjach na antenie Radia Złote Przeboje.  gah/wirtualnemedia.pl
Trzeba było wniosku egzekucyjnego, by Fakt w końcu przeprosił syna Banasia. Dlaczego RASP ma problem z decyzjami sądów?  Efekt „hologramu”?^Media Watch^2021-02-16 13:51:28.662083+01:00^https://wpolityce.pl/media/539416-dlaczego-rasp-ma-problem-z-decyzjami-sadow^Dopiero wniosek egzekucyjny zmusił Dziennik Fakt do tego, by tytuł wydawany przez niemiecko-szwajcarskie wydawnictwo RASP, przeprosił Jakuba Banasia, syna Prezesa Najwyższej Izby Kontroli – poinformował portal „Życie Stolicy”. Przy tej okazji warto przypomnieć inne sądowe perypetie dziennikarzy i redakcji RASP. Szczególnie bawi ta, w której prawnicy koncernu przemianowali Bartosza Węglarczyka na „hologram”. CZYTAJ TAKŻE:NASZ NEWS. Onet nie wykonuje ważnej decyzji sądu ws. sędziego Piebiaka! Portal może zapłacić nawet 10 tys. zł dziennie za zwłok CZYTAJ RÓWNIEŻ:NASZ NEWS. Groteskowe pismo prawników Węglarczyka w procesie z Piebiakiem! Sugerują, że wywiad, w którym naczelny Onetu obraził b. ministra mógł być „fejkowy” O co toczył się spór? Jak donosi portal chodzi o tytuł jednej z publikacji Faktu, pt. „Najpotężniejszy kontroler nie sprawdził firmy syna!”. Materiał został opatrzony zdjęciem syna Mariana Banasia. Pełnomocnik Jakuba Banasia, już 16 lipca ubiegłego roku miał zawrzeć umowę z RASP ws. przeprosin.  Strona pozwana Ringier Axel Springer Polska sp. z o.o. z siedziba w Warszawie zobowiązuje się do jednokrotnej publikacji – w terminie pomiędzy 15 sierpnia a 15 września 2020 roku na swój koszt na trzeciej stronie papierowego wydania Dziennika Fakt Gazeta Codzienna, w prostokątnej ramce w pełni wypełnionej czarnym tłem, o długości 15 cm oraz wysokości 8 cm, pogrubioną czcionką Arial w rozmiarze 17, w kolorze białym oświadczenia o treści: Wydawca dziennika Fakt Gazeta Codzienna, spóła RINGIER AXEL SPRINGER POLSKA sp. z o.o. przeprasza P. Jakuba Banasia za bezprawne rozpowszechnienie jego wizerunku na okładce oraz na stronie 4 wydania nr 225 (2019 r.) dziennika Fakt Gazeta Codzienna z dnia 26.09.2019 r.      – „Życie Stolicy” cytuje treść ugody. Fakt miał opublikować przeprosiny najpóźniej do 15 września 2020 roku i to na swój koszt. Gdy to nie nastąpiło pełnomocnik Jakuba Banasia złożył wniosek egzekucyjny w którym domagał się wezwania RASP sp. z o.o. do opublikowania przeprosin pod rygorem naliczania 2 000,00 złotych na rzecz syna Prezesa NIK za każdy dzień zwłoki w opublikowaniu przeprosin – całkiem niezła dniówka – czytamy w portalu. Portal wPolityce.pl ujawnił, że podobny problem, jak Marian Banaś, miał sędzia Łukasz Piebiak, były wiceminister sprawiedliwości, którego portal Onet (także wydawany przez RASP) chciał wmanewrować w rzekomą „aferę hejterską”. Jak już informowaliśmy sąd nakazał portalowi, by ten umieścił przy tekście dot. m.in. Łukasza Piebiaka następujące oświadczenie:           Powyższe opublikowano dopiero wtedy, gdy sędzia Piebiak wniósł do sądu wniosek o egzekucję zabezpieczenia. (…) wnoszę o wyznaczenie Ringier Axel Springer terminu dwóch dni na wykonanie Postanowienia z zastrzeżeniem, że w razie jego niewykonania RASP zostanie zobowiązana do zapłaty na rzecz Łukasza Piebiaka kwoty 10000 złotych za każdy dzień zwłoki w wykonaniu czynności – czytamy w piśmie, do którego dotarł portal wPolityce.pl. Sądowe perypetie RASP doskopnale obrazuje tez sprawa Bartosza Węglarczyka, który w rozmowie z Jackiem Ozdobą przekonywał, iż to Łukasz Piebiak miał kierować wobec byłej I Prezes SN Małgorzaty Gersdorf wulgarne stwierdzenia. Węglarczyk oczywiście popełnił błąd, ale także prawnicy RASP zaliczyli przy tej okazji gigantyczną wpadkę i kompromitację. W oficjalnych pismach do sądu, przekonywali, że rozmowę w studiu Onetu nie przeprowadzał Węglarczyk, ale jego…hologram. Do tej korespondencji portal wPolityce.pl dotarł jako pierwszy.  Bartosz Węglarczyk nie brał udziału w nagraniu spornego materiału filmowego. Jego wizerunek został nałożony, właśnie dzięki zastosowaniu deepfake, na inną osobę, która w tym czasie znajdowała się w studiu nagrań. Tym samym to nie Bartosz Węglarczyk dopuścił się rzekomego naruszenia dóbr osobistych powoda – czytamy w piśmie prawników Węglarczyka, do którego jako pierwszy dotarł portal wPolityce.pl. Wątpliwa legitymacja bierna pozwanego Węglarczyka - z uwagi na powszechnie używaną w przekazie audiowiuzualnym technologię „deep - fake” jak również jej użycie jej w spornym materiale audiowizualnym, powód (Łukasz Piebiak - red.) nie przedstawił żadnych dowodów na to, że to pozwany Bartosz Węglarczyk osobiście brał udział w rozmowie z Jackiem Ozdobą, podczas gdy dzięki technologii ”deep fake” jego wizerunek mógł zostać nałożony na zupełnie inną osobę, a on sam nie brał udziały w realizacji tego spornego materiału audiowizualnym – czytamy w piśmie procesowym Onetu i RASP. WB
Dziś o 20:00 w telewizji wPolsce.pl piękna gala Człowiek Wolności tygodnika Sieci. Wyjątkową nagrodę odbierze Daniel Obajtek^"Sieci" - Największy konserwatywny tygodnik w Polsce^2021-02-16 08:45:31.740206+01:00^https://wpolityce.pl/media/539374-dzis-o-2000-w-telewizji-wpolscepl-gala-czlowiek-wolnosci^Zapraszamy do oglądania Gali Człowiek Wolności tygodnika Sieci, na której uhonorujmy prezesa PKN Orlen, Daniela Obajtka naszą wyjątkową statuetką „W” jak Wolność. Transmisja w telewizji wPolsce.pl już dziś o godz. 20:00. Tytuł Człowieka Wolności redakcja tygodnika Sieci przyznała już po raz ósmy. Nagrodę otrzymują co roku ludzie, dla których wolność jest wartością najważniejszą, a jej obrona i szerzenie – codzienną powinnością.  Laureata, Daniela Obajtka, prezesa PKN Orlen scharakteryzowaliśmy w tygodniku Sieci tak:  Daniel Obajtek buduje siłę naszego państwa. Skutecznie tworzy wielki koncern, który będzie zdolny do podjęcia globalnych wyzwań. W ten sposób wznosi architekturę polskiej wolności. To właśnie docenili nasi czytelnicy, zgłaszając w plebiscycie kandydaturę Daniela Obajtka. Podczas gali laureatowi pogratulują m.in.: prezes PiS Jarosław Kaczyński, premierzy: Piotr Gliński i Jacek Sasin, marszałek Elżbieta Witek, prezes NBP Adam Glapiński oraz Robert Kubica. Gala Człowiek Wolności tygodnika Sieci z udziałem znakomitości ze świata polityki, biznesu i sportu, muzycznych gwiazd i w niesamowitej oprawie wizualnej – oglądaj dziś o godz. 20:00 w telewizji wPolsce.pl.
Lichocka odpowiada na lament prezesa Agory: Ani myśli obniżyć swoich zarobków, tak jak obniżył pensje pracowników^Zespół wPolityce.pl^2021-02-15 22:13:49.551599+01:00^https://wpolityce.pl/media/539353-lichocka-odpowiada-na-lament-prezesa-agory^Prezes Agory krytykował pomysł nowego podatku dla mediów. Przekonywał, że będzie miał on opłakane skutki. Dostał mocną odpowiedź od Joanny Lichockiej. CZYTAJ RÓWNIEŻ: Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników Bartosz Hojka, prezes zarządu Agory, żalił się na antenie TOK FM, że efektem nowego podatku będzie ograniczenie niezależności mediów.  Jego zdaniem, może to doprowadzić do sytuacji, w której poszczególne media staną się „łatwym celem” do przejęcia przez spółki Skarbu Państwa.  Stłamszone i zubożałe media nie będą mogły wywiązywać się ze swojej funkcji: patrzenia władzy na ręce. Będą coraz mocniej od władzy uzależnione - od reklam państwowych spółek i rządowych subwencji. W konsekwencji przestaną być niezależne, a dodatkowo będą łatwym celem przejęć dla spółek skarbu państwa  – mówił Hojka. W odpowiedzi na słowa prezesa Agory, Joanna Lichocka stwierdziła, że Hojka nie zgodził się na obniżkę swoich zarobków.  Doprawdy? Prezes Agory pilnuje kasy (swojej). Mimo monitów związku zawodowego w Agorze, aby zarząd obniżył swoje zarobki, tak jak obniżył pensje pracowników ani myśli to uczynić. Też pewnie to zamach na „niezależność” – czytamy we wpisie posłanki PiS.
Siewcy śmierci z Czerskiej. Udają zatroskanych, ale przykładają łapę do pogłębiania epidemii^Marek Pyza^2021-02-15 21:48:51.653572+01:00^https://wpolityce.pl/media/539341-siewcy-smierci-z-czerskiej^Rozumiem, że „Gazeta Wyborcza” zaszła już tak daleko w umiłowaniu wolności na swoich łamach, że w jej imię pozwoli swoim autorom opublikować każdą głupotę. Nawet taką, która będzie pochwałą zachowań igrających ze śmiercią. W konkursie na najbardziej idiotyczny komentarz roku jest mocny kandydat do zwycięstwa. To oczywiście pan Jerzy Sawka, który w niedzielę podzielił się swoimi refleksjami na temat wymowy, jaką - jego zdaniem - miał pijacki festyn na ulicach Zakopanego. Jego zdaniem horda nawalonych turystów w sobotni wieczór zagrała „najmocniejszy od 2015 r. akord buntu wobec obecnej władzy”.  To był bunt mocniejszy od Strajku Kobiet, od marszów KOD, od manifestacji pod sądami. Był najmocniejszy dlatego, że absolutnie lekceważący obecną władzę. Jakby nie istniała. Ludzie dali upust swojej potrzebie radości życia — cieszy się Sawka. To diabelskie zadowolenie, bo swoją „radością życia” mogą przynieść śmierć innym. Nie bez powodu w zachodnich mediach piszą o Zakopanem jako o „Ischgl2” (od nazwy alpejskiego kurortu, z którego turyści w 2020 r. rozwieźli koronawirusa na cztery strony świata).  Redaktorzy z „GW” nie mieli zahamowań, by zamieścić felieton Jerzego Sawki. Teraz tytuł ten nie ma więc już moralnego prawa do zabierania głosu na temat pandemii, obostrzeń, bezpieczeństwa nas wszystkich, zachowania policji itd. Powinni na dobre zamilknąć ws. koronawirusa. Może nawet uratowałoby to komuś życie? Powinni, ale oczywiście tego nie zrobią. Bo mimo iż wiedzą, jak bardzo się skompromitowali (dziś publikują dość mocną wewnątrzredakcyjną polemikę - autorstwa Grzegorza Wysockiego), tekst Sawki nie był jedyną nieodpowiedzialną pozycją w ostatnim repertuarze medialnego molocha z Czerskiej.  W tekście „Niebezpieczny wieczór w Zakopanem. Posłanka pyta o teleskopowe pałki i zachowanie policjantów” czytelnicy są szczuci na policję, która rzekomo zachowywała się niewłaściwie. Co prawda tylko zdaniem posłanki KO Jagny Marczułajtis-Walczak, której nie spodobały się pałki teleskopowe oraz nerwowa reakcja jednego z funkcjonariuszy na telefon z lampą wpychany mu w twarz. No coś takiego, policjant na służbie w tłumie pijanej tłuszczy miał przy sobie pałkę – skandal! Ale dlaczego „Gazeta” doszła do wniosku, że warto rozpowszechniać dyrdymały rodzące się w pustej głowie jednej pani z immunitetem? Jeszcze lepszy jest wywiad z prezes Tatrzańskiej Izby Gospodarczej, która stara się zrozumieć tłum nawalonych imprezowiczów, „bo my też tego wszystkiego już nie wytrzymujemy”. Rozmowa kończy się zupełnie kuriozalną wymianą zdań: Agata Wojtowicz: Z pewnością to dobry moment, by w reżimie sanitarnym otworzyła się gastronomia.  „GW: Słyszałam takie komentarze, że gdyby nie zamknięte restauracje i knajpy - imprezy na Krupówkach by nie było.  AW: Ja się z tym absolutnie zgadzam. Z rozpaczą patrzę, jak ludzie na kilkunastostopniowym mrozie stoją na ulicy i jedzą z plastikowych naczyń. Większość gastronomii jest gotowa do otwarcia i moim zdaniem także hotele mogłyby przejść do kolejnego etapu, czyli wydawania gościom posiłków.  Sposób radzenia sobie z pandemią zaproponowany przez panią Wojtowicz jest idealną receptą na to, by przestała pełnić funkcję prezesa TIG. Jej pomysł niechybnie prowadzić bowiem będzie do wzrostu zakażeń, ten do kolejnego lockdownu, a ten do upadku przedsiębiorstw. I nie będzie czemu szefować.  Czy rok to naprawdę za mało czasu, by zrozumieć, z czym się mierzymy, jak ten wirus jest niebezpieczny? By przyjąć doświadczenia innych państw? By przestać udawać, że da się zdjąć wszelkie obostrzenia (a otwarcie gastronomii de facto to oznacza), a jednocześnie nie ryzykować zwiększenia liczby zakażeń? A może racje mają ci, którzy uważają, że wg „Gazety” warto zapłacić każdą cenę (naprawdę każdą), byle tylko dowalić rządowi PiS?  PS. Jutro razem z Jackiem Karnowskim i Marcinem Wikłą w telewizji wPolsce.pl porozmawiamy o tym, dlaczego ludzie tracą rozum na Krupówkach. Zapraszam od 10:00.
Wojciech Cejrowski wraca na antenę TVP! „Boso przez świat” co niedzielę na antenie telewizji publicznej^Media Watch^2021-02-15 16:09:10.744960+01:00^https://wpolityce.pl/media/539300-wojciech-cejrowski-wraca-na-antene-tvp^Wojciech Cejrowski wraca na antenę TVP! Nowe odcinki programu „Boso przez świat” pojawią się na antenie publicznego nadawcy. Program był emitowany w TVP do 2011 roku. W 2017 i 2018 roku Cejrowski występował w programie Michała Rachonia. Telewizja publiczna zerwała współpracę z dziennikarzem po tym, jak opublikował na swoim kanale na YouTube wycięty fragment programu TVP. We wspomnianym fragmencie Cejrowski palił flagę Unii Europejskiej. Sam dziennikarz przekonywał, że powodem jego rozstania ze stacją była krytyka działań Jarosława Kaczyńskiego.  „Boso przez świat” wraca na antenę telewizji publicznej i będzie emitowany w TVP2. Program będzie można oglądać w niedzielę o 18.30, a jego powtórki w soboty o 15.15. Premiera pierwszego odcinka zapowiedziana została na 28 lutego. Pierwsze programy dotyczyć będą Peru.  Mly/wirtualnemedia.pl
„Dobra pani” pozwoli wam przeżyć, biedni artyści! Kinga Rusin apeluje, by nie zanurzać się w ścieku TVP^Aleksandra Jakubowska^2021-02-15 15:48:07.601134+01:00^https://wpolityce.pl/media/539273-dobra-pani-pozwoli-wam-przezyc-biedni-artysci^Była prowadząca „Dzień dobry TVN”, Kinga Rusin, postanowiła pouczyć artystów, którzy ośmielają się kolaborować z telewizją publiczną. Jeżeli oddajecie swoje nazwisko i twarz kłamcom i manipulatorom, to się z nimi sklejacie — zwróciła się do polskich gwiazd, które biorą udział w programach TVP. Bezkompromisowo potępia tych, którzy tłumaczą się, że to przecież tylko rozrywka – „tak uwiarygadnia się ściek jako źródlaną wodę”.  Doświadczona dziennikarka ujawnia perfidny zamysł telewizji publicznej, która podstępem, dzięki programom rozrywkowym przyciąga widownię, a ta otumaniona, zaczadzona i odmóżdżona disco polo z rozpędu ogląda >> quasi goebbelsowską propagandę „Wiadomości” czy inne pseudopublicystyczne „programy”<<, bezmyślnie łykając serwowane im treści.  Nie martwcie się jednak, drodzy artyści, apel „dobrej pani” jest skierowany wyłącznie do tych, których „stać na to, by takiej współpracy odmawiać”. „Dobra pani” usprawiedliwi nurzanie się w ścieku, jeśli to pozwoli wam przeżyć. Możecie potem w ramach ekspiacji napisać w mediach społecznościowych „j…ć PiS” , zamieścić osiem gwiazdek, błyskawicę czy tęczę, ale pamiętajcie, że ta  „prawomyślna” i możliwa do zaakceptowania przez panią Rusin ma sześć kolorów, a nie siedem. Pani Rusin dokonuje dogłębnej analizy sytuacji w Polsce: „Konstytucja, sądy, media - to cele każdej autorytarnej władzy. Na naszych oczach od 5 lat, po kolei, atakowane są filary wolnego, praworządnego państwa” i dziwi się, że to, co ona już dawno przenikliwie zauważyła pięć lat temu, przez wielu było ignorowane i dopiero teraz się obudzili. Ale nie jest łatwo, bo „inni zaś jeszcze ciągle śpią albo udają, że nie widzą i nie słyszą, byle nie stracić…”. Z dalekich Malediwów dociera do nas głos patriotki, która, gdy zajdzie taka potrzeba, jest w stanie poświęcić wszystko i wszystko stracić w obronie demokracji. Jak na razie jednak ogranicza się do pouczania i swoistego szantażu wobec tych, którzy myślą inaczej i zamiast z pogardą odrzucać propozycje siepaczy z TVP, sprzedają swoją twórczość i twarze, nurzając się w „hejterskim szambie”.
Ofensywa sądowa Onetu. Ringier Axel Springer pozwie Wyszkowskiego m.in. za porównanie portalu do "gazociągu Ribbentrop-Mołotow"^Media Watch^2021-02-14 09:59:40.691097+01:00^https://wpolityce.pl/media/539123-ofensywa-sadowa-onetu-rasp-pozwie-wyszkowskiego^„Co to jest Onet? To elektroniczna wersja gazociągu Ribbentrop-Mołotow czyli polskojęzyczna rura do gazowania Polaków!” - napisał m.in. na Twitterze Krzysztof Wyszkowski. Ringier Axel Springer poinformował, że pozwie za te słowa legendę „Solidarności”. CZYTAJ RÓWNIEŻ: — „Ciekawe co by pisali gdyby istnieli w latach trzydziestych”. Ringier Axel Springer pozwie Marka Suskiego za słowa o Onecie — Marek Suski przypomniał niemieckie zbrodnie: Co by pisał Onet, gdyby istniał w latach trzydziestych ubiegłego wieku? I strona Onet - każda poszczególna informacja może być uznana za dopuszczalny efekt punktu widzenia, ale całość przekazu gadzinówki to brudna woda po Der Sturmer. Tak jak kiedyś, napastliwy antypolonizm tym razem w wykonaniu polskich najemników antypolskiego właściciela — napisał wczoraj na Twitterze Krzysztof Wyszkowski.
TYLKO U NAS. Andruszkiewicz: Nikt nie zamierza cenzurować mediów. Chcemy, aby koncerny medialne zaczęły uczciwe płacić podatki^Zespół wPolityce.pl^2021-02-13 20:32:16.249780+01:00^https://wpolityce.pl/media/539082-andruszkiewicz-nikt-z-rzadu-nie-zamierza-cenzurowac-mediow^Część mediów w reakcji na propozycję wprowadzenia podatku od reklam rozpoczęła akcję „Media bez wyboru”, polegającą na wyświetlaniu czarnego ekranu i czasowym zaprzestaniu działalności. „Jest to zbędna histeria części mediów. Mało tego, uważam, że część mediów prowadzi kampanię dezinformacyjną, która zwiera fake newsy” - ocenia wspomnianą akcję w rozmowie z portalem wPolityce.pl Adam Andruszkiewicz, minister w KPRM. CZYTAJ TAKŻE: — Co z podatkiem od reklam? Sellin: To propozycja Ministerstwa Finansów, a nie gotowy projekt. Zachęcamy do konsultacji — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! Na pytanie, czy uważa, że akcja „Media bez wyboru” była uzasadniona, czy też była to przesadzona reakcja, odpowiada: Oczywiście, że przesadzona. Jest to zbędna histeria części mediów. Mało tego, uważam, że część mediów prowadzi kampanię dezinformacyjną, która zwiera fake newsy.  Adam Andruszkiewicz zaznacza, że w całej sprawie chodzi po prostu o to, by duże media „uczciwie płaciły podatki”. Nikt z polskiego rządu nie zamierza cenzurować mediów, nie zamierza wpływać na linie redakcyjne. Chcemy tylko i wyłącznie rozmawiać o tym, żeby wprowadzić podatek od przychodów w mediach i to wszystko. Chodzi tylko i wyłącznie o to, aby wielkie koncerny medialne i platformy technologiczne, zaczęły uczciwe płacić podatki w naszym kraju — mówi. Minister w KPRM zaznacza, że obecnie trwają dopiero konsultacje dot. projektu podatku od reklam. Mogą w nich uczestniczyć przedstawiciele mediów. Trwa debata, zapraszamy do dyskusji, ale prosimy, aby nie straszyć i nie siać manipulacji, ponieważ to, co dziś część mediów rozpowszechnia, to po prostu dezinformacja — zaznacza. not. as
"Ciekawe co by pisali gdyby istnieli w latach trzydziestych". Ringier Axel Springer pozwie Marka Suskiego za słowa o Onecie^Media Watch^2021-02-13 14:32:55.426316+01:00^https://wpolityce.pl/media/539072-ringier-axel-springer-pozwie-suskiego-za-slowa-o-onecie^„Ciekawe co by pisali gdyby istnieli w latach trzydziestych ub. wieku” - napisał wczoraj Marek Suski na Twitterze w kontekście niedawnego tekstu Onetu o karabinku Grot i niemieckich zbrodni dokonanych w trakcie II wojny światowej na pracownikach radomskiej fabryki broni. Ringier Axel Springer Polska zapowiedział, że pozwie posła PiS. CZYTAJ RÓWNIEŻ: Marek Suski przypomniał niemieckie zbrodnie: Co by pisał Onet, gdyby istniał w latach trzydziestych ubiegłego wieku? Wydawca Onetu zapowiedział, że pozwie posła PiS Marka Suskiego za jego wpisy na Twitterze dotyczące portalu. „Niemcy są wzorem dbałości o praworządność w Polsce i mają długą tego tradycję. Kiedyś egzekucje dziś ONET!” - napisano w tweecie zamieszczonym na profilu Marka Suskiego w piątek po godz. 16. Szokujący wpis momentalnie spotkał się z ogromną liczbą reakcji i szybko został usunięty — czytamy na stronie Onetu. W drugim wpisie Marek Suski nawiązał do niemieckich zbrodni dokonanych w trakcie II wojny światowej na pracownikach radomskiej fabryki broni w kontekście niedawnego tekstu Onetu o karabinku Grot. 12 października 1942 r. Niemcy rozpoczęli serię publicznych egzekucji. Powieszono 50 osób. Większość związana z radomską fabryką broni. Tymczasem ONET prowadzi nagonkę oszczerstw na fabrykę broni w Radomiu. Ciekawe co by pisali gdyby istnieli w latach trzydziestych ub. wieku — stwierdził poseł PiS.
Dożywotni ban dla Trumpa na Twitterze? Grabowski: To koniec demokracji. Może nam się szykować nowy, swoisty totalitaryzm^Salon Dziennikarski^2021-02-13 11:55:57.000122+01:00^https://wpolityce.pl/media/539045-ban-dla-trumpagrabowski-moze-nam-sie-szykowac-totalitaryzm^„Na swój sposób jest to koniec demokracji. To jest taki swoisty, orwellowski „grób niepamięci”. Zostaniemy wrzuceni do tego „grobu niepamięci”. Za chwilę Google wytnie Donalda Trumpa i on będzie nie do znalezienia, jeszcze dojdą do tego inne media i ten człowiek nie istnieje” - przewidywał socjolog Marek Grabowski z Fundacji Mamy i Taty, komentując w „Salonie Dziennikarskim” dożywotnią likwidację konta Donalda Trumpa na Twitterze. CZYTAJ RÓWNIEŻ: -Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny -Celny wpis Roberta Bąkiewicza: Dzisiejsze media komercyjne to czynnik dezintegrujący naszą wspólnotę narodową Dziwi w tej sytuacji reakcja Departamentu Stanu w stosunku do naszej ustawy o opodatkowaniu mediów elekrtronicznych, podczas gdy w USA mamy do czynienia z atakiem na wolność słowa — zauważył publicysta „Sieci” Andrzej Rafał Potocki. W ocenie komentatorów Salonu Dziennikarskiego mamy niewątpliwie do czynienia z momentem przełomowym i to w jak najgorszym słowa tego znaczeniu. To jest bardzo ważna cezura — mówił publicysta „Do Rzeczy” Piotr Semka, nawiązując przy tym do sytuacji w Polsce. Jego zdaniem, jeżeli w Polsce opozycja dojdzie do władzy, to represje wobec prawicowych mediów będą bardzo brutalne. To niestety pokazuje brutalizację życia politycznego w Polsce — ocenił. Przykłady amerykańskie pokazują, jak obóz liberalny zamienia się obozem nieliberalnej represji — dodał. Jest to przykład sformułowania nowych korporacyjnych szykan, które są równoległe do kodeksu karnego — podsumował Semka. Na swój sposób jest to koniec demokracji. To jest taki swoisty, orwellowski „grób niepamięci”. Zostaniemy wrzuceni do tego „grobu niepamięci”. Za chwilę Google wytnie Donalda Trumpa i on będzie nie do znalezienia, jeszcze dojdą do tego inne media i ten człowiek nie istnieje — ostrzegał socjolog. Może nam się szykować nowy, swoisty totalitaryzm  — zaznaczył. To daje do myślenia, jak społeczeństwa i jak demokracje mają się bronić przed koncernami, za którymi nie do końca wiemy, kto stoi — dodał. aw/TVP Info
Semka: Czarne ekrany sugerowały, że to władza wyłączyła te kanały i to było najbardziej niszczące prawdziwy obraz sytuacji^Salon Dziennikarski^2021-02-13 10:53:22.147588+01:00^https://wpolityce.pl/media/539042-semkaczarne-ekrany-sugerowaly-ze-to-wladza-wylaczyla-media^„Czarne ekrany na świecie sugerowały, że władza państwowa wyłączyła te kanały i to było najbardziej niszczące prawdziwy obraz sytuacji” - skomentował w „Salonie Dziennikarskim” strajk części mediów publicysta „Do Rzeczy” Piotr Semka. CZYTAJ RÓWNIEŻ: -Taki mają plan? Medioznawca: Potrzeba mocnego zewnętrznego nacisku; Bierzyński dodaje: Nie zapraszać polityków -NASZ WYWIAD. Strajk mediów. Reszczyński: Przestrzeń medialna zrobiła się bardziej kulturalna, mniej było fake newsów Odnosząc się do protestu mediów sprzeciwiających się płaceniu podatku od reklam publicysta „Sieci” Andrzej Rafał Potocki zauważył: Intencje były jasne – doprowadzić do tego, żeby ta ustawa nie weszła w życie i przedstawić ją w jak najgorszym świetle, stosując stare chwyty z przeszłości, to znaczy upolityczniając całą sprawę. W jego ocenie jednak „Polacy przeszli nad tym w dużym stopniu do porządku dziennego”. Kiedy się przelatywało po kanałach, które były wyłączone, można było zobaczyć ilość mediów, które dotyka ta ustawa, a które są związane z opozycją. Mogliśmy się przekonać, jak silne są te media — zaznaczył. Pod względem oddziaływania na Zachód ta akcja przyniosła efekt – czarny wizerunek Polski — podsumował dobę wyłączenia największych stacji komercyjnych Piotr Semka. Ostrzegł jednocześnie, iż zachodnie koncerny, które są właścicielami części strajkujących w Polsce mediów, będą za pośrednictwem swoich dziennikarzy w Stanach Zjednoczonych wywierały presję na nową administrację USA, aby ta interweniowała w obronie tychże mediów. Ten schemat będzie wyglądał mniej więcej tak: dziennikarze tych stacji, które są zainteresowane nagłośnieniem tej sprawy, będą zadawać pytania czy to na konferencjach rzecznika Departamentu Stanu, czy rzecznika Białego Domu i każda wypowiedź będzie nagłaśniana — przewidywał Semka. Jeśli coś może zepsuć ten scenariusz, to rozdrażnienie rzeczników tych departamentów — dodał. To co mieliśmy na przykładzie działania polskich eurodeptuowanych w PE, którzy sami docierają do zachodnich polityków i zachęcają ich, żeby zabrali głos, teraz będziemy obserwowali w administracji Demokratów — zaznaczył. Odnosząc się do skutków protestu mediów w Polsce, Semka zauważył, że „on oddziaływał na tę część Polaków, która wspiera partie opozycyjne”. Przekonanie, że to są duże giganty, którym taka danina nie zaszkodzi finansowo, jest dosyć mocne — zauważył. Te czarne ekrany na świecie sugerowały, że władza państwowa wyłączyła te kanały i to w reklamowaniu tych czarnych ekranów na świecie było najbardziej niszczące prawdziwy obraz sytuacji — skonstatował. Ten protest pokazał, że kapitał ma narodowość, ma interesy i o te interesy walczy bezwzględnie, nie zatrzyma się przed niczym — ocenił Marek Grabowski, socjolog z Fundacji Mamy i Taty. Jest najlepszym przykładem, że są siły, które nie mają zahamowań — podkreślał. Zwrócił przy tym uwagę na pojawiającą się przy tej okazji w liberalno-lewicowych mediach retorykę w postaci apeli o niecytowanie prawicowych komentatorów czy ignorowanie istnienia prawicowych publicystów. Myślę, że tak naprawdę środowiska konserwatywne w wielu tych mediów są cenzurowane. Głosu organizacji dbających o rodzinę nie usłyszymy wśród wielu gigantów medialnych — zauważył Grabowski. W jego ocenie zwolennicy opozycji nie do końca popierali ten protest, dlatego że mieli poczucie, że chodzi o duże pieniądze.  Pojawiały się głosy: „gdzie byliście, kiedy był lockdown” — zaznaczył socjolog. Ten protest pokazał siłę mediów i ich bezwzględność. Myślę, że też wiemy, kto jest kim — podsumował. W jego ocenie strajk mediów było to trzecie podejście do zdestabilizowania państwa polskiego. Pytany o plany Platformy Obywatelskiej likwidacji TVP Info Andrzej Rafał Potocki wyjaśnił: Towarzystwo opozycyjne tak się przyzwyczaiło przez osiem lat swoich rządów do tego, że nikt nie zadaje niewygodnych pytań, ponieważ nie ma takiego medium, w którym by można z takim rozmachem te trudne pytania zadać, że do tej pory nie może dojść do siebie. I istnienie w ogóle TVP jest dla nich takim szokiem, że po pięciu latach nie może się z tego otrząsnąć. Stąd te harce. To jest obłęd i droga na skróty. Opozycja pokazuje, że nie zależy jej na żadnych wolnych mediach, skoro chce likwidować TVP — konstatował. TVP teraz zaczęła uwierać, kiedy pojawiły się niewygodne pytania, kiedy pojawia się inna perspektywa, kiedy jest przedstawienie tego, co dobrego się w Polsce wydarzyło — mówił Marek Grabowski W jego ocenie termin protestu mediów nie był przypadkowy. Zobaczmy, wkrótce ma być ogłoszony projekt Nowego Ładu, wkrótce ma być ogłoszona strategia demograficzna. To są bardzo ważne, strategiczne programy, które mogą liftingować Polskę w górę. Myślę, że ten atak jest zupełnie nieprzypadkowy, dlatego że on osłabia naszą pozycję na arenie międzynarodowej, te siły polityczne, o których była mowa, ściśle współpracują z zagranicznymi koncernami medialnymi i to układa się w niebezpieczną pętlę, którą usiłuje się zarzucić Polsce na szyję i usiłuje się nią Polskę przydusić — przestrzegał. Z jednej strony mówi się o wolności słowa, a z drugiej – z tą wolnością słowa ordynarnie się walczy — podsumował. Odnosząc się do materiałów autopromocyjnych TVN, w których stacja ta usiłuje przekonywać, iż patrzyła na ręce każdej władzy i przywołuje sprawę nagrań Kwaśniewskiego z Charkowa, Piotr Semka stwierdził: To jest przykład wyjątkowej bezczelności TVN i Tomasza Lisa, który się teraz tym chwali. TVN przez dwa dni, jeżeli nie więcej, milczał o tej sprawie. Dopiero, kiedy zdał sobie sprawę, że sprawa zaczyna żyć własnym życiem dzięki odwadze m.in. Radia Plus, to sprawa nie wyszła by na jaw. To jest przykład tego, jak bardzo iluzoryczne są stroje wolności słowa — przypomniał. aw/TVP Info
Jeśli TVN tak kocha prawdę, to nie powinna ukrywać sprawy zasadniczej. "Pani Beger wiedziała, że w pokoju są kamery, a pan Lipiński nie wiedział"^Jacek Karnowski^2021-02-12 18:04:25.157210+01:00^https://wpolityce.pl/media/538991-jesli-tvn-tak-kocha-prawde-to-nie-powinna-tego-ukrywac^Wyliczając swoje sukcesy w obnażaniu grzechów rządzących, wczorajsze „Fakty” telewizji TVN pochwaliły się m. in. emisją taśmy z Aleksandrem Kwaśniewskim z Charkowa, gdzie głowa państwa w stanie mocno wskazującym składała „hołd” polskim oficerom zamordowanym przez Sowietów. W rzeczywistości TVN taśmy wyemitować nie chciał, zrobił to dopiero wówczas, gdy o sprawie zaczęło być głośno - dzięki pierwszej publikacji Marii Przełomiec na antenie Sekcji Polskiej BBC, dzięki podjęciu tematu przez ówczesne Radio Plus (tzw. pampersi), oraz dzięki działaniom poszczególnych dziennikarzy z RTL i Polsatu. TVN, gdyby to tylko od niego zależało, tej taśmy by nie puściło. Ciekawie opowiada o tym na łamach naszego portalu uczestnik tamtych wydarzeń, Jacek Łęski.  CZYTAJ: TYLKO U NAS. Kulisy blokowania przez TVN materiału o Kwaśniewskim. Łęski: Gdyby oni urządzali Polskę, mielibyśmy cenzurę TVN chwaliła się także ujawnieniem tzw. taśm Beger, czyli nagrań z września 2006-go roku, na których posłanka Samoobrony Renata Beger negocjowała przejście do obozu PiS z Adamem Lipińskim. Nie powiedziano sprawy kluczowej: pani Beger wiedziała, że w pokoju są kamery, bo zostały one zainstalowane, jak wszystko wskazuje, w wyniku wspólnej akcji Samoobrony i TVN-u, a pan Lipiński nie wiedział. Mimo to nie udało się go złapać na czymś naprawdę grubym. Istotą sprawy jest jednak co innego: TVN, wspólnie z Samoobroną, wzięła udział w akcji obalania pierwszego rządu PiS. Ze sporym sukcesem, bo później nie dało się już tego posklejać, i do władzy doszedł Donald Tusk.  Poza tym TVN pochwalił się ściganiem „afer” związanych z obecnym rządem, między innymi wydatków na wybory korespondencyjne, które ostatecznie zostały odwołane - również w wyniku presji medialnej ze strony TVN. To także symbol: aferalność rządów PiS ma symbolizować próba ratowania procedur demokratycznych w bardzo trudnych warunkach pandemii, w czasie, gdy wydawało się, że normalne wybory są nie do przeprowadzenia.  W sumie TVN nie pochwaliła się sprawą najważniejszą: swoją politycznością, która sprawia, że stacja ta stała się najważniejszą siłą opozycyjną. Gdy trzeba, próbuje wyprowadzić ludzi na ulice, orkiestruje najważniejsze uderzenia opozycji, sama też zadaje ciosy. TVN po prostu gra w polityce, i to od wielu lat, właściwie od samego początku. Gra narzędziami medialnymi, ale także politycznymi. I jeśli tak bardzo kocha prawdę, to nie powinna tego ukrywać.
Radio Wnet przeciwne nowemu podatkowi: Może doprowadzić do dalszej degradacji zawodu dziennikarza i obniżenia poziomu debaty^Media Watch^2021-02-12 17:01:35.922648+01:00^https://wpolityce.pl/media/538982-radio-wnet-przeciwne-nowemu-podatkowi-obnizy-poziom-debaty^Radio Wnet wydało oświadczenie ws. nowego podatku, który ma być nałożony na media. Rozgłośnia sprzeciwia się temu pomysłowi. CZYTAJ RÓWNIEŻ: Rzecznik rządu uspokaja ws. nowego podatku. Müller: „W żaden sposób nie dotyczy małych wydawnictw, lokalnych mediów” Jesteśmy przeciwni projektowi ustawy o dodatkowych przychodach NFZ i NFOZ oraz utworzeniu nowego funduszu – czytamy w oświadczeniu. Krzysztof Skowroński, który podpisał się pod oświadczeniem przekonuje, że nowy podatek może doprowadzić do obniżenia poziomu debaty publicznej w Polsce. Projekt ustawy o dodatkowych przychodach Narodowego Funduszu Zdrowia i Narodowego  Funduszu Ochrony Zabytków oraz utworzenia Funduszu Wsparcia Kultury i Dziedzictwa Narodowego w Obszarze Mediów może w istotny sposób pogorszyć wyniki ekonomiczne i spowolnić rozwój mediów oraz doprowadzić do dalszej degradacji zawodu dziennikarza i obniżenia poziomu debaty publicznej w Polsce. Dlatego jesteśmy przeciwni rozwiązaniom proponowanym w wyżej wymienionej ustawie – przekonuje redaktor naczelny Radia Wnet. mly/wnet.fm
TYLKO U NAS. Kulisy blokowania przez TVN materiału o Kwaśniewskim. Łęski: Gdyby oni urządzali Polskę, mielibyśmy cenzurę^Zespół wPolityce.pl^2021-02-12 16:11:53.739396+01:00^https://wpolityce.pl/media/538972-leski-gdyby-oni-urzadzali-polske-to-mielibysmy-cenzure^„Cenzor nie musi siedzieć na ulicy Mysiej, jak kiedyś było w Warszawie. On może siedzieć w mózgu tych wszystkich redaktorów i szefów redakcji, którzy wiedzą, że pewnych rzeczy się nie puszcza. Gwarantuję pani, że gdyby oni urządzali Polskę, to mielibyśmy taką aksamitną cenzurę, która sprawia, że pewne rzeczy dotyczące na przykład PO, Kwaśniewskiego nigdy nie mogłyby ujrzeć światła dziennego” - mówi portalowi wPolityce.pl Jacek Łęski, wieloletni dziennikarz śledczy, a obecnie gospodarz programów w TVP, komentując poziom informacji w TVN. CZYTAJ RÓWNIEŻ: -Niezależna stacja telewizyjna na tropie afer? Autopromocja nie wyszła. TVN zapomniał o książce Tomasza Lisa -TVN jak PO - zajmuje się sobą! „Fakty” poświęcone sprawie podatku od reklam. Cytowano słowa o „nacjonalistycznym rządzie” Portal wPolityce.pl zapytał dziennikarza śledczego Jacka Łęskiego o stosunek TVN do prezydenta Aleksandra Kwaśniewskiego w trakcie jego kadencji. Walczące o „wolność mediów” z zagrożeniem nowym podatkiem Fakty TVN chwaliły się emisją słynnego materiału z pijanym Aleksandrem Kwaśniewskim w roli głównej, zataczającym się na uroczystościach 59. rocznicy Zbrodni Katyńskiej. Dokładnie tą samą, którą… osobiście blokował szef i założyciel tej stacji Mariusz Walter. Stosunek TVN do Kwaśniewskiego był zawsze wiernopoddańczy, od samego początku. To był ich prezydent, ich idol, człowiek, którego podziwiali, któremu kibicowali, którego wspierali, jak tylko potrafili — mówi Jacek Łęski, aktywny obserwator tamtych wydarzeń.  Kiedy zdarzyła się ta historia w Charkowie, tam była kamera TVN. To było w weekend. Jedyną osobą z będących tam dziennikarzy, która zrelacjonowała tę sprawę, była Maria Przełomiec, która wtedy pracowała dla BBC. Nikt by może tego nie zauważył, bo nadmiernie nie słuchano stacji o Polsce wtedy, sekcji polskiej Radia BBC, gdyby nie malutka notka na drugiej stronie „Rzeczpospolitej”, która jakimś Boskim cudem zrelacjonowała materiał z BBC. Notka miała 5 cm2 i mówiła o tym, że według relacji BBC prezydent był niedysponowany i chwiał się na nogach. I tyle. Zaległo milczenie — relacjonuje. Pracowałem wtedy w Radiu Plus. W międzyczasie przyszedł do nas człowiek, który powiedział, że ci ludzie, którzy byli w Charkowie widzieli, że Kwaśniewski był po prostu pijany w sztok, że wszystkie trzy kamery, które tam były czyli Polsatu, TVN-u i TVP zarejestrowały te fakty, przy czym najmniejszym „zrozumieniem dla sprawy” wykazał się operator Polsatu, który filmował wszystko, jak było. Operator TVN-u widząc, że Kwaśniewski jest pijany, starał się tego nie filmować. Filmował tam, gdzie musiał, ale generalnie było widać, że wie, że jest chryja i że lepiej, żeby tego nie widział. Filmował więc oszczędnie, żeby tego nie było widać. Ten z TVP – nie wiemy, bo tam relacja jest tylko taka, że kaseta, która trafiła zaraz potem z tym nagraniem, natychmiast została zamknięta w sejfie przez prezesa TVP Kwiatkowskiego — zwraca uwagę na autocenzurę, jaką cechowali się wówczas dziennikarze TVN. Krótko mówiąc, wiedzieliśmy, że jest taka historia. Rzecz rozeszła się w dziennikarskim kręgu i staraliśmy się wydobyć którąś z tych taśm. Okazało się, że jeden z pracowników Polsatu, nie pamiętam kto, skopiował tę taśmę. Ewidentnie było na niej widać pijanego Kwaśniewskiego. Nie było tego jednak gdzie puścić. Polsat tego nie puścił, TVN to zadekował, Walter zablokował i TVP też to zablokowała i nie było metody na to, żeby to odblokować. A nie mogliśmy tej taśmy użyć legalnie, ponieważ to była własność Polsatu - ona została w pewnym sensie wyniesiona z tej stacji. Jedynym miejscem, gdzie można było to wyemitować, pokazać, że coś tu jest nie w porządku, to była stacja RTL 7 — mówi Łęski. Zrobiliśmy taki numer: przepisaliśmy tę taśmę na VHS i oni zrobili w RTL-u materiał mówiący o tym, że coś się stało w Charkowie, nie bardzo wiemy co – oni się zresztą chyba zwrócili z oficjalną prośbą o sprzedanie tych nagrań, bo przecież nie mieli tam kamery, i wszystkie trzy telewizje im odmówiły. Napisali, że odmawiają, bo nie mają materiałów, a tu proszę bardzo: na Bazarze Różyckiego można kupić VHS - tam wszystko widać. Wtedy żeśmy tego VHS-a z trochę szmacianą jakością puścili, gdzie było widać pijanego w sztok Kwaśniewskiego. Ten materiał poszedł w RTL 7 we wtorek, po czym następnego dnia, w środę w „Gazecie Polskiej” ukazały się stopklatki z tego materiału pokazujące pijanego Kwaśniewskiego. I wtedy dopiero my, jako Radio Plus, mogliśmy swoim reporterom dać do ręki tę gazetę. Oni chodzili z tą gazetą po Sejmie pokazując to posłom i pytając, co oni na to. W tym momencie mleko się rozlało. Ta blokada informacyjna, ta cenzura, którą sobie nałożyły wszystkie media z TVN na czele, została przez nas przełamana taką partyzancką metodą — wyznaje. Wieloletni dziennikarz śledczy tak relacjonuje całą historię z blokowaniem przez TVN materiału o wyczynach pijanego prezydenta Kwaśniewskiego w Charkowie: Kiedy w środę to było w „Gazecie Polskiej” na pierwszej stronie, kiedy dziennikarze Radia Plus już chodzili i przepytywali, kiedy we wtorek było to w RTL-u, to w czwartek TVN uznał, że jakoś trzeba zareagować. W czwartek zrobili materiał ze swoich taśm, na których znacznie mniej było widać, co Kwaśniewski tam wyprawiał, bo operator TVN już miał wmontowanego cenzora do mózgu, który mówił mu: „Chłopie, to będzie kłopot, ty tego nie filmuj, ty patrz w drugą stronę”.  Ale mieli jakiś materiał, więc pokazali tego Kwaśniewskiego – było widać, że coś tam się dzieje, ale trzeba się było trochę domyślać, trochę dopatrywać i jak się okazało, że ten materiał ma być emitowany w TVN, to interweniował prezes - to jest ta opowieść Lisa, że Walter nie chciał tego puścić, że była chryja, że nie wiedzieli, jak to zrobić, bo co będzie, „że nas zamkną”. W kraju mlekiem i miodem płynącym, gdzie rządzą fantastyczni młodzi komuniści z Aleksandrem Kwaśniewskim na czele okazało się, że za puszczenie takiego materiału mogą być tak poważne konsekwencje, że wielka stacja komercyjna boi się tego puścić. Taki jest klimat — wspomina. Ciąg dalszy tej historii przypomina bardziej groteskę niż poważne działania poważnych polityków i dziennikarzy. Teraz zgłasza się do „Faktów” Kalisz, szef kancelarii prezydenta Kwaśniewskiego, który mówi, że on chce przyjść to skomentować, bo tu jest jakiś zamach na pana prezydenta i że on musi tu przyjść i odkręcać. Chcąc nie chcąc Lis jest zmuszony zaprosić Kalisza do rozmowy na ten temat zaraz po „Faktach”. Przychodzi Kalisz i cały materiał jest taki, żeby pokazać, że prezydent był niedysponowany, coś tam się stało, ale robią aferę nie wiadomo po co. Materiał, który został zaprezentowany w „Faktach” pokazuje tę scenę z Charkowa, ale jednocześnie interpretuje ją w taki sposób, że właściwie nic się nie stało. Ten materiał miał być częścią kampanii dezinformacji, częścią kampanii, która odkręca całą tę historię. Po to i w takim stylu był zrobiony i dlatego puszczony dopiero w czwartek, wiele dni po tych wydarzeniach — nie ukrywa Łęski, podkreślając, iż „jak to w historii bywa, czasami nadgorliwość jest gorsza od faszyzmu”. Dlaczego? Przyszedł Kalisz. Lis mu pokazał ten materiał. I Lis mówi, że widać, że prezydent się chwieje, że jest niedysponowany, a Kalisz mówi: „Ależ skąd! Prezydent w ogóle się nie chwieje”. „No tak, ale widzieliśmy przed chwilą zdjęcia”. „Jakie zdjęcia? Tam nic nie widać. W ogóle, co to jest? Wszystko było w porządku”. I Kalisz swoją bezczelnością i arogancją – widzisz czarne, a on ci mówi: „jak czarne? Przecież białe jak wół” - doprowadził do tego, że nawet Lis się wściekł, bo ten w programie na żywo wrabia mu coś, co do czego wszyscy widzowie widzieli, że było inaczej. Lis musi zareagować, żeby nie stracić resztek twarzy — kontynuuje relację Łęski. Jeżeli dzisiaj TVN tą haniebną historię ukrywania materiału o Kwaśniewskim i cudem Boskim wymuszone komentarze pokazuje jako dowód na swoją niezależność, to jest to po prostu groteska. To jest po prostu hipokryzja na najwyższym poziomie. To jest zwykłe, chamskie kłamstwo — ocenia Łęski, podkreślając, iż jest to „straszna historia”.  To jest historia, która pokazuje, że w kraju, w którym rządzi Aleksander Kwaśniewski wszystkie największe media tak się bały pokazać tą historię, że tę taśmę po prostu schowały. I gdyby nie to, że ją wykradliśmy i puściliśmy gdzieś bokiem w małej, niszowej stacji, która zresztą potem przez Michnika i jego kumpli została zniszczona między innymi w odwecie za to, co wtedy się stało, to nigdy by ta historia nie ujrzała światła dziennego — dodaje. Wieloletni dziennikarz śledczy zwraca uwagę na milczenie w tej sprawie mainstreamowych mediów, w tym przede wszystkim „Gazety Wyborczej”. Niech pani zajrzy do archiwum „Gazety Wyborczej” z tamtego okresu. Nie ma jednego tekstu, który w ogóle odnosiłby się do tej historii. Oni ją zamilczeli na śmierć. Jedyny tekst, który się ukazał, to kilka dni po tym czwartku, kiedy Lis to pokazał w TVN-ie. Jest on tylko cytatem z komunikatu Kancelarii Prezydenta, w ogóle nie tłumaczącym kontekstu – nie wiadomo, o co chodzi. Jakby ktoś czytał tylko „Gazetę Wyborczą”, to w ogóle nie zna całej historii, i nagle jak diabeł z pudełka wyskakuje oświadczenie Kancelarii Prezydenta zamieszczone drobnym maczkiem na siódmej stronie, wielkości 10 cm2 pt. „Kancelaria Prezydenta oświadcza, że prezydent w Charkowie cierpiał na dysfunkcję prawej goleni itd.”. Czyli powtórzone jeszcze raz kłamstwo i „Gazeta Wyborcza” to żyruje — nie kryje ubolewania. Tak wygląda wolność słowa w wykonaniu tych dżentelmenów, którzy dzisiaj mają pełną gębę obrony demokracji, tolerancji, wolności słowa i ogólnie wszelkich swobód obywatelskich. Oni urządziliby nam kraj, w którym takie historie nigdy by się nie mogły ukazać — alarmuje dziennikarz. Jako przykład podaje Niemcy, gdzie wbrew twierdzeniom niektórych wcale nie ma wolności słowa. To, że dzisiaj w Niemczech jest sytuacja, że jak uchodźcy gwałcą kobiety w Sylwestra, to też się nie może ukazać, to jest dokładnie ten sam mechanizm takiej aksamitnej cenzury, gdzie wszyscy wiedzą, czego nie wolno napisać — zauważa. Cenzor nie musi siedzieć na ulicy Mysiej, jak kiedyś było w Warszawie. On może siedzieć w mózgu tych wszystkich redaktorów i szefów redakcji, którzy wiedzą, że pewnych rzeczy się nie puszcza. Gwarantuję pani, że gdyby oni urządzali Polskę, to mielibyśmy taką aksamitną cenzurę, która sprawia, że pewne rzeczy dotyczące na przykład PO, Kwaśniewskiego nigdy nie mogłyby ujrzeć światła dziennego — podsumowuje Łęski. aw
NASZ NEWS. Onet nie wykonuje ważnej decyzji sądu ws. sędziego Piebiaka! Portal może zapłacić nawet 10 tys. zł dziennie za zwłokę^Zespół wPolityce.pl^2021-02-12 15:40:57.829241+01:00^https://wpolityce.pl/media/538965-onet-nie-wykonuje-waznej-decyzji-sadu-ws-sedziego-piebiaka^Czy decyzja sądu nie ma dla Onetu żadnego znaczenia? Sędzia Łukasz Piebiak domaga się, by portal umieścił przy tekście dot. rzekomej afery hejterskiej specjalne oświadczenie. Już 10 lutego sąd udzielił tego zabezpieczenia, ale Onet nadal nie opublikował notki przy tekście.  CZYTAJ TAKŻE:NASZ NEWS. Ważna decyzja sądu w tzw. aferze hejterskiej”. Onet musi zamieścić ważne oświadczenie ws. pozwu sędziego Piebiaka **Sąd (…) postanawia udzielić zabezpieczenia roszczenia powoda Łukasza Piebiaka w taki sposób, że zobowiązuje Ringier Axel Springer (…) do umieszczenia, na własny koszt, informacji i następującej treści: „W związku z treścią niniejszego materiału toczy się postępowanie w przedmiocie naruszenia przez RASP oraz Magdalenę Gałczyńską dóbr osobistych Pana Łukasza Piebieka” – czytamy w postanowieniu sądu, do którego dotarł portal wPolityce.pl. Okazuje się, że decyzja sądu nie została wykonana przez Onet. Sędzia Łukasz Piebiak nie zamierza się jednak poddać, a jego pełnomocnik wniósł do sądu wniosek o egzekucję zabezpieczenia.  (…) wnoszę o wyznaczenie Ringier Axel Springer terminu dwóch dni na wykonanie Postanowienia z zastrzeżeniem, że w razie jego niewykonania RASP zostanie zobowiązana do zapłaty na rzecz Łukasza Piebiaka kwoty 10000 złotych za każdy dzień zwłoki w wykonaniu czynności – czytamy w piśmie, do którego dotarł portal wPolityce.pl.      Ponaglenia Łukasza Piebiaka nie mogą dziwić. Sędzia został zmieszany z błotem na podstawie spreparowanych lub wyrwanych z kontekstu rozmów. Teraz redakcja, która kolportowała relacje „Małej Emi” nie jest skora do wykonywania decyzji sądu. Sąd sądem, ale sprawiedliwość musi być po ich stronie?  WB
Niezależna stacja telewizyjna na tropie afer? Autopromocja nie wyszła. TVN zapomniał o książce Tomasza Lisa^Anatomia manipulacji^2021-02-12 10:26:34.629799+01:00^https://wpolityce.pl/media/538906-autopromocja-nie-wyszla-tvn-zapomnial-o-ksiazce-lisa^Walczące o „wolność mediów” z zagrożeniem nowym podatkiem Fakty TVN chwaliły się emisją słynnego materiału z pijanym Aleksandrem Kwaśniewskim w roli głównej, zataczającym się na uroczystościach 59. rocznicy Zbrodni Katyńskiej. Dokładnie tą samą, którą… osobiście blokował szef i założyciel tej stacji Mariusz Walter, a przynajmniej tak wynika z relacji Tomasza Lisa. CZYTAJ RÓWNIEŻ: -TVN jak PO - zajmuje się sobą! „Fakty” poświęcone sprawie podatku od reklam. Cytowano słowa o „nacjonalistycznym rządzie” -Było warto? Bilans protestu prywatnych mediów: Mogli stracić nawet ponad 5 mln z wpływów reklamowych i zdenerwowali kibiców Pamiętasz historię Aleksandra Kwaśniewskiego, który próbował zablokować niewygodny dla siebie film z Charkowa?  — autor materiału Krzysztof Skórzyński zwraca się do byłego dziennikarza TVN Tomasza Sekielskiego. No i udało mu się — odpowiada Sekielski.  W telewizji państwowej Polacy tego nie zobaczyli  — informuje Skórzyński, gdy pokazywany jest materiał wideo z będącej w nieciekawej kondycji prezydentem Kwaśniewskim, uczestniczącym w celebracji w Charkowie.  Cała Polska zobaczyła to w telewizji TVN, zobaczyła prezydenta, który ma problem z utrzymaniem równowagi na uroczystościach 59. rocznicy zbrodni w Katyniu  — zaznacza. Gdyby nie TVN, gdyby nie materiał, który wyemitowały „Fakty” TVN, opinia publiczna w Polsce nie znałaby tej sprawy  — podsumowuje Sekielski. Problem w tym, że całą sprawę publikacji wspomnianego wyżej materiału zupełnie inaczej przedstawiał w swojej książce inny bezpośredni uczestnik tamtych wydarzeń, Tomasz Lis. W swojej książce pt.: „Nie tylko Fakty” uwiecznił historię nagrania z pijanym Kwaśniewskim: Mirek Rogalski zadzwonił zresztą chyba nie tylko do nas, bo po godzinie już wszyscy w stacji mówili, że »Fakty« dadzą dziś zdjęcia pijanego Kwaśniewskiego. To musiał im powiedzieć Mirek, bo gdyby nas zapytali to powiedzielibyśmy z Grześkiem, że dzisiaj na pewno nie. Ale to już do nikogo nie dotarło. W każdym razie nie wiedział o tym Mariusz Walter, który z wściekłą miną wparował do newsroomu. – Chcecie mi stację wyp…. w powietrze? Nie zgadzam się – powiedział. Chciałem wyjaśnić prezesowi, co się dzieje, ale nie zdążyłem, bo zniknął równie szybko, jak się pojawił. Współtwórca i szef redakcji oraz główny prowadzący „Faktów” wspomina również, że materiał z Charkowa został następnie zabezpieczony przez samego prezesa TVN. Szybko zorientowałem się, że materiał z Charkowa nie pójdzie także w sobotę. – Słuchaj, kaseta z Charkowa wylądowała w sejfie – dzwonił rozżalony Mirek Rogalski. – W sejfie? W jakim sejfie? – Jak to w jakim? W najważniejszym. Lis wspomina również inną sytuację, nie pozostawiającą złudzeń co do charakteru wspomnianych mediów. Kolejny przykład odwagi, niepokorności i uczciwości TVN to sprawa nagrania pokazującego skandaliczne zachowanie prezydenckiego ministra Marka Siwca. Ten ostatni został uchwycony kamerami, jak w niewybredny sposób, na życzenie Aleksandra Kwaśniewskiego, drwił z papieża Jana Pawła II. Materiał ten został już wcześniej upubliczniony na konferencji Mariana Krzaklewskiego, jednak w sprawie jego emisji „tak jak w przypadku Charkowa” decyzję podjąć miał Walter. (…) gdy zostaliśmy sami, mnie do śmiechu nie było. – Możemy to pokazać, ale do momentu, gdy Siwiec staje na stopniach śmigłowca. – Nie rozumiem – odpowiedziałem. – Tak jak mówię – potwierdził prezes – do tego momentu. — wspomina Lis.
Minister Dworczyk: W MF trwają konsultacje ws. podatku od reklam. Na spotkaniach byli przedstawiciele niektórych gazet i telewizji^Zespół wPolityce.pl^2021-02-12 10:14:47.723710+01:00^https://wpolityce.pl/media/538904-dworczyk-w-mf-trwaja-konsultacje-ws-podatku-od-reklam^W Ministerstwie Finansów trwają konsultacje z przedstawicielami mediów ws. składki z tytułu reklam. Wiem, że na spotkaniach byli przedstawiciele niektórych gazet i niektórych telewizji - powiedział szef KPRM Michał Dworczyk. CZYTAJ TAKŻE: — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! — Podatek od reklam obowiązuje w wielu krajach Europy Zachodniej. SPRAWDŹ, czego dotyczą przepisy i jakie są stawki Na początku lutego do wykazu prac legislacyjnych rządu wpisano projekt ustawy, którego konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek ma trafić m.in. do NFZ, a także na Narodowy Fundusz Ochrony Zabytków; utworzony ma zostać także Fundusz Wsparcia Kultury i Dziedzictwa Narodowego w Obszarze Mediów. Znaczna część prywatnych mediów w środę protestowała we wspólnej akcji „Media bez wyboru”, będącej odpowiedzią na zapowiedź przygotowania przez rząd tego projektu. Szef KPRM został zapytany w Programie Trzecim Polskiego Radia, czy rząd bierze pod uwagę wycofanie się z projektu podatku od reklam choćby dlatego, że w samej Zjednoczonej Prawicy mogą być kłopoty z przyjęciem tego rozwiązania.  Przypomnę, że znajdujemy się w fazie prekonsultacji. Do 16 lutego są zbierane wszystkie informacje  — mówił. Wyjaśniając na czym polegają prekonsultacje Dworczyk powiedział, że „to jest taka faza, która jeszcze nie jest fazą konsultacji międzyresortowych i społecznych”.  To jest projekt ustawy wpisany dopiero do wykazu prac rządu  — przypomniał. Polityk był także zapytany, czy były rozmowy z zainteresowanymi stronami w sprawie tego podatku.  W Ministerstwie Finansów trwają takie konsultacje. Wiem, że przedstawiciele niektórych gazet i niektórych telewizji byli na spotkaniach w Ministerstwie Finansów i tam toczy się dyskusja  — odpowiedział. Dopytywany, czy byli przed protestem czy już po proteście, szef KPRM przyznał, że nie zna szczegółów, bo to MF prowadzi te rozmowy. tkwl/PAP
Taki mają plan? Medioznawca: Potrzeba mocnego zewnętrznego nacisku; Bierzyński dodaje: Nie zapraszać polityków^Media Watch^2021-02-12 09:34:51.686622+01:00^https://wpolityce.pl/media/538899-zewnetrzne-naciski-i-odciecie-politykow-czy-to-plan-mediow^I kto tu tak naprawdę odgrywa rolę opozycji? Medioznawca z KUL, Jakub Bierzyński i Jacek Żakowski zaserwowali serwisowi wirtualnemedia.pl swoje spostrzeżenia oraz porady dla mediów w sporze wokół podatku od reklam. Najważniejsze to „wsparcie zewnętrzne” (czyli zagranica) i brak zaproszeń dla polityków z obozu rządzącego do mediów. Chcą tak ostrej walki? CZYTAJ RÓWNIEŻ: NASZ NEWS. Bodnar żalił się Bix Aliu ws. podatku medialnego: „Jeden z tematów rozmowy dotyczył projektu ustawy o podatku od reklam” CZYTAJ TAKŻE: Marzena Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! Jeżeli reakcja zewnętrzna, na poziomie medialno-politycznym, będzie bardzo mocna i zdecydowana, sądzę, że władza zastanowi się, jak można temat podatku dla mediów rozwiązać pokojowo. Nie wydaje mi się jednak, aby bez tego rodzaju wsparcia zewnętrznego ta władza zechciała cokolwiek „odpuścić” — stwierdził prof. Jacek Dąbała, medioznawca, audytor rynku mediów, kierownik Katedry Warsztatu Medialnego i Aksjologii na KUL. Zdaniem medioznawcy z KUL media nie zrobiły jeszcze wszystkiego, co było możliwe w tej sprawie.  Pozostało jeszcze sporo rzeczy do zrobienia. Powiem tak: same media muszą na początek wewnętrzne zmienić swój sposób myślenia, to będzie być może najtrudniejsze. Moim zdaniem redaktorzy, redaktorzy naczelni i gwiazdy dziennikarstwa muszą nauczyć się większej pokory, lepszego komunikowania ze społeczeństwem — dodał. Co proponuje Jakub Bierzyński, szef domu mediowego OMD, były doradca Ryszarda Petru i Roberta Biedronia?  Chcąc nie chcąc, stając się zwierzyną łowną dla autorytarnej władzy, wolne media w Polsce wyszły z roli, w której zawsze chciały być i przestały być bezstronnymi obserwatorami, stały się stroną politycznego sporu. Nie ze swojej winy, naturalnie  — mówił.  Zdaniem spindoktora Petru i Biedronia, politycy mają tylko „jedną rzecz, której chcą od mediów: studio i publiczność”.  Reszta jest naprawdę kompletnie nieważna. Dopóty, dopóki dziennikarze dają politykom to najcenniejsze dobro za darmo, samemu będąc zwierzyną łowną w tej grze - nie ma mowy o nacisku na polityków — dodał, wyrażając to wprost: Należy ich po prostu nie zapraszać. Z serwisem wirtualnemedia.pl rozmawiał też Jacek Żakowski.  Ja myślę, że on po prostu zdechnie. PiS albo go wycofa, albo skaże na kompletne zapomnienie. Jak znam Prawo i Sprawiedliwość, to oni nie będą kontynuowali tego pomysłu, widząc tak silny opór  — uznał publicysta TOK FM, już ogłaszając triumf. Zdaniem Żakowskiego to, co było do zrobienia w kwestii protestów, zostało już zrobione.  Zawsze można oczywiście wyobrażać sobie różne eskalacje protestu, głodówki itd., ale ja sobie jakoś tego nie wyobrażam. Wywarliśmy w środę piorunujący efekt, także za granica. Przewiduję, że reakcja zagraniczna będzie bardzo radykalna. Spodziewam się szeregu różnych uchwał i wypowiedzi, ale także presji dyplomatycznej, wywieranej przez kraje na nasz rząd — mówił z wyraźną nadzieją na pomoc zagranicy. Taki będzie plan protestujących mediów? Wygląda na to, że wybierają działania o charakterze czysto politycznym. Opozycja nie tylko w Sejmie, ale też w redakcjach. olnk/wirtualnemedia.pl
On będzie ustalał standardy? Bartosz Węglarczyk: "Było bardzo wyraźnie widać, kto jest dziennikarzem, a kto nie"^Media Watch^2021-02-11 20:59:42.101683+01:00^https://wpolityce.pl/media/538833-weglarczyk-bylo-wyraznie-widac-kto-jest-dziennikarzem^„Było bardzo wyraźnie widać, kto jest dziennikarzem, a kto nie. Wyraźniej już tego nie zobaczymy” – powiedział Bartosz Węglarczyk na łamach Onet.pl. CZYTAJ RÓWNIEŻ: Hucpiarski protest właścicieli mediów. Czy zdają sobie sprawę z jego konsekwencji? Węglarczyk chwalił akcję części środowisk dziennikarskich, polegającą na niepublikowaniu treści. Miał być to protest przeciwko decyzji rządu o wprowadzeniu dodatkowych opłat od reklam. Po raz pierwszy od 1989 r. zdarzyło się coś takiego. Dla nas wszystkich to było pierwsze takie wydarzenie w życiu. Nikt z nas nie brał udziału w tego typu akcji  – mówił Węglarczyk. Byłem zdumiony, jak wiele mediów się do nas przyłączyło. Kiedy rano zobaczyłem, jak władze Rybnika przyłączyły się do naszej akcji i wyłączyły swoją stronę w ramach solidarności, to zrozumiałem, że ta akcja się uda  – dodał. Jego zdaniem, dzięki tej akcji udało się zobaczyć „kto jest dziennikarzem”.  Wydaje mi się, że kiedyś będziemy dziękować tej władzy za to, że tak dzielnie walczyła z mediami, ponieważ po raz pierwszy od upadku komunizmu w Polsce doprowadziła do solidarności środowiska dziennikarskiego. Było bardzo wyraźnie widać, kto jest dziennikarzem, a kto nie. Wyraźniej już tego nie zobaczymy – stwierdził Bartosz Węglarczyk. mly/Onet.pl
Kolejny spór w Agorze. Związki zawodowe kwestionują zasady pracy zdalnej. Twierdzą, że firma „ominęła prawo”^Media Watch^2021-02-11 20:48:51.905185+01:00^https://wpolityce.pl/media/538863-spor-w-agorze-zwiazkowcy-twierdza-ze-ominieto-prawo^Kolejny spór w Agorze. Związki zawodowe kwestionują zasady pracy zdalnej ustalone przez firmę. CZYTAJ RÓWNIEŻ: Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników Jak informuje portal wirtualnemedia.pl: Komisja Dziennikarek i Dziennikarzy przy OZZ Inicjatywa Pracownicza była zdania, że Agora „ominęła prawo”, wprowadzając zasady pracy zdalnej, ponieważ wymagało to konsultacji ze związkami zawodowymi. Agora odpowiada, że nie wymaga to dokonywania zmian w regulaminie pracy – czytamy. Zmiany wprowadzone przez władze spółki miały nie być konsultowane ze związkowcami, którzy przekonują, że firma „ominęła prawo”.  Ogólnopolski Związek Zawodowy Inicjatywa Pracownicza w piśmie do zarządu i HR spółki zwrócił uwagę, że nikt nie konsultował z nimi zasad pracy zdalnej, a w dokumencie nie ma mowy m.in. o ekwiwalencie za prąd czy internet, co związek uznał „za wysoce niewłaściwe”. Co więcej, w piśmie stwierdzono, że firma „ominęła prawo”, ponieważ pominięto przepisy Kodeksu pracy, wprowadzając oddzielne wobec Regulaminu pracy „Zasady pracy zdalnej” – czytamy.  Pracownikom spółki przedstawiono nowy dokument dot. pracy zdalnej.  Zawierał on ogólne zasady dotyczące pracy zdalnej, miejsca i czasu jej wykonywania czy możliwości kontrolowania pracownika przez firmę poprzez na przykład wizytę szefa w miejscu zamieszkania pracownika – pisze portal. Mly/wirtualnemedia.pl
TVP odpowiada na protest "Media bez wyboru". Plansza "Tu powinien być Twój ulubiony mecz" przed wystąpieniem Grodzkiego^Zespół wPolityce.pl^2021-02-11 20:17:14.973356+01:00^https://wpolityce.pl/media/538859-tvp-odpowiada-na-akcjemedia-bez-wyboru-pokazano-plansze^Telewizja Polska w ciekawy sposób nawiązała do akcji „Media bez wyboru”, w ramach której niektóre prywatne media zamiast prezentować efekty swojej pracy wyświetlały planszę z napisem „Tu miał być Twój ulubiony program”, co stanowiło sprzeciw wobec podatku od reklam. Sytuacja miała miejsce przed wystąpieniem marszałka Senatu Tomasza Grodzkiego. CZYTAJ RÓWNIEŻ: — Festiwal absurdu Grodzkiego. Marszałek Senatu straszy „rządami autorytarnymi”: Następnym krokiem może być wyłączenie internetu — Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? TVP przed zapowiadanym przemówieniem polityka Koalicji Obywatelskiej wyświetliła swoją planszę: Tu powinien być Twój ulubiony mecz. Przypomnijmy, że właśnie dziś Bayern Monachium, z kapitanem reprezentacji Polski Robertem Lewandowskim w składzie, walczy o klubowe mistrzostwo świata.  Mecz można oglądać na antenie TVP1. gah
TVN jak PO - zajmuje się sobą! "Fakty" poświęcone sprawie podatku od reklam. Cytowano słowa o "nacjonalistycznym rządzie"^Kronika kłamliwej histerii^2021-02-11 19:37:26.727407+01:00^https://wpolityce.pl/media/538851-tvn-jak-po-zajmuje-sie-soba-fakty-o-podatku-od-reklam^Stacja TVN w głównym wydaniu „Faktów” skupiła się wyłącznie na… sobie. Od sprawy podatku od reklam, poprzez pstryczki w kierunku rządu aż po przypominanie materiałów interwencyjnych, ale tylko w kontekście podkreślenia swoich zasług. Całość wyglądała jak benefis stacji telewizyjnej, którego jednoczesnym celem jest krytyka PiS. CZYTAJ RÓWNIEŻ:  — Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? — NASZ WYWIAD. Strajk mediów. Reszczyński: Przestrzeń medialna zrobiła się bardziej kulturalna, mniej było fake newsów — Współfinansowane przez Sorosa fundacje wspierają bunt mediów: „Nie ma prawa do informacji, kiedy ogranicza się jej rozpowszechnianie” Nie obyło się jednak bez znanych politycznych twarzy. Brak mediów niezależnych to bezkarność władzy — grzmiał Borys Budka w rozmowie z reporterką TVN. To haracz, który ma ograniczyć wolność mediów w Polsce — atakował Krzysztof Gawkowski z Lewicy. Nie obyło się bez prezentacji czołówek gazet z czarnymi stronami. Stacja podkreślała ustami swojej dziennikarki, że płaci wszelkie wymagane prawem daniny. To, co zapisał premier, to dodatkowa danina — zapewniała. Może wynieść nawet 10 czy 15 proc. — przestrzegała reporterka. W rządowym projekcie nie ma mowy o podatku, ale o składce — zaznaczyła. Podkreślono, że to mocno uderzy w „niezależne od władzy media”. Wypomniano, że 2 mld zł „przeznaczono nie na NFZ, ale na TVP”. I tym razem nie zabrakło odniesień do zagranicznych mediów, by za chwilę połączyć się z Polakami, którzy w nich pracują. Światowe media informują o czarnych planszach — podkreślano. Niezależność jest bardzo ważna. Wszyscy dziennikarze zobowiązują się do zachowania bezstronności — mówiła Kasia Madera, dziennikarka BBC. Cytowano tytuły o prześladowaniach ze strony „nacjonalistycznego rządu”. Bartosz Dudek, kierownik polskiej władzy „Deutsche Welle, nawiązał nawet do wydarzeń z… 13 grudnia. Jak widać, histeria trwa w najlepsze. Ale żeby w obliczu tylu ważnych wydarzeń zajmować się wyłącznie sytuacją własnej firmy? Czy to nie mija się z misją, jaką niesie dziennikarstwo? gah/TVN
NASZ WYWIAD. Strajk mediów. Reszczyński:  Przestrzeń medialna zrobiła się bardziej kulturalna, mniej było fake newsów^Zespół wPolityce.pl^2021-02-11 18:59:33.682316+01:00^https://wpolityce.pl/media/538839-wywiad-strajk-mediow-reszczynski-mniej-bylo-fake-newsow^”Ten protest to była taka próba: „Policzmy się. Sprawdźmy, kto jest z nami, kto jest przeciwko, kto się wyłamie, a kto wykaże się solidarnością z tymi największymi graczami medialnymi”. Odebrałem to nawet z pewną satysfakcją, bo przestrzeń medialna zrobiła się bardziej kulturalna, mniej było fake newsów, dezinformacji, dezorientacji, tego stylu, którego nie akceptuję. Przecież to jest prymitywna nagonka na władzę, na rząd, na prawicę, na konserwatyzm, na Kościół, na religię - tym cechują się te wszystkie media opozycyjne” - mówi portalowi wPolityce.pl red. Wojciech Reszczyński, komentując protest mediów przeciwko wprowadzeniu podatku od reklam. CZYTAJ RÓWNIEŻ: -Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? -Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny -NASZ NEWS. Bodnar żalił się Bix Aliu ws. podatku medialnego: „Jeden z tematów rozmowy dotyczył projektu ustawy o podatku od reklam” -Współfinansowane przez Sorosa fundacje wspierają bunt mediów: „Nie ma prawa do informacji, kiedy ogranicza się jej rozpowszechnianie” wPolityce.pl: Coraz bardziej znane nam są kulisy protestu mediów. A prymitywny i absurdalny pseudoargument, że płacenie podatku od reklam ogranicza rozpowszechnianie informacji jest podejmowany przez coraz to nowe podmioty, w tym m.in. Helsińską Fundację Praw Człowieka czy Amnesty International. Jak Pan ocenia całą tą skądinąd nieźle skoordynowaną akcję? Red. Wojciech Reszczyński: Akurat te dwie organizacje, które pani wymieniła, są finansowane przez George’a Sorosa i dlatego one nie są dla mnie opiniotwórcze, ani wiarygodne. Ten protest to była taka próba: „Policzmy się. Sprawdźmy, kto jest z nami, kto jest przeciwko, kto się wyłamie, a kto wykaże się solidarnością z tymi największymi graczami medialnymi”. Odebrałem to nawet z pewną satysfakcją, bo przestrzeń medialna zrobiła się bardziej kulturalna, mniej było fake newsów, dezinformacji, dezorientacji, tego stylu, którego nie akceptuję. Przecież to jest prymitywna nagonka na władzę, na rząd, na prawicę, na konserwatyzm, na Kościół, na religię - tym cechują się te wszystkie media opozycyjne. Prawdziwy sens tego protestu to, jak powiedziałem, była próba sprawdzenia tego, kto jest solidarny z największymi medialnymi potentatami, bo ze strony słuchaczy to raczej zaliczono straty. Przepraszam bardzo, ale telewidzom, słuchaczom, ani reklamodawcom ten nowy projekt rządowy, który ma wprowadzić opodatkowanie mediów, pieniędzy nie zabiera. Zabiera tylko właścicielom mediów, którzy żyją z reklamy adresowanej do swoich odbiorców. W związku z tym wczorajszy dzień przyniósł taki efekt, że klienci tych mediów, zamawiający u nich reklamę, stracili, bo żadnej reklamy nie było. A teraz pewnie stracą i odbiorcy, telewidzowie, słuchacze, bo media będą musiały wyrównać tę stratę jednego dnia i poupychają te wszystkie reklamy w następnych dniach, żeby ilość ich się zgadzała. Są to bowiem reklamy naprawdopodobniej już wcześniej opłacone. Akcja bezwzględnie antyrządowa, antypolska. Wiemy, jakie kraje w Europie płacą taki podatek i nikt nie zawiesza anteny, nikt nie ogłasza strajku, nie odstępuje od pracy. Tym bardziej, że zaproponowane stawki, o których się mówi, a które być może ulegną zmianie, to nie są jakieś wielkie pieniądze. Wspomniał Pan o odbiorcach mediów. Przyznam, że te opinie, z którymi się spotkałam na temat tego protestu były bardzo pozytywne w tym sensie, że odbiorcy byli zadowoleni z tego, że ta przestrzeń medialna nabrała lepszego wymiaru, ponieważ – to co Pan powiedział – zabrakło tej agresji, zabrakło fake newsów. Stało się bardziej normalnie. Tę opinię podzielają ci, którzy patrzą krytycznie na działalność większości mediów w Polsce, które są narzędziem w rękach opozycji, a może nawet tę opozycję tworzą. Przypomniała mi się wczorajsza wypowiedź francuskiego ministra handlu, który powiedział, że media są praktycznie pierwszą władzą w państwie i że jest to bardzo niebezpieczne, ponieważ ich przedstawicieli nikt nie wybiera w żadnych wyborach i za nic nie odpowiadają. To jest to, co ja już wiele lat temu pisałem, opisując trójpodział władzy, że media nie są czwartą władzą, obok tej wykonawczej, ustawodawczej i sądowniczej, ale są pierwszą władzą. Media mają bowiem największy wpływ na wybór władzy ustawodawczej, wykonawczej i w dużym stopniu też sądowniczej, jeżeli się krytykuje ustrój prawny w państwie, czy podważa się legalność Trybunału Konstytucyjnego czy Krajowej Rady Sądownictwa – to przecież robią media. Poza tym wywierają presję na sędziów, co można zobaczyć zapoznając się z niektórymi kuriozalnymi wyrokami. Na przykład „Gazeta Wyborcza” przez te lata właściwie narzuciła wielu środowiskom swój sposób myślenia, a jeśli on nie był zgodny z ich wersją, to można było narazić się na jakieś bardzo krytyczne reakcje. Media zatem są pierwszą władzą, niewybieraną i niekontrolowaną przez społeczeństwo, a kontrolującą pozostałe trzy elementy władzy. I to zaczyna się robić bardzo niebezpieczne. Dzisiaj dyrektor Twittera w Ameryce poinformował o dożywotnim zawieszeniu konta dla prezydenta Trumpa. Przy okazji mogę powiedzieć, że dzisiaj właśnie również moje konto na Twitterze zostało zamknięte, więc znalazłem się w bardzo doborowym towarzystwie. Ale mam zamiar jeszcze powalczyć o odwieszenie tego konta, ponieważ argumenty są powalające. Wydaje się, że ta manipulacja w części mediów jest coraz bardziej powszechna. Jak w tym kontekście odbierać rozmowę Rzecznika Praw Obywatelskich Adama Bodnara, który w interesie tychże mediów rozmawiał z chargé d’affaires ambasady USA Bix Aliu. RPO zadziałał tu bynajmniej nie w interesie obywateli. Oświadczył, że podatek od reklam „może wpłynąć w sposób istotny na ograniczenie wolności mediów i wolności słowa, a tym samym ograniczenie prawa obywateli do informacji”. Jak Pan ocenia takie działanie? To jest kłamstwo. Ten podatek nie ma nic wspólnego z ograniczaniem wolności słowa, prawa do wyrażania opinii. To jest mechanizm czysto ekonomiczny, gospodarczy, zastosowany wobec instytucji, którym bardzo dobrze się wiedzie od strony finansowej, o czym świadczą ich przychody i zyski netto. To nie jest więc groźba likwidacji tych instytucji, tylko dopasowania ich przychodów do realnych potrzeb społeczeństwa w czasach pandemii. Zgadzam się z premierem – wszyscy powinni ponosić w jakimś stopniu dodatkowe koszty, które się pojawiły, związane z ochroną życia i zdrowia Polaków. Te media powinny też te koszty ponosić, tak jak to jest we Francji, Hiszpanii, Belgii, we Włoszech – w tych krajach tego typu mechanizmy podatkowe są zastosowane. Pan Bodnar po raz kolejny wprowadza ludzi w błąd i śmiem twierdzić, że robi to świadomie. Czy to jest tylko wprowadzanie ludzi w błąd, czy sprawa jest poważniejsza? Czy Adam Bodnar w tym momencie nie sprzeniewierzył się pełnionej przez siebie funkcji i czy nie nadużył stanowiska?  Robił to konsekwentnie przez pięć lat. Dostrzegał tylko jedną stronę, która jego zdaniem była prześladowana czy doznawała jakichś krzywd i była to ta strona, która była bliska sercu pana Bodnara. Setki przykładów prześladowań ludzi na tle religijnym, światopoglądowym, ludzi prezentujących tradycyjny, konserwatywny sposób myślenia nigdy przez pana Bodnara nie były zauważone. Dziękuję za rozmowę. Rozmawiała Anna Wiejak
Podatek od reklam obowiązuje w wielu krajach Europy Zachodniej. SPRAWDŹ, czego dotyczą przepisy i jakie są stawki^Zespół wPolityce.pl^2021-02-11 18:22:45.360313+01:00^https://wpolityce.pl/media/538794-podatek-od-reklam-w-europie-sprawdz-jakie-sa-przepisy^Wiele krajów Europy wprowadziło już w ostatnim czasie tzw. podatki cyfrowe, które obejmują różne formy działalności internetowej, w tym reklamy online. Stawka podatku wynosi 2 proc. w Wielkiej Brytanii; 3 proc. we Francji, Włoszech i Hiszpanii; 5 proc. w Austrii. Podatkiem objęte są firmy, których globalne i krajowe przychody przekraczają określony próg. W Szwecji natomiast istnieje podatek od reklam w formie akcyzy w wysokości od 2,5 proc. do 6,9 proc. Obejmuje on m.in. wydawców oferujących materiały reklamowe i ogłoszenia w tradycyjnych gazetach papierowych. CZYTAJ TAKŻE: — TYLKO U NAS. Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! — NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami Francuski parlament przyjął w lipcu 2019 r. 3 proc. podatek od obrotów międzynarodowych koncernów technologicznych z globalnymi przychodami przekraczającymi 750 mln euro rocznie i przychodami we Francji powyżej 25 mln rocznie. Podatek znany jest jako podatek GAFA, od nazw Google, Amazaon, Facebook, Apple, ponieważ dotyczy głównie amerykańskich koncernów. Obejmuje przychody m.in. z reklam online czy sprzedawania danych użytkowników serwisów społecznościowych w celach reklamowych. Jego pobieranie zostało jednak zawieszone ze względu na toczące się pod egidą Organizacji Współpracy Gospodarczej i Rozwoju (OECD) negocjacje mające wypracować model globalnego podatku od międzynarodowych gigantów technologicznych. Rozmowy zakończyły się fiaskiem, a francuskie ministerstwo finansów poinformowało w listopadzie 2020 r., że podatek za 2020 r. zostanie pobrany. Francuski podatek ma uszczelnić system fiskalny, ponieważ technologiczni giganci, a zwłaszcza GAFA, osiągają miliardowe zyski z działalności w internecie, w praktyce nie płacąc podatków w wielu państwach. Pozwalają im na to zabiegi księgowe umożliwiające transferowanie zysków do krajów, gdzie podatki są niskie lub nie ma ich wcale. Według szacunków Unii Europejskiej wprowadzanie takiego podatku w całej Wspólnocie mogłoby przynieść państwom członkowskim wpływy w wysokości 5 mld euro rocznie. W Wielkiej Brytanii od początku bieżącego roku budżetowego, czyli od 1 kwietnia 2020 r. zaczął obowiązywać podatek od usług cyfrowych (Digital Services Tax), który został nałożony na wyszukiwarki, serwisy społecznościowe i internetowe platformy handlowe, w praktyce obejmuje on również przychody z reklam w sieci. Firmy internetowe podlegają opodatkowaniu jeżeli ich światowe przychody z działalności cyfrowej przekraczają 500 mln funtów, a ponad 25 mln funtów z tych przychodów pochodzi od użytkowników z Wielkiej Brytanii. Stawka podatku wynosi 2 proc. od przychodów pochodzących od użytkowników z Wielkiej Brytanii, przy czym pierwsze 25 mln funtów jest kwotą wolną od podatku. W Hiszpanii od 1 stycznia 2021 r. obowiązuje podatek od „określonych usług cyfrowych” powszechnie nazywany taksą Google. Wynoszącym 3 proc. wartości przychodów z reklam internetowych, sprzedawania baz danych i pośredniczenia w handlu przez sieć podatkiem obłożone są firmy, których globalne przychody z tej działalności przekraczają 750 mln euro, a przychody w Hiszpanii 3 mln euro. Rząd Pedro Sancheza, z którego inicjatywy w październiku 2020 r. zatwierdzono nowy podatek szacuje, że w ciągu roku państwo zyska dzięki niemu 1,2 mld euro. W Szwecji istnieje podatek od reklam w formie akcyzy w wysokości od 2,5 proc. do 6,9 proc. Obejmuje on m.in. wydawców oferujących materiały reklamowe i ogłoszenia w tradycyjnych gazetach papierowych. Podatku reklamowego nie muszą płacić mniejsi wydawcy gazet, jeśli osiągają z tego tytułu mniej niż 100 tys. koron (ok. 10 tys. euro) rocznie. Z akcyzy zwolnione są wydawnictwa periodyczne oraz np. stowarzyszenia sportowe. Z tego obciążenia zwolnieni są również nadawcy telewizyjni, radiowi oraz media działające w internecie. Natomiast podatek od reklam muszą zapłacić właściciele nieruchomości, na których umieszczone są billboardy, firmy transportowe, jeśli reklama nie obejmuje promocji ich własnej działalności. Ponadto akcyza jest naliczana od reklam nadawanych w kinach. We Włoszech 1 stycznia 2020 r. zaczął obowiązywać podatek cyfrowy obejmujący przychody z niektórej działalności prowadzonej przez internet, takiej jak dostarczanie reklam online, prowadzenie serwisów społecznościowych czy sprzedawanie baz danych. Wynoszący 3 proc. podatek nałożono na firmy, których globalne przychody z objętej daniną działalności przekraczają 750 mln euro, a przychody we Włoszech 5,5 mln euro. Włoska prasa ekonomiczna wyjaśnia, że podatek powstał z myślą o największych koncernach technologicznych, takich jak Facebook, Google, Microsoft, Amazon i Apple. W 2019 r. technologiczni giganci z działalności we Włoszech osiągnęli 3,3 mld euro zysku, od którego zapłacili łącznie 70 mln euro podatku. Sam Amazon zapłacił we Włoszech 11 mln euro podatku, Microsoft - 16 mln, Google - 5,7 mln, a Netflix - 6 tys. Dziennik „Il Sole-24 Ore” wyliczył, że nowy podatek przyniósł w 2020 r. budżetowi państwa dodatkowe 108 mln euro. W Austrii od stycznia 2020 r. obowiązuje podatek od reklam internetowych w wysokości 5 proc. od przychodów firm, których globalne przychody z tej działalności przekraczają 750 mln euro, a te generowane w Austrii 25 mln euro. Oprócz tego od 2000 r. pobierany jest tam podatek od reklam obejmujący konwencjonalne usługi reklamowe, prowadzone za pośrednictwem mediów drukowanych, radia czy telewizji. ZOBACZ RÓWNIEŻ: — Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! — Pyza: Hucpiarski protest właścicieli mediów. Czy zdają sobie sprawę z jego konsekwencji? — Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych wkt/PAP
Co do podatku od reklam ma Adolf Hitler? Absurdalne wywody Hanny Lis: "Wolne media padną, zostanie Ministerstwo Propagandy"^Koń by się uśmiał^2021-02-11 17:45:28.265830+01:00^https://wpolityce.pl/media/538804-co-do-podatku-od-reklam-ma-hitler-absurdalny-wywod-lis^„Haracz, który władza chce nałożyć na wolne media, nie jest niczym innym jak gwoździem do trumny polskiej wolności słowa. Wolne media padną, zostanie Ministerstwo Propagandy” - oświadczyła na Instagramie Hanna Lis, atakując rząd za projekt dotyczący podatku od reklam. Żona Tomasza Lisa, naczelnego „Newsweeka”, stwierdziła, że podobnie działał… Adolf Hitler. CZYTAJ TAKŻE: — TYLKO U NAS. Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! — NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami W środę, w ramach protestu przeciwko „składce z tytułu reklamy” część portali, rozgłośni radiowych czy stacji telewizyjnych przestały funkcjonować, żeby pokazać ludziom, jak może wyglądać rzeczywistość bez „wolnych mediów”. Hanna Lis swój wpis rozpoczęła cytatem Martina Luthera Kinga: „Nigdy nie zapominaj, że wszystko, co Hitler uczynił w Niemczech, było legalne”. Potem zaczęła wymieniać, czego rzekomo odbiorca nie dowie się, jeśli w Polsce nie będzie „wolnych mediów”. Nie zabrakło ataku na działaczy pro-life, działań policji czy podejmowanych przez rząd decyzji dotyczących walki z pandemią koronawirusa. Bez wolnych mediów nie ma wolnych ludzi. Bez wolnych, niezależnych od władzy (każdej władzy) mediów nie dowiesz się o tym, że policja pałuje protestujące na ulicach polskich miast kobiety. Nie dowiesz się, że Kaja Godek prowadzi krucjatę mającą zakazać in vitro, nazywając metodę, dzięki które tysiące Polek i Polaków mogą zostać rodzicami „produkcją dzieci metodą weterynaryjną”. Zakażą ci wstępu do szpitala, gdy będziesz chciał pożegnać umierającą, bliską Tobie osobę, a ty grzecznie się temu poddasz, ufny że Tobie nie wolno, choć ministrowi rządu już tak. Zamkną ci hotel, restaurację, czy dowolny inny biznes na mocy niejasnego rozporządzenia? Nie dowiesz się, że rozporządzenia obowiązują tylko Ciebie, ale już nie ludzi władzy i ich znajomych, którzy jeżdżą do SPA, gdy ty siedzisz zamknięta/y w domu. Nie dowiesz się też, że 11 listopada “pokojowy” marsz patriotów spalił kolejne mieszkanie w stolicy (jeszcze) europejskiego kraju, ani że tęczowe marsze zostały w tymże kraju zakazane (zapewne jako gorszące opinię publiczną zgromadzenia „zboczeńców”). Nikt nie ostrzeże Cię przed powodzią, za to dostaniesz SMS, ze trzeba iść na wybory. I choćby dalej szalała pandemia, powiedzą ci, ze wirus nie jest już groźny, że „nie trzeba się go bać” — wyliczała Hanna Lis. Na tym jednak nie poprzestała. Zdaniem żony Tomasza Lisa, rząd w Polsce działa podobnie jak… Adolf Hitler Gdy Hitler (legalnie) doszedł do władzy w Niemczech, ukazywało się ponad 4700 gazet. W 1944 r. było ich niewiele ponad tysiąc, wszystkie kontrolowane i koncesjonowane przez Ministerstwo Propagandy III Rzeszy. Haracz, który władza chce nałożyć na wolne media, nie jest niczym innym jak gwoździem do trumny polskiej wolności słowa. Wolne media padną, zostanie Ministerstwo Propagandy. Zadajmy sobie pytanie, czy jako wolni ludzie możemy na to pozwolić? — dramatyzowała Hanna Lis.                https://www.instagram.com/p/CLG9E-kAR_L/?utm_source=ig_web_copy_link   ZOBACZ RÓWNIEŻ: — Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! — Pyza: Hucpiarski protest właścicieli mediów. Czy zdają sobie sprawę z jego konsekwencji? — Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych wkt/Instagram
Ile poszczególne media zapłaciły podatku CIT w 2019 roku? Kto zapłacił najwięcej, a kto najmniej? SPRAWDŹ SZCZEGÓŁY!^Zespół wPolityce.pl^2021-02-11 17:39:13.145530+01:00^https://wpolityce.pl/media/538800-kto-ile-zaplacil-podatku-cit-w-2019-r-sprawdz^Dyskutując o propozycji wprowadzenia podatku od reklam, internauci zwrócili uwagę na to, ile poszczególne grupy medialne zapłaciły podatku CIT za rok podatkowy 2019. Sięgając zatem po dane udostępnione przez ministerstwo finansów, sprawdźmy kto i jaką sumę skierował do budżetu państwa z tytułu podatku CIT. CZYTAJ WIĘCEJ:  - Strach medialnych gigantów coraz bardziej zrozumiały. Sellin: Podatek będą płacić ci, którzy mają potężne dochody, nie małe media - Było warto? Bilans protestu prywatnych mediów: Mogli stracić nawet ponad 5 mln z wpływów reklamowych i zdenerwowali kibiców W zestawieniu wyróżniliśmy grupę Agora, Eurozet, Polsat, TVN, RASP i Telewizję Polską. W danych udostępnionych przez resort finansów w rubryce „podatek należny, po uwzględnieniu podatku o którym mowa w art. 24b ustawy CIT”, czytamy: PODATKOWA GRUPA KAPITAŁOWA AGORA - 11,5 mln zł  PODATKOWA GRUPA KAPITAŁOWA EUROZET - 9,6 mln zł CYFROWY POLSAT SPÓŁKA AKCYJNA - 96 mln zł TELEWIZJA POLSAT SPÓŁKA Z OGRANICZONĄ ODPOWIEDZIALNOŚCIĄ - 91 mln zł TVN SPÓŁKA AKCYJNA - 5,1 mln zł  TVN MEDIA SPÓŁKA Z OGRANICZONĄ ODPOWIEDZIALNOŚCIĄ - 28 mln zł RINGIER AXEL SPRINGER POLSKA SPÓŁKA Z OGRANICZONĄ ODPOWIEDZIALNOŚCIĄ - 3,6 mln zł TELEWIZJA POLSKA SPÓŁKA AKCYJNA - 7,4 mln zł  BAUER POLEN INVEST GMBH - 4,2 mln zł W zestawieniu znalazły się również Google i Facebook. GOOGLE POLAND SPÓŁKA Z OGRANICZONĄ ODPOWIEDZIALNOŚCIĄ - 13,5 mln zł FACEBOOK POLAND SPÓŁKA Z OGRANICZONĄ ODPOWIEDZIALNOŚCIĄ - 4,2 mln zł kk/Ministerstwo Finansów
TYLKO U NAS. Twitter zablokował konto red. Wojciecha Reszczyńskiego, ponieważ... skomentował logo Strajku Kobiet^Notujemy ...^2021-02-11 17:08:38.505964+01:00^https://wpolityce.pl/media/538831-tylko-u-nas-twitter-zablokowal-konto-red-reszczynskiego^„Dzisiaj dyrektor Twittera w Ameryce poinformował o dożywotnim zawieszeniu konta dla prezydenta Trumpa. Przy okazji mogę powiedzieć, że dzisiaj właśnie również moje konto na Twitterze zostało zamknięte, więc znalazłem się w bardzo doborowym towarzystwie. Ale mam zamiar jeszcze powalczyć o odwieszenie tego konta, ponieważ argumenty są powalające” - mówi portalowi red. Wojciech Reszczyński. Powód – rzekoma akceptacja dla aktów przemocy, mordów i ludobójstwa. Okazuje się, że znany dziennikarz skomentował tylko… logo Strajku Kobiet. CZYTAJ RÓWNIEŻ: -Francuski minister gospodarki alarmuje: Cyfrowi giganci mają tyle samo władzy co państwa, ale nikt nie ma nad nimi kontroli -Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny Zarzucono mi, że jakoby wyrażam akceptację dla aktów przemocy, namawiam do ich naśladowania, wyrażam pochwałę dla masowych mordów i ludobójstwa, których ofiarami są chronione grupy osób. Przypominają, że zabronione jest wyrażanie pochwały dla osób winnych tych zbrodni — mówi portalowi wPolityce.pl red. Wojciech Reszczyński, dołączając skan informacji, jakie otrzymał od administratora Twittera. Dziennikarz wyjaśnia, iż skomentował jedynie hitlerowskie znaki runiczne, które przyjęły jako swoje logo panie z organizacji Strajk Kobiet. To są runiczne znaki wykorzystywane przez hitlerowców w formacjach SS i Hitler Jugend i jedno z takich zdjęć tych pań z tymi faszystowskimi znakami runicznymi skomentowałem dwoma słowami: „Sieg heil” (nie „Heil Hitler”). To jest stare niemieckie pozdrowienie „Ku zwycięstwu”. I to zostało odebrane jako wyrażenie pochwały dla osób winnych zbrodni. Tak funkcjonuje Twitter — mówi red. Reszczyński.           Co ciekawe paniom ze Strajku Kobiet posługującym się na co dzień znakiem błyskawicy Twitter kont nie blokuje. aw
YouTube usunął kanał Life Site News. "Setki tysięcy ludzi straciło dostęp do naszych treści, które mówią prawdę"^Media Watch^2021-02-11 16:51:16.614344+01:00^https://wpolityce.pl/media/538827-youtube-usunal-kanal-life-site-news^Platforma YouTube całkowicie skasowała kanał Life Site News, prowadzony przez środowiska pro-life. Autorzy kanału podkreślili, że „nie jest to tymczasowy zakaz”, a wszystkie zamieszczone dotąd filmy wideo całkowicie zniknęły. CZYTAJ TAKŻE: — Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny — Jourova krytycznie o cenzurze w mediach społecznościowych: Usunięcie konta urzędującego prezydenta USA było niepokojące — Facebook zablokował anglojęzyczne konto IPN. Minister Sellin: Trzeba reagować, interweniować, i to często przynosi skutki LifeSite News poinformowało na swoim portalu, że konto na YouTube zostało trwale usunięte. Mamy kopie zapasowe wszystkich filmów, ale oznacza to, że setki tysięcy ludzi straciło dostęp do naszych treści, które mówią prawdę — podał serwis. Kanał LSN miał 300 tys. subskrypcji. Serwis apeluje, by wspierać go na alternatywnych platformach.  Możecie obejrzeć nasze aktualne filmy na Rumble (rumble.com/user/LifeSiteNews) lub na naszym kanale LifeSiteNews Catholic Rumble (rumble.com/user/LifeSiteNewsCatholic)  — poinformowano. To kolejny przejaw cenzury wielkich koncernów internetowych, które usuwają ze swoich serwisów treści o charakterze konserwatywnym czy chrześcijańskim — ocenił wiceminister sprawiedliwości Sebastian Kaleta.
Jest i on!  Tomasz Grodzki wygłosi orędzie "w obronie wolnych mediów w Polsce": Wierzę w triumf prawdy nad kłamstwem^Media Watch^2021-02-11 16:15:10.438612+01:00^https://wpolityce.pl/media/538823-grodzki-wyglosi-oredzie-w-obronie-wolnych-mediow^W czwartek wieczorem, marszałek Senatu Tomasz Grodzki wygłosi wystąpienie „w obronie wolnych mediów w Polsce”; zostanie ono wyemitowane w TVP1, TVP Info oraz Programie Pierwszym Polskiego Radia. CZYTAJ TAKŻE: — TYLKO U NAS. Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! — NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami Wierząc w triumf prawdy nad mniej lub bardziej zakamuflowanym kłamstwem, dziś w TVP1 po Wiadomościach oraz w Polskim Radiu wygłoszę orędzie w obronie wolnych mediów — poinformował na Twitterze Tomasz Grodzki.
Stan wojenny? Zamach na media? GW w amoku: ”Od 40 lat nie mieliśmy w Polsce poranka bez „Teleranka". „Albo wolne, albo żadne”^Co tam w Wyborczej?^2021-02-11 14:45:36.065612+01:00^https://wpolityce.pl/media/538786-gw-histeryzuje-ws-podatku-od-reklam^Histeria, megalomania i aberracja - tak można skwitować dzisiejsze wydanie „Gazety Wyborczej”, której medialni pałkarze wznieśli się na wyżyny hipokryzji i podwójnych standardów. Niemal całe wydanie gazety poświęcono więc tematowi podatku od reklam. Zdaniem propagandystów z Czerskiej w Polsce mamy „stan wojenny”, a władza niczym komunistyczni siepacze tłamszą wolne media. Skąd taka histeria? Wystarczył projekt podatku, dzięki któremu medialni giganci musieliby w końcu zacząć płacić podatki w Polsce. CZYTAJ TAKŻE: https://wpolityce.pl/polityka/538783-terlecki-punktuje-dzialania-czesci-mediow-i-opozycji CZYTAJ RÓWNIEŻ: Współfinansowane przez Sorosa fundacje wspierają bunt mediów: „Nie ma prawa do informacji, kiedy ogranicza się jej rozpowszechnianie” Od 40 lat nie mieliśmy w Polsce poranka bez „Teleranka”. Do środy 10 lutego 2021 r. Trochę mi skóra ścierpła. Śnieg i mróz był, jak wtedy. Tylko za oknem buksowała śmieciarka - nie czołg – pisze Jacek Żakowski, który podobnie jak tysiące warszawiaków od dawna nie widział pługów śnieżnych na zasypanych ulicach, ale marzą mu się czołgi. Wtedy krusząca się dyktatura walczyła o to, żeby utrzymać władzę. Teraz mająca dyktatorskie aspiracje władza chce skruszyć resztki demokracji, która zastąpiła tamtą dyktaturę – pisze o PiS, które nieprzerwanie od sześciu lat, w demokratyczny sposób, wygrywa kolejne wybory.  Jacek Żakowski musi być wyjątkowo rozczarowany. Czołgów na ulicach nie ma, masowych aresztowań „bojowników” też nie. Do tego nie zauważyliśmy szczególnego poruszenia społecznego, nie licząc tego w mediach społecznościowych.  Z kolei Piotr Stasiński przekonuje, że się nie „podda” i opowiada nam o propagandzie. Wszelką niezależność ta władza tępi. Wolne społeczeństwo jest dla niej wrogiem, chce je zmienić w zbiorowisko pokornych poddanych, w „ciemny lud”. Dlatego jedynym, co ta władza robi skutecznie, jest uprawianie propagandy. Ordynarnej, prymitywnej, nachalnej. Odwracającej po orwellowsku znaczenia słów. Propaganda ta powtarza bez ustanku kłamstwa, urządza nagonki na wytypowanych wrogów, prowadzi kampanie ogłupiania – histeryzuje Piotr Stasiński. Panie Piotrze, pisze pan o propagandzie i niezależności mediów. Czy to nie pan przekonywał, że oskarżanie w „GW” Prezes Julii Przyłębskiej o agenturalne kontakty, bez przedstawienia jakiegokolwiek dowodu, jest w rzeczywistości „dyskusją”? Nie pamięta pan? No to przypominany: Zdecydowaliśmy się na tę publikację, bo sprawa wymaga poddania pod publiczną dyskusję. (…). Od dziennikarza nie można wymagać, że przedstawi na wszystko stuprocentowe dowody. Byłoby to oczekiwanie nadmierne, nierealne, ograniczające krytyczną rolę mediów i wolność słowa – przekonywał pan po kompromitacji, do jakiej dopuściliście w „Gazecie Wyborczej”.  Z koeli Paweł Wroński przenosi nas w świat legend, guseł i bajek. To jego działka więc zna się nasz redaktor na rzeczy.  Nie oszukujmy się: w proponowanej przez Morawieckiego ustawie chodzi o to, by PiS zyskał medialny monopol. Jak wyglądałby świat? O czym moglibyśmy czytać i o czym informowałaby telewizja? – pyta Wroński w artykule pod wiele mówiącym tytułem „Kilkanaście godzin w świecie marzeń Jarosława Kaczyńskiego” Redaktor Wroński przeanalizował kilka materiałów TVP, wyzłośliwiał się na temat programu wPolsce.pl. Z telewizji wPolityce, zwanej „telewizją jednego widza” – z racji zasięgu i sympatii Jarosława Kaczyńskiego – mogłem się dowiedzieć, jak złe są koncerny medialne, które czerpią potężne zyski z polskiego rynku, a rozmówcy red. Wojciecha Biedronia demaskowali Jarosława Gowina i członków Porozumienia, którzy okazali się pieszczochami „Wyborczej” – i tylko dlatego nie są w PO, bo ta partia utraciła władzę. Stąd wiemy, że teraz Porozumienie jest wskazanym celem nagonki – pisze Wroński, który „nie zauważył”, że w  wywiadzie znalazł się też cytat przeciwnika Adama Bielana, a komentarze publicystów, dla żadnej ze stron tego konfliktu, nie były przychylne.  Nie dziwię się jednak reakcji Wrońskiego. W mediach Agory nie ma miejsca na spokojną i rzetelną dyskusję. Propagandowa jaczejka z Czerskiej zastąpiła ją jednostronnym betonem medialnym. Zasmuconemu poziomem mediów konserwatywnych, Wrońskiemu, przypomnijmy więc poziom jego wywodów publicystycznych:
Było warto? Bilans protestu prywatnych mediów: Mogli stracić nawet ponad 5 mln z wpływów reklamowych i zdenerwowali kibiców^Media Watch^2021-02-11 13:50:40.384138+01:00^https://wpolityce.pl/media/538788-bylo-warto-bilans-protestu-mediow-ponad-5-mln-strat^„Prywatni nadawcy telewizyjni, radiowi i wydawcy internetowi na dobę wstrzymali działanie, protestując przeciw podatkowi od reklam. Mogło ich to kosztować ponad 5 mln zł utraconych wpływów reklamowych. (…) Pierwszy raz w historii nie wyemitowano „Faktów” TVN i „Wydarzeń” Polsatu” - poinformował portal Wirtualnemedia.pl przedstawiając bilans wczorajszego protestu części prywatnych mediów. CZYTAJ WIĘCEJ:  - Strach medialnych gigantów coraz bardziej zrozumiały. Sellin: Podatek będą płacić ci, którzy mają potężne dochody, nie małe media - Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! W ramach akcji „Media bez wyboru” w środę telewizje informacyjne TVN24 i Polsat News zamiast programu nadawały specjalny komunikat. Na stronach tvn24.pl, onet.pl, gazeta.pl i interia.pl w środę nie było żadnych artykułów informacyjnych. Do akcji przyłączyły się także stacje radiowe, m.in. RMF FM, ZET, TOK FM, Rock Radio - zamiast audycji stacje nadawały komunikat specjalny. Media, które przyłączyły się do akcji „Media bez wyboru”, na swoich stronach internetowych publikują list otwarty do władz RP i liderów ugrupowań politycznych. Według nich wprowadzenie podatku będzie oznaczać m.in. osłabienie, a nawet likwidację części mediów działających w Polsce, a także ograniczenie możliwości finansowania jakościowych i lokalnych treści. Wirtualnemedia podkreślają, że w protest w mniejszym stopniu zaangażowały się kanały premium. I tak np. Canal+ Polska, choć poparł list protestacyjny, to nie zdecydował się na przerwanie normalnej emisji. Dodał jednak przy logotypach swoich stacji hasło „Media bez wyboru”. Canal+ to kanały kodowane, z ograniczoną liczbą reklam i dostępne dla widzów za dodatkową opłatą. Z tego powodu nie zmieniły dziś swojej ramówki. (…) Jako nadawca i operator telewizyjny wspieramy jednak strajk mediów i sprzeciwiamy się zapowiedziom wprowadzenia dodatkowego podatku reklamowego —wyjaśnił w przekazanym portalowi Wirtualnemedia.pl oświadczeniu Piotr Kaniowski, rzecznik prasowy Canal+ Polska.  W akcje nie zaangażowało się HBO. Agnieszka Niburska, content & commercial PR director w HBO Europe, cytowana przez portal, wyjaśnił że HBO jest kanałem bez reklam i nie został on zaproszony do inicjatywy. CZYTAJ TAKŻE:  - MAREK PYZA: Hucpiarski protest właścicieli mediów. Czy zdają sobie sprawę z jego konsekwencji? - JACEK KARNOWSKI: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych Powody do złości mieli kibice, którzy z powodu protestu nie mogli obejrzeć w Eurosporcie meczu Igi Świątek w Australian Open, a wieczorem ominęła ich transmisja spotkań piłkarskiego Pucharu Polski oraz meczu siatkarskiego Verva Warszawa - Modena. Wszystko z powodu decyzji TVN Grupa Discovery i Telewizji Polsat, które zdecydowały się przerwać nadawanie swoich kanałów sportowych. Chcielibyśmy podkreślić, że jako Cyfrowy Polsat nie mamy wpływu na programy dostarczane przez nadawców, my je tylko nadajemy. Program, który jest dzisiaj emitowany w takiej formie wynika z decyzji nadawcy konkretnego kanału, Cyfrowy Polsat dostarcza sygnał nieprzerwanie —wyjaśniał Cyfrowy Polsat. Zarówno przedstawiciele Ringier Axel Springer Polska oraz TVN Grupy Discovery przekonują, że protest spotkał się ze zrozumieniem odbiorców i kontrahentów, a przede wszystkim reklamodawców.         kk/Wirtualnemedia.pl/PAP
Bronili dzików i korników. Teraz czas na "wolne media". Mołek dołącza do histerii: "Przyszli po sędziów, potem po kobiety, teraz po media"^Czyżby obłęd?^2021-02-11 13:48:49.811704+01:00^https://wpolityce.pl/media/538789-molek-dolacza-do-histerii-przyszli-po-wolne-media^Aktorzy, dziennikarze, celebryci - kiedy tylko jest taka potrzeba, są gotowi protestować w obronie wszystkiego. Bronili już dzików, korników, sędziów, strajkowali wspólnie z nauczycielami. Teraz w mediach zamieszczają swoje „przemyślenia” dotyczące protestu części mediów. Tak uczyniła też Magda Mołek, która na Instagramie zamieściła - bardzo lubiany również przez „Gazetę Wyborczą” - wiersz Martina Niemöllera, przy okazji stwierdziła, że polityka „przyjdzie” po każdego. CZYTAJ TAKŻE: — TYLKO U NAS. Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? — Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! — NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami W środę, w ramach protestu przeciwko „składce z tytułu reklamy” część portali, rozgłośni radiowych czy stacji telewizyjnych przestały funkcjonować, żeby pokazać ludziom, jak może wyglądać rzeczywistość bez „wolnych mediów”. Najpierw przyszli po sędziów, potem po kobiety, teraz po media… Po drodze gardzili nauczycielami, rodzinami dzieci z niepełnosprawnością, osobami nieheteronormatywnymi… — zaczęła swój wywód Mołek. Następnie tłumaczyła, o co chodzi w proteście mediów: nowy podatek może spowodować - jak stwierdziła - że niektórych prywatnych mediów nie będzie stać na to, by „tworzyć niezależne treści”. Dziś nie przeczytacie, nie posłuchacie i nie obejrzycie niczego w prywatnych mediach. Ta czarna plansza to protest wobec zakusów niby-władzy, by wprowadzić nowy podatek - w praktyce haracz - od reklam, czyli głównego a czasem jedynego źródła dochodu prywatnych mediów: telewizji, radia, gazet, treści internetowych. Nie będzie ich stać, by działać i tworzyć NIEZALEŻNE treści — oświadczyła była dziennikarka TVN, po czym opublikowała wiersz „Kiedy przyszli…”- Martina Niemöllera. „Kiedy przyszli po Żydów, nie protestowałem. Nie byłem przecież Żydem. Kiedy przyszli po komunistów, nie protestowałem. Nie byłem przecież komunistą. Kiedy przyszli po socjaldemokratów, nie protestowałem. Nie byłem przecież socjaldemokratą. Kiedy przyszli po związkowców, nie protestowałem. Nie byłem przecież związkowcem. Kiedy przyszli po mnie, nikt nie protestował. Nikogo już nie było”. Jeśli wciąż myślisz, że jeśli nie będziesz zajmować się polityką, to nic się nie stanie, to wiedz, że jest na odwrót. Ona naprawdę któregoś dnia przyjdzie po Ciebie — stwierdziła Mołek.                https://www.instagram.com/p/CLGtMp6FuGz/?utm_source=ig_web_copy_link   ZOBACZ RÓWNIEŻ: — Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! — Pyza: Hucpiarski protest właścicieli mediów. Czy zdają sobie sprawę z jego konsekwencji? — Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek od reklam ma trafić m.in. do NFZ. wkt/instagram
Strach medialnych gigantów coraz bardziej zrozumiały. Sellin: Podatek będą płacić ci, którzy mają potężne dochody, nie małe media^Zespół wPolityce.pl^2021-02-11 13:02:26.731812+01:00^https://wpolityce.pl/media/538780-strach-medialnych-gigantow-coraz-bardziej-zrozumialy^Podatek od reklamy ma być progresywny, tzn. małe media, posiadające małe dochody, w ogóle nie będą objęte tym podatkiem - poinformował w czwartek wiceminister kultury Jarosław Sellin. Wskazał, że będą go płacić „ci, którzy mają potężne dochody”. CZYTAJ WIĘCEJ:  - Kulisy protestu mediów. Kiedy zapadła decyzja? Kto odgrywał pierwsze skrzypce? Co dalej? - TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek od reklam ma trafić m.in. do NFZ. Część prywatnych mediów w środę protestowało we wspólnej akcji „Media bez wyboru”. Sellin w programie „Express Biedrzyckiej” na kanale youtube „Superexpressu” powiedział, że będzie to ustawa „o dodatkowych przychodach Narodowego Funduszu Zdrowia, Narodowego Funduszu Ochrony Zabytków i nowego funduszu, który będzie dedykowany kulturze i dziedzictwu narodowemu, przychodach pobieranych z takiej opłaty nakładanej na reklamy, które są emitowane w różnego rodzaju mediach, również w tych mediach, które nazywamy gigantami cyfrowymi, ale też rzeczywiście w telewizjach, w prasie, w radiu”. Przypomniał, że jest to projekt zaproponowany przez Ministerstwo Finansów.  Jest też propozycja takich prekonsultacji, które mają trwać do 16 lutego, a potem jak już wejdzie na normalne obrady rządowe, to oczywiście konsultacji społecznych i konsultacji też w parlamencie —dodał. CZYTAJ WIĘCEJ:  - Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! - Rząd jest otwarty na dialog z protestującymi mediami. Müller: Każdy zainteresowany podmiot może przedstawić swoje argumenty Jak mówił, jest to „projekt, który nie jest niczym nadzwyczajnym”. Tego typu rozwiązania występują w różnych krajach Unii Europejskiej —wskazał. Na pytanie, w jakich krajach Sellin odpowiedział:  Nawet na poziomie całej UE od dwóch lat dyskutowana jest kwestia dyrektywy o opodatkowaniu gigantów cyfrowych i ta dyskusja nie znajduje finału, dlatego poszczególne państwa narodowe wprowadzają też swoje rozwiązania. Najdłużej takie prawo funkcjonuje w Austrii, bodajże już od 20 lat. Wszystkie reklamy we wszystkich mediach są tam opodatkowane, ale też różne komponenty tych propozycji opodatkowania reklam występują we Francji, we Włoszech, w Hiszpanii. Na uwagę dziennikarki, że „w tych krajach żadna telewizja publiczna nie dostaje wsparcia w postaci miliardów euro”, odpowiedział:  Media publiczne występują we wszystkich krajach UE, i we wszystkich krajach UE są wspierane środkami publicznymi, w różny sposób, czasami w sposób abonamentowy tak, jak i u nas szczątkowo to jeszcze występuje, czasami z dotacji budżetu państwa, takie sytuacje też występują w niektórych krajach UE.  Podkreślił, że to „nie jest żadna nadzwyczajna sytuacja, że media publiczne są wspierane środkami publicznymi, to jest norma w UE, a nie wyjątek”. Odnosząc się do tego, że podobną opłatę próbowaną wprowadzić od największych gigantów internetowych np. na Węgrzech, sprawa trafiła do UE, a do tej pory ani Google ani Facebook tych podatków nie płacą, odpowiedział:  Dlatego oczekujemy też inicjatywy Komisji Europejskiej w tej sprawie, żeby dyrektywa regulująca tę kwestie została wprowadzona, ale cały czas czekamy i cały czas takiej propozycji nie mamy. Dlatego poszczególne kraje wprowadzają tego typu regulacje na poziomie narodowym. Jak będzie taka dyrektywa to pewnie się wszyscy do tej dyrektywy dopasują i zaimplementują te propozycje, które będą w tej dyrektywie. Wskazał, że w propozycji MF „rzeczywiście jest tak, że ten podatek ma być progresywny tzn. małe media, posiadające małe dochody, w ogóle nie będą objęte tym podatkiem”.  Taka jest prawda. Ma być tzw. kwota wolna od podatku, zróżnicowana w stosunku do prasy, do radia, do telewizji. Ci, którzy nie mają zbyt dużych przychodów, w ogóle tego podatku nie będą płacić. Ci, którzy mają potężne dochody, będą go płacić, więc moim zdaniem to jest uczciwa propozycja —ocenił. We wspólnej akcji „Media bez wyboru” protestowała w środę znaczna część prywatnych mediów. Od rana telewizje TVN24 i Polsat News zamiast programu nadają specjalny komunikat. Na portalach, m.in. TVN24, Onet i Interia czytelnicy nie przeczytają żadnego artykułu. Do akcji przyłączyły się również niektóre dzienniki oraz stacje radiowe. Według biorących udział w proteście mediów wprowadzenie składki będzie oznaczać m.in. osłabienie, a nawet likwidację części mediów działających w Polsce, a także ograniczenie możliwości finansowania jakościowych i lokalnych treści.                 kk/PAP
Współfinansowane przez Sorosa fundacje wspierają bunt mediów: "Nie ma prawa do informacji, kiedy ogranicza się jej rozpowszechnianie"^Anatomia manipulacji^2021-02-11 11:20:26.870786+01:00^https://wpolityce.pl/media/538761-wspolfinansowane-przez-sorosa-fundacje-wspieraja-bunt-mediow^Fundacje działające ze wsparciem Georga Sorosa w akcji! Zgodnie z przewidywaniami rozpoczęły już akcję wsparcia dla mediów, które nie chcą płacić w Polsce, proporcjonalnych do swoich zysków, podatków. Znów pojawia się manipulacja, że znane z innych krajów europejskich regulacje, mają rzekomo ograniczać wolność słowa.  CZYTAJ TAKŻE: Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ! CZYTAJ RÓWNIEŻ: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie Nie ma prawa do informacji, kiedy ogranicza się jej rozpowszechnianie. Dlatego wyrażamy naszą solidarność z dziennikarzami i dziennikarkami, których działalność może zostać znacząco ograniczona na skutek wprowadzenia tzw. podatku medialnego – czytamy w stanowisku, które poparła Helsińska Fundacja Praw Człowieka oraz Amnesty International.  Czy fakt, że zagraniczni giganci podzielą się, liczonym w setki milionów złotych, zyskiem jest ograniczeniem „rozpowszechniania informacji”? Gdzie w projekcie nowej daniny znajdziemy informacje, które wskazywałyby, że nowa regulacja narusza konstytucyjne prawo do informacji?  Swój własny list poparcia przygotowała także Fundacja „Batorego”.  Nowa opłata ma obciążyć nadawców reklam i – wbrew zapowiedziom rządu – będzie najbardziej dotkliwa nie dla największych, międzynarodowych platform medialnych, ale dla wydawców mediów działających w Polsce. Wpływy z reklam są ważnym, dla wielu mediów najważniejszym, sposobem finansowania misji i podstawą ich niezależności – czytamy w liście Fundacja Batorego. Gdzie były te fundacje, gdy zagraniczni wydawcy wycinali z redakcji całe zespoły dziennikarskie, by jeszcze bardziej zwiększyć swoje gigantyczne zyski? Gdzie interweniowała HFPCz i Fundacja „Batorego”, gdy za rządów PO - PSL, gdy prokurator i funkcjonariusze ABW wyrywali laptopa z rąk ówczesnego redaktora naczelnego „Wprost”, a a najbliższy współpracownik Tuska dogadywał się z wszechwładnym biznesmenem, by usunąć niewygodnego naczelnego największej w Polsce gazety? WB
Kogo dotknie składka na reklamy? Na co zostaną przeznaczone pieniądze? Resort finansów zabrał głos ws. protestu mediów. SPRAWDŹ!^Zespół wPolityce.pl^2021-02-10 23:48:38.654538+01:00^https://wpolityce.pl/media/538725-resort-finansow-zabral-glos-ws-protestu-mediow-sprawdz^Zainteresowane podmioty rynkowe do 16 lutego mogą zgłaszać własne uwagi i propozycje merytoryczne do projektu ustawy dotyczącego składki od reklam - poinformował w środę w komunikacie resort finansów. CZYTAJ TAKŻE:  - TYLKO U NAS. Joanna Lichocka: Ten protest ma też swoją dobrą stronę. Polacy widzą, jak wiele kanałów należy do tych samych właścicieli - TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Projekt ustawy znajduje się na wstępnym etapie prac. Rozpoczęliśmy jego prekonsultacje, aby dać podmiotom rynkowym możliwość wpływu na ostateczny kształt proponowanych rozwiązań. Żadne propozycje nie zostały jeszcze przyjęte. Kierujemy się przede wszystkim zasadami dialogu. Dlatego podmioty rynkowe od 3 do 16 lutego, mogą zgłaszać własne uwagi i propozycje merytoryczne —informuje resort. Dopiero taka formuła, pozwoli na wypracowanie ostatecznych rozwiązań, które zostaną skierowane do prac Rady Ministrów. Konsultacje są otwarte dla wszystkich zainteresowanych podmiotów —dodano. Przeciw wprowadzeniu nowej składki protestują w środę w ramach akcji „Media bez wyboru” liczne media prywatne. Telewizje informacyjne TVN24 i Polsat News zamiast programu nadają specjalny komunikat. Na stronach tvn24.pl, onet.pl, gazeta.pl i interia.pl w środę rano czytelnicy nie przeczytają żadnych artykułów informacyjnych. Do akcji przyłączyły się także stacje radiowe, m.in. RMF FM, ZET, TOK FM, Rock Radio - zamiast audycji stacje nadają komunikat specjalny. Zdaniem resortu finansów reakcja części mediów i koncernów medialnych jest nieadekwatna do sytuacji, gdyż celem rządu jest przede wszystkim merytoryczna dyskusja wokół tego tematu.  Dlatego apelujemy o podjęcie dialogu i udział w konsultacjach —podkreślono. Jak informuje ministerstwo, w zakresie reklamy internetowej, projekt realizuje założenia tzw. podatku cyfrowego, będącego przedmiotem propozycji ze strony Komisji Europejskiej w 2018 r., a nad którym to zagadnieniem pracuje aktualnie również OECD. Polską propozycją jest by zakresem składki zostali objęci „giganci cyfrowi”, których globalne przychody sięgają około 3,4 mld zł (750 mln euro), a przychody z tytułu reklamy internetowej w Polsce przekraczają 22 mln zł (5 mln euro). CZYTAJ WIĘCEJ: Podatek od reklam w internecie? Wprowadzono go już w wielu krajach Europy Zachodniej! SPRAWDŹ SZCZEGÓŁY W komunikacie podano, że w zakresie reklamy prasowej proponowany próg wynosi dla pojedynczego tytułu prasowego 15 mln zł z przychodu od działań reklamowych. Tym samym nie dotyka małych wydawców, ważnych dla funkcjonowania wspólnot lokalnych i regionalnych. Lokalni wydawcy z tytułu planowanych opłat nie poniosą żadnych dodatkowych kosztów – nie zapłacą nawet dodatkowej złotówki —argumentuje resort. Z kolei składka z reklamy prasowej obciąży tylko największych graczy na rynku prasy tradycyjnej - dla przykładu wpływy reklamowe powyżej 30 mln zł będą podlegać opłacie, która co do zasady wyniesie 6 proc. Resort finansów wyjaśnia, że środki ze składki od reklam nie tafią do budżetu państwa, tylko bezpośrednio na konta Narodowego Funduszu Zdrowia, Narodowego Funduszu Ochrony Zabytków oraz nowego funduszu, z którego wspierane będą projekty związane z kulturą i dziedzictwem narodowym w obszarze mediów. Jak czytamy w komunikacie podobne rozwiązania funkcjonują w innych państwach n.in. we Francji, Austrii czy we Włoszech. Szereg państw Unii Europejskiej wprowadziło lub rozważa wprowadzenie przepisów, wdrażających na ich obszarze opodatkowanie gospodarki cyfrowej (digital economy tax), obejmując daninami, także reklamę udostępnianą on-line. Należą do nich zarówno kraje zachodniej Europy (m. in. Francja, Belgia, Hiszpania, Włochy i Wielka Brytania), jak i państwa naszego regionu (Czechy i Węgry) —wskazano. Jak informuje resort, składka medialna to też odpowiedź na wyzwanie, jakie stawiają przed nami przemiany rynku mediów internetowych. Wielkie korporacje medialne zarabiają w Polsce ogromne środki. Część z nich korzysta jednocześnie z faktu, że przepisy nie nadążają za rozwojem technologicznym i nie płaci u nas sprawiedliwych podatków. Uczciwa konkurencja wymaga równych zasad gry - dla wszystkich. Sytuacja, w której międzynarodowi giganci nie muszą rozliczać w sposób odpowiedni podatków w Polsce, podczas gdy inne media uczciwie płacą podatki, jest nie do zaakceptowania —napisano w komunikacie. Resort przypomina, że Komisja Europejska zaproponowała międzynarodowym koncernom medialnym dialog i wspólne znalezienie uczciwego rozwiązania opodatkowania miliardowych zysków. W ciągu dwóch lat ze strony biznesu medialnego toczyła się wyłącznie gra na czas. Dlatego wiele państw europejskich zaczęło wprowadzać regulacje krajowe. Polska podąża za tym przykładem —informuje resort. W komunikacie wskazano, że pandemia to trudny czas w wielu sferach życia społecznego i gospodarczego. Szczególnie odczuwa to system ochrony zdrowia. Od początku epidemii działa on ze wzmożoną aktywnością. Odegra wielką rolę także w powrocie do normalności, po pandemii. W tym trudnym okresie, coraz więcej aktywności przenosi się do Internetu. Szczególnie dotkliwym skutkiem utrudnień wynikających ze stanu epidemii jest ograniczony dostęp obywateli do dóbr kultury. Dlatego celem rządu jest zasilenie odpowiednich funduszy celowych, dodatkowymi wpływami —wyjaśniono. Jak podano w komunikacie wolne i niezależne media to sól demokracji. To pozostaje poza wszelką dyskusją. Ich wolność jest zagwarantowana w istniejących przepisach prawa i żadne przepisy w tym obszarze nie są modyfikowane. Resort twierdzi jednocześnie, że obszar reklamowy nie podlega wyłączeniu ze sprawiedliwego płacenia danin publicznych. kk/PAP
Koniec z protestem w ostrej formie? RMF przywróciło portal informacyjny, na antenie muzyka. Agora już zapowiada powrót serwisów^Media Watch^2021-02-10 21:36:45.437799+01:00^https://wpolityce.pl/media/538714-rmf-przywrocilo-juz-serwis-powrot-zapowiada-i-agora^Nie wszystkie serwisy dotrzymały 24-godzinnego protestu. RMF FM przywróciło swój serwis. Jednocześnie portale Agory zapowiadają powrót nad ranem. CZYTAJ RÓWNIEŻ: — NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami — TYLKO U NAS. Joanna Lichocka: Ten protest ma też swoją dobrą stronę. Polacy widzą, jak wiele kanałów należy do tych samych właścicieli — TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie W ramach akcji „Media bez wyboru” w środę telewizje informacyjne TVN24 i Polsat News zamiast programu nadają specjalny komunikat. Na stronach tvn24.pl, onet.pl i interia.pl w środę rano czytelnicy nie przeczytają żadnych artykułów informacyjnych. Do akcji przyłączyły się także stacje radiowe, m.in. ZET, TOK FM, Rock Radio - zamiast audycji stacje nadają komunikat specjalny. CZYTAJ TAKŻE: Prezydent Duda: Niektóre media naprawdę przesadzają, że to naruszenie wolności słowa. Chodzi po prostu o pieniądze. WIDEO Niektóre media zaczynają jednak „wracać”. W godzinach południowych w stacjach Grupy RMF pojawiła się muzyka i bloki reklamowe. Co jakiś czas prowadzący zabiera głos i opowiada, dlaczego nie są emitowane zwykłe audycje.
Stanowisko CMWP SDP ws. akcji "Media bez wyboru": Jest działaniem skierowanym na obronę interesów właścicieli prywatnych mediów^Media Watch^2021-02-10 21:07:50.269459+01:00^https://wpolityce.pl/media/538711-stanowisko-cmwp-sdp-ws-akcji-media-bez-wyboru^Akcja „Media bez wyboru” jest działaniem skierowanym na obronę interesów właścicieli prywatnych mediów przed nałożeniem na nich nowego podatku - oceniło CMWP SDP. Na obecnym etapie prac nie można przewidzieć, „w jaki sposób regulacje wpłyną na realizację zasady wolności słowa”. CZYTAJ TAKŻE: - Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych - A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Zgodnie z założeniami połowa wpływów ze składek od reklam ma trafić m.in. do NFZ. Część prywatnych mediów w środę protestuje we wspólnej akcji „Media bez wyboru”. Centrum Monitoringu Wolności Prasy SDP - w związku z licznymi zapytaniami dziennikarzy o stanowisko CMWP SDP w sprawie akcji „Media bez wyboru” - poinformowało na swojej stronie (cmwp.sdp.pl), iż w jego ocenie „jest ona działaniem skierowanym na obronę interesów właścicieli prywatnych mediów przed nałożeniem na nich nowego podatku od wpływów reklamowych, ale na obecnym etapie prac legislacyjnych nie można jednoznacznie przewidzieć, w jaki sposób proponowane regulacje wpłyną na realizację zasady wolności słowa w naszym państwie”. Przypomniano, że projekt ustawy został przedstawiony w pierwszych dniach lutego, a obecnie jest na wstępnym etapie konsultacji i nie został jeszcze przyjęty przez Radę Ministrów.  CMWP SDP podda go analizie prawnej oraz przedstawi swoje oficjalne stanowisko na jego temat, gdy rozpocznie się proces legislacyjny w Parlamencie —przekazano. Pod stanowiskiem podpisała się dyrektor Centrum Monitoringu Wolności Prasy SDP dr Jolanta Hajdasz.  CZYTAJ TAKŻE: TYLKO U NAS. Joanna Lichocka: Ten protest ma też swoją dobrą stronę. Polacy widzą, jak wiele kanałów należy do tych samych właścicieli kk/PAP
Hucpiarski protest właścicieli mediów. Czy zdają sobie sprawę z jego konsekwencji?^Marek Pyza^2021-02-10 20:00:32.969513+01:00^https://wpolityce.pl/media/538704-konsekwencje-protestu-moga-byc-trudne-dla-wlascicieli-mediow^„Zamach na wolne media”, „ograniczanie wolności słowa”, „próba uderzenia w dziennikarzy” - różne bzdurne tłumaczenia sączą dziś poprzez swoich żołnierzyków medialni bonzowie. Sprawa jest prosta jak konstrukcja cepa - nie chodzi o żadną wolność, a o kasę. Mam wrażenie, że wielu odbiorców mediów to czuje, rozumie, a nawet się z tym zgadza. Pewnie są tacy i wśród stada bezrozumnych pochłaniaczy wszystkiego, co podetknie im telewizja nadająca „całą prawdę całą dobę”. Jak się okazuje, ten slogan może być fałszywy nawet dziś. Bo przecież kłamią na temat powodu protestu.  Zrozumiałe jest zaniepokojenie właścicieli stacji telewizyjnych czy największych portali. Zostanie im mniej w kieszeniach. Nikt nie lubi płacić podatków. Część z nich do tego stopnia, że nie płaci ich w ogóle, dzięki zarejestrowaniu swoich biznesów w rajach podatkowych. Mają prawo bić się o własne zyski. Wszelkimi metodami. Skoro sięgają po manipulacje na co dzień, nic dziwnego, że robią to i dziś. Ale muszą się liczyć z konsekwencjami.  Po pierwsze, ujawniają, jak bardzo są pazerni. Po drugie, pokazują, jak wielkimi zasobami dysponują – że ta pozorna wielość oferty operatorów kablowych sprowadza się de facto do kilku nadawców, którzy otwierają kolejne okienka, by jeszcze więcej wykroić z reklamowego tortu. Po trzecie, niektórzy przetrą oczy ze zdumienia, dowiadując się, jak dużo giganci zarabiają na irytujących nas wszystkich reklamach – zwłaszcza środków, przed których użyciem trzeba koniecznie czytać ulotki. Po czwarte, wyłazi gruba hipokryzja – nie tak dawno grzali konieczność przekazania miliardów na służbę zdrowia zamiast na media (choć w tamtym przypadku pieniądze były rekompensatą za brak wpływów z abonamentu), a dziś, gdy ma to być załatwione ustawowo (solidarnie, od wszystkich, przy czym najsłabsi nie zapłacą wcale), już im się nie podoba. Po piąte, nie wszyscy reklamodawcy zrozumieją i przyjmą przeprosiny - zwłaszcza ci, którzy nie zostali uprzedzeni, że media nie wywiążą się z podpisanych umów, a dzisiejsze spoty reklamowe były dla nich szczególnie ważne. Po szóste wreszcie, mają okazję skompromitować się przed szeroką publicznością. I skwapliwie z niej korzystają. Jak Robert Feluś, wyjątkowo nieciekawa postać, która do mediów nie powinno mieć już nigdy wstępu. Napisał dziś m.in. takie słowa: Społeczeństwo jakoś się podniesie po chorobie, wywołanej koronawirusem. Ale społeczne skutki pozbawienia ludzi dostępu do niezależnych mediów będą o wiele gorsze.  To kwintesencja podejścia salonowców III RP. Społeczeństwo zawsze sobie „jakoś poradzi”. W domyśle – nie obchodzi mnie: czy i jak, ile osób umrze, ważne, by moje upadające wydawnictwo jeszcze trochę pozarabiało. Spośród licznych dzisiejszych głosów medialnych oligarchów (bo wcale nie jest tak, że zupełnie zamilkli) warto zwrócić uwagę na jeszcze jeden, redaktora naczelnego „Polityki” Jerzego Baczyńskiego, który pisze: Środowisko wydawców ironicznie nazywa ten projekt Lex Agora, bo to wydawnictwo musiałoby płacić i od przychodów reklamowych „Gazety Wyborczej”, i Radia TOK FM (podwyższonym podatkiem objęte są dominujące w radiach reklamy artykułów medycznych i suplementów diety), i od firmy reklamy zewnętrznej AMS, i nawet od kin (Helios).  — Ja cię nie mogę! - mógł zakrzyknąć niejeden czytelnik. To Agora ma aż tyle? Nie, moi drodzy, ma dużo, dużo więcej. Jest hegemonem, któremu brakuje tylko poważnej telewizji (operacja przed 20 laty się nie udała). Chciała mieć jeszcze więcej, ale UOKiK – jakże słusznie! - powstrzymał jej zapędy (zresztą i na to utyskuje Baczyński). A czy nie jest tak, że bogatsza firma odprowadza więcej do kasy państwa w podatkach? Kto zmusił Agorę do budowania takiej potęgi?  Kto zmusza nadawców radiowych do mordowania słuchaczy (ale też ich portfeli, a nierzadko i zdrowia) reklamami medykamentów i pokrewnych środków? Przepraszam, ale brutalna prawda jest taka, że większość właścicieli mediów zareklamuje każde g…, byle tylko na tym zarobić. W takim razie niech tym zarobkiem podzielą się z obywatelami, od których wyciągają pieniądze. Zbyt populistyczne? Być może. Czy sprawiedliwe? Oceńcie Państwo sami. Planowana składka to jeden z niewielu podatków, które warto byłoby poprzeć. Gdyby tylko miał szanse wejść w życie, panie wicepremierze, gdyby tylko… CZYTAJ TAKŻE: Podatek od reklam w internecie? Wprowadzono go już w wielu krajach Europy Zachodniej! SPRAWDŹ SZCZEGÓŁY Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników CZYTAJ RÓWNIEŻ KOMENTARZE NASZYCH PUBLICYSTÓW: Michał Karnowski: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie Marzena Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! Jacek Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych
„Czarna środa” dla „Gazety Wyborczej”. Podatek od reklam „to uderzenie w media komercyjne” chociaż „zgodne z prawem UE”^Co tam w Wyborczej?^2021-02-10 19:36:10.277042+01:00^https://wpolityce.pl/media/538683-czarna-sroda-dla-gazety-wyborczej^„To uderzenie w media komercyjne i spełnienie marzeń Kaczyńskiego sprzed lat. Chodzi mu o osłabienie tych nadawców i wydawców, którzy są od PiS niezależni” - histeryzowała Agnieszka Kublik na łamach przybranej w żałobny kolor czerni „Gazety Wyborczej”. Z kolei Michał Kokot, powołując się na Gabora Polyaka, analityka mediów, przyznał, że ustawa wprowadzająca podatek od reklam jest zgodna z unijnym prawem.  CZYTAJ RÓWNIEŻ: -TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie -Kempa: Podatek od reklam musi być nałożony, bo musi być równość wobec prawa. Nie może być tak, że jedni płacą bardzo dużo, a inni nie Agnieszka Kublik na łamach „Gazety Wyborczej” zarzuciła prezesowi Prawa i Sprawiedliwości, że nie chce dopuścić do tego, „by media były wolne, silne i niezależne od władzy Kaczyńskiego”. Dlatego, gdy PiS wybory wygrywa, to zmienia prawo tak, by kontrolować media publiczne — pisze publicystka „GW”, jakby o niezależności i wolności mediów decydowały podatki. Wyliczając, ile to pieniędzy rząd przeznaczył na media publiczne stwierdziła: Efekt? W TVP produkuje się rządową propagandę sukcesu. A to nie koniec wspierania przychylnych mediów. Do tygodnika „Sieci” i portalu wPolityce.pl braci Karnowskich czy „Gazety Polskiej” Tomasza Sakiewicza płynie strumień pieniędzy w postaci reklam spółek skarbu państwa. Te same spółki mają zakaz dawania reklam „Wyborczej” czy TVN — oburzała się Kublik. Odnosząc się do projektu podatku od reklam w mediach, publicystka histeryzowała: To uderzenie w media komercyjne i spełnienie marzeń Kaczyńskiego sprzed lat. Chodzi mu o osłabienie tych nadawców i wydawców, którzy są od PiS niezależni. I których „dobra zmiana” teraz przejąć nie jest w stanie, ale kiedy nowy podatek ich wykończy, to kto wie – może jakiś państwowy koncern te media dla Kaczyńskiego wykupi? Tak wygląda chora demokracja — oświadczyła. Prof. Tadeusz Kowalski z Wydziału Dziennikarstwa, Informacji i Bibliologii UW w rozmowie z Agnieszką Kublik wskazywał, że nowy podatek uderzy głównie w Agorę i zagraniczne koncerny medialne. Nie widzę absolutnie najmniejszego powodu, dla którego media miałyby się zrzucać na fundusz odnowy zabytków. Z pełnym szacunkiem dla zabytków i do potrzeby ich odnawiania, leży to w zakresie obowiązków państwa, władz krajowych i samorządowych, które z budżetu państwa i ze środków europejskich powinny o zabytki dbać — mówił prof. Kowalski, jakby nie rozumiał, że pieniądze w budżecie państwa nie biorą się znikąd, ale m.in. z podatków, niezależnie od tego co jest przedmiotem opodatkowania. Przedstawił przy tym swoją wizję pozyskania pieniędzy na służbę zdrowia: Wystarczyłoby mediom publicznym dać mniej pieniędzy i pieniądze na zdrowie by się znalazły. Odnosząc się do Funduszu Wsparcia Kultury i Dziedzictwa Narodowego w Obszarze Mediów, prof. Kowalski ocenił: Cele tego funduszu, wymienione w uzasadnieniu, powiem szczerze, są kuriozalne. W uzasadnieniu mowa jest jeszcze o obowiązku nasycania przestrzeni publicznej polskimi treściami — dodał. I jeszcze jedna rzecz, na którą chciałem zwrócić uwagę, bo wydaje mi się ona mocno wątpliwa – podniesienie progu polskiej zawartości w programach telewizyjnych do 49 proc., a w przypadku radia nawet do 60 proc. Standard europejski to 33 proc. zawartości europejskich — podkreślał, jakby polska zawartość programów mu przeszkadzała. Przykład przyszedł z Węgier — grzmiał w „Gazecie Wyborczej” Michał Kokot, wskazując, iż pojawił się tam pomysł progresywnego podatku od mediów. Podatek miał dotknąć wszystkie media w kraju, ale powszechnie było jasne, że najwyższy próg przewidziany jest pod sieć RTL mającą największe spółki. Dla tej spółki należącej do niemieckiej grupy Bertelsmann oznaczało to faktycznie zrzeczenie się wszystkich zysków na rzecz Węgier — napisał, opisując reakcję spółki. Rozbudowali znacznie dział informacji, zaczęli nagłaśniać skandale z politykami Fideszu, które odkrywali inni dziennikarze. A ponieważ mieli i nadal mają ogromny zasięg w kraju, nawet do ludzi na węgierskiej prowincji zaczęły docierać afery, które władza chciała przemilczeć – mówi Polyak — stwierdził Kokot, nie wnikając, ile z owych „informacji o skandalach” w ogóle było prawdą.  W maju 2015 r. po wielomiesięcznych przepychankach węgierski parlament uchwalił ustawę o nowym podatku, jednak w zupełnie innym kształcie. Zamiast progresywnego został nałożony podatek liniowy na wszystkie media z obrotami powyżej 100 mln forintów w wysokości 5,3 proc. — przypomniał. Odnosząc się do faktu, iż RTL przegrał w sprawie podatku od mediów z węgierskim rządem w TSUE, Kokot zacytował słowa Gabora Polyaka, analityka mediów: To zła wiadomość dla was. Węgierski rząd nie wiedział wtedy, że ta ustawa jest zgodna z prawem unijnym, i zachowywał się ostrożnie. Ale teraz polski rząd już ma tę wiedzę i może robić, co chce. Pytanie, czy kir okładki „GW” i absurdalne zarzuty o ograniczaniu niezależności i wolności mediów w Polsce są obliczone jedynie na polskiego odbiorcę, czy też mają za zadanie wpisać się w trwającą w UE nagonkę na rząd Zjednoczonej Prawicy? Wkrótce zapewne się o tym przekonamy. aw/Gazeta Wyborcza
NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami^Zespół wPolityce.pl^2021-02-10 19:24:25.464841+01:00^https://wpolityce.pl/media/538685-podatek-od-reklam-dr-hab-karp-to-bardzo-potrzebna-ustawa^”Z różnych powodów chodzi o ustawę bardzo potrzebną i dobrze trafioną. Nie dotyczy ona podmiotów mniejszych, osiągających mniejsze zyski. Natomiast wielkie holdingi, wielkie koncerny zagraniczne, w tym przywołane giganty sieciowe typu Facebook, Google – to najwyższa pora, żeby zaczęły dzielić się swoimi zyskami” - mówi portalowi wPolityce.pl dr hab. Hanna Karp, medioznawca, wykładowca na WSKSiM w Toruniu. CZYTAJ RÓWNIEŻ: -Kempa: Podatek od reklam musi być nałożony, bo musi być równość wobec prawa. Nie może być tak, że jedni płacą bardzo dużo, a inni nie -Ryszard Terlecki: Protest mediów jest specyficzny, bo protestują przede wszystkim te, które wspierają opozycję  wPolityce.pl: Skąd ta histeria części mediów wokół projektu wprowadzenia podatku od reklamy? Dr hab. Hanna Karp: Skąd ta histeria? To bardzo dobre pytanie. Myślę, że wielu odbiorców mediów poczuło się jak w stanie wojennym gen. Jaruzelskiego. Wówczas – podobnie jak teraz w tych stacjach – powtarzano jeden komunikat, jednorodnie brzmiący. To ma coś z budowania tamtego klimatu. Mamy medialny quasi stan wojenny. Media komercyjne, te wielkie, które skolonizowały rynek mediów w Polsce postanowiły zaskoczyć odbiorców i ogłosić trzęsienie ziemi zagrażające ich życiu. Mają nadzieję, że odbiorcy ulegną presji. A o co chodzi? Koncerny – głównie zewnętrze - po prostu bronią własnych interesów i stanu własnych finansów. Podobny podatek od lat funkcjonuje w Unii Europejskiej i nikt z tego powodu nie wywracał do góry nogami porządku. Ani Niemcy, ani Francja, ani Belgia, ani Holandia, ani inne kraje nie ogłosiły medialnego stanu wyjątkowego. Nic się złego nie stało. Wszystko jest w jak najlepszym porządku. Mam też wątpliwości, czy media publiczne, dziennikarze mediów publicznych potrafią odpowiednio reagować wobec zaistniałej sytuacji. Dwa dni wcześniej prominentny polityk Platformy Obywatelskiej, który kandydował na stanowisko prezydenta Rzeczpospolitej, ogłosił, że zlikwiduje im ich miejsce pracy. A wcześniej podczas kampanii prezydenckiej ten sam polityk ostrzegał tych samych dziennikarzy, by mieli się na baczności bo : „znają dnia, ani godziny”. Oto jedna z wiodących partii, która całkiem niedawno rządziła przez dwie kadencje, ogłosiła, że będzie likwidować w kraju media publiczne. I nie wywołało to żadnego alarmu. Nie słyszałam, żeby któraś z komercyjnych redakcji, które w tej chwili tak histeryzują choćby zająknęła się na ten temat. A o co chodzi teraz? O medialny podatek, całkiem niewielki, jak na ich możliwości. I wyobraźmy sobie teraz, że to Andrzej Duda w kampanii wyborczej jako swój wyborczy program ogłasza, iż zlikwiduje TVN, Onet, TOK FM, itp. Gdyby tak się stało, chyba zapadałby się ziemia. Te koncerny, pomimo że od lat i tak nieustannie okładają prezydenta swoimi medialnymi pałkami, poruszyłby całą światową opinię, by do końca zastraszyć nie tylko prezydencki pałac, ale jeszcze połowę rady ministrów z jej prezesem na czele. I co, wszyscy dalibyśmy się zastraszyć? Obawiam się, że tak. Niestety. Zastanawia mnie sposób przeprowadzenia tego protestu przez tę część mediów. Jak Pani go ocenia? To rzeczywiście jest bardzo specyficzny sposób. Ten rodzaj protestu, jaki obecnie obserwujemy, wydobywa na światło dzienne fakt, którego na co dzień już nie zauważamy, także jako odbiorcy mediów, gdyż żyjemy z tym od lat. Chodzi o panującą nierównowagę na rynku mediów. W tej chwili, jeżeli weźmiemy telewizyjnego pilota i zaczniemy przerzucać stacje, widzimy, że praktycznie nie pracuje żaden kanał poza stacjami telewizji publicznej. Podobnie sytuacja wygląda jeżeli chodzi o stacje radiowe – kilkanaście kanałów z kolei, wszystkie nadają jednobrzmiący komunikat. A więc, zatrzymać cały system informacyjny mediów w Polsce jest w tej chwili niezwykle łatwo. Gdyby tylko te podmioty, które dzisiaj protestują, postanowiły wyłączyć się z codziennej emisji, z jakiegokolwiek powodu. Gdyby nie było telewizji publicznej i gdyby – załóżmy – wyłączono sieć internetową, o co nie trudno, nie mielibyśmy właściwie już informacji. Skoro zatem już zdarzyło, co się zdarzyło, warto przy tej okazji zastanowić się i nad tym faktem. Poszczególne koncerny medialne ewidentnie się porozumiały w sprawie tego protestu, tworząc jednolity front. Zastanawiam się, czy w tym wszystkim nie ma drugiego dna. Proszę zauważyć, że nie wypalił Strajk Kobiet, ani inne próby obalenia rządu. Rodzi się zatem pytanie, czy tu chodzi tylko i wyłącznie o kwestię tego podatku od reklam, czy też sprawa jest głębsza? Czy przypadkiem nie chodzi o stworzenie dźwigni do obalenia rządu Zjednoczonej Prawicy? Niewątpliwie to pytanie jest bardzo uzasadnione. To również może być kolejny element walki z obecnym rządem. Alarmowanie światowej opinii publicznej, przede wszystkim Unii Europejskiej, jak również po zmianie w gabinecie prezydenta w Białym Domu, szeroko pojmowanej lewicowo-liberalnej opinii publicznej w Stanach Zjednoczonych już nastąpiło. Te protesty już odnoszą odpowiednie skutki. Już odbijają się szerokim echem. Już są reakcje, i to jest budowanie określonej atmosfery także wokół polskiego rządu, wokół jego przedsięwzięć, podejmowanych chociażby w kwestii ucieczki przed kryzysem. W tej chwili panuje stan zagrożenia powodziowego w województwie mazowieckim, czy jakieś media komercyjne ów fakt interesuje? Pytanie retoryczne. Wracając do głównego tematu. Zastanawiam się, jak zachowa się w obecnej sytuacji rząd. Czy da się sterroryzować? Czy był w jakiś sposób przygotowany na tak skonsolidowaną akcję? Wcześniej była sprawa na przykład z  nałożeniem kary przez KRRiT na TVN24. Widzieliśmy czym się to skończyło. Karę odwołano. Choć była niewielka. Czy jeżeli chodzi o ustawę IPN-owską – też rząd się wycofał. Mam poważne obawy, czy nie nastąpi wycofanie się z tych propozycji. Moim zdaniem popełniono by wtedy błąd. Owszem, pośpiech nie jest tu wskazany. Należy otworzyć debatę i wyjaśnić szerokiej opinii publicznej, z jakiego powodu ustawa miałaby wejść w życie, jaki jest cel tego podatku, że chodzi przede wszystkim o cyfrowych gigantów w rodzaju Google, Facebook, itp. Że nie chodzi o żadne novum, gdyż w UE to wszystko funkcjonuje.  Z różnych powodów chodzi o ustawę bardzo potrzebną i dobrze trafioną. Nie dotyczy ona podmiotów mniejszych, osiągających mniejsze zyski. Natomiast wielkie holdingi, wielkie koncerny zagraniczne, w tym przywołane giganty sieciowe typu Facebook, Google – to najwyższa pora, żeby zaczęły dzielić się swoimi zyskami. Dobrze by było, gdyby rząd podzielił się pomysłami, jak widzi możliwość ściągania podatku od globalnych podmiotów. Bo wiemy, że są z tym duże problemy. Wydaje się, że giganty cyfrowe czują się ponad wszelkim prawem i to jest bardzo poważny problem. Dlatego, gdyby udało się przeprowadzić sprawę do końca rząd mógłby mieć powody do satysfakcji. Nie należy więc myśleć o odwrocie, tylko wchodzić głębiej i spokojnie całą akcję prowadzić do skutku. Dziękuję za rozmowę. Rozmawiała Anna Wiejak
TYLKO U NAS. Joanna Lichocka: Ten protest ma też swoją dobrą stronę. Polacy widzą, jak wiele kanałów należy do tych samych właścicieli^Zespół wPolityce.pl^2021-02-10 18:01:28.400340+01:00^https://wpolityce.pl/media/538680-tylko-u-nas-lichocka-ten-protest-ma-tez-swoja-dobra-strone^„Ten protest ma też swoją dobrą stronę. Ponieważ dzisiaj Polacy, jak przeglądają sobie kanały telewizyjne, to nagle widzą, jak wiele kanałów należy do tych samych właścicieli, jak wielka jest dominacja zaledwie kilku wielkich graczy medialnych” — powiedziała w rozmowie z portalem wPolityce.pl poseł PiS Joanna Lichocka, członek Rady Mediów Narodowych. „Żałuję, że te same media nie użyły żadnej formy protestu w momencie, kiedy PO zapowiada likwidację mediów. Wprost mówi o likwidacji TVP Info” — przypomniała. CZYTAJ RÓWNIEŻ: TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie W ramach akcji „Media bez wyboru” w środę telewizje informacyjne TVN24 i Polsat News zamiast programu nadają specjalny komunikat. Na stronach tvn24.pl, onet.pl i interia.pl w środę rano czytelnicy nie przeczytają żadnych artykułów informacyjnych. Do akcji przyłączyły się także stacje radiowe, m.in. RMF FM, ZET, TOK FM, Rock Radio - zamiast audycji stacje nadają komunikat specjalny.  SPRAWDŹ SZCZEGÓŁY: Protest części prywatnych mediów przeciwko składce solidarnościowej. Skierowano list do rządu: „Jest to po prostu haracz” Użyto bardzo mocnej formy protestu. Ja żałuję, że te same media nie użyły żadnej formy protestu w momencie, kiedy PO zapowiada likwidację mediów. Wprost mówi o likwidacji TVP Info, ale to oczywiście na początek, bo to zapowiedź likwidacji mediów krytycznych wobec PO i jednoznaczna walka tej autorytarnej partii z wolnością słowa — komentowała Joanna Lichocka w rozmowie z portalem wPolityce.pl. Dlatego ja się bardzo dziwiłam, ze te propozycje PO, głoszone m.in. przez Rafała Trzaskowskiego, tak spokojnie są przez tych protestujących dzisiaj dziennikarzy przyjmowane. Mamy do czynienia z zupełną obojętnością na otwartą zapowiedź walki z wolnymi mediami, z pluralizmem i wolnością słowa — dodała. Ten protest jest zorganizowany bardziej na rynek zewnętrzny, niż wewnętrzny. Koncerny z kapitałem międzynarodowym wzywają zagranicę na pomoc, w obronie własnych interesów biznesowych — stwierdziła przedstawicielka Rady Mediów Narodowych. W rozmowie z portalem wPolityce.pl Joanna Lichocka oceniła, że protest związany z przedstawionym projektem dot. podatku od reklam i próbą opodatkowania wielkich koncernów cyfrowych, jest dosyć zrozumiały. Dlaczego?  W momencie kiedy nakłada się nowy podatek na jakąś grupę interesów, to wiadomo, że ona protestuje. Ja się szczególnie nie dziwię, nikt przecież nie lubi nowych podatków — powiedziała. Jednak po chwili dodała bardzo ważne słowa! Natomiast forma, pod którą jest to przedstawiane, jako rzekome zagrożenie dla wolności słowa, że rzekomo Agora, RAS i TVN są zagrożone istnieniem ze względu na to, że będą płacić podatek od 5 do 15 proc. wysokości od dochodu z reklam, jest nieporozumieniem. To nadużycie. Te media przez taką składkę podatkową nie ucierpią  — podkreśliła Parlamentarzystka zwróciła uwagę, że takie podatki funkcjonują już w krajach unijnych, a Polska nie byłaby żadnym wyjątkiem. Takie podatki od reklam telewizyjnych, od reklam w Internecie, także w innych mediach, istnieje w różnych państwach Unii Europejskiej: jest we Francji, w Belgii, od 2000 roku w Austrii, jest też w Czechach i na Węgrzech. Tutaj Polska - proponując takie rozwiązania - nie jest żadnym wyjątkiem — mówiła. To miało być podjęte na poziomie całej UE do 2020 roku, jednak prace nie zostały zakończone i poszczególne państwa postanowiły uregulować to na poziomie swojego krajowego ustawodawstwa. Tak samo robi Polska — opowiedziała. Poseł Lichocka przypomniała, że na razie trwa etap konsultacji, a projekt nie trafił jeszcze pod obrady Sejmu, nie zajęła się nim nawet sejmowa komisja, czy Biuro Legislacyjne Sejmu. Przed nami dopiero praca nad tym projektem. Na pewno warto rozmawiać, warto się przyjrzeć czy wszystkie rozwiązania są optymalne — dodała. Poseł Joanna Lichocka w rozmowie z portalem wPolityce.pl stwierdziła przy tym, że ten protest ma też swoją dobrą stronę. Co to znaczy?  Ponieważ dzisiaj Polacy, jak przeglądają sobie kanały telewizyjne, to nagle widzą, jak wiele kanałów należy do tych samych właścicieli - do Polsatu, TVN - czyli grupy Discovery i do Agory — powiedziała. To są te koncerny, które protestują. Nie inne. Widać też jak mało, jeśli chodzi o właścicieli, jest ten rynek spluralizowany, jak wielka jest dominacja zaledwie kilku wielkich graczy medialnych — spuentowała poseł PiS. CZYTAJ TAKŻE: — Jacek Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych — Marzena Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! — Michał Karnowski: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie Not.kpc
Ciekawy głos wokół protestu części mediów. Mistewicz wskazuje: Dziś, przy takiej widowni, wielka szansa dla „Wiadomości" TVP^Ciekawa opinia^2021-02-10 17:43:40.857867+01:00^https://wpolityce.pl/media/538686-mistewicz-dzis-wielka-szansa-dla-wiadomosci-tvp^Dziś, przy takiej widowni, wielka szansa dla „Wiadomości” TVP pokazania się z najlepszej strony — ocenił publicysta Eryk Mistewicz, zabierają głos ws. protestu części mediów w Polsce. CZYTAJ RÓWNIEŻ: — TYLKO U NAS. Sellin: Protestują media, które wspierają opozycję. Warto spokojnie rozmawiać, a nie napinać się emocjonalnie — Jacek Karnowski: Media opozycyjne sięgnęły po broń atomową. I obosieczną. Taki protest nie może trwać zbyt długo; nie stać na to nawet najbogatszych — Marzena Nykiel: A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa! — Michał Karnowski: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie Część prywatnych mediów w środę protestuje we wspólnej akcji „Media bez wyboru”. Od rana telewizje TVN24 i Polsat News zamiast programu nadają specjalny komunikat. Na portalach TVN24, Onet i Interia czytelnicy nie przeczytają żadnego artykułu. Do akcji przyłączyły się również niektóre dzienniki. To protest wobec tzw. podatku od reklam. Protest i jego forma wzbudza gorące reakcje publicystów i polityków! Warto zwrócić uwagę na ciekawy komentarz Eryka Mistewicza. W ocenie prezesa Instytutu Nowych Mediów dzień z czarnymi ekranami to szansa dla telewizji publicznej, Dziś, przy takiej widowni, wielka szansa dla „Wiadomosci TVP” pokazania się z najlepszej strony: obiektywnego, na europejskim poziomie programu poszerzającego wiedzę o Polsce i świecie. Z szansą dziś na zyskanie widzów na jutro i pojutrze. Aż ciekawe czy skorzystają z tej szansy? — napisał.
A jeśli media kłamią we własnej sprawie i manipulują, by ochronić swój interes? Ten protest nie dotyczy wolności słowa!^Marzena Nykiel^2021-02-10 14:48:14.540118+01:00^https://wpolityce.pl/media/538656-ten-protest-nie-dotyczy-wolnosci-slowa-dlaczego-manipuluja^Każda próba wzmocnienia mediów z polskim kapitałem kończy się potężną awanturą. Nie inaczej stało się w chwili, gdy pojawiła się propozycja wprowadzenia podatku solidarnościowego, który media miałyby płacić od wpływów z reklam. Główne koncerny sięgnęły po najbardziej radykalny krok i czasowo zawiesiły swoją działalność. Dlaczego zamiast dyskutować o projekcie i wypracować satysfakcjonujące rozwiązania, pozbawiły swoich widzów dostępu do informacji i rozrywki? Żeby zasiać totalny niepokój, rozwścieczyć i wzbudzić skojarzenia ze stanem wojennym, nad czym pracują już w mediach społecznościowych politycy opozycji. CZYTAJ WIĘCEJ: Protest części prywatnych mediów przeciwko składce solidarnościowej. Skierowano list do rządu: „Jest to po prostu haracz” Projekt podatku solidarnościowego, mającego objąć medialne wpływy z reklam w wysokości od 2 do kilku procent, jest dopiero na etapie prekonsultacji. Wpływy z tego podatku miałyby zostać przeznaczone na medyczną walkę z pandemią i wsparcie sektora kultury. Rozwiązania takie występują już w innych krajach Unii Europejskiej. Dlaczego więc tak potężne larum w Polsce?  Zrozumiała byłaby oczywiście żywa dyskusja, próba wypracowania rozwiązań, które nie uderzą w małych wydawców. Tu jednak nie ma żadnej dyskusji ani nawet próby wyjaśnienia odbiorcom protestujących mediów co za ich protestem stoi. Więcej, odbiorcy są manipulowani i oszukani twierdzeniami, że to efekt zamachu na wolność słowa. Koncern TVN, który w 2019 roku wypracował 540 mln zł zysku wyprowadzonego za granicę, wyłączył w ramach protestu wszystkie swoje kanały, także filmowe i rozrywkowe. Podobnie inne protestujące koncerny. Dlaczego dziennikarze dali się wciągnąć w walkę koncernów, które ich zatrudniają? Skąd w ogóle pomysł na manipulację dotyczącą istoty sprawy?  Czyżby po to, by ochronić własne pieniądze i wykorzystać moment do wypuszczenia kolejnej fali niechęci wobec rządu? Działania polityków opozycji i części dziennikarzy wskazują, że protest ma wzbudzić w Polakach najczarniejsze skojarzenia, z chwilą, gdy pewnego niedzielnego poranka włączyli telewizję i nie było w niej Teleranka. Ma wywołać panikę i frustrację, udowodnić że obywatele są przez rząd PiS pozbawiani kolejnych przyczółków wolności. Nie ma wątpliwości, że chodzi tu o ogromne pieniądze. Emisje reklam są w stacjach telewizyjnych ściśle obwarowane i każde nawet minutowe opóźnienie kosztuje. Jeśli zdecydowano się na ich całodzienne zawieszenie, oznacza to że wojna toczy się o naprawdę potężne pieniądze i jeszcze większe wpływy. I gdyby jasno o te pieniądze walczono, nie byłoby problemu. Rzecz w tym, że wytoczono najcięższe armaty i wmówiono opinii publicznej, że to walka o wolność słowa. A to jest już rzecz niedopuszczalna. Media, które stawiają własny interes ekonomiczny wyżej niż prawdę, mówią o sobie wszystko…         CZYTAJ WIĘCEJ: — Michał Karnowski: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie — Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników
"Strajk" czy "protest"? Lewicowy publicysta wyjaśnia: To  normalny protest koncernów przeciwko planom ich opodatkowania^Ciekawa opinia^2021-02-10 12:51:48.597408+01:00^https://wpolityce.pl/media/538625-strajk-czy-protest-lewicowy-publicysta-wyjasnia^Część mediów ogłosiła w środę protest, którego powodem jest projekt nowego podatku od reklam. Niektóre stacje telewizyjne i radiowe oraz część portali internetowych ogłosiły, że nie będą publikować żadnych treści, aby pokazać „jak będzie wyglądać świat bez niezależnych mediów”. Lewicowy publicysta Rafał Woś zwrócił przy okazji uwagę na to, jaka jest różnica między „strajkiem” a „protestem”. CZYTAJ TAKŻE: — Protest części mediów. Internauci odetchnęli z ulgą: „Cisza i spokój od rana”; „Szkoda, że to jeden dzień”; „Chwila oddechu od hejtu” — Część opozycji lansuje się na proteście mediów. Są również głosy krytyczne: „Wolność słowa umiera. Ale zupełnie gdzie indziej” — Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Zgodnie z założeniami połowa wpływów ze składek od reklam ma trafić do NFZ. Przeciw wprowadzeniu nowej składki protestują liczne media prywatne. Tylko nie nazywajmy dzisiejszego protestu „strajkiem”. To jest normalny protest koncernów przeciwko planom ich opodatkowania. „Strajk” byłby wtedy, gdyby nie ukazały się media z powodu protestu dziennikarzy przeciw coraz gorszym warunkom pracy i płacy — napisał na Twitterze Rafa Woś.
Amerykański dyplomata: "USA będą zawsze bronić niezależności mediów". Celna riposta: "To wewnętrzna sprawa Polski"^Zespół wPolityce.pl^2021-02-10 12:32:22.152738+01:00^https://wpolityce.pl/media/538622-dyplomata-usa-chce-bronic-niezaleznosci-mediow-w-polsce^„Wolne media są kamieniem węgielnym demokracji. Stany Zjednoczone będą zawsze bronić niezależności mediów” - napisał na Twitterze Chargé d’Affaires USA w Rzeczypospolitej Polskiej Bix Aliu. Internauci przypomnieli mu, jak USA broniły „niezależności mediów” podczas wyborów prezydenckich w Stanach Zjednoczonych, kiedy prawie wszystkie media cenzurowały prezydenta Donalda Trumpa. CZYTAJ RÓWNIEŻ: -Kempa: Podatek od reklam musi być nałożony, bo musi być równość wobec prawa. Nie może być tak, że jedni płacą bardzo dużo, a inni nie -Fogiel: Z mediów z czarnymi stronami się dziś chyba nie dowiemy, że chodzi o to, by część zysków z reklam trafiła np. do NFZ wolności i niezależności FOX News również? Przed zakusami usunięcia stacji z sieci?  — skomentował dziennikarz Wojciech Wybranowski.
No i nie wyszło... Lis skarży się na Twitterze:  "A część mediów udaje, że bierze udział w proteście i działa jakby nigdy nic"^Koń by się uśmiał^2021-02-10 12:22:59.104744+01:00^https://wpolityce.pl/media/538620-lis-skarzy-sie-na-twitterze-a-czesc-mediow-udaje^Część mediów ogłosiło w środę protest przeciwko tzw. ‘podatkowi od reklam”. Niektóre stacje telewizyjne i radiowe nie nadają swoich programów. Okazuje się jednak, że z protestu zaczynają wyłamywać m.in. portale internetowe, co nie spodobało się Tomaszowi Lisowi. CZYTAJ TAKŻE: — Protest części mediów. Internauci odetchnęli z ulgą: „Cisza i spokój od rana”; „Szkoda, że to jeden dzień”; „Chwila oddechu od hejtu” — Część opozycji lansuje się na proteście mediów. Są również głosy krytyczne: „Wolność słowa umiera. Ale zupełnie gdzie indziej” — Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Zgodnie z założeniami połowa wpływów ze składek od reklam ma trafić do NFZ. Przeciw wprowadzeniu nowej składki protestują liczne media prywatne. W komentarzu pod jednym z wpisów na Twitterze Tomasz Lis napisał, że niektóre media udają, że protestują. A część mediów udaje, że bierze udział w proteście i działa jakby nigdy nic — stwierdził naczelny „Newsweeka”.    Wpis Tomasza Lisa / autor: screen TT   Pod wpisem Lisa internauci zaczęli pisać o tym, które portale wyłamały się z protestu.           wkt/TT
Co ci, którzy teraz protestują, robili wtedy? W sieci przypomniano, jak Graś z Kulczykiem rozmawiali nt. zmiany naczelnego "Faktu"^Wehikuł czasu^2021-02-10 11:35:49.524863+01:00^https://wpolityce.pl/media/538608-w-sieci-przypomniano-rozmowe-grasia-z-kulczykiem-nt-faktu^Część mediów i polityków opozycji protestuje przeciwko wprowadzeniu podatku od reklam. Jeden z internautów, Maciej Stańczyk, przypomina na Twitterze dwa niewygodne zdarzenia dla obecnie protestujących - jedno z nich to interwencja ABW w siedzibie tygodnika „Wprost” w 2014 roku, a drugie to rozmowa Pawła Grasia z Janem Kulczykiem nt. zmiany redaktora naczelnego „Faktu”. Stańczyk stawia pytania, gdzie wtedy byli ci, którzy teraz protestują. CZYTAJ TAKŻE: — Graś i Kulczyk doprowadzili do usunięcia ze stanowiska szefa „Faktu” za krytykę rządu PO-PSL? Nowe taśmy! — Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników Dziś mówicie #MEDIABEZWYBORU? Gdzie byliście jak ABW weszło do redakcji @TygodnikWPROST za rządów @Platforma_org odebrać dziennikarzom dyski? — napisał na Twitterze Maciej Stańczyk.
Farsa! Agora protestuje, a jej pięcioosobowy zarząd zarobił w 2019 r. 4,77 mln zł! Jednocześnie zwolniono kilkuset pracowników^Zespół wPolityce.pl^2021-02-10 11:01:35.351156+01:00^https://wpolityce.pl/media/538600-agora-protestuje-a-jej-piecioosobowy-zarzad-zarabia-krocie^Wydawca m.in. „Gazety Wyborczej”, spółka Agora, przyłączyła się do protestu części mediów przeciwko podatkowi od reklam. Tymczasem sam zarząd Agory zarabia krocie, mimo że sama spółka notuje straty, a szereg pracowników jej mediów zostało zwolnionych. CZYTAJ TAKŻE:  — Agora próbowała szukać oszczędności kosztem pracowników. Związkowcy odmówili: Zarząd nie zgodził się na obniżkę swoich pensji — Poważne problemy w Agorze. Straty finansowe i likwidacja stanowisk. Rzecznik spółki: Nie będziemy odnosić się do szczegółów zmian W pierwszym półroczu 2020 roku Agora zanotowała 88,2 mln zł straty. Podczas pandemii Zarząd Agory zaproponował okrojenie funduszu socjalnego w firmie, ale odmówił obniżki własnych wynagrodzeń.  W 2018 roku pięcioosobowy zarząd zainkasował aż 5,37 mln zł, wobec 4,64 mln zł rok wcześniej. W 2019 roku było to nieco mniej, bo 4,77 mln zł, wzrosły za to wynagrodzenia dla sześcioosobowej rady nadzorczej - z 468 tys. zł w 2018 roku do 546 tys. zł w ub.r. Warto podkreślić, że w tym samym czasie zatrudnienie w Agorze zmalało o 216 etatów! Widać zatem, że mimo trudnej sytuacji w firmie, zarobki jej kierownictwa znacząco nie maleją. Maciej Stańczyk na Twitterze prezentuje inną sytuację, dobrze pokazującą, jak część mediów protestuje tylko wtedy, gdy jest to w ich prywatnym interesie. Przypomina, jak ówczesny rzecznik rządu Donalda Tuska, Paweł Graś, rozmawiał z miliarderem Janem Kulczykiem na temat zmiany redaktora naczelnego „Faktu”. Dziś mówicie #MEDIABEZWYBORU? A gdzie byliście jak polityk @Platforma_org najbliższy Donalda Tuska z biznesmenem w restauracji u Sowy ustalał, że trzeba wywalić naczelnego @FAKT24PL bo gazeta atakuje rząd PO-PSL? — napisał na Twitterze Maciej Stańczyk.
Protest części mediów. Internauci odetchnęli z ulgą: "Cisza i spokój od rana"; "Szkoda, że to jeden dzień"; "Chwila oddechu od hejtu"^Media Watch^2021-02-10 09:50:16.152964+01:00^https://wpolityce.pl/media/538587-protest-czesci-mediow-internauci-odetchneli-z-ulga^Prywatne media protestują przeciwko „podatkowi od reklamy”. Od rana telewizje TVN24 i Polsat News zamiast programu nadają specjalny komunikat, wiele portali internetowych nie działa. Akcję „Media bez wyboru” komentują internauci, którzy zwracają uwagę, że w niektórych przypadkach to „zawieszenie działalności” mogłoby trwać dłużej, niż jeden dzień. CZYTAJ TAKŻE: — Część opozycji lansuje się na proteście mediów. Są również głosy krytyczne: „Wolność słowa umiera. Ale zupełnie gdzie indziej” — Protest części prywatnych mediów przeciwko składce solidarnościowej. Skierowano list do rządu: „Jest to po prostu haracz” — Karnowski: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Zgodnie z założeniami połowa wpływów ze składek od reklam ma trafić do NFZ. Przeciw wprowadzeniu nowej składki protestują liczne media prywatne. Działania mediów są szeroko komentowane w mediach społecznościowych. Użytkownicy Twittera zwrócili uwagę na ciszę, brak hejtu i medialnej nagonki. Niektórzy ocenili, że taki „protest” mógłby trwać dłużej, niż jeden dzień. Czyli wreszcie będzie chwila oddechu od hejtu, nagonek, złośliwego przeinaczania faktów, złej woli i nieuctwa? To może byście tak na stałe „zawiesili działalność”? — napisał Maciej Świrski.
Część opozycji lansuje się na proteście mediów. Są również głosy krytyczne: "Wolność słowa umiera. Ale zupełnie gdzie indziej"^Notujemy ...^2021-02-10 08:43:06.509654+01:00^https://wpolityce.pl/media/538577-czesc-opozycji-wsparla-protest-mediowsa-tez-glosy-krytyczne^Część prywatnych mediów w środę protestuje we wspólnej akcji „Media bez wyboru”. Od rana telewizje TVN24 i Polsat News zamiast programu nadają specjalny komunikat. Na portalach TVN24, Onet i Interia czytelnicy nie przeczytają żadnego artykułu. Do akcji przyłączyły się również niektóre dzienniki. Pod akcję protestujących podłączają się politycy opozycji. Są również głosy, które protest oceniają negatywnie.  CZYTAJ WIĘCEJ:  - Protest części prywatnych mediów przeciwko składce solidarnościowej. Skierowano list do rządu: „Jest to po prostu haracz” - MICHAŁ KARNOWSKI: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie W sieci widoczne są również głosy krytyczne wobec protestu części prywatnych mediów. To mówicie, że w tych wszystkich „wolnych mediach” pracują tak „niezależni dziennikarze”, że dzisiaj wszyscy jak na komendę przestali pracować, bo prezesi ich wydawnictw mogą zarobić mniejsze pieniądze na koniec miesiąca?
Cały on! Dziś Lis straszy "wyłączeniem internetu w całej Polsce", wczoraj ostrzegał przed "fanatycznym lewactwem"^Zaćwierkane na Twitterze^2021-02-10 07:44:28.051605+01:00^https://wpolityce.pl/media/538574-caly-on-lis-straszy-wylaczeniem-internetu-w-calej-polsce^„Tak, jeszcze jest internet. Ale musicie wiedzieć - władza już ma projekt, dzięki któremu rząd wciśnięciem guzika będzie mógł go w całej Polsce wyłączyć” - straszy od rana na Twitterze Tomasz Lis, nawiązując w swoim wpisie do protestu mediów przeciwko składce solidarnościowej. CZYTAJ WIĘCEJ: Protest części prywatnych mediów przeciwko składce solidarnościowej. Skierowano list do rządu: „Jest to po prostu haracz” Tak, jeszcze jest internet. Ale musicie wiedzieć- władza już ma projekt, dzięki któremu rząd wciśnięciem guzika będzie mógł go w całej Polsce wyłączyć —czytamy.
Protest części prywatnych mediów przeciwko składce solidarnościowej. Skierowano list do rządu: "Jest to po prostu haracz"^Media Watch^2021-02-10 07:00:21.696066+01:00^https://wpolityce.pl/media/538568-protest-czesci-mediow-przeciwko-skladce-solidarnosciowej^Część prywatnych mediów w środę protestuje we wspólnej akcji „Media bez wyboru”. Od rana telewizje TVN24 i Polsat News zamiast programu nadają specjalny komunikat. Na portalach TVN24, Onet i Interia czytelnicy nie przeczytają żadnego artykułu. Do akcji przyłączyły się również niektóre dzienniki. CZYTAJ WIĘCEJ: - MICHAŁ KARNOWSKI: Autorzy „listu mediów” mają rację, że proponowana składka dla gigantów cyfrowych jest za niska. Ale w innych sprawach niekoniecznie - NASZ NEWS. Właściciele mediów - także media publiczne - zapłacą składkę solidarnościową na walkę z pandemią. Podstawą wyliczenia będą dochody z reklamy - Premier Morawiecki: Nowy podatek od reklamy ma wyrównać szanse firm krajowych w porównaniu do globalnych korporacji Na początku lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Zgodnie z założeniami połowa wpływów ze składek od reklam ma trafić do NFZ. Przeciw wprowadzeniu nowej składki protestują liczne media prywatne. O planach wprowadzenia składki solidarnościowej poinformował jako pierwszy portal wPolityce.pl. W ramach akcji „Media bez wyboru” w środę telewizje informacyjne TVN24 i Polsat News zamiast programu nadają specjalny komunikat. Na stronach tvn24.pl, onet.pl i interia.pl w środę rano czytelnicy nie przeczytają żadnych artykułów informacyjnych. Do akcji przyłączyły się także stacje radiowe, m.in. RMF FM, ZET, TOK FM, Rock Radio - zamiast audycji stacje nadają komunikat specjalny. Tu powinien być Twój ulubiony serwis internetowy. Dzisiaj jednak nie przeczytasz tu żadnych treści. Przekonaj się, jak będzie wyglądać świat bez niezależnych mediów. Ruszyła akcja Media bez wyboru. Przeczytaj nasz list otwarty do władz Rzeczpospolitej Polski. Dla nas najważniejsze jest, abyś TY miał wybór. Dziękujemy użytkownikom i partnerom handlowym za zrozumienie i wsparcie —czytamy na stronie Onetu.
Autorzy "listu mediów" mają rację, że proponowana składka dla gigantów cyfrowych jest za niska. Ale w innych sprawach niekoniecznie^Michał Karnowski^2021-02-09 23:07:44.139341+01:00^https://wpolityce.pl/media/538561-zgoda-ze-skladka-dla-gigantow-cyfrowych-jest-za-niska^Propozycja składki solidarnościowej, którą płacić miałyby nie tyle media, co największe koncerny i fundusze mające w swoim portfolio także portale i największe telewizje, musiała wywołać ożywioną dyskusję. Mimo iż jak pisaliśmy projekt ustawy wyłącza najsłabsze (ale bardzo ważne) media tradycyjne i mniejsze podmioty, krytycy twierdzą iż zmniejszy ona atrakcyjność produktów medialnych, że uderzy w widza.  Wprowadzenie składki z tytułu reklamy internetowej i konwencjonalnej spowoduje osłabienie, a nawet likwidację części mediów działających w Polsce  — oceniono w liście otwartym do władz Rzeczpospolitej Polskiej i liderów ugrupowań politycznych podpisanym przez m.in. Agorę S.A., Dziennik Wschodni, Grupę Eurozet, Kino Polska TV S.A., Polską Press Grupę, Ringier Axel Springer Polska i Telewizję Polsat. Według tych potężnych sygnatariuszy wprowadzenie składki (m.in. Na NFZ, kulturę i ochronę zabytków) będzie oznaczać  „osłabienie, a nawet likwidację części mediów działających w Polsce, co znacznie ograniczy społeczeństwu możliwość wyboru interesujących go treści” oraz  spowoduje ograniczenie możliwości finansowania jakościowych i lokalnych treści”.  Oczywiście, każdy z podmiotów ma nie tylko prawo, ale i obowiązek walczyć o swoje interesy, może używać dowolnych argumentów. Ale gdy spojrzymy na liczby, dostrzeżemy iż argument o zagrożeniu dla produkcji treści nie wytrzymuje krytyki. Mówimy bowiem o segmencie, który jest wyjątkowo zyskowny, który często dysponuje ukrytymi lub jawnymi przewagami o posmaku monopolistycznym.  Taki TVN osiągnął na przykład w roku 2019 ponad 540 milionów złotych czystego zysku, który po prostu wyjechał z Polski. Czy jeśli wyjedzie nieco mniej, stanie się tragedia? Dla porównania: cały budżet spółki wydającej portal, który państwo teraz czytacie, to (łącznie z papierem, lokalem, podatkami, płacami itp.) ponad 20 (dwadzieścia) milionów złotych.  A czytelnicy mediów niemieckich wydawanych dla Polaków - czy stracą jeśli w Berlinie coroczny pociąg z gotówką będzie nieco mniejszy? Też mówimy przecież o sektach milionów złotych. A Agora? Czy będące jej istotnymi współwłaścicielami międzynarodowe fundusze padną, bo polskie państwo robi to, co w wielu państwach funkcjonuje od dawna - czyli zaczyna dbać o dobro wspólne?  Zgoda, że są duże polskie firmy, które zysk zostawiają w kraju, inwestują. Być może mechanizmy regulacyjne powinny jakoś ten element własności rozróżniać. Ale pamiętajmy: płacić ma także TVP.  W jednym z sygnatariuszami listu trzeba się zgodzić - składka dotykająca gigantów cyfrowych powinna być większa. Cytuję: „Według szacunków, firmy określane przez rząd jako +globalni cyfrowi giganci+ zapłacą z tytułu wspomnianego haraczu zaledwie ok. 50 - 100 mln zł w porównaniu do 800 mln zł, jakie zapłacą pozostałe aktywne lokalnie media”. Zostawmy na boku użyte tu emocjonalne słowo „haracz”. Myśli zasadnicza jest słuszna: te koncerny zwykle tylko lokalne rynki drenują, niewiele dając w zamian. Na dodatek coraz częściej łamią też wolność słowa, uprawiają cenzurę, a jednocześnie tam, gdzie im się to podoba, dopuszczają najbardziej obsceniczne treści. Czują się tak pewnie, bo de facto pozostają poza narodowymi systemami prawnymi i regulacji. W całej Europie narasta świadomość, że to sytuacja na dłuższą metę nie do zaakceptowania.
Presja ma sens! Facebook odblokował anglojęzyczny profil IPN-u. "Bardzo przepraszamy za wszelkie niedogodności"^Zespół wPolityce.pl^2021-02-09 21:18:08.883155+01:00^https://wpolityce.pl/media/538550-facebook-odblokowal-anglojezyczny-profil-ipn-u^Facebook odblokował anglojęzyczny profil IPN z postem dotyczącym niemieckich zbrodni na polskich dzieciach - podał we wtorek na swojej stronie Instytut. Facebook wyjaśnia, że było to spowodowane „błędem zautomatyzowanych narzędzi” i przeprasza „za wszelkie niedogodności”. CZYTAJ TAKŻE: — Totalna cenzura! Facebook znów zablokował post IPN dot. niemieckich zbrodni z II WŚ. „To sytuacja podwójnie niezrozumiała” — CMWP SDP protestuje przeciwko cenzurowaniu IPN przez Facebooka: „Nieuzasadnione naruszenie zasady wolności słowa” Po interwencji władz państwowych, wielu instytucji publicznych, mediów oraz masowej akcji społecznej Facebook, po czterech dniach odblokował anglojęzyczny profil IPN z postem dotyczącym niemieckich zbrodni na polskich dzieciach. Instytut Pamięci Narodowej dziękuje wszystkim osobom, instytucjom oraz mediom, które stanęły w obronie wolnego słowa. Mamy nadzieję, że dzięki temu wsparciu oraz refleksji właścicieli i menadżerów Facebooka, te standardy nie będą już więcej przez portal łamane — czytamy w komunikacie na stronie IPN. Jak przypomniano, 6 lutego br. Facebook zablokował angielskojęzyczne konto Instytutu Pamięci Narodowej. Powodem był post sprzed siedmiu miesięcy dotyczący niemieckich planów germanizacji polskich dzieci w czasie II wojny światowej.  W poście, który został zablokowany, napisaliśmy o niemieckich planach germanizacji dzieci, odnosząc się do autentycznych dokumentów. Mimo zgłoszenia o zweryfikowanie decyzji, konto pozostało zablokowane przez cztery dni, czyli do godzin popołudniowych 9 lutego 2021 r.  — napisano.
CMWP SDP protestuje przeciwko cenzurowaniu IPN przez Facebooka: "Nieuzasadnione naruszenie zasady wolności słowa"^Media Watch^2021-02-08 22:18:27.078218+01:00^https://wpolityce.pl/media/538383-protest-cmwp-sdp-przeciwko-cenzurowaniu-ipn-przez-facebooka^„CMWP SDP stanowczo protestuje przeciwko zablokowaniu angielskojęzycznego konta Instytutu Pamięci Narodowej na portalu Facebook” - czytamy w proteście opublikowanym przez Centrum Monitoringu Wolności Prasy Stowarzyszenia Dziennikarzy Polskich. „Działanie takie ma charakter cenzury (…) ograniczającej wolność swobodnego wyrażania myśli i przekonań” - podkreślono. CZYTAJ RÓWNIEŻ: Totalna cenzura! Facebook znów zablokował post IPN dot. niemieckich zbrodni z II WŚ. „To sytuacja podwójnie niezrozumiała” Instytut Pamięci Narodowej poinformował o zablokowaniu 6 lutego angielskojęzycznego konta IPN na portalu Facebook. Powodem był post sprzed siedmiu miesięcy (15 maja 2020 r.) dot. niemieckich planów germanizacji polskich dzieci w czasie II wojny światowej.  To kolejny przypadek zablokowania materiałów historycznych IPN na portalu Facebook. W połowie stycznia Fb zablokował możliwość zagranicznej promocji filmu o niemieckim obozie przy ul. Przemysłowej w Łodzi, do którego w latach 1942–1945 trafiło ok. 3 tys. polskich dzieci. CZYTAJ TAKŻE: Facebook odblokował już film dokumentalny o niemieckim obozie dla polskich dzieci Łodzi. IPN: Uznano go za polityczny  Przeciwko zablokowaniu angielskojęzycznego konta Instytutu Pamięci Narodowej na portalu Facebook stanowczo zaprotestowało CMWP SDP. CMWP SDP przypomina, iż wolność słowa należy do podstawowych zasad demokratycznego państwa prawa. W Polsce jest ona zagwarantowana przez art. 54 ust. 1 Konstytucji. Poświadczają ją również wiążące Polskę akty prawa międzynarodowego — czytamy w oświadczeniu. Po raz kolejny przedstawiciel mediów społecznościowych w Polsce stawia się ponad obowiązującym prawem i blokuje dyfuzję treści popularyzujących istotne elementy polskiej historii współczesnej — napisano. Ze względu na powszechność serwisu społecznościowego Facebook działanie takie ma charakter cenzury czyli kontroli publicznego przekazywania informacji, ograniczającej wolność swobodnego wyrażania myśli i przekonań. Jest to nieuzasadnione naruszenie zasady wolności słowa, która jest fundamentem ustroju każdego demokratycznego państwa. CMWP SDP apeluje o zaniechanie takich działań i przywrócenie swobodnego funkcjonowania na Facebooku angielskojęzycznego konta IPN — podkreślono w proteście CMWDP SDP.
Medialne oskarżenia mają uderzyć w ojca Tadeusza Rydzyka. Radio Maryja odpowiada! "To są kłamstwa i manipulacje"^Zespół wPolityce.pl^2021-02-08 19:24:46.520169+01:00^https://wpolityce.pl/media/538329-chca-uderzyc-w-ojca-t-rydzyka-klamstwa-i-manipulacje^Radia Maryja musi odpowiadać na medialne oszczerstwa i manipulacje, których celem jest uderzenie w założyciela toruńskiej rozgłośni. Po raz kolejny próbuje się do tego wykorzystać sprawę zbiórki na ratowanie Stoczni Gdańskiej. „Działania o. Tadeusza Rydzyka CSsR i instytucji z Nim związanych są zgodne z obowiązującym w Polsce prawem” - czytamy w oświadczeniu. „To jest wszystko obliczone na to, żeby podważać zaufanie do Ojca Dyrektora, do dzieł, które stworzył i po prostu, żeby one upadły” - stwierdził o. Jan Król CSsR.  CZYTAJ TAKZE: Powstanie „Radia Maryja” wydarzeniem stulecia - zdecydowali torunianie. Ojciec Tadeusz Rydzyk odebrał pamiątkową tablicę CZYTAJ WIĘCEJ: NASZ WYWIAD. Prof. Jabłoński: Mimo nagonek medialnych i politycznych Radio Maryja się nie ugięło i konsekwentnie realizowało swoją misję Radio Maryja przypomina, że Stocznia Gdańska to kolebka „Solidarności”. W 1996 roku ze względu na złą sytuację finansową stoczni pojawiło się ryzyko jej likwidacji. Był to okres silnej prywatyzacji. Pojawiły się obawy, że podobna przyszłość spotka stocznię. Na antenie Radia Maryja, z inicjatywy ludzi związanych z morzem, wyszła propozycja, by utworzyć Komitet Ratowania Stoczni Gdańskiej i Przemysłu Okrętowego. Ojciec Dyrektor nigdy nie był szefem tego komitetu. Szefami zawsze byli ci panowie, któryś z nich i to oni apelowali do słuchaczy Radia Maryja, żeby wsparli stocznię jakąś ofiarą, bo ją trzeba uratować  — tłumaczył ojciec Jan Król, CSsR, posługujący w Radiu Maryja. To są kłamstwa i manipulacje, które mają na celu obniżenie autorytetu kapłana, który służy w dziele ewangelizacji, także za pośrednictwem mediów  — skomentował prof. Janusz Kawecki, członek Krajowej Rady Radiofonii i Telewizji. o. Jan Król CSsR przypomniał, że zagrożona likwidacją stocznia została sprzedana Trójmiejskiej Korporacji Stoczniowej. Okazało się, że cel, na jaki były zbierane pieniądze, był niemożliwy do zrealizowania.  Ojciec Dyrektor na antenie Radia Maryja ogłosił, że pieniądze, które były złożone na subkoncie na ratowanie Stoczni Gdańskiej, mogą wrócić do darczyńców — mówił redemptorysta. Wielu z tych ludzi wystąpiło o zwrot i pieniądze zostały im zwrócone, inni darczyńcy podjęli jednak decyzję, by środki, jakie przekazali na ratowanie Stoczni Gdańskiej, zostały ofiarowane na utrzymanie i rozwój Radia Maryja.  Jak podkreślono w materiale Radia Maryja, prokuratura nie znalazła podstaw do jakiegokolwiek wnoszenia sprawy do sądu. Nie znalazł się nikt, kto by powiedział, że czuje się pokrzywdzony przez tę akcję — dodał o. Król. W odpowiedzi na ataki rozgłośnia wydała oświadczenie, w którym zwraca uwagę, że działania podejmowane przez o. Tadeusza Rydzyka CSsR są zgodne z prawem. O. Dyrektor jako zakonnik nie posiada żadnego osobistego majątku. Radio Maryja utrzymuje się tylko i wyłącznie z ofiar słuchaczy. Dotacje, które otrzymały WSKSiM, Fundacja Lux Veritatis, czy Geotermia były poprzedzone konkursami, w których jako podmioty zarejestrowane w Polsce miały prawo uczestniczyć (startować) i dzięki którym Państwo Polskie realizuje swoje strategiczne cele — czytamy. Nieprawdą jest, że o. Tadeusz Rydzyk CSsR zbierał pieniądze na ratowanie Stoczni Gdańskiej. Przy Radiu Maryja działał Społeczny Komitet Ratowania Stoczni Gdańskiej i Przemysłu Okrętowego, który został powołany przez wybitnych specjalistów, polskich inżynierów, ludzi związanych z gospodarską morską. To oni pełnili funkcje przewodniczących Komitetu i apelowali do słuchaczy Radia Maryja o wsparcie zagrożonej likwidacją Stoczni, która ostatecznie została sprzedana „Trójmiejskiej Korporacji Stoczniowej”. Zatem cel, na który były zbierane środki, stał się niemożliwy do osiągnięcia, dlatego znaczna ich część została zwrócona darczyńcom, natomiast były również osoby, które wyraziły wolę, by ich darowizny przeznaczyć na działalność i rozwój Radia Maryja — zaznaczono. Niniejszym pragniemy podkreślić, że wszystkie tego typu materiały medialne są przygotowywane bardzo nierzetelnie, manipulują faktami, cytowane wypowiedzi są wyrwane z kontekstu i mają za zadanie podważyć zaufanie do O. Tadeusza Rydzyka oraz dzieł, których jest współzałożycielem, a co za tym idzie doprowadzić do ich upadku. Odbieramy to jako przejaw walki ideologicznej o polską i katolicką tożsamość, o to jaka jest i będzie Polska w przyszłości — napisano w oświadczeniu.
Totalna cenzura! Facebook znów zablokował post IPN dot. niemieckich zbrodni z II WŚ. "To sytuacja podwójnie niezrozumiała"^Zespół wPolityce.pl^2021-02-08 16:08:52.311934+01:00^https://wpolityce.pl/media/538321-fb-zablokowal-post-ipn-dot-niemieckich-zbrodni-z-ii-ws^Być może celem Facebooka jest blokowanie lub ograniczanie dostępu do materiałów popularyzujących historię. Nie możemy wykluczyć takiej ewentualności, widząc ostatnie działania portalu wobec filmów o niemieckim obozie dla polskich dzieci oraz o planach germanizacji w czasie II wojny – mówi PAP dyrektor Oddziału Instytutu Pamięci Narodowej w Łodzi, historyk dr hab. Dariusz Rogut. CZYTAJ TAKŻE: Facebook odblokował już film dokumentalny o niemieckim obozie dla polskich dzieci Łodzi. IPN: Uznano go za polityczny    autor: Facebook IPN   Instytut Pamięci Narodowej poinformował o zablokowaniu 6 lutego angielskojęzycznego konta IPN na portalu Facebook. Powodem był post sprzed siedmiu miesięcy (15 maja 2020 r.) dot. niemieckich planów germanizacji polskich dzieci w czasie II wojny światowej. Materiał został opublikowany w 80. rocznicę powstania (datowanego na 15 maja 1940) dokumentu „Einige Gedanken über die Behandlung der Fremdenvölker im Osten” („Kilka myśli o traktowaniu obcoplemieńców na Wschodzie””) Heinricha Himmlera, który był wstępną instrukcją akcji germanizacyjnej. IPN określa ten dokument jako „instrukcję porywacza”, zainspirowaną teoriami Walthera Darrégo, ministra Rzeszy ds. żywności i rolnictwa, którego ideologia rasowa „Blut und Boden” („Krew i gleba”) położyła podwaliny pod program denacjonalizacji. W latach 1940–1945 III Rzesza wywiozła z podbitych ziem setki tysięcy nieletnich, stosując rygorystyczne procedury „kontroli jakości”. Niemcy poszukiwali materiału nadającego się do germanizacji, a dzieci uznane za zdatne ze względu na „dobrą krew” odbierano rodzinom i kierowano do specjalnych obozów, gdzie poddawano je selekcji. Zakwalifikowane do programu przechodziły tam wstępną germanizację, zanim wysłano je do niemieckich rodzin. Dzieci niespełniające nazistowskich kryteriów rasowych trafiały do obozów koncentracyjnych. W sumie na 200 tys. polskich dzieci objętych niemiecką akcją po wojnie odnalazło się tylko 30 tys. To kolejny przypadek zablokowania materiałów historycznych IPN na portalu Facebook. W połowie stycznia Fb zablokował możliwość zagranicznej promocji filmu o niemieckim obozie przy ul. Przemysłowej w Łodzi, do którego w latach 1942–1945 trafiło ok. 3 tys. polskich dzieci. Polska Agencja Prasowa: 22 stycznia portal Facebook zablokował wyprodukowany przez łódzki IPN film dokumentalny na temat niemieckiego obozu pracy przeznaczonego dla polskich dzieci, który mieścił się w Łodzi. Jak udało się rozwiązać ten problem i jak tę niezrozumiałą decyzję tłumaczyła administracja Facebooka? Dr hab. Dariusz Rogut: Film dokumentalny „Obóz na Przemysłowej – poznaj nasz strach” został zablokowany przez Facebook na kanałach przeznaczonych dla odbiorców zagranicznych. Decyzję tę uzasadniono, stwierdzając, że to materiał dotyczący „kampanii politycznej o charakterze społecznym”. Zgodnie z tą interpretacją nie mógł być promowany na innych kanałach niż polski. Pomimo naszych próśb o weryfikację tej decyzji film był zablokowany przez trzy dni. Dopiero wówczas, bez podania uzasadnienia i udzielenia odpowiedzi, umożliwiono nam promowanie tego filmu na kanałach obcojęzycznych. To wydarzenie było dla nas ogromnym zaskoczeniem, ponieważ była to w naszej opinii cenzura materiałów o charakterze historycznym. Trudno więc zrozumieć, dlaczego ten film został oceniony jako polityczny, skoro jego podstawą są relacje polskich dzieci, które przeszły przez obóz na Przemysłowej. Do zmiany tej decyzji przyczyniła się niewątpliwie szeroka akcja wsparcia internautów i wielu portali internetowych. Sądzę, że ktoś zorientował się, iż popełnił błąd, i zmienił tę decyzję. PAP: Kolejny przypadek blokady wydaje się jeszcze bardziej zaskakujący, bo dotyczy wpisu sprzed kilku miesięcy, który odnosi się do niemieckiej akcji germanizacji polskich dzieci, rozpoczętej wiosną 1940 r. Dr hab. Dariusz Rogut: To sytuacja podwójnie niezrozumiała. Film był przecież dostępny już od 15 maja 2020 r. Była to 80. rocznica wydania przez Heinricha Himmlera instrukcji dotyczącej germanizacji polskich dzieci. Jako dyrektorowi łódzkiego oddziału IPN i zawodowemu historykowi trudno mi powiedzieć, na jakiej podstawie tego rodzaju materiały są blokowane przez administratorów portalu. Udzielono nam informacji, że „winne są” pewne algorytmy, które mogą blokować niektóre sformułowania. Wiemy jednak, że algorytmy te są wprowadzane do systemu przez pracowników Facebooka. Można więc zakładać, że pewne sformułowania dotyczące niemieckiej polityki wobec polskich dzieci mogły celowo znaleźć się w algorytmach przygotowanych przez portal. W tym kontekście może jednak zaskakiwać, że działania algorytmów zostały podjęte dopiero kilka miesięcy po publikacji filmu, a nie natychmiast po jego udostępnieniu. PAP: W przestrzeni publicznej pojawiają się opinie, że nie jest to „działanie algorytmów”, ale element szerszej polityki największych portali internetowych wobec edukacji historycznej dotyczącej niektórych wydarzeń z historii.** Dr hab. Dariusz Rogut: Myślę, że widząc pewne działania Facebooka, nie możemy wykluczyć takiej ewentualności. Nie chcę snuć „teorii spiskowych”, ale wydaje się to prawdopodobne. Można powiedzieć, że takie działania edukacyjne, przywracające pamięć historyczną, mogą być dla niektórych niekorzystne wizerunkowo. Być może zatem celem jest blokowanie lub ograniczanie dostępu do materiałów popularyzujących historię. PAP: Produkcja i udostępnianie filmów przywracających pamięć o historii Łodzi to niejedyna forma działalności łódzkiego IPN. Obecnie można oglądać wystawę o obozie przy Przemysłowej. Co jeszcze przygotowują historycy Instytutu na najbliższe miesiące? Dr hab. Dariusz Rogut: Wystawę można oglądać do 16 lutego na terenie byłego niemieckiego obozu przy Przemysłowej. Przedstawia ona historię miejsca, do którego trafiło ok. 3 tys. polskich dzieci. Prezentujemy materiały dotyczące ich pracy i warunków egzystencji. Pokazujemy również makietę obozu, po którym dziś nie pozostał niemal żaden ślad. Zachował się tylko jeden budynek, który wówczas mieścił biura administracji obozu, a dziś jest apartamentowcem. Po wojnie cały teren obozu został zniszczony przez władze komunistyczne. Naszym celem jest więc przywrócenie pamięci o tym miejscu. Do połowy marca wystawa będzie prezentowana także przed łódzką katedrą. Zachęcam również do obejrzenia wspomnianego filmu, który jest na naszej stronie. Każdy może też pobrać folder przybliżający dzieje obozu. Z kolei 15 lutego w łódzkiej Manufakturze będziemy odsłaniali tablicę pamiątkową poświęconą łódzkim włókniarkom, które pół wieku temu skutecznie sprzeciwiły się podwyżce cen wprowadzonej w grudniu 1970 r. przez władze komunistyczne. To bardzo ważne wydarzenie, ale dziś pamiętane przez bardzo nielicznych. Zauważmy, że skala tego strajku była ogromna. Wzięło w nim udział ponad 50 tys. osób. Przygotowaliśmy również wiele wydarzeń dot. rocznicy strajku łódzkich studentów w styczniu i lutym 1981 r., m.in. publikację wspomnień jednej z uczestniczek protestu. Tradycyjnie na 1 marca przygotowujemy obchody Narodowego Dnia Pamięci Żołnierzy Wyklętych. Nasze działania dotyczą zatem zarówno edukacji historycznej, jak i badań naukowych wokół historii Łodzi i regionu. Rozmawiał Michał Szukała  tkwl/PAP
Mazurek wychodzi ze studia, a Bortniczuk niezrażony kontynuuje: "Cała prawda. Nic ciekawego. Bardziej zdecydowanie jest to nudne"^Media Watch^2021-02-08 15:33:23.991222+01:00^https://wpolityce.pl/media/538279-mazurek-wychodzi-ze-studia-a-bortniczuk-mowi-dalej^„Skoro nie mogę dokończyć pytania, to ja już sobie pójdę, a pan będzie mówił” - stwierdził podczas rozmowy z Kamilem Bortniczukiem Robert Mazurek i wyszedł ze studia. Poseł Porozumienia skorzystał z okazji - jak sam stwierdził - i dokończył swoją wypowiedź. CZYTAJ RÓWNIEŻ: Gowin już w kwietniu chciał przejść na stronę opozycji? Bortniczuk ujawnia: „To nie była tylko próba zablokowania wyborów” Robert Mazurek podczas rozmowy zarzucał Kamilowi Bortniczukowi, że ten nie odpowiada na zadawane mu pytania, a jedynie wygłasza „monolog”. Ostatecznie dziennikarz zdecydował się przedwcześnie opuścić studio. Jeśli mogę jednak dokończyć pytanie. Nie mogę. To wie pan co, ja zrobię inaczej. Skoro nie mogę dokończyć pytania, to ja już sobie pójdę, a pan będzie mówił. Bardzo serdecznie państwu dziękuje. To była próba rozmowy z Kamilem Bortniczukiem, posłem Porozumienia, który nie pozwala sobie zadać pytania, ale za to chętnie wygłosi monolog, więc ja państwa zostawiam z Kamilem Bortniczukiem. Jeśli pan poseł będzie jeszcze chciał coś poopowiadać, to damy mu tę szansę. Dobrze? Dziękuję serdecznie. Do widzenia — stwierdził Mazurek. Kamil Bortniczuk postanowił - jak sam stwierdził - skorzystać z okazji i kontynuował swoją wypowiedź. To ja powiem jeszcze tylko kilka zdań korzystając z okazji, bo nie każdy taką ma. Pan redaktor sugerował, że my przegraliśmy jako grupa jakiekolwiek wybory w ramach Porozumienia, było zupełnie przeciwnie. My wygraliśmy w październiku na prezydium, które obradowało w statutowym składzie, głosowanie, które było najważniejszym głosowaniem od lat przeprowadzonym w tym ciele, w sposób tajny, głosowanie nad kandydatem na ministra konstytucyjnego. Wygrał je minister Michał Cieślak, przegrał Stanisław Bukowiec - nasz kolega, który był wspierany przez Jarosława Gowina — mówił o sytuacji w Porozumieniu. W tym momencie Mazurek opuścił studio. I zamiast przystąpić do dalszej pracy w statutowym składzie, do głosowań tajnych i podejmować decyzje, jak przystało na partię republikańską, większością głosów, niestety nasi koledzy zdecydowali się na działania pozastatutowe - wprowadzenie do ciał statutowych nowych członków, którzy spowodowali, że oni mają większość. Niestety efektem tego były działania sądu koleżeńskiego, którego ci koledzy znowu nie uznawali. Sąd statutowy, po kwerendzie dokumentów, doszedł do tego, że - zgodnie z prawdą zresztą - kadencja Jarosława Gowina uległa zakończeniu i desygnował do pełnienia tych obowiązków Adama Bielana — kontynuował Bortniczuk. Cała prawda. Nic ciekawego. Bardziej zdecydowanie jest to nudne, niż oczekiwałby tego Robert Mazurek i być może niektórzy z państwa, ale tak było — zakończył poseł Porozumienia.
NASZ NEWS. Ważna decyzja sądu w tzw. aferze hejterskiej”. Onet musi zamieścić ważne oświadczenie ws. pozwu sędziego Piebiaka^Zespół wPolityce.pl^2021-02-08 13:22:38.848507+01:00^https://wpolityce.pl/media/538275-nasz-news-wazna-decyzja-sadu-w-tzw-aferze-hejterskiej^Sukces sędziego Łukasza Piebiaka! Portal wPolityce.pl ustalił, że Sąd Okręgowy w Warszawie nakazał Ringier Axel Springer Polska (RASP), który wydaje portal Onet, umieszczenie specjalnego oświadczenia przy głośnym tekście dotyczącym rzekomej „afery hejterskiej”. Spółka ma zamieścić oświadczenie na swój koszt i poinformować w nim, że w związku z tą publikacją toczy się proces sędziego Piebiaka z niemiecko-szwajcarskim wydawnictwem. CZYTAJ RÓWNIEŻ: NASZ NEWS. Nowa odsłona „afery Małej Emi”! Sąd zakazał Węglarczykowi i RASP rozpowszechniania kłamstw o sędzim Piebiaku! CZYTAJ TAKŻE: NASZ NEWS. Piebiak wystąpi o uchylenie immunitetu Lubnauer. Sędzia: Niektórym puszczają nerwy. Określiła mnie „kreaturą” CZYTAJ RÓWNIEŻ:NASZ NEWS. Groteskowe pismo prawników Węglarczyka w procesie z Piebiakiem! Sugerują, że wywiad, w którym naczelny Onetu obraził b. ministra mógł być „fejkowy” Sąd (…) postanawia udzielić zabezpieczenia roszczenia powoda Łukasza Piebiaka w taki sposób, że zobowiązuje Ringier Axel Springer (…) do umieszczenia, na własny koszt, informacji i następującej treści: „W związku z treścią niniejszego materiału toczy się postępowanie w przedmiocie naruszenia przez RASP oraz Magdalenę Gałczyńską dóbr osobistych Pana Łukasza Piebieka” – czytamy w postanowieniu sądu, do którego dotarł portal wPolityce.pl. Sąd dokładnie określił jak ma wyglądać oświadczenie w warstwie graficznej i edytorskiej. Postanowienie dotyczy artykułu pt. Śledztwo Onetu. Farma trolli w Ministerstwie Sprawiedliwości, czyli „za czynienie dobra nie wsadzamy”. Materiał oparty był na opowieści niejakiej „Małej Emi”, której wiarygodność okazała się równa zeru. W serii materiałów wielokrotnie pomówiono grupę sędziów, w tym ówczesnego wiceministra sprawiedliwości Łukasza Piebiaka, o udział w rzekomej aferze. Sędziowie od ponad dwóch lat walczą w sądach o sprawiedliwość. Wcześniej medialne „wyroki” wydały na nich skrajnie upolitycznione stowarzyszenia sędziowskie.         WB
Powstanie „Radia Maryja” wydarzeniem stulecia - zdecydowali torunianie. Ojciec Tadeusz Rydzyk odebrał pamiątkową tablicę^Zespół wPolityce.pl^2021-02-07 17:05:44.424376+01:00^https://wpolityce.pl/media/538178-powstanie-radia-maryja-wydarzeniem-stulecia-w-toruniu^W plebiscycie Wydarzenie Stulecia torunianie wybrali powstanie Radia Maryja w 1991 roku. Oddano na nie najwięcej, gdyż 249 głosów. Na ręce o. dr. Tadeusza Rydzyka CSsR złożono podziękowanie za trud wkładany w istnienie tej katolickiej rozgłośni. Ojcu Dyrektorowi wręczono również pamiątkową tablicę. CZYTAJ RÓWNIEŻ: -Wiem. Bo nie oglądam! „Zwolennicy dobrej zmiany częściej oglądają TVN aniżeli zwolennicy opozycji TVP” -Olechowski: Biorąc pod uwagę konsekwencję, z jaką PO realizuje swoje obietnice wyborcze, jestem spokojny o przyszłość TVP Info Powstanie toruńskiej, katolickiej rozgłośni wyprzedziło w plebiscycie powołanie Uniwersytetu Mikołaja Kopernika oraz wpisanie Zespołu Staromiejskiego Torunia na listę światowego dziedzictwa UNESCO w 1997 r. Torunianie wybierali spośród 35 propozycji.
Wiem. Bo nie oglądam! "Zwolennicy dobrej zmiany częściej oglądają TVN aniżeli zwolennicy opozycji TVP"^Andrzej Zybertowicz^2021-02-07 14:17:00.003225+01:00^https://wpolityce.pl/media/538006-wiem-bo-nie-ogladam-obawa-przed-dysonansem-poznawczym^Uparte trzymanie się fałszywych wyobrażeń nie wystawia najlepszego świadectwa naszej inteligencji. Jeden z rysunków Henryka Sawki przedstawia salę w szpitalu, gdzie pielęgniarka mówi do chorego: „Włączę panu TVP”. Ten odpowiada: „To już wolę się zaszczepić…”. Patrząc na rysunek, przypomniał nam się fragment interesującego tekstu psycholog prof. Krystyny Skarżyńskiej, jaki w grudniu 2020 r. ukazał się na stronie Fundacji Batorego. Tekst ma tytuł „Polityka i pandemia. Czas sprawdzania (testowania) i rozliczania władzy” i zawiera tezę: Nadal próbuje się ograniczyć niezależność sądów, a rzekomo publiczne media służą wyłącznie rządzącym. Zostawmy sądy na uboczu i skupmy się na motywie Sawkowym – to jest stosunku do TVP. Pacjent z rysunku boi się oglądać TVP. Być może z obawy przed dysonansem poznawczym,… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Olechowski: Biorąc pod uwagę konsekwencję, z jaką PO realizuje swoje obietnice wyborcze, jestem spokojny o przyszłość TVP Info^Media Watch^2021-02-06 19:34:43.684939+01:00^https://wpolityce.pl/media/538095-szef-tai-odpowiada-po-jestem-spokojny-o-przyszlosc-tvp-info^„Mamy już tego dosyć, dlatego już w poniedziałek zaczynamy zbierać podpisy pod obywatelskim projektem ustawy o likwidacji TVP Info i abonamentu” - grzmiał prezydent Warszawy Rafał Trzaskowski podczas konferencji „Czas na zmiany” w Józefowie pod Warszawą. Jego słowa nie wzbudziły jednak specjalnej trwogi wśród dziennikarzy telewizji publicznej. Dobrym przykładem jest wpis szefa TAI Jarosława Olechowskiego na Twitterze. CZYTAJ RÓWNIEŻ: To jest „pluralizm” według PO. Trzaskowski: Zlikwidujemy TVP Info. Już dosyć tej fabryki kłamstwa i manipulacji. Zbieramy podpisy Biorąc pod uwagę konsekwencję, z jaką PO realizuje swoje obietnice wyborcze, jestem spokojny o przyszłość TVP Info — napisał dziennikarz.
Durczok nie zapłacił choremu na raka pracownikowi? Matka zmarłego jest zrozpaczona: Teraz widzę, że to człowiek bez honoru^Media Watch^2021-02-05 21:41:06.895732+01:00^https://wpolityce.pl/media/538002-durczok-nie-zaplacil-choremu-na-raka-pracownikowi^Były pracownik firmy prowadzonej przez Kamila Durczoka zmarł z powodu nowotworu. Nigdy nie otrzymał pieniędzy, które miał dostać za wykonaną pracę. CZYTAJ RÓWNIEŻ: Poważne problemy Durczoka. Prokuratura oskarżyła go o podrabianie podpisu byłej żony na dokumentach i przedkładanie ich w banku Robert Bryniak został zatrudniony na portalu silesion.pl, który założył Kamil Durczok. Młody dziennikarz zmarł z powodu nowotworu. Nie dostał zapowiadanego wynagrodzenia.  Sprawę komentuje jego matka: Nie chcę tych pieniędzy. Ujawniłam, tę historię, żeby pokazać że mój syn został skrzywdzony przez człowieka, który w tak dramatycznej sytuacji powinien go rozumieć lepiej niż inni  – mówi w rozmowie z portalem fakt.pl. Portal publikuje m.in. dwie wiadomości, które zatrudniony na silesion.pl student wysłał do Kamila Durczoka: Hej Kamilu, Robert Bryniak z tej strony. Pracowałem dla Ciebie przez trzy miesiące i nie zapłaciłeś mi za nie. Jest teraz świetna okazja, byś tę zaległość nadrobił, bowiem jestem właśnie po rozmowie z moim hematologiem i po trepanobiopsji wiemy już na 100%, że mam chłoniaka. Każde pieniądze mi się przydadzą, a zwłaszcza te, na które sobie zapracowałem  – pisał Bryniak. CZYTAJ RÓWNIEŻ: Rusza proces Durczoka! Będąc pod wpływem alkoholu spowodował kolizję na autostradzie. Grozi mu do 12 lat więzienia Hej, niestety nie udało mi się od rana z Tobą zdzwonić. Przekazuję więc wszystko smsem. 20 lutego wysłałem Ci na email: k.durczok@silesion.pl plik, który potrzebuję, abyś dla mnie uzupełnił danymi zakładu pracy i swoją pieczątką (…) Proszę, abyś załatwił dla mnie umowę za styczeń i luty. Do tej pory nie otrzymałem wynagrodzenia za grudzień, a mamy koniec lutego. W jaki sposób zostanie mi to wynagrodzone? To nie jest w porządku, że jest takie opóźnienie. Nikt zresztą nie kontaktował się ze mną w sprawie tego, że nie otrzymam na czas wypłaty. Chciałbym uzyskać te umowy w tym tygodniu  – zwracał się do Durczoka.  W końcu dziennikarz zdecydował się na walkę w sądzie o należne mu pieniądze. Od 16.11 do 22.02 pracowałem w redakcji portalu silesion.pl. Miałem być wynagradzany za ilość przepracowanych godzin, które nie były w żaden sposób określone. Przy realizacji 50% etatu mógłbym liczyć na połowę pensji minimalnej. Otrzymałem pierwszą pensję w grudniu. Umówieni byliśmy z pracodawcą, że umowę będziemy podpisywać w każdym kolejnym miesiącu za miesiąc poprzedni, aby można było podliczyć konkretną stawkę za moją pracę. Zgodziłem się na takie rozwiązanie. W styczniu otrzymałem umowę za grudzień, na której widnieje stawka 1000 zł brutto. Dziś, 14.03, wciąż nie otrzymałem pieniędzy za tę umowę  – pisał w liście do mecenasa. Bryniak tłumaczył, że pieniądz należą mu się za wykonaną pracę. Podawał nawet dokładną liczbę przepracowanych godzin i napisanych tekstów.  Napisał 28 tekstów i przepracował 36 godzin. „Łącznie daje to 36 godzin przepracowanych, co daje, przy podanej wyżej stawce 506,25 zł.” - tłumaczył student w piśmie do prawnika. W lutym miał napisać 55 tekstów i przepracować 57 godzin. „Suma przepracowanych godzin to 57, co przy tej stawce daje 801, 56 zł” – wyjaśniał – pisze fakt.pl. W lipcu 2019 roku mężczyzna dowiedział się, że choruje na nowotwór. Okazało się, że ma chłoniaka. Zmarł 16 czerwca 2020 roku.  Były dziennikarz TVN, w odpowiedzi przesłanej „Faktowi” przez jego pełnomocnika, tak komentował sprawę:  Osobiście przeszedłem długą i ciężką chorobę nowotworową. Przez wiele miesięcy zmagałem się z wyjątkowo złośliwą odmianą raka. Przypisywanie mi złych intencji bądź braku współczucia uważam za wyraz żalu, całkowicie zrozumiałego wobec tragedii, jaka dotknęła rodziców Zmarłego. Jednocześnie zapewniam, że w tak trudnej, bankrutującej sytuacji firmy, nie byłem w stanie zrobić nic więcej. Wielokrotnie oferowałem choremu pomoc w indywidualnym leczeniu, ale p. Bryniak konsekwentnie odmawiał takiej pomocy, domagając się wyłącznie pieniędzy. Rodzinie i bliskim składam wyrazy współczucia, mając świadomość, że w tej sytuacji, blisko 2 lata temu, zrobiłem co w mojej mocy. RIP – czytamy. Matka zmarłego przekonuje, że Durczok mija się z prawdą.  Jest to wierutne kłamstwo. Nigdy nie było ze strony Kamila Durczoka żadnej propozycji pomocy w leczeniu mojego syna, a co więcej, żadnego kontaktu z jego strony, po tym, jak syn odszedł z firmy. Robert, pracując w Silesion.pl był jeszcze zdrowy, więc nie mógł rozmawiać z Kamilem Durczokiem o chorobie. Diagnozę usłyszał 3 lipca 2019 r. i dopiero wtedy, a dokładnie dwa dni później, napisał do niego SMS-a z informacją, że ma chłoniaka. Żadnego odzewu się jednak nie doczekał  – powiedziała w rozmowie z fakt.pl. Teraz widzę, że jest to człowiek bez żadnego honoru, który nawet w takiej sytuacji nie potrafi przyznać się do winy i po ludzku przeprosić, tylko wykorzystuje fakt, że mój zmarły syn nie może się już obronić  – dodała. mly/fakt.pl
Jacek Pałasiński odchodzi z TVN24. Dziennikarz nie chce komentować sprawy: "Obecnie jestem na emeryturze"^Media Watch^2021-02-05 20:42:09.827863+01:00^https://wpolityce.pl/media/537996-jacek-palasinski-odchodzi-z-tvn24^Jacek Pałasiński odchodzi z TVN24! To kolejny dziennikarz, który po latach rozstaje się ze stacją. CZYTAJ RÓWNIEŻ: Szymon Jadczak odchodzi z TVN24. Padły mocne słowa: Okazało się, że człowiek to tylko pozycja w Excelu W rozmowie z portalem wirtualnemedia.pl, Pałasiński powiedział: Obecnie jestem na emeryturze. Nie chciał jednak komentować całej sytuacji.  Jacek Pałasiński był związany ze stacją TVN24 od momentu jej powstania, czyli 2001 roku. Zajmował się sprawami międzynarodowymi.  Przez lata był korespondentem polskich mediów we Włoszech. W czasach PRL był działaczem „Solidarności”.  mly/wirtualnemedia.pl
Sellin o "składce solidarnościowej": Ten pomysł nie jest nowy w Europie. Szacuje się, że w 2022 r. to będzie około 800 mln zł^Zespół wPolityce.pl^2021-02-05 18:34:55.259112+01:00^https://wpolityce.pl/media/537938-sellin-o-skladce-solidarnosciowej-ok-800-mln-zl-w-2022r^To ma być opodatkowanie od reklam różnych branż. Ten fundusz - jeżeli będzie dobry rok, a rok 2021 jeszcze nie będzie dobry, bo mamy pandemię - szacuje się, że w 2022 r. to będzie około 800 mln zł - powiedział w piątek wiceminister kultury i dziedzictwa narodowego Jarosław Sellin. CZYTAJ RÓWNIEŻ: -Potwierdzają się informacje portalu wPolityce.pl! Media pomogą w zwalczaniu skutków COVID-19. Projekt trafił do Rady Ministrów -Właściciele mediów - także media publiczne - zapłacą składkę solidarnościową na walkę z pandemią. Podstawą wyliczenia będą dochody z reklamy Pytany w Programie Trzecim Polskiego Radia o opinię na temat słów premiera Mateusza Morawieckiego o tym, że „podatek od wpływów reklamowych, nazwany eufemistycznie ‘składką solidarnościową’, ma służyć temu, żeby zapobiegać niewłaściwym reklamom czy okładać je większą daniną, a z drugiej strony tworzyć lepsze warunki dla rozwoju dla wolnych mediów”, Sellin powiedział: „przede wszystkim ten pomysł nie jest nowy w Europie”.  On już jest wprowadzony w kilku dużych państwach - w byłym państwie Unii Europejskiej (UE), jakim jest Wielka Brytania - ale też we Francji, we Włoszech, w Hiszpanii i w kilku mniejszych państwach — wyjaśnił. Pytany o to, jak ten podatek ma funkcjonować, wiceminister kultury powiedział:  Wszyscy czekamy też na pewną regulację europejską dotyczącą opodatkowania tych gigantów cyfrowych, którzy czerpią kolosalne zyski z każdego kraju w UE, a nie opodatkowują się w tych krajach, w których mają po prostu klientów. Zwrócił uwagę, że „cały czas takiego rozstrzygnięcia nie ma”. „Dlatego chcemy to rozwiązać ustawodawstwem krajowym” - wyjaśnił Sellin, dodając, że „wiele krajów już to zrobiło”. To ma być opodatkowanie od reklam różnych branż (…), ale też z kwotą wolną od podatku, zdywersyfikowaną na poszczególne kategorie - telewizja, radio czy prasa - w zależności od tego, w jakiej branży funkcjonujesz — mówił.  Ten fundusz - jeżeli będzie dobry rok, a rok 2021 jeszcze nie będzie dobry, bo mamy pandemię - szacuje się, że w 2022 r. to będzie około 800 mln zł — wyjaśnił wiceminister kultury. Zapowiedział, że ten fundusz „pójdzie w połowie na Narodowy Fundusz Zdrowia (NFZ), ale pójdzie też np. na Narodowy Fundusz Ochrony Zabytków”.  Jeżeli tak będzie - to to będzie 150 mln zł, czyli drugie tyle, ile dzisiaj mamy w programie ochrony zabytków na cały rok w Ministerstwie Kultury — podkreślił Jarosław Sellin. 2 lutego do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach NFZ, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Resort Finansów szacuje, że wpływy ze składki od reklam w 2022 r. mogą wynieść około 800 mln zł. Wyższym stawkami będą objęte przychody z reklam towarów szkodliwych dla zdrowia, np. napojów słodzonych. Projekt przewiduje pozyskanie dodatkowych środków, które posłużą zapobieganiu długofalowym zdrowotnym, gospodarczym i społecznym skutkom pandemii COVID-19. Ich źródłem będą składki od reklamy w Internecie oraz mediów tradycyjnych. Składki wzmocnią finanse NFZ, Narodowego Funduszu Ochrony Zabytków oraz nowego funduszu celowego, służącego dofinansowaniu projektów związanych z przemianami w przestrzeni cyfrowej, kulturą i dziedzictwem narodowym — napisano na stronie resortu finansów. W uzasadnieniu ustawy czytamy, że wymienione fundusze będą zasilane ze składek od reklamy internetowej i konwencjonalnej. W przypadku NFZ ma być to 50 proc., Funduszu Wsparcia Kultury i Dziedzictwa Narodowego w Obszarze Mediów – 35 proc., a Narodowego Funduszu Ochrony Zabytków – 15 proc. Ministerstwo Finansów tłumaczy na stronie, że „wprowadzając składkę od reklam, Polska wzoruje się na szeregu państw OECD i Unii Europejskiej, które wdrożyły do swojego prawa podobne rozwiązania”. aw/PAP
UOKiK wydał zgodę na przejęcie Polska Press przez PKN Orlen! "Koncentracja nie wpłynie na konkurencję na rynku wydawniczym"^Media Watch^2021-02-05 11:38:12.424411+01:00^https://wpolityce.pl/media/537905-uokik-wydal-zgode-na-przejecie-polska-press-przez-pkn-orlen^Prezes UOKiK zgodził się na przejęcie przez PKN Orlen spółki Polska Press. Jak poinformował w piątek urząd antymonopolowy, w praktyce działalność uczestników koncentracji się nie pokrywa, dlatego nie wpłynie na konkurencję na rynku. CZYTAJ TAKŻE: — Obajtek: Zakup Polska Press to transakcja stricte biznesowa. Została przeprowadzona transparentnie, zgodnie z przepisami prawa — Prezes Obajtek o Polska Press: Musimy mieć spółki, które będą obsługiwały nasz biznes także pod względem informacyjnym — Daniel Obajtek: Nie żałuję zakupu Polska Press. Mamy wiecznie klepać to samo? To złe dla ojczyzny. Budujemy nowoczesny biznes Planowana koncentracja nie wpłynie na konkurencję na rynku wydawniczym prasy lokalnej, na której jest obecna Polska Press, a nie był dotychczas obecny PKN Orlen. Zmianie ulegnie wyłącznie właściciel spółki Polska Press, zaś udziały rynkowe poszczególnych jego uczestników pozostają bez zmian — podał UOKiK.
Szymon Jadczak odchodzi z TVN24. Padły mocne słowa: Okazało się, że człowiek to tylko pozycja w Excelu^Media Watch^2021-02-04 22:09:11.343552+01:00^https://wpolityce.pl/media/537858-jadczak-o-odejsciu-z-tvn-czlowiek-to-tylko-pozycja-w-excelu^Szymon Jadczak odchodzi z TVN24. W liście pożegnalnym do współpracowników padły mocne słowa. Jadczak napisał pożegnalną wiadomość do koleżanek i kolegów z pracy. Pisał o złym traktowaniu pracowników firmy.  Trochę przykro, że na końcu mojej przygody z TVN24 okazało się, że człowiek to tylko pozycja w Excelu, a niektórzy wciąż nie mogą pogodzić się, albo może nie wiedzą, że pańszczyznę w Polsce zniesiono już dość dawno, bo w 1864 roku – napisał Jadczak. Ale nie ma co roztrząsać, warto pamiętać tylko to, co dobre. Do zobaczenia w lepszych czasach – dodał. Jadczak przekonuje, że dostał korzystną ofertę i musiał z niej skorzystać. Nie podał jednak nazwy nowego miejsca pracy.  Dostałem bardzo dobrą ofertę, grzechem byłoby nie skorzystać. Niektórzy się zmartwią, niektórzy ucieszą, ale zostaję w mediach. Będę robił to samo, ale bardziej. Szczegóły wkrótce – stwierdził Jadczak w rozmowie z portalem wirtualnemedia.pl. mly/wirtualnemedia.pl
TVN bez stałego biura korespondenta w Moskwie. Romaszewska: Na własne życzenie budujemy sobie absurdalny mur^Media Watch^2021-02-04 09:33:41.120287+01:00^https://wpolityce.pl/media/537742-tvn-bez-stalego-biura-korespondenta-w-moskwie^Stacja TVN nie będzie już mieć stałego biura korespondenta w Moskwie. Jej wieloletni korespondent Andrzej Zaucha ma być teraz odpowiedzialny za materiały m.in. z Ukrainy i Białorusi. Andrzej Zaucha oprócz korespondencji z Moskwy dla ‘Faktów’, TVN24 i TVN24BIS będzie odpowiedzialny za przygotowywanie materiałów z Ukrainy, Białorusi oraz pozostałych państw regionu. Jego praca będzie wymagać częstych podróży, dlatego zrezygnowaliśmy z utrzymywania stałego biura w Moskwie —czytamy w oświadczeniu przekazanym portalowi Wirtualnemedia.pl przez TVN Discovery Polska. Do całej sprawy odniosła się na Twitterze Agnieszka Romaszewska. Na własne życzenie budujemy sobie absurdalny mur na naszej wschodniej granicy. Mur braku wiedzy. Politycznie - przeciwskuteczny, bo od niczego nas realnie nie oddziela. Stajemy się tylko przez swa niewiedzę coraz bardziej bezbronni. —napisała.
Złote rady w sprawie mediów. Dlaczego sami ich nie zastosują, skoro są tak prostą drogą do sukcesu?  "W tym basenie rekinów jest wiele"^Jacek Karnowski^2021-02-03 16:26:02.415592+01:00^https://wpolityce.pl/media/537663-zlote-rady-w-sprawie-mediow-dlaczego-sami-ich-nie-stosuja^Rafał Kalukin zamieścił w tygodniku „Polityka” artykuł podsumowujący pięć lat prezesury Jacka Kurskiego w TVP. Tytuł: „Straszny zgrywus”, a teza następująca:  „Ktokolwiek obejmie telewizję po Jacku Kurskim, będzie musiał ją zaorać. Obchodzący właśnie swój jubileusz prezes TVP ciągle jeszcze trwa na stanowisku. Ale nawet dla własnego obozu stał się balastem, choć Kaczyński go broni”.  W tekście dominuje - generalnie dość pastiszowy - opis politycznej drogi i taktyki Jacka Kurskiego, ale pytania, które padają, rzeczywiście są ważne, istotne. Jak prowadzić politykę informacyjną mediów publicznych w sytuacji tak silnego upolitycznienia większości mediów prywatnych? Co robić w sytuacji tak ostrych ataków na obóz rządzący? Jak reagować na różnego rodzaju „pucze”, śmieszne dopiero wówczas, gdy się nie udają? Jak zagwarantować pluralizm zarówno w przekroju społecznym, jak i wewnątrz poszczególnych anten?  Kalukin tak opisuje linię Kurskiego:  Kurski jedyne, co potrafi, to dociskać pedał gazu i radykalizować przekaz. Jego metody są wyjątkowo prymitywne i przeważnie ignorują szerszy kontekst. Popularne na opozycji porównania propagandy pisowskiej z peerelowską propagandą opierają się przede wszystkim na prostych skojarzeniach. W rzeczywistości stary reżim - niezależnie od obiektywnych możliwości - przede wszystkim był w tej sztuce znacznie bieglejszy. Po okresach burzliwych przesileń następowały bowiem okresy „normalizacji”, w czasie których programowo odchodzono od ortodoksji.  Uwaga pozornie tylko błyskotliwa, w istocie chybiona: media w PRL działały w warunkach monopolu, a nie w sytuacji ostrej konkurencji, entropii, rozproszenia. I taktycznie, i strategicznie, zmienia to właściwie wszystko. Jak się ma jeden megafon na podwórku, to można robić wszystko.  Ale posłuchajmy jeszcze Kalukina:  Każda ideologia wcześniej czy później się bowiem wyczerpuje, trzeba więc ostrożnie szafować jej zasobami i chronić przed dewaluacją. Nie można też utrzymywać społeczeństwa w stanie ciągłego wrzenia, gdyś trudno nad nim panować. Kurski tego nie rozumie. Nigdy nie kierował się logiką mądrości etapu. Od pięciu lat uprawia monotonną łomotaninę, z niewielkimi tylko skokami dynamiki. Z reguły na jedno kopyto, w stałych proporcjach.  Tezy piękne, szlachetne, może nawet słuszne. I można by się pod nimi podpisać, gdyby nie fakt, że jakoś nie stosują się do tych zasad media opozycyjne. W TVN dzień w dzień moralna panika, koniec świata, upadek Polski, klęska goni klęskę, rząd gorszy od faszystów. W „Wyborczej” już dawno przestali cokolwiek analizować, ograniczając się do pohukiwania, dość bezradnego i mało skutecznego. Także w „Polityce” od pierwszej do ostatniej linijki wszystko słuszne, na jedno kopyto, już nawet bez Wosia, który nie chciał stać w równym jak linijka szeregu.  Czy to się widzom i czytelnikom nie nudzi? Czy to nie zużywa ideologii? Czy to nie jest przeciwskuteczne? Skoro zejście ze sporów, wyciszenie anteny, rezygnacja z walki, intensywna prezentacja kontrargumentów wobec racji własnego środowiska są kluczem do sukcesu, dlaczego sama opozycja nie sięga po tę złotą receptę?  Kalukin pisze nie tylko do swoich czytelników. Pisze także do liderów PiS, przekonując ich, że linia Kurskiego jest przeciwskuteczna: Kurski może nie wyczuwać obciachu. Odbiorca, szczególnie młody, jest na to szczególnie wrażliwy. Obawy PiS przed zamknięciem się w generacyjnym skansenie w znacznej mierze wiążą się ze sferą estetyczną, którą w największym stopniu kształtuje Jacek Kurski.  I wcześniej:  Ilu jednak jest takich, których skala kłamstwa i zacietrzewienia już odstraszyła od głosowania na PiS? A ilu dopiero odstraszy przy najbliższej okazji? I znów: pytanie zasadne. Bo rzeczywiście warto pytać, czy zniesmaczenie sporej grupy aktywnych użytkowników mediów społecznościowych jest społecznie miarodajne? I dalej: czy wpuszczenie nagonki na PiS - choć z pozycji pewnie bardziej umiarkowanych, mniej wściekłych - na antenę TVP, zwiększy poparcie dla PiS, czy też zmniejszy? (pytam w logice, w której pisze Kalukin). Jaki mechanizm ma do tego doprowadzić? Wreszcie, skąd Kalukin wie, że w obliczu codziennej „monotonnej łomotaniny” w TVN i innych mediach wyborca prawicowy rzeczywiście pragnie choćby odrobiny tej kwaśnej strawy również TVP? Czy naprawdę po tym, jak jest cały dzień okładany kijami, poniżany z każdego kąta, wyśmiewany, ostracyzmowany, marzy o nasyceniu się w wieczornych „Wiadomościach” kolejną porcją argumentów totalnej opozycji? Ja sądzę, że nie. Może Kalukin mnie przekona, że jest inaczej? Wskaże mechanizm społeczny, który kreuje taką właśnie, masochistyczną potrzebę? Bo ja go dziś po prostu nie widzę.  To są rzeczywiście ciekawe ćwiczenia intelektualne. Ale warto je prowadzić uczciwie, nie udając, że TVP to rekin pływający w basenie delfinów. Nie, w tym basenie rekinów jest wiele, i bycie delfinem niczego nie gwarantuje; samo przetrwanie stawia pod dużym znakiem zapytania. Ja w każdym razie takiej opcji bym nie wykupił. Prowadzi donikąd, zwłaszcza w czasach, w których hasłem opozycji staje się uliczne zawołanie „to jest wojna”.  CZYTAJ TAKŻE: NASZ WYWIAD. Jacek Kurski: Jestem dumny z przełamania monopolu III RP w obszarze informacyjnym oraz narracyjnym
Ależ oni tęsknią za Tuskiem! "GW" organizuje debatę Michnika z byłym premierem. "Zapytamy - skąd dziś brać nadzieję?"^Media Watch^2021-02-03 14:34:49.355088+01:00^https://wpolityce.pl/media/537627-gw-organizuje-debate-michnika-z-tuskiem^To będzie prawdziwa burza mózgów! Redaktorzy „Gazety Wyborczej”, którzy od pięciu lat żyją w alternatywnym świecie, w którym rząd Prawa i Sprawiedliwości, to najstraszniejsza z dyktatur, postanowili zorganizować debatę Adama Michnika z Donaldem Tuskiem, aby porozmawiać o tym, jak obalić PiS. Już sama zapowiedź debaty sprawia, że można pomyśleć, iż dziennikarze „GW” żyją w jakimś innym świecie. Wstrząs, jaki wywołała pandemia pogłębia fakt, że w Polsce rząd podniósł rękę na prawa kobiet i wysłał przeciwko nim policjantów z pałkami i gazem. Kryzys w Polsce się pogłębia, kraj coraz bardziej oddala się od norm obowiązujących w UE. Władza nie panuje nad epidemią, odwraca uwagę, wzmaga represje, szykuje rozprawę z niezależnymi mediami —czytamy. Nie, nie zapytamy ‘jak żyć, panie premierze’, ale zapytamy - skąd dziś brać nadzieję? Czy ostatnie ruchy społeczne na Białorusi i w Rosji mogą być sygnałem nadchodzących zmian? Czy obietnica złożona polskim dziewczynom - „nigdy nie będziesz szła sama” - jest jedynie obietnicą ulicy? Czy może stać się obietnicą nowego społecznego ładu? Czy Ameryka, która potrafiła powiedzieć ‘DOŚĆ’, jest dla nas nadzieją na powrót demokracji także i u nas? —piszą redaktorzy z Czerskiej zachęcając do uczestnictwa w debacie. Ale udział w spotkaniu Michnika z Tuskiem udział wziąć będą mogli jedynie członkinie i członkowie Klubu „Wyborczej”. Jak się okazuje, porady Michnika i „króla Europy” nie są za darmo. Z drugiej strony, taka debata pokazuje, jak bardzo środowiska opozycyjne tęsknią za Tuskiem i wziąć patrzą na niego z nadzieją. Początek spotkania jutro o godz. 20. kk/wyborcza.pl
Maziarski w "GW" oburzony projektem podatku od reklam. "PiS będzie mógł szykanować krytyczne redakcje"^Co tam w Wyborczej?^2021-02-03 12:12:09.293804+01:00^https://wpolityce.pl/media/537601-maziarski-w-gw-oburzony-projektem-podatku-od-reklam^„Nie chodzi o solidarność społeczną, lecz o zrealizowanie obietnicy, którą PiS złożył już dawno temu – że będziemy mieć Budapeszt w Warszawie. W Budapeszcie niezależnych mediów już prawie nie ma. Rządzący w większości je przejęli lub zlikwidowali. Wprowadzenie w 2014 roku podatku reklamowego było ważnym elementem tej kampanii – pisze Wojciech Maziarski na łamach „Gazety Wyborczej”, odnosząc się do projektu ustawy wprowadzającej podatek od reklam w mediach. CZYTAJ RÓWNIEŻ: -Potwierdzają się informacje portalu wPolityce.pl! Media pomogą w zwalczaniu skutków COVID-19. Projekt trafił do Rady Ministrów -Właściciele mediów - także media publiczne - zapłacą składkę solidarnościową na walkę z pandemią. Podstawą wyliczenia będą dochody z reklamy Podatek miał charakter progresywny, przy czym progi ustawiono tak, że najwyższa stawka 50-proc. objęła tylko znienawidzoną przez władzę stację telewizyjną RTL Klub — stwierdza Maziarski, ujmując się tym samym za niemiecką stacją. Przypomniał, że po interwencji kanclerz Angeli Merkel Orban wycofał się z progresji oraz opodatkowania autopromocji. Sam podatek został utrzymany — ubolewa. W międzyczasie jednak TSUE rozpatrzył skargę Komisji Europejskiej i w pierwszej instancji orzekł w 2017 r., że progresja podatkowa w podatkach sektorowych nie narusza zasady równego traktowania firm. Komisja złożyła apelację, sprawa w toku, ale zanosi się na to, że w połowie 2021 r. w II instancji wyrok zostanie utrzymany — przypomina Maziarski. To oznacza, że prawo unijne nie będzie chronić mediów – ani na Węgrzech, ani w Polsce – przed represyjnym podatkiem reklamowym — podkreśla. Powołując się na orzeczenie TSUE, PiS będzie mógł szykanować krytyczne redakcje, wprowadzając zabójczą progresję — grzmi publicysta „GW”, ignorując fakt, iż Polska nie będzie pierwszym krajem, gdzie takie rozwiązania funkcjonują. Zgodnie z projektem ustawy „35 proc. wpływów ze składek od reklam trafi do nowo powołanego funduszu i zostanie spożytkowane na kreację i produkcję nowoczesnych projektów medialnych, w tym budowę i rozwój kanałów i platform informacyjnych (m.in. audycji radiowych i telewizyjnych, portali internetowych); realizację projektów służących analizie treści pojawiających się w mediach, w szczególności cyfrowych; promowanie dziedzictwa narodowego, dorobku kulturalnego i sportowego; wspieranie badań na temat mediów; podnoszenie poziomu wiedzy społeczeństwa na temat zagrożeń w mediach cyfrowych, a także wspieranie rozwoju radiofonii i kinematografii”. Może właśnie tego „GW” obawia się najbardziej – że media określane mianem mainstreamu stracą swoją pozycję na rzecz mniejszych, niezależnych, ponieważ większy pluralizm zaostrzy konkurencję?  aw/Gazeta Wyborcza
Protesty czy rewia mody? "Wysokie Obcasy Extra" polecają ubrania za 4 tys. zł. Feministki oburzone, naczelna przeprasza^Media Watch^2021-02-02 22:20:33.993888+01:00^https://wpolityce.pl/media/537478-protesty-czy-rewia-modywo-polecaja-ubrania-za-4-tys-zl^Okazuje się, że nawet wychodząc na protest trzeba „wyglądać”. Zwykłe jeansy, bluza i ciepła kurtka nie wystarczą. Zdaniem redakcji „Wysokich Obcasów Extra”, stylizacja na demonstracje musi być droga. I to bardzo. Bo żeby wyjść na ulicę, koniecznie trzeba mieć na sobie pasek za prawie 600 złotych. Inaczej się nie liczy. CZYTAJ TAKŻE: — I wszystko jasne! Lempart prowokuje, bo chce grać ofiarę: „Mnie zabraknie na pewno na jakimś etapie. Władza próbuje różnych technik” — Ależ ich bolą plakaty pro-life! Histeria w „Wysokich Obcasach”: Armia płodów na ulicach. Całymi tabunami atakują z billboardów — „Margot” żądał usunięcia z listy „Wysokich Obcasów”. Dostał odpowiedź od redaktor naczelnej: Żadnych zmian nie będzie Wieczorem 27 stycznia w Dzienniku Ustaw został opublikowany wyrok TK z 22 października ub. roku ws. przepisów antyaborcyjnych, a w nocy w Monitorze Polskim jego uzasadnienie. TK wskazał w uzasadnieniu, że prawdopodobieństwo ciężkich wad płodu nie jest wystarczające dla dopuszczalności aborcji. Po publikacji wyroku stracił moc przepis tzw. ustawy antyaborcyjnej z 1993 r. zezwalający na aborcję w przypadku ciężkiego i nieodwracalnego upośledzenia płodu albo nieuleczalnej choroby zagrażającej jego życiu, co TK w październiku uznał za niekonstytucyjne. Publikacja wyroku wywołała kolejne masowe protesty. Chcąc zapewne ugrać kilka punktów, ukazujące się pod szyldem Agory „Wysokie Obcasy Extra” w najnowszym numerze podzieliły się ze swoimi czytelnikami pomysłami na… stylizacje idealne do udziału w strajkach. Nocne spacery weszły nam w krew, a na wielogodzinne protesty trzeba być przygotowanym. Nie ma złej pogody, jest tylko źle dobrana odzież  — informują „WO”. Nie mogło też zabraknąć rekomendacji konkretnych części stylizacji. Wśród nich pojawiły się m.in. kurtka za ok. 1300 zł, zegarek za prawie 800 zł, ogrzewacz do dłoni czy ochronne gogle. Wygląda na to, że redakcja magazynu nie miała oporów przed potraktowaniem ochrony przed ewentualnym użyciem gazu łzawiącego przez policję jako modowego akcesorium… Ile trzeba wydać pieniędzy, żeby stylowo wyglądać na proteście? Na przykład koszt polecanej stylizacji składającej się z płaszcza, spodni, kraciastej koszuli, czapki, rękawiczek i martensów, uzupełnionych czerwoną nerką, goglami i zegarkiem to nawet ponad 4 tysiące złotych.
Potwierdzają się informacje portalu wPolityce.pl! Media pomogą w zwalczaniu skutków COVID-19. Projekt trafił do Rady Ministrów^Zespół wPolityce.pl^2021-02-02 20:16:37.485599+01:00^https://wpolityce.pl/media/537532-media-pomoga-w-zwalczaniu-skutkow-covid-19-jest-projekt^Potwierdzają się informacje portalu wPolityce.pl! Do wykazu prac legislacyjnych i programowych Rady Ministrów wpisany został projekt „Ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów”, który „przewiduje pozyskanie dodatkowych środków, które posłużą zapobieganiu długofalowym zdrowotnym, gospodarczym i społecznym skutkom pandemii COVID-19. Ich źródłem będą składki od reklamy w Internecie oraz mediów tradycyjnych”. O szykowanym projekcie napisaliśmy jako pierwsi. Projekt zakłada, że wpływy ze składki od reklam przyniosą w przyszłym roku zysk w wysokości 800 mln zł. CZYTAJ WIĘCEJ: Właściciele mediów - także media publiczne - zapłacą składkę solidarnościową na walkę z pandemią. Podstawą wyliczenia będą dochody z reklamy We wtorek do wykazu prac legislacyjnych rządu wpisano projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Chodzi o projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów. Zgodnie z założeniami połowa wpływów ze składek od reklam ma trafić do NFZ. Także we wtorek resort finansów poinformował, że do 16 lutego będzie można zgłaszać uwagi i opinie do projektu. Będzie je można przesłać na adresy: sekretariat.ps@mf.gov.pl oraz sekretariat.sp@mf.gov.pl. Na stronie resortu opublikowano ponadto projekt ustawy oraz uzasadnienie. Wprowadzając składkę od reklam, Polska wzoruje się na szeregu państw OECD i Unii Europejskiej, które wdrożyły do swojego prawa podobne rozwiązania. Funkcjonują one m. in. we Francji, w Austrii, w Grecji i na Węgrzech, w których już od wielu lat intencją ustawodawcy jest zaangażowanie w proces zaspokajania szczególnych, często nadzwyczajnych potrzeb publicznych, największych beneficjentów przyspieszającego procesu cyfrowej transformacji gospodarki. Szczególnie bogate doświadczenie w stosowaniu danin reklamowych posiada Austria, gdzie od 2000 r. pobierany jest podatek od reklam w telewizji, radiu, prasie i na plakatach. We Francji dodatkowemu obciążeniu podlega emitowanie i transmisja reklam za pośrednictwem radia i telewizji, a w Grecji - reklama telewizyjna. Daniny reklamowe znajdują zastosowanie w państwach na całym świecie. Największymi pozaeuropejskimi krajami, które wdrożyły ten typ opodatkowania są Indie i Malezja. Wysokość składki w Polsce nie będzie odbiegać od poziomu stosowanego w innych krajach naszego regionu (w Czechach i na Węgrzech) i będzie uzależniona od reklamowanego towaru, rodzaju medium oraz wielkości nadawcy. Wyższymi stawkami objęte zostaną przychody z reklam towarów szkodliwych dla zdrowia, w szczególności napojów słodzonych, ale także od suplementów diety —czytamy na stronie gov.pl, gdzie zamieszczono również uzasadnienie projektu oraz sam projekt ustawy. Szereg państw Unii Europejskiej wprowadziło lub rozważa wprowadzenie przepisów wdrażających na ich obszarze opodatkowanie gospodarki cyfrowej (digital economy tax), obejmując daninami, obok reklamy konwencjonalnej, także reklamę udostępnianą on-line. Należą do nich zarówno kraje zachodniej Europy (m. in. Francja, Belgia, Hiszpania, Włochy i Wielka Brytania), jak i państwa naszego regionu (Czechy i Węgry). W podobnym kierunku pójdzie Polska. Stawka składki od reklamy internetowej wyniesie 5 proc.. Jej zakresem objęci zostaną „giganci cyfrowi”, których globalne przychody sięgają 750 mln Euro, a przychody z tytułu reklamy internetowej w Polsce 5 mln Euro. 35 proc. wpływów ze składek od reklam trafi do nowo powołanego funduszu i zostanie spożytkowane na kreację i produkcję nowoczesnych projektów medialnych, w tym budowę i rozwój kanałów i platform informacyjnych (m.in. audycji radiowych i telewizyjnych, portali internetowych); realizację projektów służących analizie treści pojawiających się w mediach, w szczególności cyfrowych; promowanie dziedzictwa narodowego, dorobku kulturalnego i sportowego; wspieranie badań na temat mediów; podnoszenie poziomu wiedzy społeczeństwa na temat zagrożeń w mediach cyfrowych, a także wspieranie rozwoju radiofonii i kinematografii. Oznacza to, że część wpływów ze składek od największych dystrybutorów reklam wróci do mediów, które podejmą się m. in. realizacji szczególnie istotnych społecznie projektów np. w zakresie edukacji czy przeciwdziałania wykluczeniu cyfrowemu oraz informowania o zagrożeniach w cyberprzestrzeni. Dzięki temu wzrośnie liczba projektów medialnych realizowanych w kraju, na potrzeby polskiego odbiorcy. Szacuje się, że wpływy ze składki od reklam w 2022 roku mogą wynieść około 800 mln zł —czytamy. kk/gov.pl/PAP
wPolityce.pl jedynym konserwatywnym medium wśród 10 najczęściej cytowanych portali w 2020 roku! Dziękujemy!^Zespół wPolityce.pl^2021-02-02 16:54:44.726635+01:00^https://wpolityce.pl/media/537501-wpolitycepl-w-czolowce-najbardziej-opiniotworczych-portali^Instytut Monitorowania Mediów zaprezentował ranking cytowalności mediów za 2020 rok. Portal wPolityce.pl jest jedynym konserwatywnym medium, które znalazło się wśród 10 najczęściej cytowanych portali internetowych! CZYTAJ TAKŻE: — Czym żyli Czytelnicy wPolityce.pl w minionym roku? TOP 10 najchętniej czytanych tekstów w 2020! — Chcecie bajki, będzie bajka… Dlaczego Hołownia tak bardzo zdenerwował się publikacją tygodnika „Sieci”? Czyżbyśmy dotknęli istoty rzeczy? Na podium najbardziej opiniotwórczych portali internetowych 2020 roku znalazły się kolejno Onet.pl (58 403), Wp.pl (30 847) oraz Interia.pl (15 044). Dalej wśród najczęściej cytowanych tytułów znalazły się: Money.pl, wPolityce.pl, Gazeta.pl, Wirtualnemedia.pl oraz dwa serwisy o tematyce show-biznesowej Pudelek.pl i Plejada.pl. Łącznie pierwszą dziesiątkę najczęściej cytowanych serwisów internetowych obejmuje 150 591 cytatów. wPolityce.pl to jedyny konserwatywny portal ujęty w zestawieniu!    Ranking portali / autor: screen IMM   DZIĘKUJEMY, ŻE JESTEŚCIE Z NAMI! wkt/IMM
Agora chciałaby wybierać Idze Świątek sponsorów? Redakcji chyba nie podoba się współpraca tenisistki z PZU^Marek Pyza^2021-02-02 14:46:13.594262+01:00^https://wpolityce.pl/media/537476-agora-chcialaby-wybierac-idze-swiatek-sponsorow^Iga Świątek wróciła po trzech miesiącach na kort w meczu o stawkę. Na razie niewielką, turniej Gippsland Trophy to tylko rozgrzewka przed startującym za tydzień Australian Open. Pierwszą przeszkodę w postaci Słowenki Kai Juvan Polka pokonała nie bez problemów, bo w pierwszym secie niewiele w grze naszej tenisistki funkcjonowało. Ale od drugiego przypomniała nam, a przede wszystkim sobie, jak należy wygrywać takie mecze i szybko zameldowała się w trzeciej rundzie imprezy.  Czekamy na jej kolejne występy (najbliższy tej nocy), rozbudzeni ogromnym sukcesem w Paryżu mamy wielkie nadzieje związane z kortami w Melbourne, wyczekiwać będziemy nie tylko gier naszej reprezentantki, ale wszystkich wieści jej dotyczących. Igomania w tym sezonie może wystrzelić na dobre.  Iga ma już w zasadzie wszystko, czego potrzebuje do budowania swojej kariery. Talent, zapał do ciężkiej pracy, mądrych opiekunów w postaci świetnego sztabu i prowadzącego ją od początku ojca, a teraz już również sponsorów gwarantujących, że nie musi się martwić o warunki do dalszego rozwoju. Nie wszystkim się to jednak podoba.  Rolex, Asics, Tecnifibre. Przed kilkoma dniami ogłoszono, że do tego grona dołączyło PZU (dziś po raz pierwszy zawodniczka wystąpiła na korcie z logiem ubezpieczyciela). Można to krytykować? No pewnie, jeśli tylko prowadzi się antypisowską krucjatę z okopów przy ul. Czerskiej. Redakcja sport.pl (to sportowe ramię Agory) za swe najważniejsze zadanie dzisiejszego dnia uznała konieczność drapnięcia PZU (a przy okazji i samej zawodniczki).  Iga Świątek podpisała kontrakt z PZU. Ekspert: Jaki jest cel tego sponsoringu? — ten tytuł bije po oczach na czołówce sport.pl. Odpowiedź wydaje się banalna: zawodniczka dostanie dobre pieniądze dające jej spokojną codzienność, a sponsor – znakomitą reklamę wschodzącej gwiazdy polskiego sportu. Klasyczna sytuacja win-win. W dodatku coś absolutnie normalnego w wyczynowym sporcie. Ale przyczepić się warto, bo przecież PZU jest państwowe, a więc: pisowskie/nas wszystkich (niepotrzebne skreślić).  W tekście mamy teoretycznie dwugłos ludzi z branży sponsoringu sportowego. Ale widać, czyje zdanie wspiera redakcja, więc z chęcią sięga po tego typu opinie: Czy PZU pozazdrościło siostrzanym spółkom Skarbu Państwa i też chce mieć znanego sportowca?  Polski sponsoring ma bardzo zły zwyczaj, że firmy sponsorujące zasłaniają się tajemnicą handlową. Na świecie sponsor chwali się tym, ile płaci. W przypadku Igi i PZU nie podano zbyt wielu informacji. Jeśli ma to być duża i ciekawa współpraca, to uważam, że zaliczono falstart. Zabrakło konferencji prasowej, informacji, jak będzie wyglądała współpraca tenisistki z PZU, co obie strony chcą z niej wynieść. Logo na stroju to za mało. Jeśli PZU ma być największym sponsorem Igi, to forma prezentacji jest bardzo uboga. Zastanawiam się, jaki jest cel tego sponsoringu. Słyszę, że zwiększy to rozpoznawalność marki PZU na świecie. Tylko że PZU funkcjonuje w pięciu krajach, w których tenis nie cieszy się specjalnym powodzeniem. W jakim celu PZU związało się ze Świątek? By przyczepić sobie naszywkę do jej stroju, gdy będzie grała w Australii? Jeśli przez trzy lata ma być związana z PZU, to zakładam, że przez ten czas żadna duża marka nie będzie chciała jej sponsorować. O fachowości „eksperta”, który wygaduje takie banialuki świadczy przywołana wyżej lista innych sponsorów Świątek. Jakoś nie wycofali się po ogłoszeniu kontraktu z PZU.  Po co w ogóle na starcie sezonu próbować uczynić z tej sprawy temat kontrowersyjny? Chyba tylko po to, by można było zaserwować czytelnikom i taki akapit: Współpraca Świątek z PZU wywołała wiele komentarzy ze strony kibiców. Jedni oceniają ją pozytywnie: „Zasłużyła”, „I bardzo dobrze. Wyniki przyciągają pieniądze”, „Ruchy marketingowe ze strony Igi mega na plus”. Inni negatywnie: „To dyskusyjny wybór sponsora. Czyli obywatele są sponsorami. PZU częściowo należy do Skarbu Państwa. Oby Iga nie uzależniła się od PZU tak, jak Robert Kubica od Orlenu”, „Nie sprzedawaj się pisowskiej propagandzie sukcesu”. Oto efekt lat pracy żołnierzyków z Czerskiej. Kto wie, może za jakiś czas przeczytamy na sport.pl, że przez pisowskie spółki kibice bojkotują mecze Świątek. W alternatywnej rzeczywistości Agory wszystko jest możliwe. Prawda jest jednak taka, że 3-letnia umowa z Igą Świątek to olbrzymi sukces PZU. O naszą zawodniczkę biją się wielkie marki nie tylko polskie, ale i światowe. A należąca do Skarbu Państwa spółka już ma zapewnione logo na jej stroju i dobre konotacje w głowach kibiców.  Ale tego Agora przyznać nie może. Zapewne gdyby kontraktu nie było, darłaby szaty, że bogate państwowe spółki nie chcą wspierać polskiego talentu. Skoro takowa spółka się znalazła, wajchę trzeba przestawić w drugą stronę.  To żałosne. I skazane na niepowodzenie. Iga jest już na tyle dojrzałą osobą i ma wokół siebie na tyle mądrych ludzi, że nie da się wpuścić w żaden kanał polityczny.  Choć Agora jest od niej dużo starsza, nie nauczyła się jeszcze, że nie warto w taki sposób pogrywać sobie dobrami narodowymi. A Iga Świątek już się do nich zalicza.
Komu przeszkadza książka Ziemkiewicza "Cham Niezbuntowany"? "Parę słów o próbach wyrzucenia z obiegu księgarskiego"^Notujemy ...^2021-02-02 12:57:39.234803+01:00^https://wpolityce.pl/media/537440-komu-przeszkadza-ksiazka-ziemkiewicza-cham-niezbuntowany^Rafał Ziemkiewicz opisał na Facebooku próby wyrzucenia jego książki o trudnej historii Polski „Cham niezbuntowany” z obiegu księgarskiego. Jak podkreślił, w jego ocenie nie ma mowy o uczciwej rywalizacji, ale jest przekonany o tym, że jego książki nie da się wyrzucić. CZYTAJ TAKŻE: — Rozmowa Jaruzelskiej z Ziemkiewiczem usunięta przez YouTube. „Kuriozalne jest to, że YT do dziś zarabiał na reklamach” — Nonsens! Allegro próbuje tłumaczyć, dlaczego pozwala sprzedawać książkę Hitlera, a Ziemkiewicza nie. Internauci są zażenowani — „GW” chciała pomóc w bojkocie książki Ziemkiewicza, a zrobiła mu darmową reklamę. Czytelnicy: Zgadzam się z jego tezami Książka Ziemkiewicza ujawnia źródła i tłumaczy nasze narodowe działania, wybory, wewnętrzne konflikty. Według zapowiedzi: „Tematy niezwykle istotne przedstawione są tu w sposób subiektywny, lecz poparte argumentacją, z którą trudno polemizować. Autor opisuje też problemy współczesności mające korzenie w historii, która ciągnie się za nami nieprzepracowana, hamując w nas poczucie wartości i wyjątkowości”. Książka, którą Państwu przedstawiam jest skutkiem mojego wieloletniego „chorowania na Polskę”, stałego zastanawiania się nad nią. Jest ona skutkiem bardzo konkretnego impulsu, który kazał mi potraktować zebranie w jednym miejscu przemyśleń nad polskim mentalem, jako sprawę szczególnie pilną — wyjaśnia Rafał A. Ziemkiewicz, autor książki. Przypomnijmy, że w minionym roku serwis aukcyjny Allegro usunął aukcję z książkami Rafała Ziemkiewicza. Internauci wychwycili, że na tym portalu sprzedawana jest za to książka Adolfa Hitlera „Mein Kampf”.  „Cham niezbuntowany” nie spodobał się stowarzyszeniu „Otwarta Rzeczpospolita”, które twierdzi, że w książce głoszone są „poglądy o charakterze antysemickim, mające wywołać nienawiść do Żydów, a także podać w wątpliwość historyczne fakty dotyczące Zagłady Żydów podczas II wojny światowej”. Stowarzyszenie złożyło w jej sprawie zawiadomienie do prokuratury i apelowało o wycofanie publikacji z księgarń. Ziemkiewicz zwrócił uwagę na sprawę plebiscytu portalu lubimyczytac.pl i serwisu allegro.pl na książkę roku 2020. Od razu informuję, że nie powtórzy się w nim sytuacja, do jakiej doszło w plebiscycie historiazebrana.pl gdzie internauci najpierw dodali „Chama” do nominacji do Książki Historycznej Roku 2020, a potem nią wybrali. Tu takiej możliwości nie mają - mogą głosować tylko na książki z przedstawionej przez organizatorów listy nominacji. Przez kogo i na jakich zasadach lista ta została ułożona - tej informacji nie udało mi się na stronie plebiscytu znaleźć. A wśród 20 książek, spośród których można wybrać książkę roku w kategorii „literatura faktu, publicystyka” mojego „Chama Niezbuntowanego” nie uwzględniono. Choć z owych 20 uwzględnionych pozycji tylko o jednej - wspomnianej już książce p. Nosowskiej - można powiedzieć, iż odniosła porównywalny z „Chamem” sukces rynkowy — napisał publicysta. Na tym sytuacja z bojkotem książki się nie kończy, ponieważ - jak podkreślił autor - „nie ma też obawy, żeby ‘Cham’ okazał się bestsellerem 2020 Empiku”. Albowiem właśnie ogłoszone nominacje tego prestiżowego konkursu w ogóle nie przewidują kategorii, w której „Cham”, skądinąd niewątpliwie bestsellerem 2020 będący, mógłby się zmieścić. Są aż cztery osobne kategorie dla prozy (piękna, obyczajowa, sensacyjno-rozrywkowa i młodzieżowa) plus osobna kategoria audiobooki, ale non-fiction, publicystyki czy też literatury faktu po prostu w bestsellerach Empiku nie ma. Pamiętam, że kiedyś była i szefostwo Empiku dumnie wręczało nagrodę w tej kategorii np. Tomaszowi Lisowi, ale odkąd rok po roku najlepiej się sprzedającymi książkami non-fiction stały się kolejne tomy „Resortowych dzieci”, książki Wojciecha Sumlińskiego etc. Empik od podawania wyników w tej kategorii po cichu odstąpił — dodał. Powtórzę - może jestem przewrażliwiony, ale wydaje mi się, że atak na książkę, przypuszczony przez lewicowe stowarzyszenia i media jeszcze przed jej ukazaniem się, próba uzyskania prokuratorskiego zakazu jej rozpowszechniania i czasowe zablokowanie sprzedaży na Allegro dają mi prawo podejrzenia, że kwestie merytoryczne ustąpiły we wspomnianych plebiscytach politycznej poprawności i pragnieniu świętego spokoju. I że nie ma tu mowy o uczciwej rywalizacji — ocenił Ziemkiewicz. Nie żebym się żalił - w końcu, jeśli mnie ktoś nie lubi i z tego powodu nie chce czytać, to on traci więcej niż ja. Poza tym, takie jest doświadczenie historii, że Chama zawsze próbowano z salonu wypchnąć. Ale i takie, że zawsze Cham się do tego salonu w końcu wpychał, a często go nawet swymi widłami albo cepem rozpędzał — napisał na Facebooku Rafał Ziemkiewicz.      wkt/FB
"Fakt" atakuje Karczewskiego: "Bezczelność i arogancja". Senator nie kryje oburzenia: "Jak zwykle prymitywnie manipuluje"^Media Watch^2021-02-02 12:13:49.490317+01:00^https://wpolityce.pl/media/537436-senator-karczewski-oskarza-fakt-o-manipulacje^Senator Stanisław Karczewski skrytykował działania „Faktu”. W ocenie polityka tabloid zmanipulował jego wypowiedź, która padła na antenie Radia Zet w poniedziałek. CZYTAJ TAKŻE: — Szczere wyznanie Karczewskiego: „Byłem przy kilku aborcjach i widziałem, jak traumatyczny jest to zabieg. To coś potwornego” — Powiało grozą… Kosiniak-Kamysz: Jeśli rząd w tym tygodniu nie otworzy gospodarki, to wystąpimy z pozwem zbiorowym — Premier przedstawił założenia „Nowego Ładu”! Nie wykluczył dalszego „luzowania” obostrzeń: W tym tygodniu chcemy przedstawić zasady Od 1 lutego sklepy w galeriach handlowych są otwarte, nie ma już godzin dla seniorów. W palcówkach handlowych nadal obowiązuje limit osób, wymóg noszenia maseczek i zachowania dystansu w placówkach handlowych. Wciąż zamknięte pozostają inne branże, w tym gastronomia i siłownie.  O sytuację senator został zapytany na antenie Radia Zet. Jeśli mamy na jednej szali życie, a na drugiej bankructwo, jeśli miałbym zbankrutować, to wolałbym zbankrutować, ale uratować czyjeś życie ludzkie. A tutaj mówimy o życiu naprawdę wielu ludzi  — tłumaczył senator PiS. Słowa polityka wykorzystał „Fakt”, który na pierwszej stronie napisał o „bezczelności i arogancji”. Syty senator do pracujących na swoim Polaków: Wolałbym zbankrutować niż otwierać teraz biznes. Stanisław Karczewski na Twitterze odniósł się do działań tabloidu. Fakt jak zwykle prymitywnie manipuluje. A fakty są takie: Dla mnie - człowieka, lekarza, polityka - życie ludzkie jest i pozostanie najwyższą wartością. Zawsze będę walczył o życie, a „Fakt” i inni mu podobni o biznes. Swój biznes… — napisał senator.
