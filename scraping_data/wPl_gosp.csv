Title^Author^Date^Link^Content
Minister Rolnictwa na konferencji "Europa Karpat": Gospodarstwa rodzinne są podstawą rozwoju rolnictwa. Mają duży potencjał^Zespół wPolityce.pl^2021-02-28 15:24:06.880455+01:00^https://wpolityce.pl/gospodarka/541127-puda-gospodarstwa-rodzinne-sa-podstawa-rozwoju-rolnictwa^Gospodarstwa rodzinne mają duży potencjał, mogą one zaopatrywać lokalne rynki w żywność wyprodukowaną w zgodzie z ochroną środowiska - powiedział w niedzielę podczas wideokonferencji „Europa Karpat” minister rolnictwa Grzegorz Puda. CZYTAJ TAKŻE: — Minister Szczerski na wideokonferencji „Europa Karpat”: Pokazaliśmy, że jesteśmy w stanie sami się organizować w tej części Europy — Konferencja Europa Karpat. Terlecki wskazuje najważniejsze wyzwania dla UE: Unijne instytucje stawiają nasze państwa w roli obserwatora Panel poświęcony był rolnictwu w kontekście realizacji nowej przyszłej Wspólnej Polityki Rolnej, które nakierowana jest na ochronę środowiska i klimatu. Te zadania będą realizowane poprzez unijne strategie” „Zielony Ład”, „Bioróżnorodność” i „Od pola do stołu”. W panelu wzięli udział przedstawiciele państw Europy środkowo-Wschodniej: Litwy, Czech i Słowacji, Polski oraz unijny komisarz ds. rolnictwa Janusz Wojciechowski. Jak mówił Puda, według ogłoszonego w 2014 r. raportu Organizacji ONZ ds. Wyżywienia i Rolnictwa (FAO), gospodarstwa rodzinne dostarczają światu ponad 80 proc. żywości wykorzystując ok. 75 proc. gruntów. Zdaniem ekspertów FAO, tylko gospodarstwo rodzinne jest w stanie sprostać wyzwaniu coraz większej produkcji żywności przy kurczących się zasobach gruntów uprawnych i wody. Zdaniem ministra, aby sprostać temu wyzwaniu gospodarstwa te muszą mieć równy dostęp do nowoczesnej agrotechniki i nowoczesnego rozwijającego się rynku. Gospodarstwa rodzinne to małe, średnie gospodarstwa o kapitale zrównoważonym, ich duża samowystarczalność i mała zależność od zewnętrznych dostawców powoduje, że są one gwarantem dostarczania nieprzetworzonej i naturalnej, wysokiej jakości żywności — zaznaczył Puda. Polski minister zauważył, że rolnictwo rodzinne stanowi część ekosystemu poprzez połączenie produkcji zwierzęcej i roślinnej. Wytwarza się w nich obornik, który jest nawozem dla produkcji roślinnej, dzięki czemu ograniczona jest potrzeba nawożenia chemicznego i mineralnego. Minister zwrócił uwagę, że stopniowe przejmowanie lokalnego rynku żywności przez duże globalne koncerny powoduje, że lokalni rolnicy tracą naturalny rynek zbytu, który stanowił podstawę ich funkcjonowania i bezpieczeństwa. Ponadto funkcjonowanie małych gospodarstw zapobiega wyludnianiu się obszarów wiejskich. Podkreślił też, że możliwość zbytu produktów na rynkach lokalnych to skrócenie łańcuchów dostaw, zmniejszenie przewożenia żywności i tym samym lepsze ceny dla rolników i konsumentów. Element globalizacji był elementem pościgu za czymś, czego nie udało się dogonić. Jest to droga donikąd — podsumował Puda. Przedstawiciel Czech Aleksander Vondra zabierając głos w dyskusji powiedział, że czeski rząd, na czele którego stoi Andrej Babisz, chce chronić własną produkcję spożywczą i czeskie supermarkety, a obywateli - jak twierdzi - będzie bronił przed tanią, niskiej jakości żywnością z Polski. Nie mam nic przeciwko importowaniu wysokiej jakości polskiej żywności, natomiast obawiam się, że strona polska wprowadzi jakieś środki odwetowe — skomentował czeski polityk. W styczniu br. posłowie Izby Poselskiej czeskiego parlamentu znowelizowali przepisy ustawy o produktach spożywczych i wyrobach tytoniowych. Zakłada ona, że sklepy o powierzchni ponad 400 m kw. będą musiały od 2022 r. oferować co najmniej 55 proc. towarów wyprodukowanych w Czechach. W 2028 roku wskaźnik ten ma wynieść co najmniej 73 proc. Nie ma zgody Polski na taki protekcjonizm. Wchodząc do UE umawialiśmy się na wspólny rynek, działania, które są zaproponowane przez grupę parlamentarzystów, są to działania, które nie będą proponowały lepszej współpracy. Naszym zdaniem, dużo lepszym kierunkiem jest zachęcanie własnych obywateli, tak jak my to robimy w Polsce, do kupowanie lokalnych produktów — skomentował Puda. Komisarz Wojciechowski podsumowując dyskusje podkreślił, że była ona konstruktywna, widać, że każdy z krajów podchodzi do unijnych reform dotyczących rolnictwa i ochrony środowiska w sposób nieco inny, ale żaden z krajów nie odrzuca idei „Zielonego Ładu”. Zdaniem komisarza, właśnie zróżnicowanie rolnictwa jest siłą UE. Jak mówił, w pracach nad nowymi rozwiązaniami dot. WPR powinno być sprawiedliwe podejście do redukcji np. emisji gazów cieplarnianych - tam, gdzie się ich wytwarza więcej, tam redukcja powinna być większa, ale - jak dodał - dyskusja w tej sprawie będzie trudna. Wojciechowski tłumaczył, że zmiana podejście rolników do ochrony środowiska będzie odbywała się nie poprzez nakazy, ale zachęcanie do takich działań np. poprzez proponowanie innych metod produkcji. Odnosząc się do wypowiedzi Pudy i Vondry, komisarz powiedział, „że skrócenie łańcucha dostaw nie można mylić z protekcjonalizmem. I wszystkie tego typu działania, że nie będziemy przyjmować towarów z innych krajów czy regionów, albo też wyznaczamy procentowe pułapy jest absolutnie złą drogą”.  wkt/PAP
Premier: Zjednoczona Prawica stoi przed historycznym wyzwaniem. Możemy wyprowadzić Polskę z największego kryzysu po 1989 r.^Zespół wPolityce.pl^2021-02-28 09:47:28.345396+01:00^https://wpolityce.pl/gospodarka/541084-premier-zp-stoi-przed-historycznym-wyzwaniem^Krajowy Plan Odbudowy to plan odbudowy po kryzysie i jednocześnie przebudowy polskiej gospodarki. Kryzys COVID-19 to gigantyczny wstrząs, ale i lekcja, z której musimy skorzystać, jeśli chcemy, by lukę rozwojową między Polską i Zachodem ostatecznie zlikwidować – powiedział PAP premier Mateusz Morawiecki. CZYTAJ RÓWNIEŻ: Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła PAP: Krajowy Plan Odbudowy, który zaprezentował Pan w piątek, to podstawa do otrzymania środków unijnych w ramach walki z efektami pandemii COVID-19. Do Polski, do końca 2026 r. ma wpłynąć z tego tytułu 23,9 mld euro w postaci bezzwrotnych dotacji oraz 34,2 mld euro w formie pożyczek. Czy nasze tarcze (finansowe, antykryzysowe) są w jakikolwiek sposób uzależnione od tych środków? Mateusz Morawiecki: Krajowy Plan Odbudowy i tarcze antykryzysowe to dwa zupełnie odmienne instrumenty, choć ich wspólnym celem jest zabezpieczenie przedsiębiorców i pracowników w czasie kryzysu. KPO to nasz plan zagospodarowania środków, które wynegocjowaliśmy w budżecie unijnym w lipcu. Tarcze antykryzysowe działają od początku kryzysu, od blisko roku, i dobrze, że nie czekaliśmy na środki unijne, bo one do chwili obecnej w żadnym kraju członkowskim nie zostały jeszcze uruchomione. Pomyślmy, co by się zdarzyło, gdybyśmy mieli polegać tylko na środkach unijnych. Kiedy walczyliśmy o środki unijne, pieniądze z tarcz antykryzysowych już były na kontach polskich firm. Środki do wykorzystania w ramach KPO są niezwykle ważne, ale gdybyśmy jako państwo nie zadziałali tak szybko, jak to zrobiliśmy, to mogłoby się okazać, że dziś nie byłoby już czego odbudowywać. Kryzys COVID-19 pokazał dobitnie ogromną rolę państwa, jako najważniejszej osłony dla przedsiębiorców i pracowników. UE jako całość dysponuje oczywiście większymi możliwościami działania, ale nie jest w stanie zareagować wystarczająco szybko. Tarcze antykryzysowe pozwoliły nam przetrwać najcięższy czas i zrobiły to naprawdę skutecznie. W końcu to nie przypadek, że Polska gospodarka na tle całej Europy wygląda dziś tak dobrze. Mamy jeden z najniższych spadków PKB w całej UE, tak samo jest, jeśli chodzi o poziom bezrobocia. Kryzys nie podmył fundamentów polskiej gospodarki, dlatego dziś możemy planować odbudowę z wykorzystaniem środków z KPO. Kiedy te środki zostaną uruchomione? Zaczynamy szerokie konsultacje tego planu, bo chcemy, żeby pod finalną wersją mogła się podpisać każda gmina w Polsce. Na złożenie KPO do Komisji Europejskiej mamy czas do końca kwietnia i chcemy go wykorzystać jak najlepiej. Pierwsze inwestycje powinny zostać uruchomione jeszcze w tym roku. KPO opiera się na pięciu filarach, które z nich są najważniejsze? Pierwszym filarem, którym Pan wymienił podczas ogłaszania planu, była odbudowa konkurencyjności polskiej gospodarki. Czy taką kolejność można uznać za wskazówkę? W KPO nie ma elementów ważniejszych i mniej ważnych. To części układanki, w której realizacja jednych celów będzie wspomagać realizację innych. Dla przykładu: inwestycje o wartości ponad 6 mld zł w powszechny dostęp do szybkiego internetu automatycznie przełożą się na lepszy dostęp do coraz bardziej scyfryzowanej służby zdrowia i stworzą bazę do inwestowania kolejnych 5 mld zł w cyfryzację kolejnych usług publicznych i edukacji. Zainwestowane środki wywołają reakcję łańcuchową – inwestycje pociągną za sobą kolejne inwestycje. Założenia KPO sprawiają, że jest to plan odbudowy po kryzysie i jednocześnie przebudowy polskiej gospodarki. Nadal chcemy wzmacniać gospodarkę osłabioną w trakcie kryzysu, ale musimy jednocześnie myśleć o wyzwaniach, jakie czekają nas w perspektywie 5, 10 lat. Wzrost produktywności i konkurencyjności polskiej gospodarki to klucz do skoku cywilizacyjnego na miarę ambicji Polaków. Kryzys COVID-19 to gigantyczny wstrząs, ale i lekcja, z której musimy skorzystać, jeśli chcemy, by lukę rozwojową między Polską i Zachodem ostatecznie zlikwidować. Trzeba też podkreślić, że rozwiązania zawarte w KPO będą dla Polski o tyle łatwiejsze do zastosowania, że wpisują się w logikę rozwoju, którą przyjęliśmy już w Planie na rzecz Odpowiedzialnego Rozwoju. To nie jest rewolucja, ale ewolucja, kontynuacja kierunku, który Zjednoczona Prawica obrała już 5 lat temu. Przygotowanie Krajowego Planu Odbudowy wynika z Europejskiego Instrumentu Odbudowy i Odporności (Recovery and Resilience Facility - RRF), który przewiduje 750 mld euro pomocy dla państw członkowskich Unii Europejskiej. Czy w tym instrumencie zawarte są zapisy, dotyczące w produkcji szczepionek na COVID-19? Ściśle rzecz biorąc wartość RRF to ok. 670 mld EUR, a 750 mld EUR to budżet instrumentu NextGenEU, którego RRF jest częścią. Ale myślę, że niezależnie od skomplikowanego nazewnictwa ważne, żeby te pieniądze posłużyły nam jak najlepiej. Europejski Instrument Odbudowy i Odporności jest po to, aby Europa, w tym Polska, stały się - by użyć określenia bardzo popularnego teraz ekonomisty, Nassima Nicholasa Taleba - antykruche. Jak sama nazwa wskazuje – chodzi o zwiększenie odporności państwa na przyszłe kryzysy, zarówno w wymiarze gospodarczym jak i zdrowotnym. W związku z tym w ramach KPO byłoby możliwe sfinansowanie budowy fabryki szczepionek. To wpisuje się także w zasadniczy cel KPO, czyli zwiększenie udziału nowoczesnych technologii w budowaniu odporności państwa polskiego. Odbudowa siły polskich firm farmaceutycznych to jeden z priorytetów na najbliższe lata. Zwłaszcza na początku epidemii widzieliśmy, w jakiej pułapce znalazła się niemal cała Europa ze względu na outsourcing produkcji leków czy wyrobów medycznych do państw azjatyckich. Tego błędu w przyszłości nie możemy powielać. Opóźnienia i problemy z dostawą szczepionek stwarzają ryzyko dla pełnej odbudowy i szybkiego powrotu do normalności – powiedział Pan na piątkowym wideoszczycie UE. Jak został odebrany list szefów rządu Polski, Belgii, Danii, Hiszpanii oraz prezydent Litwy w tej sprawie, którego był Pan inicjatorem? Zaproponowaliście w nim, by firmy farmaceutyczne, które opracowały szczepionki, podzieliły się patentami z innymi firmami, które mogą szybko rozpocząć produkcję. W liście pięciu państw skierowanym do Przewodniczącego Rady Europejskiej Charlesa Michela podkreśliliśmy konieczność uniezależnienia europejskiego sektora zdrowia od państw trzecich. Bezpieczeństwo europejskich obywateli jest dziś w rękach europejskich liderów, a tymczasem sama UE stała się zakładniczką firm farmaceutycznych. W tym momencie czekamy na zwiększenie dostaw szczepionek. Unia zapłaciła firmom farmaceutycznym ponad 2,7 mld euro, żeby przyspieszyć wynalezienie szczepionek. Firmy na tym skorzystały, ale nie wywiązują się ze swoich zobowiązań. Dlatego oczekujemy bardziej zdecydowanych działań ze strony Rady Europejskiej. Konieczne jest zainwestowanie w budowę fabryk lub linii produkcyjnych. Jesteśmy na to przygotowani. Szansa na przyspieszenie dostaw szczepionek jest realna, ale tylko jeśli podejmiemy zdecydowane działania. Polskie firmy również chcą zaangażować się w proces wytwarzania szczepionki. Jarosław Kaczyński w wywiadzie dla PAP powiedział, że dobrze się bronimy przed kryzysem covidowym, a dzięki bardzo dużym środkom z Unii Europejskiej mamy szansę pchnąć Polskę mocno do przodu w ciągu najbliższych lat. Jego zdaniem, kluczem do tego jest Polski Nowy Ład. Jakie warunki powinny być spełnione, żeby wprowadzić ten projekt w życie? Warunek pierwszy i podstawowy to zduszenie epidemii. To nie oznacza, że myślenie o przyszłości mamy odkładać na później. Ale dopóki nie uporamy się z COVID-19 każdy plan będzie obarczony gigantycznym ryzykiem. Krajowy Plan Odbudowy jest prologiem Polskiego Nowego Ładu, który będzie kompleksowym planem rozwoju dla Polski po koronawirusie. Pracujemy nad nimi intensywnie od wielu tygodni. Polska potrzebuje programu, który będzie trampoliną odbicia gospodarczego i dźwignią wzrostu. Chcemy w najbliższych latach mocno zainwestować we wzrost produktywności i konkurencyjności polskiej gospodarki – to pozwoli kontynuować budowę polskiego modelu państwa dobrobytu. Choć może trafniej byłoby mówić o modelu dynamicznego rozwoju. Rozwoju, który będzie miał przełożenie na wyższą jakość życia milionów Polaków, na lepszą służbę zdrowia, sprawniejszy transport czy cyfryzację kolejnych usług publicznych. Do tak kompleksowych działań potrzebujemy jedności naszego obozu politycznego. To dość ogólna zapowiedź. Czy mógłby Pan, przynajmniej częściowo, nakreślić na czym w Nowym Ładzie miałaby polegać przebudowa na przykład systemu podatkowego czy ochrony zdrowia w Polsce? Można powiedzieć, że KPO i Polski Nowy Ład są ze sobą komplementarne, choć oczywiście skala PNŁ jest większa i wykracza poza zadania, które określają KPO. Mogę zapewnić, że obie wymienione sfery – niższe i bardziej sprawiedliwe podatki oraz większa dostępność i lepsza jakość ochrony zdrowia – są filarami PNŁ. Proponowane przez nas rozwiązania stworzą warunki do takiego przemodelowania systemu podatkowego i systemu ochrony zdrowia, które w krótkim czasie zbliży Polskę do poziomu najbardziej rozwiniętych państw europejskich. To będzie ogromna zmiana jakościowa. I na koniec pytanie, które zadaliśmy także Jarosławowi Kaczyńskiemu: jak Pan widzi przyszłość Zjednoczonej Prawicy? Zjednoczona Prawica stoi dziś przed historycznym wyzwaniem. Dzięki solidarnej i mądrej polityce możemy wyprowadzić Polskę z największego kryzysu gospodarczego i społecznego od czasów zmian po 1989 r. To jest rzadki moment, w którym w naszych rękach spoczywa odpowiedzialność za losy Polski w perspektywie kilku dekad – zadanie, które wykracza poza logikę sporu politycznego, ograniczonego do rytmu kadencji parlamentarnych. Doskonale zdaje sobie z tego sprawę Prezes Jarosław Kaczyński, dlatego mogę podpisać się pod jego apelem o jedność naszego środowiska politycznego. Wielokrotnie w historii Polski mieliśmy takie momenty, w których partykularne interesy przeważały nad dobrem wspólnym. Każdy z tych momentów zapisał się w naszych dziejach fatalnie. Wierzę, że dziś potrafimy być mądrzejsi. Bo tu nie tylko chodzi o przyszłość obozu politycznego. Tu chodzi o dobrą przyszłość Polski. mly/PAP
NASZ WYWIAD. Arak ocenia KPO: Potrzebujemy tego dokumentu. Potencjał jest tak naprawdę u nas, a nie tylko w innych krajach^Zespół wPolityce.pl^2021-02-27 21:37:36.607368+01:00^https://wpolityce.pl/gospodarka/541030-arak-potencjal-jest-tak-naprawde-u-nas-nie-tylko-u-innych^„Przede wszystkim, jak wszystkie kraje Europy dotknięte przez pandemię potrzebujemy tego dokumentu. Swoje plany już przedstawiły m.in. Chorwacja, Francja, czy Słowenia. Najważniejsze, żeby był on relatywnie szybko przyjęty przez rząd, a potem zaakceptowany przez Komisję Europejską. Wszystko po to, aby na przełomie 2021 i 2022 roku wzrost gospodarczy Polski zaczął wyraźnie przyspieszać – nawet o 0,5 pkt. proc. PKB” - mówi portalowi wPolityce.pl Piotr Arak, analityk społeczno-gospodarczy, dyrektor Polskiego Instytutu Ekonomicznego. CZYTAJ RÓWNIEŻ: -Premier Morawiecki: „Czeka nas wielkie zadanie odbudowy polskiej gospodarki”. SPRAWDŹ pięć filarów ważnego programu! -Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła -Ważna decyzja rządu! Minister Niedzielski: Blisko 20 miliardów złotych będzie przeznaczone na odbudowę sektora medycznego Jak Pan ocenia zaprezentowany przez premiera Mateusza Morawieckiego Krajowy Plan Odbudowy? Piotr Arak: Przede wszystkim, jak wszystkie kraje Europy dotknięte przez pandemię potrzebujemy tego dokumentu. Swoje plany już przedstawiły m.in. Chorwacja, Francja, czy Słowenia. Najważniejsze, żeby był on relatywnie szybko przyjęty przez rząd, a potem zaakceptowany przez Komisję Europejską. Wszystko po to, aby na przełomie 2021 i 2022 roku wzrost gospodarczy Polski zaczął wyraźnie przyspieszać – nawet o 0,5 pkt. proc. PKB. W KPO najpilniejsza jest realizacja projektów infrastrukturalnych, choć projekty sektorowe jak np. cyfryzacja usług medycznych jest również bardzo istotna. W przypadku transformacji energetycznej ważne jest zwiększenie potencjału elektromobilności, czy też wykorzystania farm wiatrowych. Ważne jest żeby najpierw realizować projekty, które są ze środków bezzwrotnych z Komisji Europejskiej, a dopiero w  drugim etapie, żeby były realizowane te projekty, które mają charakter zwrotny. Może się bowiem okazać, że części projektów najzwyczajniej w świecie nie chcemy realizować, bo każdy projekt musi być związany z jakiegoś rodzaju reformą w obszarze zaakceptowanym przez KE. Mała jest jednak szansa byśmy uzyskali kredyt na tych samych warunkach, bo realnie będzie to ujemne oprocentowanie do spłaty przez kilkadziesiąt lat.  Najważniejsze, że Krajowy Program Odbudowy oznacza przeszło 108 mld zł, które w perspektywie kilku lat muszą być wydane w Polsce w kilku istotnych segmentach gospodarki, a potencjalnie tych środków może być nawet 250 mld zł m.in. na transformację energetyczną. Jak ocenia Pan priorytety przyjęte w Krajowym Planie Odbudowy? Czy one rzeczywiście zostały dobrane w sposób właściwy? Czy tej transformacji energetycznej w kierunku „zielonej” gospodarki nie należałoby jednak trochę odłożyć w czasie ze względu na pandemię? To jest argument, który bardzo często pojawia się w dyskusji, to znaczy czy pandemia była katalizatorem do tego, żeby przyspieszyć proces transformacji energetycznej, czy jednak spowolniła cały proces. Plany reformatorskie w różnych krajach europejskich np. Czechach przeczą jednak tej tezie. To oznacza, że pandemia jest raczej katalizatorem szybszej zmiany w tym obszarze. Adaptacja do zmian klimatycznych w Europie Środkowej będzie przebiegała szybciej. Bardzo wiele różnych środowisk, np. inwestorzy przygląda się planom reform, które będą realizowane po koronakryzysie po to, żeby one zawierały w sobie projekty, które realnie zmieniają miks energetyczny, albo chociaż dostosowują gospodarkę, kierując ją w tory bardziej „zielone”, bardziej odnawialne. To jest coś, co też musimy brać pod uwagę. Prawie 30 mld z bezzwrotnych środków może bezpośrednio trafić do modernizującego się sektora energetycznego, ale tych pieniędzy patrząc na każdy z filarów będzie więcej – same farmy wiatrowe w KPO to 35 mld zł. To jest akurat szansa, z której trzeba skorzystać po to, żeby tę transformację w Polsce przeprowadzić na polskich warunkach i w sposób sprawiedliwy. Rozumiem, że w krajach zachodnich transformacja energetyczna przyspieszyła. Z tym, że kraje zachodnie dysponują technologiami, które my de facto będziemy musieli zakupić. Istnieje więc obawa, że w naszym przypadku ta transformacja będzie dużo bardziej problematyczna. Ona będzie o wiele bardziej problematyczna, ponieważ jesteśmy krajem, któremu bardzo trudno będzie zrealizować cel neutralności klimatycznej do 2050 roku - według szacunków Polskiego Instytutu Ekonomicznego z zeszłego roku dojście do celu neutralności klimatycznej w tym czasie jest dla Polski praktycznie niemożliwe. Jesteśmy w stanie go osiągnąć dopiero około 2056-2062 roku i to jest i tak szybszy okres adaptacji niż w innych krajach europejskich. To nie oznacza jednak, że możemy dostosowywać w naszym tempie ten miks energetyczny i strukturę energetyki do tego, żeby iść w tym kierunku. Najważniejsze jest to, że zmniejszenie emisyjności energetyki jest jedynym kierunkiem transformacji polskiej energetyki i co do tego zgadzają się wszystkie grupy społeczne związane z tym obszarem, również górnicy. Dyskusyjne jest jedynie tempo, w którym będziemy dążyć do celu neutralności w Polsce i jakimi metodami.  Drugi ważny obszar energetyki to dążenie do wykorzystywania polskiego potencjału produkcyjnego, polskich przedsiębiorstw i polskich inżynierów do tego, żeby wykorzystywać czy to odnawialne źródła energii, czy, jeżeli przyjdzie do budowy elektrowni atomowej, to siłownię jądrową, a nie tylko polegać na tym, co może być zakupione z innych krajów, zwłaszcza z Europy Zachodniej. Polska ma również swój potencjał energetyczny i projekty infrastrukturalne muszą to uwzględniać chociażby wykorzystanie wodoru, którego Polska jest producentem, czy wykorzystanie potencjału rodzącego się w eletromobilności w naszym kraju. Polska jest największym w Europie eksporterem autobusów elektrycznych i największym eksporterem baterii elektrycznych do Niemiec. Do 2025 roku po świecie będą jeździć miliony samochodów elektrycznych, z bateriami pochodzącymi z Polski. To sprawia, że ten potencjał jest tak naprawdę u nas, a nie tylko w innych krajach. Dziękuję za rozmowę. Rozmawiała Anna Wiejak
Plan Budki? Prof. Krysiak: Żaden ekonomista PO nie odważył się wypowiadać. Uznali, że nie można tego nazwać planem odbudowy?^Zespół wPolityce.pl^2021-02-27 20:03:55.850977+01:00^https://wpolityce.pl/gospodarka/541034-plan-odbudowy-autorstwa-po-prof-krysiak-nie-ma-strategii^„Prezentacja planu PO została dokonana przez osoby, które nie są ekonomistami, mówiąc delikatnie, już nie oceniając kwalifikacji. Dziwne jest, że nie zaprezentował tych spraw pan prof. Andrzej Rzońca, ekonomista PO. Z tego może wynikać, że po prostu nie ma wsparcia ekonomistów. Nie ma planu, nie ma programu, a zatem ktokolwiek z ekonomistów ze strony PO, poproszony nie odważył się wypowiadać, bo to pewnie oznacza, że ekonomiści tam traktują to wystąpienie i te propozycje jako rzeczy, które nie zasługują na miano czegoś, co by można określić mianem jakiegoś planu odbudowy” - ocenił w rozmowie z portalem wPolityce.pl plan odbudowy autorstwa PO prof. Zbigniew Krysiak, ekonomista, wykładowca SGH.  CZYTAJ RÓWNIEŻ: -Premier Morawiecki: „Czeka nas wielkie zadanie odbudowy polskiej gospodarki”. SPRAWDŹ pięć filarów ważnego programu! -Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła Konfrontacja z programem przedstawionym przez premiera Mateusza Morawieckiego wypada nokautująco dla Platformy Obywatelskiej, bo to, co zaprezentował pan premier Morawiecki to jest rzeczywiście Krajowy Plan Odbudowy — ocenił prof. Krysiak zauważając, iż KPO „pokazuje sektory, kwoty, pokazuje uzasadnienie, wynikanie z problemów, jakie są w pandemii, wnioski z pandemii”.  Jest tu kontekst połączenia z układem konkurencyjnym czyli wzrostu konkurencyjności w układzie europejskim i światowym. Jest połączenie ze strategią Trójmorza. Jest pokazane z tym procesem transformacji energetycznej, która jest ważna z dwóch perspektyw. Pierwsza to cały układ europejski i światowy, który do tego zmierza, a z drugiej strony kwestia pozyskiwania tańszych źródeł energii, niższych kosztów produkcji, a w efekcie wzrostu innowacyjności i wysokich technologii, a tym samym efektywniejszej gospodarki — wyliczał ekonomista podkreślając, iż „to wszystko w zestawieniu z tym, co prezentuje PO, to po stronie opozycji nie ma żadnego planu, żadnej strategii”.  Są wymienione jakieś elementy. Na przykład pokazanie zmniejszenia podatków dla wybranych branż do 5 proc. jest niespójne z logiką tego podatku i z ekonomią. Podatek VAT dotyczy konkretnych dóbr i usług, a nie jest to podatek sektorowy, czy też podatek, który, tak jak podatek dochodowy, dotyczy określonych przedsiębiorstw czy grup przedsiębiorstw i tam można to uzależniać branżowo w zależności od potrzeby wzrostu efektywności całej gospodarki jako takiej. Tutaj podatek VAT dotyczy konkretnej usługi i wtedy jeżeli z daną, „zwolnioną” branżą współpracuje inna branża, czy inna firma z innej branży, to tamta druga strona byłaby niezwolniona z tego podatku, a ta byłaby zwolniona. To w ogóle nie trzyma się logiki. Ten instrument tak nie działa. Poza tym zmniejszenie podatku VAT może oddziaływać nie na samą branżę czy firmę, tylko oddziałuje na układ konsumentów czyli może oddziaływać ewentualnie na kwestie popytowe. Nie będzie mechanizmem, który oddziałuje na rozwój przedsiębiorstwa, jak inwestycje czy ulgi podatkowe podatku dochodowego, albo kwestie wsparcia dotyczącego na przykład pomocy w finansowaniu badań i rozwoju czy tworzenia ulg inwestycyjnych w przypadku technologii w dziedzinie robotyki — wyjaśniał prof. Krysiak. Ocenił, że „to są dwa różne światy - ten świat pana premiera Morawieckiego przy PO”. PO nie ma naprawdę żadnego planu. Poza tym projekt PO jest wewnętrznie niespójny. Podatek Belki chcą znieść, a Belka jest można powiedzieć w tym całym ugrupowaniu Koalicji Obywatelskiej. Otoczenie nie wie, o co tutaj chodzi. Jedni walczą z drugimi i to wszystko jest wewnętrznie sprzeczne. Poza tym prezentacja została dokonana przez osoby, które nie są ekonomistami, mówiąc delikatnie, już nie oceniając kwalifikacji. Dziwne jest, że nie zaprezentował tych spraw pan prof. Andrzej Rzońca, ekonomista PO. Z tego może wynikać, że po prostu nie ma wsparcia ekonomistów. Nie ma planu, nie ma programu, a zatem ktokolwiek z ekonomistów ze strony PO, poproszony nie odważył się wypowiadać, bo to pewnie oznacza, że ekonomiści tam traktują to wystąpienie i te propozycje jako rzeczy, które nie zasługują na miano czegoś, co by można określić mianem jakiegoś planu odbudowy.  W ocenie prof. Krysiaka plan Mateusza Morawieckiego „na pewno skończy się sukcesem”. Wyjaśnił przy tym, że ten plan jeśli chodzi o finanse jest zależny od tego, w jakim tempie te finanse dotrą i na to bezpośrednio pan premier nie ma wpływu.  Mówimy tutaj o tych środkach w wysokości ok. 250 mld, które mają być w ramach aranżacji tych środków UE. To jest proces, który będzie się ciągnął do listopada z perspektywy procedur administracyjnych, ale dalej jest jeszcze kwestia parafowania przez parlamenty narodowe. W mojej opinii te środki z Unii mogą się więc pojawić dopiero w następnym roku — przewidywał. Ale dlaczego mówię, że ten plan na pewno się powiedzie? Ponieważ pan premier komunikuje, że nie będziemy czekali na środki z UE, tylko będziemy wykładali własne. W tym jest więc bardzo duży rozsądek, żeby już rozpoczynać te inwestycje. Do tych inwestycji – trzeba pamiętać – ta kwota 250 mld będzie obudowana środkami przedsiębiorstw. Czyli jeżeli założymy, że te 250 mld to jest kwota, która będzie brała udział w tzw. montażu finansowym i ona będzie stanowiła – załóżmy – do 40 proc. Oznacza to, że kolejne 60 proc. czyli kwota ok. 350 mld to będą środki, które będą wynikały w dłuższym terminie ze środków przedsiębiorstw nie tylko polskich, ale różnych zagranicznych inwestorów. Czyli skala tych inwestycji w gospodarce będzie znacznie większa i ten mechanizm, takie podejście, że już teraz będziemy angażowali nasze środki, jest rozsądną strategią. Ci wszyscy, którzy myślą, żeby czekać aż wpłyną te środki unijne powinni mieć świadomość, że takie podejście nie będzie dawało sukcesu — argumentował ekonomista. Pan premier jako dobry praktyk, ekonomista aranżuje to dobrze z perspektywy tych procesów inwestycyjnych i z tego powodu mogę powiedzieć, że to będzie miało sukces. Dlaczego to będzie jeszcze miało sukces? Bo to jest zakotwiczone w strategii i Wyszehradu i Trójmorza. A w Trójmorze wchodzą spore pieniądze amerykańskie. Jest już fundusz Trójmorza – potężny fundusz i tam będą też wchodziły środki naszych sąsiadów. Czyli ten montaż będzie tam zwielokrotniony. To jest właśnie myślenie o planie odbudowy, a nie tylko drobiazgi, które przedstawia PO, a które w zasadzie mają znaczenie marginalne i takiego wehikułu, który ma powiązania z Trójmorzem i ze światem nie posunie do przodu — podsumował. aw
Ależ populizm! Budka mówi o spadku obrotów w gastronomii "na skutek nieprzemyślanych decyzji rządzących". Zapomniał o pandemii?^Zespół wPolityce.pl^2021-02-27 11:25:51.626754+01:00^https://wpolityce.pl/gospodarka/540998-populizm-budka-oskarza-pis-o-spadek-obrotow-w-gastronomii^Platforma Obywatelska zorganizowała wydarzenia pt. „Recepta na kryzys”. Przewodniczący PO Borys Budka podczas niego narzekał m.in. na spadki obrotów w gastronomii. Oskarżył o to rządzących. Czy nie zauważył, że obecnie mamy III falę pandemii koronawirusa, a lokale gastronomiczne są zamknięte po to, by wirus nie rozprzestrzeniał się tak szybko?  Wykres, który pokazuję, jak bardzo na skutek nieprzemyślanych decyzji rządzących, mogą „obrywać” poszczególne branże. Zwróćcie Państwo na to – blisko 90 proc. spadku obrotu. Tak, to jest spadek obrotów w gastronomi, ale myli się ten, kto mówiłby, że to jest tylko jedna branża — mówił Borys Budka, prezentując wykres pokazujący spadki obrotów w gastronomii. Nie dodał, że powodem takiej sytuacji są restrykcje związane z pandemią koronawirusa, a podobne rozwiązania są stosowane na całym świecie.     autor: Facebook Platforma Obywatelska   Moi drodzy, często studenci, z którymi mam zajęcia, pytają mnie, jak to jest, że mówimy o PKB, wskaźnikach, wielkich gospodarczych planach, a zapominamy, że w centrum każdej gospodarki jest człowiek. Dlatego dzisiaj kończymy z mówieniem o suchych, budżetowych danych. Pokazujemy, że priorytetem państwa, powinien być człowiek — zaznaczył. Czyżby przewodniczący PO liczył, że Polacy nie zorientują się, dlaczego nastąpiły spadki obrotów w gastronomii? Niedawno PO oskarżała PiS o dużą liczbę zgonów z powodu pandemii COVID-19. Teraz z kolei szef PO najwyraźniej uważa za błąd zamknięcie restauracji z powodu chęci powstrzymania rozprzestrzeniania się koronawirusa. tkwl/Facebook Platforma Obywatelska
Akceptacja Planów Odbudowy niepewna ale w parlamentach tzw. krajów skąpców. Ich społeczeństwa nie chcą wspierać "utracjuszy"^Zbigniew Kuźmiuk^2021-02-27 09:13:31.511414+01:00^https://wpolityce.pl/gospodarka/540986-akceptacja-planow-odbudowy-niepewna-ale-w-krajach-skapcach^Wczoraj premier Morawiecki i towarzyszący mu ministrowie zajmujący się funduszami europejskimi, przedstawili Krajowy Plan Odbudowy (KPO) zawierający dziedziny i przedsięwzięcia, na które chcemy przeznaczyć do roku 2026 kwotę 58,1 mld euro. CZYTAJ RÓWNIEŻ: -PSL poprze Fundusz Odbudowy, ale stawia dwa warunki. Wspólna instytucja rządu i samorządu oraz podniesienie kwoty wolnej od podatku -Ruszają konsultacje Krajowego Planu Odbudowy. Pieniądze przeznaczone na prorozwojowe inwestycje. SPRAWDŹ SZCZEGÓŁY Na tę kwotę składa się prawie 24 mld euro bezzwrotnych dotacji i 34,2 mld euro ewentualnych pożyczek, które mają być wydatkowane w 5. filarach: transformację cyfrową; odporność i konkurencyjność gospodarki; dostępność i jakość systemu ochrony zdrowia; zielona i inteligentna mobilność; zielona energia i zmniejszanie energochłonności. A więc środki pochodzące z KPO zostaną zainwestowane w przedsięwzięcia z zakresu ochrony zdrowia, transformację w kierunku „zielonej” gospodarki, innowacyjne rozwiązania, przyjazny środowisku transport zbiorowy, a także rozwiązania cyfrowe w wielu dziedzinach naszego życia. Teraz przez ponad miesiąc, KPO będzie poddany szerokim konsultacjom społecznym i po uwzględnieniu ich ustaleń, zostanie przekazany do 30 kwietnia do Komisji i Rady Europejskiej, a obydwa te gremia będą go zatwierdzały, podobnie jak 26 Planów Odbudowy pozostałych krajów UE. W tej sprawie, a dokładnie w sprawie systemu tzw. zasobów własnych budżetu na lata 2021-2027 (czyli podatków na poziomie unijnym służących do obsługi Funduszu Odbudowy, który ma być utworzony w UE), będzie się wypowiadał także polski parlament. W związku z zapowiedzią Solidarnej Polski wchodzącej w skład Zjednoczonej Prawicy, że systemu zasobów własnych nie poprze, część mediów i polityków opozycyjnych wyraża obawy, czy polski parlament nie zablokuje powstania Funduszu Odbudowy na poziomie unijnym. Wydaje się, że takie niebezpieczeństwo w polskim parlamencie istnieje tylko teoretycznie, natomiast całkiem realne jest w  parlamentach tzw. krajów skąpców czyli Holandii, Austrii, Szwecji, Danii i Finlandii. Kraje te bowiem były głównymi przeciwnikami powołania Funduszu Odbudowy opartego o pożyczki dokonane przez Komisję Europejską w kwocie 750 mld euro podczas negocjacji tego projektu latem 2020 roku i dopiero po długich negocjacjach szefowie rządów tych krajów ostatecznie się na to zgodzili (otrzymując często od szefa Rady Michela i kanclerz Merkel -wtedy przewodniczącej prezydencji w UE, prezenty w postaci ulg w składce albo też dodatkowe środki w unijnym budżecie na lata 2021-2027). Negocjatorzy wykonali podczas rozmów wobec tych krajów i inny poważny gest polegający na wyraźnym zmniejszeniu części dotacyjnej tego Funduszu i powiększeniu jego części pożyczkowej. Z wyjściowej proporcji 500 mld euro dotacje, a 250 mld euro pożyczki, ostateczna wersja to 390 mld euro to dotacje (przy czym tak naprawdę tylko 312,5 mld euro to dotacje, ponieważ 77,5 mld euro automatycznie zasiliło programy zawarte w budżecie unijnym na lata 2021-2027), a pożyczki to 360 mld euro. Ale na to na co zgodzili się premierzy 5 rządów wymienionych wyżej krajów, wcale nie muszą się zgodzić parlamenty ich krajów, gdzie panuje przekonanie, że przy pomocy środków z Funduszu Odbudowy np. Włochy i Hiszpania (dwaj najwięksi beneficjenci tego Funduszu), będą spłacać wcześniej zaciągnięte długi. Taka sytuacja wprawdzie nie jest możliwa (jak wspomniałem Plany Odbudowy wszystkich 27 krajów będzie zatwierdzała Komisja i Rada) ale przekonania społeczne trudno będzie zmienić. Społeczeństwa krajów Północy, najbardziej zamożnych krajów UE, mimo tego, że te właśnie kraje są głównymi beneficjentami integracji europejskiej, są coraz mocniej przekonane, że wspierają „utracjuszy” z Południa i zdecydowanie się temu sprzeciwiają. Politycy w tych krajach, bardzo często podzielają te poglądy i stąd obawy jak będzie wyglądało głosowanie w parlamentach tych krajów w sprawie Funduszu Odbudowy. Testem jak wygląda poparcie dla idei Funduszu Odbudowy w tzw. krajach skąpcach, będą wybory parlamentarne w Holandii, które odbędą się już w połowie marca, nie jest w tej chwili jasne czy urzędujący premier Mark Rutte i stojąca za nim większość parlamentarna, utrzymają władzę w tym kraju.
Na jednej z ferm wykryto zakażenia norek wraz ze współistniejącym zakażeniem człowieka. Kto przeniósł koronawirusa?^Zespół wPolityce.pl^2021-02-26 22:03:18.133704+01:00^https://wpolityce.pl/gospodarka/540974-na-fermie-zakazone-norki-i-czlowiek-kto-przeniosl-wirusa^Na przebadanych dotychczas 18. fermach, na jednej z nich wykryto liczne zakażenia norek wraz ze współistniejącym zakażeniem człowieka - powiedział PAP szef resortu rolnictwa Grzegorz Puda. Dodał, że badania wykonano w imię nadrzędnego celu, jakim stała się ochrona zdrowia publicznego. Jak powiedziała PAP rzeczniczka WSSE w Gdańsku Anna Obuchowska, na obecnym etapie nie da się jednoznacznie stwierdzić, czy na fermie norek w Leźnie (Pomorskie) to człowiek zaraził wirusem norkę, czy też zwierzę zaraziło człowieka.  CZYTAJ RÓWNIEŻ: Trwa utylizacja stada norek, w którym wykryto koronawirusa. Główny Lekarz Weterynarii: Przepisy nie przewidują odszkodowania CZYTAJ TAKŻE: Resort rolnictwa informuje: Szczep wirusa SARS-CoV-2, który wykryto w Polsce u norek, może przenosić się na człowieka i odwrotnie Odnosząc się do zarzutu hodowców zwierząt futerkowych, że kontrole na fermach norek pod kontem Covid przeprowadzają osoby niezaszczepione, szef resortu rolnictwa powiedział, że na jego polecenie Inspekcja Weterynaryjna wykonała liczne kontrole na fermach norek, a Główny Lekarz Weterynarii wdrożył diagnostyczny program pilotażowy obejmujący badania tych zwierząt. Badania wykonane zostały w Państwowym Instytucie Weterynaryjnym - Państwowym Instytucie Badawczym w Puławach, następnie w imię nadrzędnego celu, jakim stała się ochrona zdrowia publicznego, na wniosek Głównego Lekarza Weterynarii, wdrożono trzy akty rozporządzenia ministra rolnictwa i rozwoju wsi regulujące prawnie całokształt działań w zakresie postępowania administracyjnego, wraz z katalogowaniem zakażeń SARS-CoV-2 u norek, badaniami urzędowymi i ewentualną likwidacją stad — wyjaśnił. Jak podkreślił, dotychczas badania wykonane na 18. fermach wykazały na jednej z nich liczne zakażenia norek wraz ze współistniejącym zakażeniem człowieka. Grzegorz Puda wskazał, że ministerstwo, poprzez podległe i nadzorowane jednostki, monitorowało i analizowało rozwój sytuacji epidemiologicznej w zakresie zakażeń SARS-CoV-2 i zachorowań na COVID 19 u ludzi w Europie w 2020 r. Szybkie rozprzestrzenianie się wirusa pomiędzy państwami i ciężki przebieg choroby wraz z wysokimi wskaźnikami śmiertelności u ludzi, a także z równoległymi dramatycznymi doniesieniami z Niderlandów i Danii związanymi ze stwierdzonymi zakażeniami u norek i ludzi oraz powstawanie niebezpiecznych mutacji na fermach sprawiły, że w Polsce zostały wdrożone zharmonizowane i proceduralne działania. Podkreślił, że Ministerstwo Rolnictwa i Rozwoju Wsi rekomenduje hodowcom norek wdrożenie najwyższych standardów w zakresie zabezpieczeń bioasekuracyjnych. Przedstawiciele kilku organizacji producentów zwierząt futerkowych, poinformowali w piątek na konferencji, że nie czekając na zaszczepienie lekarzy weterynarii oraz osób zatrudnionych w Inspekcji Weterynaryjnej, służby podległe Ministrowi Rolnictwa i Rozwoju Wsi decydują się na wchodzenie na fermy, na których są utrzymywane zwierzęta futerkowe. Jako organizacje hodowców i producentów zwierząt futerkowych wyrażamy stanowczy sprzeciw oraz ponawiamy apel o zaprzestanie wchodzenia na fermy zwierząt futerkowych do czasu uzyskania odporności przez osoby mające brać udział w monitorowaniu oraz zwalczaniu SARS-CoV-2 u norek — mówił na konferencji prezes Polskiego Związku Hodowców Zwierząt Futerkowych Daniel Chmielewski. Jak tłumaczył, hodowcy przestrzegają zasad bioasekuracji i nie zgadzają się, aby na teren ferm wchodziły osoby niezaszczepione, niebędące stałą obsługą zwierząt.  Wpuszczając osoby postronne na teren fermy ryzykujemy dobytkiem całego swojego życia — dodał. O pierwszym potwierdzonym przypadku zakażenia koronawirusem u norek na terenie Polski ministerstwo rolnictwa poinformowało w pierwszych dniach lutego. Zakażenie potwierdzono na fermie koło Kartuz (pomorskie); podjęto decyzję o likwidacji hodowli, która liczyła 5845 norek. Zgodnie z przepisami całe stado podlega likwidacji, a koszty dezynfekcji i utylizacji zwierząt ponosi Inspekcja Weterynaryjna. Ustawa o ochronie zdrowia zwierząt oraz zwalczaniu chorób zakaźnych zwierząt nie przewiduje odszkodowania za zabite norki. Osobom, którym nie przysługuje odszkodowanie, a przyczyniły się do szybkiej likwidacji choroby zakaźnej, wojewódzki lekarz weterynarii, na wniosek lekarza powiatowego, może przyznać nagrodę ze środków budżetowych. Przypadki koronawirusa potwierdzono wcześniej na fermach norek w innych europejskich państwach, m.in. w Szwecji, Grecji, Holandii, Danii, Francji, Hiszpanii i we Włoszech.  Na obecnym etapie nie da się jednoznacznie stwierdzić, czy na fermie norek w Leźnie (Pomorskie) to człowiek zaraził wirusem norkę, czy też zwierzę zaraziło człowieka. Nie znamy jeszcze odpowiedzi na pytania jak to było i kto, kogo zaraził - powiedziała PAP rzeczniczka WSSE w Gdańsku Anna Obuchowska. Na obecnym etapie nie da się jednoznacznie stwierdzić, czy to człowiek zaraził wirusem norkę, czy też zwierzę zaraziło człowieka. Nie znamy jeszcze odpowiedzi na pytania jak to było i kto, kogo zaraził. Trwają badania — poinformowała rzeczniczka Wojewódzkiej Stacji Sanitarno-Epidemiologicznej w Gdańsku, Anna Obuchowska.
Premier Morawiecki: "Czeka nas wielkie zadanie odbudowy polskiej gospodarki". SPRAWDŹ pięć filarów ważnego programu!^Zespół wPolityce.pl^2021-02-26 20:40:55.076251+01:00^https://wpolityce.pl/gospodarka/540963-morawiecki-czeka-nas-wielkie-zadanie-odbudowy-gospodarki^Za parę miesięcy, gdy narodowy program szczepień przeciw COVID-19 będzie już nas chronił, czeka nas wielkie zadanie odbudowy polskiej gospodarki; chcemy mądrze wykorzystać ten czas próby, a służyć ma temu nasz program Krajowego Planu Odbudowy - zaznaczył w piątkowym wpisie na Facebooku premier Mateusz Morawiecki. CZYTAJ RÓWNIEŻ: — Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła. SPRAWDŹ SZCZEGÓŁY — Ważna decyzja rządu! Minister Niedzielski: Blisko 20 miliardów złotych będzie przeznaczone na odbudowę sektora medycznego — Gigantyczna pomoc państwa w trakcie pandemii. „Przeznaczyliśmy ponad 312 mld zł, żeby ratować życie, miejsca pracy, przedsiębiorstwa” Szef rządu wskazał, że przed nami kilka kluczowych tygodni walki z pandemią, ale - podkreślił - na horyzoncie widać już kolejne wyzwania, do których się przygotowujemy. Za parę miesięcy, gdy narodowy program szczepień przeciw COVID-19 będzie już nas chronił, czeka nas wielkie zadanie odbudowy polskiej gospodarki. Chcemy mądrze wykorzystać ten czas próby, a służyć ma temu nasz program Krajowego Planu Odbudowy — napisał Morawiecki.
Czechy złożyły przeciwko Polsce pozew do TSUE! Rządowi w Pradze przeszkadza rozbudowa kopalni węgla brunatnego Turów^Zespół wPolityce.pl^2021-02-26 20:26:08.461927+01:00^https://wpolityce.pl/gospodarka/540960-czechy-zlozyly-przeciwko-polsce-pozew-do-tsue^Czechy złożyły w piątek pozew przeciwko Polsce do Trybunału Sprawiedliwości Unii Europejskiej w związku z rozszerzeniem kopalni węgla brunatnego Turów. Praga domaga się wstrzymania wydobycia w Turowie do czasu decyzji TSUE. CZYTAJ WIĘCEJ: NASZ WYWIAD. Walka nie tylko o budżet UE, ale również o Kopalnię i Elektrownię w Turowie. Zalewska: „Oczywiście jest nerwowo” Rząd Andreja Babisza, na wniosek ministerstw środowiska i spraw zagranicznych, wyraził w poniedziałek zgodę na złożenie skargi do TSU. Ministerstwo środowiska w komunikacie prasowym poinformowało, że Czechy zwróciły się do Trybunału o uwzględnienie wpływu wydobycia węgla w kopalni na mieszkańców terenów przygranicznych i rozpatrzenie wniosku w trybie przyspieszonym. Minister środowiska Czech Richard Brabec w komunikacie opublikowanym w piątek na stronach resortu stwierdził, że pozew jest niezbędny dla ochrony czeskich obywateli, ponieważ Polska nie spełniła postulatów Pragi związanych z ochroną środowiska. Minister zapowiedział też, że rozmowy z Polską będą kontynuowane, ale Czechy traktują obecne wydobycie w Turowie jako nielegalne. Trybunał Sprawiedliwości w Luksemburgu nie jest związany żadnymi terminami, więc nie wiemy, kiedy będzie orzekać. Biorąc pod uwagę powagę sytuacji, wierzymy, że nastąpi to jak najszybciej — napisał szef resortu. Vladislav Smrž, wiceminister środowiska, który reprezentuje resort w negocjacjach nie wykluczył porozumienia pozasądowego między Polską a Czechami. Kopalnia i elektrownia Turów należą do spółki PGE Górnictwo i Energetyka Konwencjonalna, będącego częścią PGE Polskiej Grupy Energetycznej. W 2020 r. polski minister klimatu i środowiska Michał Kurtyka przedłużył koncesję na wydobywanie w Turowie węgla brunatnego na kolejne sześć lat, do 2026 r. Turoszowski kompleks energetyczny odpowiada za 5 proc. krajowej produkcji energii elektrycznej i jest istotnym elementem krajowego systemu elektroenergetycznego, który ma wpływ na zapewnienie bezpieczeństwa energetycznego Polski oraz stabilne dostawy prądu do milionów gospodarstw domowych. Natychmiastowe zamknięcie Kompleksu Turów wygenerowałoby straty w wysokości 13,5 mld zł — podkreślała PGE w niedawnym komunikacie.
Gigantyczna pomoc państwa w trakcie pandemii. "Przeznaczyliśmy ponad 312 mld zł, żeby ratować życie, miejsca pracy, przedsiębiorstwa"^Zespół wPolityce.pl^2021-02-26 18:12:38.309181+01:00^https://wpolityce.pl/gospodarka/540945-gigantyczna-pomoc-panstwa-w-trakcie-pandemii^Przeznaczyliśmy ponad 312 mld zł, żeby ratować życie, miejsca pracy, przedsiębiorstwa w Polsce - powiedział w piątek minister finansów, funduszy i polityki regionalnej, Tadeusz Kościński podczas prezentacji KPO, który rząd przekazuje do konsultacji. CZYTAJ RÓWNIEŻ:  - Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła - Duże wsparcie dla małych i średnich firm hotelarskich oraz gastronomicznych. Prawie 3 mld zł z Tarczy Finansowej PFR 2.0 Kościński powiedział, że rok temu pewnie trudno było sobie wyobrazić, jaki efekt koronawirus będzie miał na polską gospodarkę, pewnie nie zdawaliśmy sobie sprawy, że przeżyjemy pierwszą recesję w nowoczesnej Polsce - recesję, jakiej nie widział świat w ciągu ostatnich stu lat. Dzięki dobrej współpracy rządu, nadzorcy rynków finansowych z bankiem centralnym, bardzo szybko, bo już (…) pierwszego kwietnia uruchomiliśmy pierwszą Tarczę antykryzysową i dwa tygodnie później kolejną Tarczę antykryzysową — przypomniał minister.  Dodał, że Polska była jednym z pierwszych krajów, który wystąpił z takim dużym pakietem w celu ratowania gospodarki. Przeznaczyliśmy ponad 312 mld zł, żeby ratować życie, żeby ratować miejsca pracy, żeby ratować przedsiębiorstwa w Polsce. Te odważne i szybkie decyzje są bardzo widoczne. Międzynarodowe instytucje finansowe wskazują na Polskę jako kraj, gdzie gospodarka najmniej się skurczyła w ostatnim roku ze wszystkich krajów Unii Europejskiej — podkreślił minister. Szef resortu finansów zauważył, że Komisja Europejska wskazuje, iż polska gospodarka w latach 2020-2022 będzie najlepiej i najszybciej rozwijającą się ze wszystkich krajów UE - średnia wzrostu dla Polski ma być 4,5 raza wyższa niż średnia dla całej Unii Europejskiej. Minister zaznaczył, że dzięki negocjacjom premiera Mateusza Morawieckiego do Polski trafi 770 mld zł, z czego z komponent Krajowy Plan Odbudowy wynosi 55 mld euro. Mamy nadzieję, że to pomoże Polsce nie tylko być prymusem i nasza gospodarka będzie najszybciej rosła w Unii do roku 2022 r., ale również na kolejne długie lata — powiedział minister finansów. Poinformował, że do KPO skierowano półtora tysiąca projektów, propozycji, co - jego zdaniem - da dobre podwaliny do stworzenia matrycy z KPO i na tej podstawie zbudowania dokumentu strategicznego, planu odbudowy Polski. Od dzisiaj zapraszamy wszystkich do konsultacji Krajowego Planu Odbudowy. Zapraszam wszystkich do zajrzenia na stronę kpo.gov.pl, gdzie od dziś będzie wywieszony plan odbudowy. Bardzo zachęcam do komentarzy, bo każdy głos jest dla nas bardzo, bardzo ważny — powiedział Kościński. Zapewnił, że wszystkie komentarze i propozycje będą bardzo wnikliwie rozważane. Inwestycje w morskie farmy wiatrowe, podnoszenie efektywności energetycznej, działania antysmogowe, czy promocja nisko i zeroemisyjnych środków transportu - m.in. takie działania zakłada KPO, o których w piątek poinformowała wiceminister, minister funduszy i polityki regionalnej Małgorzata Jarosińska-Jedynak. Jarosińska-Jedynak brała w piątek udział w konferencji inaugurującej konsultacje społeczne Krajowego Programu Odbudowy (KPO). Potrwają one do 2 kwietnia, a dokument ma zostać przekazany Komisji Europejskiej do 30 kwietnia. Wiceminister podkreśliła, że KPO zakłada inwestycje, które pozwolą dążyć do neutralności klimatycznej. Określają to dwa komponenty strategii - „zielona energia i zmniejszenie energochłonności ” oraz „inteligenta mobilność”. Odnosząc się do mobilności wiceminister podkreśliła, że sektor transportowy w Polsce generuje 93 proc. emisji gazów cieplarnianych do atmosfery. Dlatego też inwestycje przewidziane w tym filarze nakierowane będą m.in. na większe wykorzystanie przyjaznego dla środowiska transportu. W tym przypadku chodzi np. o kolej oraz nisko i zeroemisyjny transport publiczny w miastach - wskazała. Poinformowała, że w ramach „inteligentnej mobilności” środki mają również trafić na budowę obwodnic miast, tak by wyprowadzać ruch poza aglomeracje i tym samym poprawiać jakość powietrza w ośrodkach miejskich. Jarosińska-Jedynak dodała, że KPO przewiduje przeznaczenie co najmniej 37 proc. środków na inwestycje w zieloną energię oraz zmniejszenie energochłonności Polski. Wyjaśniła, że w ramach tego komponentu środki trafią m.in. na program antysmogowy „Czyste powietrze”. W jego ramach ma być podnoszona efektywność energetyczna nie tylko indywidualnych domów, lecz także szkół, czy przedsiębiorstw. Środki z „zielonej energii” mają również trafić na promocję paliw alternatywnych takich jak wodór czy biogaz. Ten drugi miałby być zdecydowanie szerzej wykorzystywany w gospodarce odpadowej i rolnictwie. Wiceminister dodała, że środki z KPO mają również trafić na promocję OZE wśród przedsiębiorców, czy na duże inwestycje jak offshore, czyli morskie farmy wiatrowe. Według Jarosińskiej-Jedynak z KPO na energetykę zostanie przeznaczonych „setki miliardów złotych”. Dodała, że celem KPO jest również „zrównoważone wykorzystanie środowiska naturalnego”, rozumiane m.in. przez przeznaczenie środków na adaptację do zmian klimatycznych. Inwestycje mają trafić zarówno do miast jak i na tereny niezurbanizowane i mają się przyczynić do zwiększenia odporności mieszkańców jak i gospodarki przed negatywnymi zmianami klimatu - wyśniła. Jarosińska-Jedynak poinformowała ponadto, że 20 proc. środków z KPO ma zostać przeznaczonych na cyfryzację, czyli budowę m.in. szybkich i bezpiecznych łączy internetowych. Przyznała, że inwestycje w sieć są nadal potrzebne, gdyż nie udało się jeszcze wyeliminować tzw. białych plam, czyli miejsc, gdzie nie ma dostępu do szybkiej sieci internetowej. mly/PAP
Ekonomiści alarmują: Nie pandemia a kryzys klimatyczny największym wyzwaniem dla gospodarki. Konsekwencje są nieuniknione^Zespół wPolityce.pl^2021-02-26 17:13:37.720220+01:00^https://wpolityce.pl/gospodarka/540935-kryzys-klimatyczny-najwiekszym-wyzwaniem-dla-gospodarki^Większym wyzwaniem dla światowej gospodarki niż pandemia będzie - zarówno w krótkiej, jak i w długiej perspektywie - kryzys klimatyczny - ocenili ekonomiści z Deloitte. Najmocniej skutki zmiany klimatu odczuje rolnictwo. CZYTAJ TAKŻE: -Cyrk ekoaktywistów przed Sejmem. Dziewczyna przykleiła się do drzwi, aby walczyć ze zmianami klimatu: „To jest czas na bunt” -Minister Kurtyka: Dobrze pojęty konserwatyzm polega na tym, że dbamy o nasze otoczenie, dbamy o środowisko, o to, co konsumujemy Jak wskazują ekonomiści firmy Deloitte, pandemia koronawirusa SARS-CoV-2 i wywołany nią kryzys zdrowotny oraz gospodarczy były w 2020 r. tematami budzącymi ogromne emocje w większości krajów, usuwając niejednokrotnie w cień inne palące problemy. Tymczasem katalog zagrożeń na najbliższe 10 lat opublikowany przez Światowe Forum Ekonomiczne w połowie stycznia 2021 r. nie pozostawia złudzeń – największe ryzyko dla świata zarówno w krótkiej, jak i w długiej perspektywie stanowią obecnie zmiany klimatyczne  — dodali. Co więcej, żadne państwo nie podejmuje jak do tej pory wystarczających wysiłków w celu ich spowolnienia, czego wymowną ilustracją jest fakt, że w rankingu efektywności polityki łagodzenia zmiany klimatu (Climate Change Performance Index – CCPI) trzy pierwsze pozycie pozostają puste  — ocenili. Eksperci Deloitte wskazują, że zgodnie z projekcjami aktualizowanymi cyklicznie przez Międzynarodowy Zespół do spraw Zmian Klimatu (Intergovernmental Panel on Climate Change – IPCC) niezależnie od tego, jaki scenariusz emisji będzie realizowany, efekty ocieplania się klimatu będą niemal identyczne do 2035 r. Oznacza to, że konsekwencje wynikające z wyemitowanych już gazów cieplarnianych są nieuniknione i - co więcej - dotyczą one w większym lub mniejszym stopniu wszystkich rodzajów działalności gospodarczej  — ocenili. Wskazali, że jednym z najbardziej oczywistych sektorów, który odczuje mocno skutki zmiany klimatu (np. w postaci coraz częstszych ekstremalnych zjawisk pogodowych) jest rolnictwo. Ostatecznie jednak zaburzenia w łańcuchach dostaw czy duże fale migracji dotkną wszystkie inne sektory. Brak odpowiedniego przygotowania na nieuchronne zmiany może w szczególny sposób uderzyć w sektor finansowy i ubezpieczeniowy. Zdaniem ekonomistów, wobec pogłębiającego się kryzysu klimatycznego, należy się spodziewać coraz bardziej zdecydowanych działań państw w obszarze „zielonych” polityk. Oznacza to, że przedsiębiorstwa powinny w swojej średnio- i długoterminowej strategii brać pod uwagę ryzyka związane z kwestiami regulacyjnymi. Dowodem na to, że zmiany w tym obszarze mogą być gwałtowne, jest bardzo szybki wzrost cen uprawnień do emisji CO2 w ostatnich latach  — wyjaśnili. W ocenie ekspertów Deloitte, trendy, które będą kształtowały przyszłość, mogą z jednej strony przynieść zagrożenia dla przedsiębiorstw, z drugiej jednak rodzą ogromne szanse. Jak wskazali, dobrym przykładem jest rewolucja cyfrowa, która wiąże się z ryzykiem rozwoju cyberprzestępczości, ale jednocześnie pozwala optymalizować procesy produkcyjne, obniżać koszty prowadzenia działalności, a także tworzy nowe rynki i nowe potrzeby, z czego skorzystają firmy, które dobrze zrozumieją zachodzące zmiany i się na nie odpowiednio przygotują. mm/PAP
UE otwiera w końcu oczy! Von der Leyen: Pandemia ujawniła wiele zbytecznych zależności w krytycznych łańcuchach dostaw^Zespół wPolityce.pl^2021-02-26 17:09:16.780600+01:00^https://wpolityce.pl/gospodarka/540932-ke-pandemia-ujawnila-zbyt-duza-zaleznosc-ue-ws-dostaw^Pandemia koronawirusa ujawniła zbyt dużą zależność UE w niektórych krytycznych łańcuchach dostaw - powiedziała w piątek po zakończeniu unijnego wideoszczytu przewodnicząca Komisji Europejskiej Ursula von der Leyen. CZYTAJ RÓWNIEŻ: -Propozycja premiera ws. szczepionek: Firmy, które je opracowały dzięki środkom publicznym powinny podzielić się patentami -W Brukseli spotkanie ws. dostaw szczepionek. Szydło: Najwyraźniej KE podpisała umowy, których nie potrafi wyegzekwować Pandemia ujawniła wiele zbytecznych zależności w krytycznych łańcuchach dostaw — oznajmiła szefowa KE na konferencji prasowej w Brukseli. W długim okresie rozwiązaniem będzie przechodzenie na gospodarkę o obiegu zamkniętym. Jest to nie tylko (…) silny element walki ze zmianą klimatu, ale też redukuje zależność w dziedzinie np. surowców ziem rzadkich — dodała von der Leyen. Piątkowa sesja Rady Europejskiej była poświęcona obronności i bezpieczeństwu.  aw/PAP
Ruszają konsultacje Krajowego Planu Odbudowy. Premier przedstawił założenia: Przed nami wyzwania, z którymi Europa dawno się nie mierzyła^Zespół wPolityce.pl^2021-02-26 16:56:15.669522+01:00^https://wpolityce.pl/gospodarka/540930-premier-przedstawil-zalozenia-krajowego-planu-odbudowy^W piątek, 26 lutego ruszają konsultacje Krajowego Planu Odbudowy. To dokument, który będzie podstawą do otrzymania środków z unijnego Instrumentu na Rzecz Odbudowy i Zwiększania Odporności. Wskazuje on przeznaczenie pieniędzy na konkretne reformy, programy i inwestycje.
Orlen kupuje trzy lądowe farmy wiatrowe na Pomorzu! Koncern przejmuje je od funduszy inwestycyjnych z Hiszpanii^Zespół wPolityce.pl^2021-02-26 16:24:07.523295+01:00^https://wpolityce.pl/gospodarka/540921-orlen-kupuje-trzy-ladowe-farmy-wiatrowe-na-pomorzu^Grupa Orlen powiększy się o trzy lądowe farmy wiatrowe o łącznej mocy ok. 90 MW. Koncern podpisał właśnie umowę na zakup tego typu obiektów, działających na Pomorzu, od funduszy inwestycyjnych z Hiszpanii. Wartość umowy wynosi ok. 380 mln zł - poinformował w piątek PKN Orlen. CZYTAJ TAKŻE: — Wielkie inwestycje PKN Orlen. Obajtek ogłasza nową markę: Na rynku pojawi się „Orlen w Ruchu”. Stawiamy automaty do paczek — Prezes PKN Orlen Daniel Obajtek odwiedził wileńskie hospicjum: „Mam satysfakcję, że dołożyliśmy cegiełkę do budowy tego miejsca” Trzy lądowe farmy wiatrowe o łącznej mocy ok. 90 MW powiększą portfel odnawialnych źródeł energii Grupy Orlen. Koncern podpisał umowę zakupu działających na Pomorzu farm od hiszpańskich funduszy inwestycyjnych — podano w komunikacie. Jak podkreślono, po transakcji Grupa Orlen będzie posiadała w Polsce 353 MW mocy zainstalowanych w energetyce wiatrowej, „stając się czwartym co do wielkości graczem na tym rynku”. Przejmując kolejne farmy stajemy się jednym z największych graczy na polskim rynku lądowej energetyki wiatrowej — oświadczył prezes PKN Orlen Daniel Obajtek, cytowany w komunikacie spółki. Ocenił przy tym, że koncern „skutecznie realizuje” strategię Orlen2030, zakładającą rozbudowę portfela odnawialnych źródeł energii, opartego o własne projekty i przejęcia perspektywicznych aktywów. Tylko w minionym roku nasza energetyka dostarczyła 3,3 mld zł wyniku EBITDA LIFO i był to najwyższy wynik spośród wszystkich segmentów naszej działalności — podkreślił szef PKN Orlen. Jak zaznaczył Obajtek, „inwestycja na Pomorzu to kolejny krok do budowy nowoczesnego koncernu multienergetycznego i osiągnięcia neutralności emisyjnej w 2050 r.” Według PKN Orlen, transakcja obejmuje zakup trzech farm wiatrowych zlokalizowanych w miejscowościach: Kobylnica - 41,4 MW, Subkowy - 8 MW i Nowotna - 40 MW w woj. pomorskim, przy czym warunkiem koniecznym do jej sfinalizowania jest uzyskanie zgody UOKiK. Jak podano w komunikacie, wszystkie farmy objęte są systemem wsparcia zielonych certyfikatów i znajdują się w obszarze działalności Energa Operator. Ich łączna produkcja energii elektrycznej wynosi ok. 280 GWh rocznie. Na podstawie obecnie zawartych umów, farmy wiatrowe mają zagwarantowany odbiór wyprodukowanej energii w perspektywie od roku do dziesięciu lat — przekazał PKN Orlen, odnosząc się do szczegółów inwestycji. Koncern wyjaśnił, że spółka Orlen Wind 3 podpisała w piątek z funduszami inwestycyjnymi: Taiga Inversiones Eolicas SCR oraz Santander Energias Renovables SCRA z siedzibą w Madrycie, w Hiszpanii, umowę zakupu 100 proc. udziałów w spółce Nowotna Farma Wiatrowa, będącej właścicielem farm wiatrowych Kobylnica, Subkowy i Nowotna.  Wartość umowy wynosi ok. 380 mln zł  — poinformowano w komunikacie. PKN Orlen wyjaśnił, że posiada 100 proc. udziałów w spółce Orlen Wind 3, która została założona w celu realizacji rozwoju działalności koncernu w obszarze energetyki odnawialnej, co wynika z obowiązującej tam strategii.  Spółka będzie informować w raportach bieżących o kolejnych istotnych transakcjach dokonywanych w ramach tych działań  — zapewniono w informacji. Koncern zwrócił uwagę, że po przeprowadzonej akwizycji, obejmującej trzy farmy wiatrowe na Pomorzu, „Grupa Orlen będzie posiadała aktywa energetyczne o łącznej mocy 3,3 GW, w tym 642 MW w źródłach zeroemisyjnych” - obejmą one m.in. 58 elektrowni produkujących energię z odnawialnych źródeł, w tym przede wszystkim elektrownie wodne, farmy fotowoltaiczne i lądowe farmy wiatrowe. PKN Orlen zaznaczył, iż segment energetyki wiatrowej będzie tworzyło 10 farm, których łączna moc zainstalowana wyniesie 353 MW.  Ponadto Grupa Orlen posiada dwa nowoczesne bloki parowo-gazowe w Płocku i Włocławku. Koncern posiada również rozbudowaną sieć linii przesyłowych o łącznej długości ok. 200 tys. km, która zapewnia stałe dostawy energii dla ok. 3 mln odbiorców  — wyliczono w informacji. Koncern przypomniał, że w perspektywie najbliższej dekady Grupa Orlen na inwestycje w nisko i zeroemisyjne źródła energii przeznaczy łącznie 47 mld zł, inwestując przede wszystkim w morską i lądową energetykę wiatrową oraz fotowoltaikę.  Do 2030 r. Grupa Orlen będzie posiadać portfel odnawialnych źródeł energii o łącznej mocy 2,5 GW, liczonych według udziałów Grupy Orlen  — zapowiedział PKN Orlen.  tkwl/PAP
Bydgoska Pesa zbuduje dla czeskiego przewoźnika nowoczesne pociągi spalinowe. "Otwiera się nowy rozdział w naszych relacjach"^Zespół wPolityce.pl^2021-02-26 16:02:20.516056+01:00^https://wpolityce.pl/gospodarka/540917-pesa-zbuduje-dla-czeskiego-przewoznika-nowoczesne-pociagi^Prezesi Pesy Bydgoszcz i Ceskich Drah (CD) podpisali w piątek kontrakt ramowy na dostawę do 160 spalinowych zespołów trakcyjnych o wartości 2,5 mld zł oraz umowę potwierdzającą zamówienie pierwszych 33 pojazdów za ponad 514 mln zł - poinformował w piątek szef PR fabryki Maciej Grześkowiak. CZYTAJ TAKŻE: —Prezes PFR na kongresie „Polska Wielki Projekt”: W trakcie trwania kryzysu ważne jest wzmacnianie fundamentów gospodarki — Będzie przełom? PKN Orlen i Pesa Bydgoszcz rozpoczynają współpracę. Chcą opracować pojazd szynowy zasilany wodorem — TYLKO U NAS. Warszawski ratusz kłamał?! PESA: Mimo opóźnienia, dostarczylibyśmy wszystkie zamówione przez SKM pojazdy Pesa dostarczy dla czeskiego przewoźnika narodowego spalinowe pojazdy nowej generacji przeznaczone do ruchu regionalnego, podobne do eksploatowanych przez CD Linków, znanych czeskim pasażerom pod nazwą Regio Shark. Nowe jednostki będą fabrycznie wyposażone w system sterowania ETCS, w przestronnym, komfortowym wnętrzu będzie 115 miejsc siedzących, przestrzeń dla niepełnosprawnych, klimatyzacja, WiFi oraz gniazdka do ładowania urządzeń mobilnych. Chcemy dotrzymać danego władzom regionów i Pragi słowa. Eksploatowane do tej pory pociągi nie spełniają już oczekiwań klientów, nie da się w nich również zainstalować systemu ETCS. Będziemy je stopniowo zastępować nowoczesnymi, komfortowymi pojazdami, które mają zachęcić mieszkańców do korzystania z transportu publicznego. Za pierwsze 33 jednostki zapłacimy prawie 3 mld koron — powiedział cytowany w komunikacie prezes i dyrektor generalny CD Ivan Bednarik. W komunikacie podkreślono, że pasażerowie mogą spodziewać się jasnego, przestronnego, klimatyzowanego wnętrza z ergonomicznie zaprojektowanymi fotelami, Wi-Fi, gniazdek elektrycznych 230 V z portem USB 5 V oraz nowoczesnego systemu informacji pasażerskiej. Jednostki będą przystosowane do transportu osób na wózkach inwalidzkich, z platformą umożliwiającą wjazd oraz dedykowaną niepełnosprawnym przestrzenią pasażerską. Pojazdy będą wyposażone w spełniające normy TSI/PRM ekologiczne toalety w obiegu zamkniętym, umożliwiające korzystanie z nich również na stacjach, podczas postojów. Znajdą się w nich również składane przewijaki dla małych dzieci. Pierwszy etap kontraktu to zakup 33 jednostek trakcyjnych z silnikiem Diesla przy finansowaniu zabezpieczonym umowami zawartymi z zamawiającymi przewozy regionalne. Poruszające się z prędkością 120 km/h niskopodłogowe pojazdy zagwarantują pasażerom szybszą, wygodniejszą i bezpieczną podróż. Od 2023 roku będą one stopniowo wprowadzane do eksploatacji w regionach środkowoczeskim, pardubickim, południowoczeskim, wysoczyńskim i w Pradze — zaznaczył członek zarządu i zastępca dyrektora generalnego CD Jiri Jeseta. Prezes Pesy Krzysztof Zdziarski podkreślił, że otwiera się nowy rozdział w relacjach z czeskim przewoźnikiem. Zaznaczył, że 31 jednostek Regio Shark, eksploatowanych od 2014 roku, było i jest najlepszą wizytówką fabryki. Zapewnił, że pojazdy nowej generacji będą technologicznym krokiem naprzód i zagwarantują pasażerom Ceskich Drah bezpieczeństwo i komfort. Ceskie Drahy eksploatują już dwuczłonowe spalinowe zespoły trakcyjne Link serii 844 produkowane przez Pesę, nazwane w Czechach Regio Shark, a korzystają z nich pasażerowie w regionach Usti, Liberec, Karlove Vary, Pilzno, Pardubice i Zlin. Pesa uzyskała do tej pory 23 homologacje zagraniczne i dostarczyła zagranicznym klientom 253 pociągi i 172 tramwaje. Pojazdy Pesy wykorzystują przewoźnicy kolejowi w Niemczech, Włoszech, Czechach, na Litwie, Białorusi i Ukrainie, a tramwajami podróżują mieszkańcy Moskwy, Kijowa, Sofii, rumuńskiego Cluj, węgierskiego Szeged i Kaliningradu. W tej chwili spółka, poza umową z CD, produkuje elektryczne zespoły trakcyjne dla czeskiego RegioJet i tramwaje dla Jassy w Rumunii.  wkt/PAP
CPK oficjalnie rozpoczyna współpracę z koreańskim lotniskiem Incheon. Premier: To dla nas ogromny skok rozwojowy^Zespół wPolityce.pl^2021-02-26 10:44:29.764917+01:00^https://wpolityce.pl/gospodarka/540841-cpk-oficjalnie-rozpoczyna-wspolprace-z-lotniskiem-incheon^Centralny Port Komunikacyjny zyskuje wyjątkowego partnera strategicznego, to przełomowy moment, zupełnie nowy etap realizacji - oświadczył premier Mateusz Morawiecki przy okazji oficjalnej inauguracji współpracy CPK z koreańskim lotniskiem Incheon. CZYTAJ TAKŻE: — Koreański partner CPK. „Incheon jest czwartym na świecie lotniskiem w rankingu Skytrax pod względem jakości obsługi” — Rząd przyjął wykaz inwestycji towarzyszących powstaniu CPK. Chodzi m.in. o nowe linie kolejowe i przebudowę dróg — Wild: Współpraca CPK z Incheon jest jednym z ważniejszych wydarzeń 2020 r. Chcemy, żeby jej zakres był szeroki Jak mówił Morawiecki do uczestników uroczystości, nawiązywana współpraca to zupełnie nowy rozdział w historii polskiej realizacji, to „połączenie wiedzy, ambicji, doświadczenia i potencjału”. Zaznaczył, że transfer wiedzy do CPK już na etapie planowania i projektowania to dla nas ogromny skok rozwojowy. Centralny Port Komunikacyjny, który przy pomocy strony koreańskiej stworzymy w Polsce, będzie bramą dla Dalekiego Wschodu do Unii Europejskiej - powiedział w piątek wiceminister, pełnomocnik rządu ds. CPK Marcin Horała. Dzisiaj możemy świętować uroczyście nowy rozdział w rozwoju stosunków polsko-koreańskich i kolejny krok w procesie budowy Centralnego Portu Komunikacyjnego — powiedział Horała podczas uroczystości podpisania porozumienia o współpracy gospodarczej między Polską a Koreą Południową. Jak przekazał Horała, chodzi o dwie umowy - umowę międzyrządowa dotycząca współpracy z koreańskim Ministerstwem Ziemi, Infrastruktury, Transportu i turystyki oraz umowę biznesową pomiędzy Centralnym Portem Komunikacyjnym a Lotniskiem Incheon. Umowy te stawiają ramy dla rozwoju naszej współpracy, która - jestem przekonany - z czasem będzie coraz bardziej poza te ramy wyrastała i będzie przynosiła coraz więcej korzyści Polsce i Korei — powiedział wiceminister. Jak dodał, „Centralny Port Komunikacyjny, który będziemy wspólnie budować, który wspólnie przy pomocy strony koreańskiej stworzymy w Polsce, będzie bramą dla Dalekiego Wschodu do Unii Europejskiej”.
Ruszają konsultacje Krajowego Planu Odbudowy. Pieniądze przeznaczone na prorozwojowe inwestycje. SPRAWDŹ SZCZEGÓŁY^Zespół wPolityce.pl^2021-02-26 07:02:20.315131+01:00^https://wpolityce.pl/gospodarka/540811-ruszaja-konsultacje-krajowego-planu-odbudowy^W piątek, 26 lutego ruszają konsultacje Krajowego Planu Odbudowy. To dokument, który będzie podstawą do otrzymania środków z unijnego Instrumentu na Rzecz Odbudowy i Zwiększania Odporności. Wskazuje on przeznaczenie pieniędzy na konkretne reformy, programy i inwestycje. CZYTAJ WIĘCEJ: Gorąco w Sejmie! Wiceminister do Budki: „To pan tutaj pajacuje, a premier rzeczywiście zajmuje się poważnymi sprawami” Plan zawiera zobowiązania do realizacji reform i odpowiadających im inwestycji, takich jak np. zapewnienie dostępu do szerokopasmowego internetu, uzupełnienie sieci drogowej, zwiększenie innowacyjności przedsiębiorstw czy zmniejszenie śladu węglowego. W ramach unijnego Funduszu Odbudowy Polska będzie miała do dyspozycji ponad 57 mld euro. Podstawą do sięgnięcia po te środki będzie Krajowy Plan Odbudowy, który musi przygotować każde państwo członkowskie.
Obajtek odpowiada na histerię opozycji: Dlaczego wcześniej nie było takiej złości, gdy mafie paliwowe i vatowskie plądrowały ten kraj?^Zespół wPolityce.pl^2021-02-25 20:35:31.699653+01:00^https://wpolityce.pl/gospodarka/540784-obajtek-do-opozycji-dlaczego-wczesniej-nie-bylo-zlosci^„Spotkanie z premier Litwy było bardzo ciepłe, serdeczne. Grunt przygotowali pan premier Morawiecki i pan premier Sasin. Rozmawialiśmy o naszych interesach” - powiedział w programie „Gość Wiadomości” (TVP Info) prezes PKN Orlen Daniel Obajtek. Mamy przecież rafinerię w Możejkach. (…) Przecież to nie tylko biznes, ale również kwestia bezpieczeństwa energetycznego regionu — podkreślał. Rozmawialiśmy o przerobie ropy. (..) To była bardzo przyjacielska rozmowa z panią premier. (…) Również stronie litewskiej na tym zależy — dodał. Jesteśmy solidnym partnerem, solidnym pracodawcą, zatrudniamy ok. 1500 ludzi — zaznaczył Obajtek. Prezes Orlenu podkreślił, że koncern włącza się w akcje społeczne, wspiera hospicjum i sportowców. Rafineria zapewnia spokój paliwowy. Jeśli jesteśmy sprawdzonym partnerem, to państwo chce z takim partnerem robić interesy — zauważył. Nigdy nie można sobie powiedzieć, że jesteśmy w pełni bezpieczni. To bezpieczeństwo cały czas trzeba sobie budować, choćby poprzez dywersyfikację ropy do Polski — powiedział rozmówca Michała Adamczyka. W rozmowie pojawił się również temat przejęcia Lotosu i PGNiG przez Orlen. Cały czas inwestujemy, rozwijamy się przez inwestycje — zaznaczył Daniel Obajtek. Przejęliśmy grupę ENERGA, grupę Ruch, chcielibyśmy przeprowadzić kolejne przejęcia. Chcielibyśmy, żeby przejęcie Lotosu i PGNG nastąpiło w tym roku — przyznał laureat nagrody Człowiek Wolności tygodnika „Sieci”. Podkreślił, że chodzi nie tylko o biznes, ale również o zapewnienie bezpieczeństwa. Donald Tusk twierdził, ze nie widzi nic złego, gdyby Lotos został sprzedany Rosjanom. Teraz robi się wielki wrzask, a wtedy to nie przeszkadzało — przypomniał Obajtek. To przejęcie powinno nastąpić już 30 lat temu — zaznaczył. Prezes PKN Orlen zwrócił uwagę na szeroki zakres działalności kierowanego przez niego koncernu. Dziś trzeba dywersyfikować filary swojej działalność. Orlen ma swoje rafinerie, rozwija petrochemie, inwestuje w energetykę i również w sam detal. Lotos ma szansę. Jeśli Lotos nie będzie połączony z Orlenem, będzie miał olbrzymie problemy i za kilka lat może zniknąć — zauważył. Odnosząc się do krytyki ze strony opozycji, powiedział: Dlaczego wcześniej nie było takiej złości, gdy mafie paliwowe i vatowskie plądrowały ten kraj? Jak dodał: Ci sami ludzie wrzeszczą, krytykują o wszystkie decyzje. Daniel Obajtek podkreślił, że za PO Orlen miał 1,7 mld zysku, a za rządów PiS 26 mld zł. Gospodarka ma służyć przyszłym pokoleniom — podkreślił. Nie ma silnego kraju bez kapitału narodowego. Ten kapitał musi być silny! — dodał. Daniel Obajtek skomentował tez pomysły Andrzeja Rzońcy, który jako doradca PO postulował sprzedaż wielkich spółek Skarbu Państwa. To zarzynanie kury, która znosi złote jajka. To są właśnie takie pomysły, które dla mnie są niezrozumiałe, dziwne. To pomysły, które godzą w polską rację stanu i ekonomię — zauważył. Oni mają takie podejście, że aby zrobić sobie jajecznice, to by spalili katedrę. Nie liczy się dobro społeczeństwa, polska gospodarka, dobra, które mogą wpłynąć, tylko osiągnięcie krótkowzrocznego celu - zjeść kurę, która znosi złote jajka, a martwić się będą przyszłe pokolenia — podkreślił prezes PKN Orlen. Daniel Obajtek wyjaśnił również powody zakupu koncernu Polska Press. Rozwijamy detal, rozwijamy usługi kurierskie, dom mediowy, zakup Polska Press zamyka się nam w biznesie — wymieniał prezes PKN Orlen. Nie rozumiem tej wielkiej krytyki. (…) Tak jest wszędzie na świecie, dokonuje się to przez fundusze. (…) Polakom próbuje się wmówić, ze jest inaczej — zauważył. Czy my nie możemy mieć kanałów informacyjnych dla klientów? — zapytał Obajtek. Jestem celem ataków, choć pracuje po osiemnaście godzin. (..) Trzeba robić wszystko i mieć grubą skórę — podkreślił gość „Wiadomości”. gah/TVP Info
TYLKO U NAS. Tadeusz Kościński: Wpływy z VAT zwiększyły się o ok. 20 mld zł rocznie, a finanse publiczne są stabilne^Zespół wPolityce.pl^2021-02-25 12:04:49.342913+01:00^https://wpolityce.pl/gospodarka/540698-tylko-u-nas-mf-wplywy-z-vat-wieksze-o-ok-20-mld-rocznie^Uszczelnienie VAT zwiększa też wpływy z innych podatków: CIT i PIT - mówił w czwartek szef resortu finansów Tadeusz Kościński, zwracając uwagę, że rolą MF w uszczelnianiu systemu podatkowego jest także dbanie o uczciwą konkurencję. CZYTAJ TAKŻE: -Mocne! Premier Morawiecki o rządach PO: Oznaczały dla mafii VAT-owskich rozwinięty baner z napisem „zapraszamy do Polski” -Bitwa o prawdę w sprawie VAT zdradza strategię opozycji. „Czy jednak aby nie za wcześnie? To miłe zajęcie, ale też zwodnicze” Gdy VAT jest uszczelniony, to więcej pieniędzy jest rejestrowane jako przychód przedsiębiorstwa, więc płaci ono też większy CIT. A jak jest większy CIT, to też przeważnie przestaje się bawić i zatrudnia już prawidłowo swoich pracowników na pełen etat na normalnych warunkach, a nie wciąż pod stołem, więc PIT też jest większy. Konsekwencją tego wszystkiego, że uszczelniliśmy VAT, jest to, że CIT i PIT też rosną  — powiedział minister finansów, funduszy i polityki regionalnej na antenie wPolsce.pl. Według Kościńskiego w uszczelnianiu systemu podatkowego chodzi także o uczciwą konkurencję, by firmy, które nie płacą podatku, nie zyskiwały przewagi konkurencyjnej nad rzetelnymi płatnikami. Naszą rolą jest to, żeby uszczelnić (system podatkowy -PAP), bo nie ma nic gorszego dla przedsiębiorcy, który jest uczciwy, płaci wszystkie podatki, a jego konkurent unika płacenia (niż - PAP) niesprawiedliwa konkurencja. I właśnie niestety ten niesprawiedliwy wygrywa  — podkreślił szef MF.  Wskazał, że resort cały czas dyskutuje z rynkiem, jak najlepiej uszczelnić system pod tym kontem. Jak wyjaśnił, chodzi o to, że mamy do czynienia z różnymi rodzajami oszustw vatowskich, poczynając od sprzedaży detalicznej bez paragonu, do skomplikowanych karuzel na skalę międzynarodową, w których udział biorą setki firm. Między innymi z tego względu - opisywał - trudno też oszacować dokładnie skalę wyłudzeń VAT, a różne podmioty stosują różne metody wyliczeń. Najważniejsze są więc nie same bezwzględne liczby, ale trendy w ramach jednej metody szacowania. Ocenił, że bez względu na sposób wyliczenia widać, iż działania rządu w zakresie uszczelniania systemu przynoszą efekty. Nie przywiązywałbym wagi do samej kwoty; ważne jest popatrzeć, jak czasowo się zmienia i również, co inne kraje w Europie robią. Jak patrzymy pięć lat temu, to zarówno nasze szacunki, jak UE, były, że luka VAT w Polsce to ok. 22-24 proc. i byliśmy na szarym końcu w Europie z prawie największą luką. A teraz w ostatnie kilka lat i my, i KE szacujemy, że jest to ok. 12 proc., więc spadło o połowę i jesteśmy w górnej piątce czy siódemce w Europie z najniższą luką. To są najważniejsze wskaźniki  — podkreślił. Zauważył, że w zeszłym roku, pomimo pandemii i skurczenia się gospodarki, wpływy z VAT wzrosły, więc „argument, że to jest połączone tylko i wyłącznie z dobrą koniunkturą, upada”. Mówił, że wpływy z VAT zwiększyły się o ok. 20 mld zł rocznie, a finanse publiczne są stabilne. Wskazał, że ograniczeniu luki VAT służył cały pakiet rozwiązań, jak pakiet paliwowy, system STIR, Jednolity Plik Kontrolny, system podzielonej płatności czy kasy fiskalne online. Jeszcze w tym roku, do końca roku mam nadzieję, że wdrożymy tzw. e-faktury, które będą zarejestrowane w systemie centralnym, więc będziemy mieli pełną kontrolę — dodał.         mm/PAP
Pierwsze miliony zł z podatku dochodowego od supermarketów już na rachunkach budżetu^Zbigniew Kuźmiuk^2021-02-25 10:32:38.555973+01:00^https://wpolityce.pl/gospodarka/540684-pierwsze-wplywy-z-podatku-handlowego-juz-w-budzecie^Dzisiaj mija termin wpłaty podatku handlowego od sklepów wielkopowierzchniowych za styczeń i zapewne do końca dnia na rachunkach budżetu znajdą się sumaryczne wpłaty grubo przekraczające 100 mln zł. CZYTAJ TAKŻE: -Giganci podatków w Polsce nie płacą. Nie tylko medialni. Małe i średnie firmy od lat apelują o wprowadzenie daniny od przychodu -Próbują skłócić przedsiębiorców z rządem? Lewandowski o podatkach dla gigantów: Pogarszają kondycję polskich firm Mimo tego, że ostateczna decyzja TSUE w sprawie tego podatku zostanie podjęta w marcu tego roku, to już rozstrzygnięcie w pierwszej instancji tego sądu korzystne dla Polski stało się podstawą decyzji rządu, aby na rok 2021, poboru tego podatku nie zawieszać. Przypomnijmy, że grudniu poprzedniego roku minister finansów Tadeusz Kościński poinformował, że od 1 stycznia 2021 wejdzie w życie ustawa o podatku od sprzedaży detalicznej, która do tej pory była corocznie 4-krotnie odraczana ze względu na postępowanie przez Trybunałem Sprawiedliwości Unii Europejskiej (TSUE). Przypomnijmy także, że na początku września poprzedniego roku TSUE w II instancji rozpatrywał odwołanie Komisji Europejskiej (KE) od wyroku z maja 2019, w którym to w I instancji unijny Sąd przyznał rację polskiemu rządowi w sporze o wprowadzenie podatku od sklepów wielkopowierzchniowych. Wtedy także odbyło się wysłuchanie stron: przedstawicieli polskiego rządu i przedstawicieli Komisji Europejskiej, teraz opinia rzecznik potwierdza, że unijny sąd w I instancji miał rację. Wprawdzie sam wyrok TSUE zostanie ogłoszony jak już wspomniałem dopiero w marcu ale jego rozstrzygnięcie najczęściej pokrywa się z opinią rzecznika, zwłaszcza, że KE w odwołaniu nie wniosła żadnych nowych okoliczności w stosunku do postępowania w I instancji. Przypomnijmy także, że rząd ówczesnej premier Beaty Szydło zdecydował o przyjęciu skali progresywnej tego podatku składającej się z dwóch stawek: 0,8% wartości obrotu od przychodu pomiędzy 17 mln zł, a 170 mln zł miesięcznie i 1,4% wartości obrotu od przychodu powyżej 170 mln zł miesięcznie (oznacza to, że przychody poniżej 17 mln zł miesięcznie, a więc 204 mln zł rocznie, nie podlegają temu podatkowi). Ważnym rozwiązaniem przyjętym przez Radę Ministrów jest to, że wspomniany przychód dotyczy tylko sprzedaży detalicznej (a więc sprzedaży na rzecz osób fizycznych nie prowadzących działalności gospodarczej oraz rolników ryczałtowych), przy czym przychód nie będzie obejmował wartości podatku należnego VAT (czyli opodatkowana jest wartość sprzedaży netto, bez podatku VAT). Ponadto to nowe obciążenie podatkowe ma na celu oprócz przyniesienia dodatkowych dochodów podatkowych do budżetu, także wyrównanie szans pomiędzy wielkimi sieciami i sieciami dyskontów, a mniejszymi przedsiębiorstwami handlowymi, a także wsparcie dla rodzimych producentów żywności, którzy sprzedają swoje produkty głównie w lokalnych sklepach małych i średnich przedsiębiorstw. Podatek ma również spowodować doprowadzenie do efektywnego opodatkowania sieci wielkopowierzchniowych, które unikają pełnego opodatkowania w Polsce, transferując część zysków za granicę, a w konsekwencji powstrzymania ekspansji sklepów dyskontowych i wielkich zagranicznych sieci sklepowych. Bowiem jeszcze w 2008 sklepy małoformatowe w Polsce stanowiły 51% wszystkich placówek handlowych, a według szacunków na koniec 2019 roku tego rodzaju sklepy stanowiły już mniej niż 30% wszystkich sklepów (i ten proces zmniejszania liczby małych sklepów trwa nadal). Wprawdzie dochody z tego tytułu zostały wprowadzone przez Radę Ministrów do budżetu na 2021 w wysokości 1,5 mld zł, choć już teraz eksperci twierdzą, że wpływy z tego tytułu będą znacznie wyższe. Obroty sieci handlowych, których ten podatek dotyczy, sięgnęły w 2019 roku astronomicznej kwoty 120 mld zł, a wpłaty podatku CIT przez te firmy nie przekroczyły sumarycznie 1 mld zł, co oznacza, że płaciły one podatek średnio poniżej 1% obrotów. Wreszcie więc przede wszystkim zagraniczne sieci handlowe, zaczną płacić podatki w Polsce, i choć ciągle jeszcze, udaje im się unikać płacenia podatku dochodowego w naszym kraju, to podatku od sprzedaży detalicznej już jednak nie unikną.
Luka VAT? Eksperci odpowiadają na manipulacje opozycji: "Została ona ograniczona w ciągu kilku lat z ponad 20 do poniżej 10 proc."^Ciekawa opinia^2021-02-24 18:44:49.379640+01:00^https://wpolityce.pl/gospodarka/540613-luka-vat-eksperci-odpowiadaja-na-manipulacje-opozycji^To, że tzw. luka VAT-owska spadła, jest faktem niezaprzeczalnym; została ona ograniczona w ciągu kilku lat z ponad 20 do poniżej 10 proc. - podkreślił w rozmowie z PAP główny ekonomista banku BGK Mateusz Walewski. CZYTAJ WIĘCEJ: - Premier Morawiecki: Część mediów należących do zagranicy i część opozycji postanowiły posłużyć się tzw. kłamstwem VAT-owskim - Premier Morawiecki odpowiada TVN24: Stop fake news. Autorzy „Superwizjera” rozmijają się z faktami, tworzą fałszywy obraz rzeczywistości Walewski przywołując się dane Komisji Europejskiej oraz innych instytucji zwrócił uwagę, że luka VAT w Polsce w istotny sposób się zmniejszyła. Ta luka w ciągu kilku lat - jak informuje Komisja Europejska - z ponad 20 do mniej niż 10 proc. teoretycznych wpływów podatkowych. To był jeden z najszybszych spadków notowanych w UE —podkreślił. Ekonomista wyjaśnił, że poprawie ściągalności VAT przyczyniły się reformy instytucji skarbowych, informatyzacja jak i uruchomienie specjalnych mechanizmów. Wymienił m.in. Jednolity Plik Kontrolny (JPK) czy mechanizm podzielonej płatności (split payment). JPK to zestaw informacji o transakcjach gospodarczych, które przedsiębiorcy muszą przesyłać urzędowi skarbowemu lub na jego żądanie. Celem tego mechanizmu jest szybsza kontrola rozliczeń dokonywanych przez firmy. Split payment polega na dzieleniu płatności, która wpływa do sprzedawcy na dwie części – kwotę netto i należny od transakcji VAT. Podatek VAT trafia na wydzielony rachunek, z którego nabywca nie może swobodnie korzystać. Z niego opłacany jest np. VAT na rzecz kontrahentów. Jeśli przedsiębiorca chce dysponować zgromadzonymi na rachunku VAT środkami na inne cel niż opłacenie danin musi w tej sprawie złożyć wniosek do urzędu skarbowego. Walewski dodał, że „luka VAT spadała w tym czasie w całej UE, ale w Polsce zdecydowanie szybciej od średniej”. To jest niezaprzeczalny fakt i to jest podstawa polskiego sukcesu w tej sprawie —zaznaczył. Ekonomista zwrócił uwagę, że zwiększenie ściągalności podatku VAT od przedsiębiorców, to też efekt ograniczenia szarej strefy, ograniczenia działań mających na celu wyłudzenie zwrotu tego podatku. Przy wzroście dochodów z VAT jest też oczywiście element cykliczności - to oczywiste. Prawdopodobnym jest, że jak wróci koniunktura to luka będzie rosnąć, pytanie jak bardzo. Na pewno nie będzie to rząd wielkości jak kilka lat temu, bo zastosowanie w przeszłości odpowiednich mechanizmów - poprawiających ściągalność - można uznać już za element stały —podsumował. CZYTAJ TAKŻE: ZBIGNIEW KUŹMIUK: Skoro uszczelnienie VAT to ściema, niech TVN wyjaśni, skąd rodzinom wypłacono 135 mld zł Luka VAT-owska w Polsce zdecydowanie zmniejszała się w ciągu ubiegłego pięciolecia - mówił PAP Jakub Rybacki z Polskiego Instytutu Ekonomicznego. W jego ocenie 2020 r. prawdopodobnie przyniesie jej rozszerzenie, gdyż w pandemii aktywność gospodarcza spowalnia. Jak powiedział Jakub Rybacki z zespołu makroekonomii PIE, luka VAT-owska w Polsce zdecydowanie zmniejszała się w ciągu ubiegłego pięciolecia.  Jeżeli popatrzymy, jak zmieniały się prognozy deficytu budżetowego, to mieliśmy systematyczne rewizje rynkowe rządowych szacunków w górę, a zatem te przychody z VAT były realizowane lepiej niż zakładano —zaznaczył Rybacki. Zastrzegł, że nie ma jednolitej metodologii, która tę lukę szacuje. Przypomniał, że resort finansów określał lukę VAT w 2019 r. na ok. 12 proc., think-tank CASE na 10 proc. 2020 r. najprawdopodobniej przyniesie rozszerzenie luki VAT. Jest to zmiana związana z tym, że ten współczynnik rośnie w momencie słabej koniunktury, spada w momencie dobrej koniunktury —wskazał. Według niego będzie prawdopodobnie „istotnie wyższa niż w latach 2017-2019, wyższa niż 14 proc.”. Aktywność gospodarcza spowalnia, a to oznacza, że jest mniejsza konsumpcja tzn., że są mniejsze przychody z VAT-u w stosunku do potencjalnych poziomów, jakie obserwowaliśmy parę lat temu —powiedział. W środę minister finansów Tadeusz Kościński mówił na antenie Programu I Polskiego Radia, że „nasza luka VAT spadła przez ostatnich kilka lat przynajmniej o połowę”. Dodał, że Polska jest teraz w czołówce państw europejskich z najniższą luką. Jak podkreślił, jeszcze pięć lat temu luka VAT w Polsce, według różnych szacunków, wynosiła ok. 22 - 24 proc.  kk/PAP
Zaangażowanie EBI w Polsce sięgnęło 5,2 mld euro. Czerwińska: "Wszystko razem odpowiada 1 proc. produktu krajowego brutto Polski"^Zespół wPolityce.pl^2021-02-24 17:00:27.971072+01:00^https://wpolityce.pl/gospodarka/540603-czerwinska-wsparcie-ebi-w-2020-r-na-poziomie-1-proc-pkb^Wsparcie Grupy EBI w Polsce w 2020 r. sięgnęło 5,2 mld euro, co odpowiada 1 proc. PKB Polski - mówiła wiceprezes EBI Teresa Czerwińska na środowej konferencji. Według szefa MF Tadeusza Kościńskiego, Polska liczy na pomoc banku m.in. w dziedzinie cyfryzacji i innowacji. Jak mówiła Czerwińska na wspólnej konferencji prasowej Europejskiego Banku Inwestycyjnego i Ministerstwa Finansów dotyczącej działalności Grupy EBI w 2020 r., zaangażowanie Grupy EBI w Polsce sięgnęło 5,2 mld euro. Na całość inwestycji Grupy EBI w Polsce składa się 4,6 mld euro finansowania z Europejskiego Banku Inwestycyjnego, a reszta czyli 660 mln euro to finansowanie pochodzące z Europejskiego Funduszu Inwestycyjnego. Wszystko razem odpowiada 1 proc. produktu krajowego brutto Polski  — powiedziała, podkreślając, że rok 2020 był „bardzo trudny i pełen wyzwań związanych z pandemią Covid”. Według Czerwińskiej jedną trzecią finansowania EBI przeznaczono właśnie na walkę z pandemią. Uczestniczący w konferencji minister finansów Tadeusz Kościński podkreślił, że EBI jest dla Polski strategicznym partnerem. Bank, jako finansowe ramię UE, odgrywa coraz istotniejszą rolę we współfinansowaniu projektów inwestycyjnych na obszarze całego kraju. W ubiegłym roku Grupa EBI zapewniła finansowanie sięgające ponad 5 mld euro dla sektora publicznego i prywatnego i taki trend utrzymuje się już od kilku lat. Bank aktywnie wspiera regiony, które przechodzą lub będą przechodzić transformację energetyczną i związane z nią skutki społeczne  — powiedział szef resortu finansów. Równie istotne będą inwestycje w obszarze cyfryzacji i innowacji. W tych obszarach szczególnie liczmy na pomoc banku. Liczymy też na kontynuowanie owocnej współpracy w obszarach transportu, zarówno drogowego, jak kolejowego, a także współfinansowania wkładu krajowego do inwestycji realizowanych przy użyciu środków unijnych  — dodał Kościński. Jak opisywała Czerwińska, bank wspierał rządowy plan antykryzysowy, m.in. wartą 650 mln euro pożyczką dla Ministerstwa Finansów na walkę z Covid-19 oraz obejmując obligacje Polskiego Funduszu Rozwoju na kwotę 500 mln zł w ramach wsparcia Tarczy Finansowej dla MŚP i spółek o średniej kapitalizacji. W lutym tego roku EBI objął kolejne transze obligacji PFR o wartości 2 mld złotych. EBI i EFI udzieliły pożyczek i gwarancji polskim bankom i firmom leasingowym na rzecz utrzymania małych biznesów dotkniętych pandemią, m.in. dla Santander Bank Polska na całkowitą kwotę 2 mld złotych (450 mln euro) w celu dostarczenia nowego finansowania w wysokości 2,8 mld złotych kwalifikowalnym beneficjentom. Według EBI wsparcie otrzymały także miasta i regiony. Bank Gospodarstwa Krajowego otrzymał nową pożyczkę w wysokości 700 mln złotych (158 mln euro) zatwierdzoną przez zarząd pod koniec 2020 r. na finansowanie wielosektorowych planów inwestycyjnych polskich samorządów, w tym ochrony zdrowia i systemów ochrony ludności. Z kolei w sektorze medyczno-technologicznym udzielono np. pożyczki w wysokości 10 mln euro Scope Fluidics - polskiemu producentowi innowacyjnych rozwiązań wykorzystywanych w diagnostyce i ochronie zdrowia, skupiających się na patogenach wirusowych (w tym Covid-19) i odporności bakterii na antybiotyki. Wiceszefowa EBI podkreślała, że kluczowe dla Banku są zielone inwestycje. Według EBI, zielone finansowanie (walka ze zmianami klimatu i zrównoważony rozwój) osiągnęło rekordowe 41 proc. całego finansowania Grupy EBI w Polsce - po wzroście z 31 proc. w 2019 r. i 22 proc. w 2018 r. Chodzi zarówno o wsparcie OZE - finansowane projekty obejmują farmy wiatrowe i elektrownie słoneczne, mobilność: dwie najważniejsze pożyczki dla LG Chem (480 mln euro) i Umicore (125 mln euro) wspierające stworzenie ekosystemu produkcji akumulatorów do samochodów elektrycznych k. Wrocławia oraz wsparcie wsparcie przyjaznego dla środowiska transportu publicznego np. w: Warszawie (metro), Krakowie (tramwaje), Trójmieście (pociągi podmiejskie), itd. Kontynuowano także wsparcie rozwoju zrównoważonego transportu kolejowego sieci krajowych PLK i PKP Cargo. Program ELENA wsparł siedem projektów z zakresu wydajności energetycznej i transportu miejskiego, przyczyniając się do uruchomienia inwestycji w wysokości 439 mln euro na poprawę wydajności energetycznej i transportu publicznego w sektorach publicznym i prywatnym. EBI wsparło także m.in. projekty modernizacji sieci drogowej: np. budowę i modernizację trzech obwodnic miast we Polsce południowo-wschodniej, budowę 41-kilometrowej sekcji drogi ekspresowej S6 między miejscowością Bożepole a obwodnicą Trójmiasta. xyz/PAP
NASZ WYWIAD. Prof. Krysiak: Niemcy mają apetyt na Trójmorze. Widzą, że to będzie potęga. Nie można dać im się ograć^Zespół wPolityce.pl^2021-02-24 13:30:44.582919+01:00^https://wpolityce.pl/gospodarka/540541-nasz-wywiad-prof-krysiak-niemcy-maja-apetyt-na-trojmorze^„Niemcy mają tutaj apetyt na Trójmorze w całości. Widzą, że to będzie się rozwijać i że to będzie potęga. Trójmorze będzie potęgą gospodarczą w Europie i Niemcy rozsądnie tutaj myślą, tylko nie można dać im się ograć. To znaczy nie można tego robić tak jak w Warszawie, gdzie sprzedane są elektrociepłownie, autobusy itd., bo inaczej oni doprowadzą do zdemolowania naszej gospodarki” - mówi portalowi wPolityce.pl prof. Zbigniew Krysiak, ekonomista, wykładowca SGH. CZYTAJ RÓWNIEŻ: -Deutsche Welle: Niemcy liczą na polski cud gospodarczy. „Różnorodność i wielkość kluczem do odporności w czasie kryzysu” -Niemiecki dziennik ekonomiczny: Polski mały cud gospodarczy. Prężność i dobre perspektywy kraju w Europie zadziwiają wPolityce.pl: Niemieckie media zauważają, że polska gospodarka okazała się bardzo odporna na koronakryzys. Dlaczego polska gospodarka wykazała się tak dużą odpornością? Prof. Zbigniew Krysiak: Jest kilka czynników. Pierwszy to przygotowanie przed pandemią – nie wiedzieliśmy, że będzie pandemia, ale to przygotowanie dokonało się przez różne instrumenty podatkowe w sensie ich zmniejszenia. Przez różne instrumenty, jak 500+ czy też inwestycje polegające na uplastycznieniu gospodarki. Doszliśmy do silnego rozwoju dla popytu wewnętrznego i inwestycji, w szczególności inwestycji pochodzących z kapitału nie tylko zagranicznego, ale i krajowego. Takim czynnikiem inwestycyjnym było wprowadzenie projektu pana premiera Morawieckiego: „Cała Polska strefą ekonomiczną”. To oznacza, że wszędzie w Polsce można robić inwestycje i one dają ulgi podatkowe, ale te inwestycje rozszerzono istotnie na małe, mikro- i średnie przedsiębiorstwa czyli o małych poziomach kwot na inwestycje. W okresie pandemii obserwowaliśmy nawet przyrost tych inwestycji – co ciekawe – w stosunku do roku 2019 czyli roku, który był normalny. Czyli tutaj polska gospodarka uzyskała ten potencjał przed pandemią. Rolę odegrało również wprowadzenie systemu ścigania mafii VAT-owskich. Co to zrobiło dla gospodarki? Stworzyło lepsze warunki dla uczciwych przedsiębiorstw, czyli wzrost ich przychodów, wzrost zysków a też w związku z tym wpływów do budżetu. Zrównoważyliśmy budżet i to spowodowało, że nasz eksport zaczął rosnąć. To zauważyliśmy ostatnio, że eksport w roku pandemii wzrósł w stosunku do tego, co było przed pandemią. Do tego jeszcze trzeba dodać inwestycje infrastrukturalne, które żeśmy rozpoczęli przed pandemią dużo wcześniej: w koleje, w drogi, w autostrady, w drogi lokalne, energetykę w sensie pewną restrukturyzację sektora energetycznego poprzez tworzenie silnych grup energetycznych.  W trakcie samej pandemii duże znaczenie miały czynniki w postaci szybkiej reakcji, wsparcia przedsiębiorstw w celu utrzymania miejsc pracy czyli szybkie dostarczenie pomocy finansowej, której logika polegała na tym, żeby utrzymać miejsca pracy. Na Zachodzie zwalniano. W lecie w poprzednim roku zaraz po tej pierwszej fali dało się zauważyć, że odmrożenie spowodowało szybki impuls dla wzrostu gospodarczego. W ten sposób mogliśmy pokazać, że nasz PKB właściwie niewiele spadł w stosunku do Zachodu. Jesteśmy lepsi pod tym względem dwa-, trzy-, a nawet czterokrotnie od niektórych krajów. Również stworzenie przed pandemią elastycznych instrumentów dla rozwoju przedsiębiorstw powodowało, że przedsiębiorstwa w trakcie pandemii bardzo sprawnie mogły – dzięki sprawnemu dostarczeniu tej pomocy – robić tzw. remodelling biznesów czyli: inna organizacja, praca zdalna – nie wszędzie oczywiście – rozwijanie innej organizacji sprzedaży skupionej na dostawach sprzedaży internetowej. Jednocześnie tutaj ta elastyczność polskich przedsiębiorstw udowodniła, że w przypadku – co miało miejsce w pandemii – redukcji popytu na rynkach zagranicznych, pewnych rynkach, przedsiębiorstwa potrafiły szybko przechodzić na inne rynki.  Ten eksport świadczy o tym, że przedsiębiorstwa polskie produkowały jeszcze więcej niż w okresie przed pandemią. Szczególny przyrost tego eksportu widzimy do Niemiec. To oznacza też, że polskie produkty, a przynajmniej te, w których się specjalizujemy, są bardzo konkurencyjne. W pewnym sensie stały one się bardziej popularne. W wielu wypadkach są lepsze jakościowo, ale też cenowo. I można by powiedzieć, że ta reakcja w Niemczech na to wynikała z tego, że Niemcy również byli biedniejsi w czasie pandemii, a więc wybierali produkty tańsze. Spowodowało to, że Niemcy bardziej mogli poznać nasze produkty. To już się utrwali w dłuższym terminie.  Myślę, że bardzo istotna jest również – z czym nie mieliśmy do czynienia w krajach zachodnich – współpraca rządu, Banku Centralnego, banków, przedsiębiorstw i dużych spółek państwowych oraz jednocześnie nasza własna waluta. To wszystko w krajach na Zachodzie nie działało. Tamtejsze instytucje nie mają takich powiązań kooperacyjnych, w związku z tym ich funkcjonowanie było asynchroniczne. W zakresie makroekonomicznym było to niezwykle ważne. To również spowodowało, że nasz dług do PKB niewiele wzrósł – zaledwie o 8 pkt. proc., podczas gdy w innych krajach wzrósł on o 15-20, 30, a nawet 50 czy 60 proc. i jest on często tam dwa, trzy razy wyższy niż u nas. Na ile znaczenie miało tutaj uzależnienie od dostaw spoza Unii Europejskiej? Na ile to, że my jednak nie byliśmy od nich uzależnieni wpłynęło na naszą sytuację gospodarczą? To jest dobre pytanie. To jest ważny czynnik, który jest związany ze złym modelem globalizacji. To znaczy globalizacja spowodowała koncentrację produkcji między innymi w Chinach. Decyzje te były podyktowane interesem dużych firm, korporacji w szczególności, czy też taką neoliberalną polityką rządów, głównie Europy Zachodniej. To powoduje, że w czasie pandemii z jednej strony redukowały się dostawy różnych surowców, półproduktów czy gotowych produktów właśnie z Chin, czy może z innych miejsc. Jednocześnie redukował się z jednej strony obrót w trakcie pandemii, z drugiej strony ta redukcja była wzmacniana zmniejszoną produkcją tych surowców czy półproduktów czyli redukował się obrót, a zatem wzrost gospodarczy. Czyli ten wzrost gospodarczy tym krajom spadał bardziej. Jak patrzymy na strukturę tej produkcji prowadzonej przez Niemcy, Francję czy Wielką Brytanię poza granicami, czy też uzależnienie ich produkcji od dostaw surowców czy półproduktów, ten udział produkcji poza granicami i uzależnienie jest dużo wyższe niż w Polsce, czy w krajach Europy Środkowowschodniej. Generalnie z ekonomicznego punktu widzenia to jest ważne, żeby inwestować i produkować za granicą ze względu na tzw. efekt kosztów komparatywnych. To znaczy pewne rzeczy taniej jest robić gdzie indziej, ale ta struktura nie może wychodzić z pewnej równowagi. Tak jak powiedziałem, ten zły model globalizacji niepodyktowany tzw. modelem gospodarki narodowej odpornej na pandemię i kryzysy, podyktowany tylko interesem i krótkoterminowym zyskiem tych korporacji i oligarchii finansowej doprowadził do takiej sytuacji. Jeżeli popatrzymy na analizę przyrostu PKB – ja takie badania robiłem – dziesięć lat wstecz czyli skumulowany przyrost produkcji za dziesięć lat i porównamy teraz to do strat z tytułu pandemii, strat związanych ze zmniejszeniem produkcji, kosztami na utrzymywanie gospodarki, to te straty w krajach na zachodzie Europy są większe niż ten skumulowany przyrost PKB za dziesięć lat. W Polsce mamy pozytywny bilans. Pozytywny bilans mają Indie, Chiny, Stany Zjednoczone, Kanada i jeszcze ze dwa czy trzy kraje. Dlatego wnioskiem istotnym z pandemii jest budowanie gospodarki narodowej, odpornej na pandemię i kryzysy, a to znaczy, że produkcja w sektorach kluczowych, takich jak energia, żywność, ubiory, transport, edukacja, komunikacja, przemysł medyczny, farmaceutyczny powinna być w kraju. Nie da się tego zrobić w całości i dlatego koncepcja, którą już zaczynamy rozwijać w Polsce wspólnie z krajami Trójmorza to jest właśnie koncentracja produkcji w naszych krajach Trójmorza z tego względu, że jesteśmy blisko siebie. To już procentuje. To spowoduje również, że nie będziemy musieli sprowadzać tyle z Niemiec, bo część będziemy produkować w Polsce, a część będą produkować Węgrzy, Bułgarzy, Rumuni, Słowacy, Chorwaci i będziemy kupować od nich. Z kolei my będziemy produkować więcej, ponieważ na Węgrzech, Słowacji, w Rumunii, Bułgarii będziemy mieli rynki zbytu. Te państwa nie będą musiały sprowadzać z Niemiec. Czyli ten model, który już zaczynamy prowadzić czy przygotowywać spowoduje redukcję importu z Niemiec, a więc będziemy mieli nadwyżkę eksportu czyli będzie tworzył dodatkowy impuls w rozwoju gospodarczym, redukując jednocześnie ryzyko, że w razie podobnego kryzysu czy pandemii, a w mojej opinii te sprawy będą się pojawiały cyklicznie, nie staniemy w takiej sytuacji, jak Hiszpania, Francja, Niemcy, Wielka Brytania. Te ostatnie kraje właśnie też z tego powodu, o który pani redaktor mnie zapytała, czyli tej koncentracji produkcji i dostaw z krajów spoza UE, szczególnie z Chin, stanęły przed poważnym problemem. My w ten sposób byśmy wyeliminowali ten problem. Można by powiedzieć, że w czasie pandemii uzyskujemy dodatkowe umiejętności i zdolność do remodellingu. Powiedział Pan o uniezależnianiu się od eksportu z Niemiec. Tymczasem niemieckie firmy chcą wykorzystać potencjał polskiej gospodarki chociażby w postaci inwestycji w polską transformację energetyczną. Jak Pan na to patrzy? Czy polska gospodarka ma taki potencjał, aby „dźwignąć” gospodarczo Niemcy? Czy to nam się opłaca? Nie Polska, ale Trójmorze. Oczywiście Polacy są liderem i te inwestycje tutaj nam też będą potrzebne, środki. Chodzi jednak o to, żeby te inwestycje nie były dominujące, żeby udział większościowy nie był Niemców, żebyśmy zachowali kontrolę. Ale Niemcy przede wszystkim patrzą na to pakietowo z perspektywy Trójmorza. Sama Grupa Wyszehradzka eksportuje, importuje z Niemcami więcej niż Niemcy z Francją. Francja cały czas jest gospodarką wyższą od Wyszehradu. Także Niemcy mają tutaj apetyt na Trójmorze w całości. Widzą, że to będzie się rozwijać i że to będzie potęga. Trójmorze będzie potęgą gospodarczą w Europie i Niemcy rozsądnie tutaj myślą, tylko nie można dać im się ograć. To znaczy nie można tego robić tak jak w Warszawie, gdzie sprzedane są elektrociepłownie, autobusy itd., bo inaczej oni doprowadzą do zdemolowania naszej gospodarki. Dziękuję za rozmowę. Rozmawiała Anna Wiejak
Premier Morawiecki: Inwestycje w najnowocześniejsze technologie, odnawialne źródła energii to jeden z fundamentów Nowego Ładu^Znalezione w sieci^2021-02-24 11:02:59.510550+01:00^https://wpolityce.pl/gospodarka/540517-premier-o-nowy-ladzie-nowe-technologie-fundamentem^Inwestycje w najnowocześniejsze technologie, to przyszłość polskiej gospodarki i jeden z fundamentów naszego planu Nowego Ładu - oświadczył w środę premier Mateusz Morawiecki. CZYTAJ RÓWNIEŻ: Błażej Spychalski: Andrzej Duda umówił się z premierem na spotkania w sprawie „Nowego Ładu”. Prezydent chce wesprzeć rząd Inwestycje w najnowocześniejsze technologie, odnawialne źródła energii i transformację energetyczną są szczególnie ważne, zwłaszcza w tym trudnym czasie  — podkreślił Morawiecki we wpisie na Facebooku. Jak dodał, to przyszłość polskiej gospodarki i „jeden z fundamentów naszego planu Nowego Ładu”.      Wchodzimy w dobę 4. rewolucji cyfrowej, która korzysta z zielonej rewolucji, a nasz kraj w ciągu ostatnich lat stał się potęgą w produkcji baterii litowo-jonowych, niezbędnych w tej transformacji  — zauważył premier.  To przykład właściwego kierunku, w jakim zmierza Polska  — podkreślił. W lutym kierownictwo PiS zaakceptowało program „Nowy Ład”. Zgodnie z zapowiedzią premiera, program zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. Mateusz Morawiecki mówił w drugiej połowie stycznia, że w ramach programu rząd zaproponuje cały szereg projektów infrastrukturalnych i innowacyjnych. W środę rzecznik rządu Piotr Müller zapowiedział, że program zostanie ogłoszony w najbliższych tygodniach. xyz/Facebook/PAP
Błażej Spychalski: Andrzej Duda umówił się z premierem na spotkania w sprawie "Nowego Ładu". Prezydent chce wesprzeć rząd^Zespół wPolityce.pl^2021-02-24 10:24:10.072014+01:00^https://wpolityce.pl/gospodarka/540506-spychalski-pad-spotka-sie-z-premierem-ws-nowego-ladu^Prezydent Andrzej Duda umówił się z premierem Mateuszem Morawieckim na kolejne spotkania w sprawie programu „Nowy Ład” - powiedział PAP w środę prezydencki rzecznik Błażej Spychalski. Podkreślił, że „Nowy Ład” to plan obejmujący wiele sfer życia publicznego, który „wymaga bardzo głębokiej analizy”. CZYTAJ RÓWNIEŻ: Nowa rzeczywistość gospodarcza. Morawiecki: W ramach Nowego Ładu zaprezentujemy atrakcyjną ofertę dla inwestorów W poniedziałek prezydent Duda rozmawiał z premierem Morawieckim o założeniach programu „Nowy Ład”. KPRP podała po spotkaniu m.in., że prezydent chce wesprzeć rząd przy tworzeniu programu jak najszybszej odbudowy gospodarki po wielomiesięcznych obostrzeniach. Prezydencki rzecznik Błażej Spychalski powiedział PAP w środę, że to było długie spotkanie, na którym prezydent wraz z szefem rządu przy udziale współpracowników rozmawiali o propozycji „Nowego Ładu”.  Ponieważ propozycja ta jest bardzo obszerna, pan prezydent umówił się z panem premierem, że dojdzie do kolejnych spotkań zakresie programu „Nowy Ład” — zaznaczył Spychalski. Jak dodał, o terminach spotkań prezydencka kancelaria będzie informowała na bieżąco. Na pytanie, jak prezydent odnosi się do programu, Spychalski odpowiedział, że „Nowy Ład” to „bardzo obszerny, wielowątkowy program obejmujący wiele sfer życia publicznego, który wymaga bardzo głębokiej analizy”.  Taka analiza jest w tej chwili dokonywana, taka dyskusja w tej chwili się toczy — zaznaczył rzecznik prezydenta. W lutym kierownictwo PiS zaakceptowało program „Nowy Ład”. Zgodnie z zapowiedzią premiera Mateusza Morawieckiego, program zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. Premier mówił w drugiej połowie stycznia, że w ramach programu rząd zaproponuje cały szereg projektów infrastrukturalnych i innowacyjnych. W środę rzecznik rządu Piotr Müller zapowiedział, że program zostanie ogłoszony w najbliższych tygodniach. mly/PAP
Polska w czołówce krajów UE z najniższą luką VAT . Kościński: Jeszcze 5 lat temu byliśmy 7. najgorszym państwem w całej Europie^Zespół wPolityce.pl^2021-02-24 09:32:00.908346+01:00^https://wpolityce.pl/gospodarka/540501-polska-w-czolowce-krajow-ue-z-najnizsza-luka-vat^Nasza luka VAT spadła przez ostatnich kilka lat przynajmniej o połowę, jesteśmy teraz w czołówce państw europejskich z najniższą luką - mówił w środę minister finansów Tadeusz Kościński. CZYTAJ TAKŻE: -Premier: Od 2015 r. zmniejszyliśmy lukę VAT o połowę. To jest prawdziwa rewolucja w zarządzaniu budżetem państwa -MF odpowiada na materiał TVN24. „Przestępcy mają coraz większy problem z organizowaniem karuzel VAT-owskich” Jak podkreślił minister finansów, funduszy i polityki regionalnej na antenie Programu I Polskiego Radia, jeszcze pięć lat temu luka VAT w Polsce, według różnych szacunków, wynosiła ok. 22 - 24 proc.  Tyle powinniśmy otrzymać, a nie otrzymaliśmy do naszych finansów publicznych  — wskazał. Wyjaśnił, że teraz niezależne instytucje, m.in. Komisja Europejska „szacuje, że nasza luka VAT spadła (przez ostatnie kilka - PAP) lat przynajmniej o połowę. Jesteśmy teraz poniżej średniej w Europie” - mówił Kościński. Minister zaznaczył, że „jak ktoś nie płaci VAT, czy wyłudza VAT, to naprawdę kradnie od nas wszystkich”. Przypomniał, że w ostatnim roku wpływy z VAT-u wyniosły ok. 185 mld zł. Zaznaczył, że słupy VAT, korporacje mafijne to problem całej Europy.  Jeszcze 5 lat temu byliśmy jednym z tych krajów, który miał największe kłopoty w Europie - 7. najgorszym państwem w całej Europie, a przez nasze działania przez ostatnie 4 lata jesteśmy (…) w czołówce krajów z najmniejszą luką  — stwierdził. Jak mówił, na koniec listopada ub. r. deficyt wyniósł 13 mld zł, a na koniec roku - 85 mld.  Te pieniądze były włożone do różnych funduszy - jako poduszka finansowa, która nam pozwoli w tym roku (…) ratować gospodarkę  — mówił.  Podkreślił, że „najwięcej tych pieniędzy będzie potrzebne, i wykorzystane na inwestycje publiczne, żeby gospodarka się rozkręcała”. Minister zgodził się, że pieniądz traci na wartości.  Tak, jeśli się policzy w cyfrach, ale tu trzeba patrzeć całościowo, czy polska gospodarka względem innych krajów idzie do przodu czy do tyłu  — mówił.  Wskazał, że inne gospodarki w czasie pandemii idą do tyłu, niektóre nawet o 10-15 lat, „a nasza gospodarka tylko o 1 rok do tyłu”. Jak na każdej wojnie, niektórzy przegrywają, niektórzy wygrywają, tutaj myślę, że Polska w tym sensie ekonomicznym wygra  — ocenił minister. Dodał, że ma nadzieję, że „już latem wirus będzie miał coraz mniejszy wpływ na gospodarkę”. Według niego na pewno część produkcji zostanie przeniesiona z Chin do Europy, co jest ogromną szansą dla polskich przedsiębiorców. mm/PAP
Deutsche Welle: Niemcy liczą na polski cud gospodarczy. "Różnorodność i wielkość kluczem do odporności w czasie kryzysu"^Zespół wPolityce.pl^2021-02-24 07:10:40.125997+01:00^https://wpolityce.pl/gospodarka/540484-deutsche-welle-niemcy-licza-na-polski-cud-gospodarczy^Niemieckie firmy chcą wykorzystać potencjał polskiej gospodarki, znacznie lepiej od innych radzącej sobie ze skutkami pandemii. Starają się także skorzystać z nadchodzącej transformacji gospodarczej w Polsce - pisze na swych stronach internetowych niemiecka stacja Deutsche Welle. CZYTAJ RÓWNIEŻ: Niemiecki dziennik ekonomiczny: Polski mały cud gospodarczy. Prężność i dobre perspektywy kraju w Europie zadziwiają DW podkreśla, że po upadku komunizmu Niemcy szybko zbudowały silne więzi gospodarcze z Polską. Po dojściu do władzy PiS często się mówi o rzekomym regresie demokracji w Polsce, ale jednocześnie zwraca uwagę na zadziwiającą odporność polskiej gospodarki. Europejski Bank Odbudowy i Rozwoju (EBOR) spodziewa się 3-procentowego wzrostu w 2021 r., co uczyniłoby Polskę jedynym krajem UE, który do końca tego roku osiągnie poziom sprzed kryzysu. Deutsche Welle cytuje wypowiedź wicepremiera, ministra rozwoju, pracy i technologii Jarosława Gowina dla niemieckiego dziennika ekonomicznego „Handelsblatt”:  Wiele polskich firm wykorzystało pandemię do reorganizacji, większej cyfryzacji i wkroczenia tam, gdzie inne łańcuchy dostaw zostały zerwane. Główna ekonomistka EBOR, Beata Javorcik, powiedziała tej samej gazecie, że dwa aspekty odróżniają polskie ożywienie od innych w Europie: różnorodność i elastyczność.  Oba dobrze służą krajowi podczas pandemii koronawirusa — stwierdziła, dodając, że podczas kryzysu koronawirusowego pomógł „hojny pakiet wsparcia”. Deutsche Welle podkreśla, że gospodarki Niemiec i Polski są coraz bardziej ze sobą związane, wskazując na niemieckie inwestycje w Polsce, m.in. Daimlera i Volkswagena. Redakcja DW zwraca uwagę, że handel Niemiec z Europą Wschodnią mocno ucierpiał w wyniku pandemii w 2020 r., ale mimo kryzysu wymiana handlowa z Polską utrzymywała się na niemal niezmiennym poziomie. Polska awansowała na piąte miejsce wśród najważniejszych niemieckich partnerów handlowych, za Chinami, Holandią, USA i Francją, a przed Włochami, Szwajcarią, Wielką Brytanią i Austrią. Handel z Rosją spadł o 22 proc. Różnorodność i wielkość polskiej gospodarki jest kluczem do jej odporności w czasie kryzysu — powiedział Deutsche Welle Marek Wąsiński, szef zespołu handlu zagranicznego w Polskim Instytucie Ekonomicznym. Silne powiązania z niemiecką gospodarką są kolejnym czynnikiem, który wpłynął na ten sukces — dodał Wąsiński. Wąsiński wskazuje na technologię środowiskową jako potencjalnie najbardziej interesującą dla przyszłego rozwoju w Polsce. Przypomina, że Polska jest największym unijnym eksporterem autobusów elektrycznych, zajmuje bardzo dobrą pozycję w europejskich łańcuchach dostaw akumulatorów oraz baterii i jest piątym największym eksporterem „zielonych” towarów w UE. Zdaniem Deutsche Welle przede wszystkim planowana restrukturyzacja energetyki, w tym odejście od węgla w kierunku odnawialnych źródeł energii, mogłaby być głównym polem działania niemieckich firm. Minister klimatu i środowiska Michał Kurtyka ogłosił niedawno, że Polska chce zainwestować „łącznie 240 miliardów euro do 2030 roku”. Transformacja energetyczna Polski wydaje się mieć decydujące znaczenie dla średniookresowego sukcesu gospodarczego kraju. Trzy czwarte wytwarzanej tam energii elektrycznej nadal pochodzi z elektrowni węglowych - pisze DW. Szacuje się, jak podkreśla DW, że transformacja energetyczna w Polsce kosztować będzie 355 mld euro do 2040 roku. Polska potrzebuje ogromnych inwestycji w sieci ciepłownicze i infrastrukturę energetyczną — powiedział DW Robert Tomaszewski, analityk ds. energii w zespole Polityka Insight. Do dekarbonizacji sektora ciepłownictwa potrzebny jest kapitał prywatny.  To otwiera nowe możliwości dla zagranicznych firm — dodaje Tomaszewski, zwracając uwagę, że niemieckie przedsiębiorstwo energetyczne e.on, które posiada aktywa w Szczecinie i Opolu, chce się rozwijać w Polsce. Podobne plany ma francuska Veolia, która ma sieć ciepłowniczą w Warszawie. W kontekście współpracy polsko-niemieckiej w przyszłości uwagę warto zwrócić także na inne sektory, m.in. usługi IT, branżę chemiczną, przemysł farmaceutyczny. Rośnie też potencjał współpracy w zakresie automatyzacji i cyfryzacji polskiej gospodarki, a zwłaszcza sektora produkcyjnego — podkreśla Marek Wąsiński. Jego zdaniem Niemcy i Polska stają się przemysłowym centrum Europy Wschodniej, zdolnym do tworzenia łańcuchów wartości, które są „korzystne dla obu partnerów”. kpc/PAP
To dopiero groteska! "FAZ": Niemcy nie mają prawa weta w sprawie budowy NS2. "Prawne możliwości jej zatrzymania są ograniczone"^w Prasie Światowej^2021-02-23 22:39:24.681479+01:00^https://wpolityce.pl/gospodarka/540417-faz-niemcy-nie-maja-prawa-weta-ws-budowy-gazociagu-ns2^Niemcy nie mają prawa weta w sprawie budowy gazociągu Nord Stream 2 – pisze „Frankfurter Allgemeine Zeitung”. Niemiecki dziennik dokonał analizy, czy rząd w Berlinie mógłby spełnić żądania ekologów dotyczące zatrzymania budowy gazociągu Nord Stream 2. Jak piszą autorzy artykułu, Helene Bubrowski i Hendrik Kafsack, postulat zatrzymania budowy Nord Stream 2 stał się „ceterum censeo” politycznej debaty o Rosji.  CZYTAJ RÓWNIEŻ: -Szef polskiego MSZ wyraził uznanie dla amerykańskiej senator: Nord Stream 2 już wbił klin między sojuszników -Presja ma sens! Europejskie firmy obawiają się sankcji USA. Co najmniej 18 przedsiębiorstw wycofuje się z budowy gazociągu Nord Stream2 Okazuje się, że nagle Niemcy zaczęli dostrzegać kryminalne działania państwa rosyjskiego: skazanie Aleksieja Nawalnego, agresja na Ukrainę, atak na ukraińskich marynarzy w Kerczu, próba otrucia Siergieja Skripala w Salisbury czy zestrzelenie samolotu pasażerskiego MH17 nad wschodnią Ukrainą. Takie argumenty przeciwko budowie Nord Stream 2 zaczęły bowiem padać w dyskusji wokół projektu. Zieloni żądają natychmiastowego zatrzymania budowy gazociągu. Chadecja i FDP są za moratorium. Ale rząd federalny pozostaje przy stanowisku, że prowadzący z Rosji do Niemiec gazociąg o długości 1230 kilometrów to czysto gospodarczy projekt. Są dobre powody, by w to wątpić. Ale nie zmienia to faktu, że prawne możliwości zatrzymania budowy są ograniczone. Inaczej niż się czasem sugeruje, Niemcy nie mają tu prawa weta — pisze „Frankfurter Allgemeine Zeitung” („FAZ”). Faktycznie rząd w Schwerinie popiera projekt, ale potrzebny jest dowód, że doszło do nieprawidłowości. Przestrzeganie przez Rosję prawa międzynarodowego nie było prawną przesłanką wydania pozwolenia — zauważa niemiecki dziennik.  Aby zapewnić bezpieczeństwo inwestycji, prawomocne pozwolenie może zostać uchylone tylko pod warunkami, przewidzianymi w ustawie. Przeszkody są względnie małe, jeżeli po fakcie okaże się, że pozwolenie w momencie jego wydania było sprzeczne z prawem, a zatem nie mogło zostać wydane — stwierdza „FAZ”. Dodaje, że szefowa niemieckich Zielonych Annalena Baerbock wskazywała w tym kontekście, iż Urząd Górniczy w Stralsundzie był „pod ogromną polityczną presją” ze strony władz kraju związkowego, by wydać zgodę na Nord Stream 2 i powinien był przeanalizować, czy nowy gazociąg jest niezbędny z punktu widzenia europejskiego i niemieckiego zapotrzebowania na gaz, a nie kierować się prognozami Gazpromu. W ocenie dziennikarzy uzasadniona może okazać się skarga organizacji ekologicznej Deutsche Umwelthilfe, dotycząca oceny wpływu inwestycji na środowisko. Jak pisze „FAZ”, organizacja powołała się na nowe ustalenia, według których emisja metanu w wyniku wydobycia gazu jest o 80 procent wyższa, niż dotychczas zakładano. Wyższy Sąd Administracyjny w Greifswaldzie ma wydać orzeczenie, czy należy skontrolować poziom emisji dla gazociągu, a w konsekwencji Urząd Górniczy mógłby zweryfikować pozwolenie na budowę i eksploatację. Gazeta dodaje, że decyzja administracyjna może zostać uchylona dla dobra społecznego.  Tu można by argumentować, że projekt doprowadzi do dalszej destabilizacji Ukrainy, bo straci ona na znaczeniu jako kraj tranzytu gazu, co może mieć negatywny wpływ na bezpieczeństwo Niemiec i Europy. Jednak w takich przypadkach sądy stawiają wysokie przeszkody. Kto otrzymał pozwolenie, powinien móc zaufać, że nie zostanie mu ono odebrane — stwierdza „FAZ”. Gazeta zauważa przy tym, że w chwili wydania zgody na Nord Stream 2 rosyjska agresja na Ukrainę już trwała.  Gazprom musiałby dostać odszkodowanie ze środków publicznych  — zaznacza „FAZ”. aw/dw.com
TYLKO U NAS. Złotowski: Należy się liczyć z tym, że Zielony Ład będzie wprowadzony. Determinacja KE jest spora^Zespół wPolityce.pl^2021-02-23 19:38:10.411841+01:00^https://wpolityce.pl/gospodarka/540401-zielony-lad-zlotowski-determinacja-ke-jest-spora^„Należy się liczyć z tym, że Zielony Ład będzie wprowadzony. Odejście od paliw stałych jest właściwie przesądzone, natomiast od paliw, które zawierają węgiel niestety przypuszczam wymusi przedłużenie tych terminów, dlatego że nie da się w Niemczech nie spalać gazu. Stąd ta przemożna chęć dokończenia Nord Stream 2” - mówi portalowi wPolityce.pl Kosma Złotowski, eurodeputowany PiS. CZYTAJ RÓWNIEŻ: -NASZ WYWIAD. Ardanowski: Spełnienie lewicowych postulatów to koniec rolnictwa. Uderzenie idzie w zwierzęta i produkcję roślinną -Nici z wegańskiego obiadu! Spurek nie trafiła w kulinarne gusta Pudy: „Uwielbiam wszystkie potrawy mięsne, krwiste steki, wątróbkę” Pytany na ile stanowisko lewicowych eurodeputowanych pokroju Sylwii Spurek jest podzielane przez unijne instytucje Kosma Złotowski odpowiada: Przypuszczam, że na razie jeszcze nie jest podzielane przez unijne instytucje. W każdym razie nie ma takich oznak, ale z całą pewnością jest to budowanie atmosfery wrogości do mięsa i do wysoko rozwiniętego rolnictwa. Dopytywany, na ile w jego ocenie jest to wrogość do mięsa, a na ile ideologia służąca wielkim korporacjom znanym z pól Urugwaju czy Argentyny, powiedział: Tak. Ale tam się też hoduje najwięcej bydła. Jest to oczywiście przeciwwaga, tyle że za tą argumentacją pani Sylwii Spurek stoi jeszcze strach przed klimatyczną katastrofą. Oni uważają, że hodowla zwierząt, zwłaszcza krów, powoduje zmiany klimatyczne. W ocenie Kosmy Złotowskiego determinacja Komisji Europejskiej we wprowadzaniu Zielonego Ładu wraz ze wszystkimi wyśrubowanymi wymogami prowadzenia działalności rolniczej jest spora. Należy się liczyć z tym, że Zielony Ład będzie wprowadzony. Odejście od paliw stałych jest właściwie przesądzone, natomiast od paliw, które zawierają węgiel niestety przypuszczam wymusi przedłużenie tych terminów, dlatego że nie da się w Niemczech nie spalać gazu. Stąd ta przemożna chęć dokończenia Nord Stream 2. Nie da się utrzymać produkcji energii na dotychczasowym poziomie bez spalania gazu. W ocenie eurodeputowanego PiS wprowadzenie Zielonego Ładu nie będzie skutkowało likwidacją drobnych gospodarstw. Restrykcje wobec rolnictwa raczej dotyczą intensywnej produkcji tych bardzo dużych producentów — wyjaśnia. Dopytywany, czy w jego ocenie polscy rolnicy są bezpieczni, Kosma Złotowski odpowiada: Na razie, bo oczywiście to wszystko będzie się zmieniało. Zobaczymy, w którym kierunku to pójdzie wtedy, kiedy się okaże, że energia elektryczna – coś, do czego jesteśmy bardzo przyzwyczajeni – zacznie być niebotycznie droga. Ceny oczywiście podskoczą. A co się okaże, jeżeli tej energii będzie deficyt? To też jest możliwe przy prowadzeniu takiej polityki energetycznej. aw
Bezrobocie w lutym może nieznacznie spaść. "Rynek pracy w Polsce jest nadal w dobrej kondycji"^Zespół wPolityce.pl^2021-02-23 17:22:21.284534+01:00^https://wpolityce.pl/gospodarka/540428-bezrobocie-w-lutym-moze-nieznacznie-spasc^W lutym stopa bezrobocia może spaść do poziomu 6,4 proc. - prognozuje wiceminister rozwoju, pracy i technologii Iwona Michałek. Według niej rynek pracy w Polsce jest nadal w dobrej kondycji. CZYTAJ TAKŻE: Komisja Europejska potwierdza. Polska gospodarka z jednym najniższych spadków PKB w całej UE Jak podał we wtorek Główny Urząd Statystyczny, stopa bezrobocia w styczniu 2021 r. wyniosła 6,5 proc. wobec 6,2 proc. w grudniu 2020 r. Liczba bezrobotnych zarejestrowanych w urzędach pracy wyniosła w styczniu 1.090,4 tys. wobec 1.046,4 tys. osób w grudniu. Wcześniej Ministerstwo Rozwoju, Pracy i Technologii informowało, że według szacunków resortu stopa bezrobocia w styczniu wzrosła do 6,5 proc. Rynek pracy w Polsce jest nadal w dobrej kondycji  — wskazała wiceszefowa MRPiT, cytowana we wtorkowym wpisie resortu na Twitterze. Wiceminister Michałek zaznaczyła, że GUS potwierdził dane MRPiT dotyczące stopy bezrobocia w styczniu. Przewidujemy, że w lutym stopa bezrobocia może spaść do poziom 6,4 proc.  — prognozuje Michałek.
Premier: Cały krajowy program odbudowy, wynegocjowany w UE, jest ważnym komponentem programu odbicia gospodarczego po COVID-19^Zespół wPolityce.pl^2021-02-23 14:14:50.310388+01:00^https://wpolityce.pl/gospodarka/540391-premier-podkresla-wage-krajowego-programu-odbudowy^Cały krajowy program odbudowy, który negocjowaliśmy w UE, jest ważnym komponentem programu odbicia gospodarczego po Covid-19; w procesie ratyfikacji jesteśmy wraz z kilkunastoma krajami na początku całej tej drogi, jestem przekonany, że spokojnie ją przejdziemy - mówił premier Mateusz Morawiecki. W grudniu ub.r. przywódcy państw UE porozumieli się ws. wieloletniego budżetu Unii na lata 2021-2027 oraz funduszu odbudowy gospodarek państw członkowskich po epidemii COVID-19. Obecnie ratyfikacji przez parlamenty narodowe wymaga decyzja o zwiększeniu zasobów własnych UE, by możliwe było uruchomienie funduszu odbudowy. W minionym tygodniu rząd zajmował się projektem ustawy o ratyfikacji decyzji dotyczącej unijnego funduszu odbudowy, ale go nie przyjął. Jak mówił premier Mateusz Morawiecki, toczyła się na ten temat dyskusja. Cały krajowy program odbudowy, który negocjowaliśmy w UE, jest ważnym komponentem programu odbicia gospodarczego po Covid-19. Mamy własne programy inwestycyjne, samorządy doskonale się o tym przekonały. Bardzo wiele dużych projektów i średnich projektów finansujemy z budżetu państwa, ale oczywiście Europejski Fundusz Odbudowy i fundusze krajowe krajów członkowskich, w tym Polski, jest bardzo ważnym komponentem  — odparł Morawiecki. Jak dodał, w procesie ratyfikacji „jesteśmy wraz z kilkunastoma krajami na początku całej tej drogi, uzgodnień politycznych, uzgodnień na szczeblu rządowym i na koniec ratyfikacji po stronie parlamentu”. Jestem przekonany, że spokojnie tę drogę przejdziemy, tak jak wiele innych krajów członkowskich, nie ma tutaj w związku z tym pośpiechu  — zaznaczył. Premier podkreślił ponadto, że Polska należy do tych krajów UE, które w ramach regionalnych programów odbudowy przeznaczają ok. 40 proc. środków „na programy odbudowy związane z regionalnymi procesami podejmowania decyzji”.  Jesteśmy tutaj bardzo demokratyczni jeżeli chodzi o ten proces. W wielu krajach członkowskich ten proces wygląda zupełnie inaczej  — ocenił. Morawiecki mówił też, że decyzje co do tego, jakie są konkretne alokacje na programy merytoryczne zostanie uwzględnione w ramach krajowego programu odbudowy. Prace, które są toczone na różnych szczeblach, ale także z udziałem bardzo wielu organizacji społecznych, czynników społecznych w szerszym rozumieniu tego słowa, uwzględniają głos środowisk lokalnych, a także głos różnych merytorycznych ośrodków - z jednej strony badawczych, z drugiej decyzyjnych. Te głosy pomagają nam w podejmowaniu odpowiednich decyzji, które będą dobrze służyły w szybkim odbudowaniu wzrostu gospodarczego w Polsce w tym roku i w kolejnych  — oświadczył premier. mm/PAP
Presja ma sens! Europejskie firmy obawiają się sankcji USA. Co najmniej 18 przedsiębiorstw wycofuje się z budowy gazociągu Nord Stream2^Zespół wPolityce.pl^2021-02-23 12:17:25.947201+01:00^https://wpolityce.pl/gospodarka/540362-co-najmniej-18-firm-odstepuje-od-budowy-nord-stream-2^Co najmniej 18 europejskich firm wycofało się lub zobowiązało się do wycofania z budowy gazociągu Nord Stream 2 w obawie przed sankcjami USA - wynika z raportu amerykańskiego Departamentu Stanu, opisanego przez dpa. Są wśród nich także firmy niemieckie - informuje niemiecka agencja. CZYTAJ RÓWNIEŻ: -Polska i Ukraina kontra Gazprom. Wiceszef MSZ: Nord Stream2 to projekt szkodliwy dla bezpieczeństwa całej UE -Szef polskiego MSZ wyraził uznanie dla amerykańskiej senator: Nord Stream 2 już wbił klin między sojuszników Z raportu Departamentu Stanu dla Kongresu wynika, że wśród firm, które zakończyły swój udział w projekcie lub zapowiedziały, że to zrobią, są dostawca usług przemysłowych Bilfinger z Mannheimu oraz ubezpieczyciel Munich Re Syndicate Limited. Do tej pory Stany Zjednoczone z powodu Nord Stream 2 nałożyły sankcje tylko na rosyjską firmę KWT-Rus, która obsługuje barkę Fortuna, uczestniczącą w budowie rurociągu. Firma i statek są również wymienione w nowym raporcie. Wbrew oczekiwaniom innym firmom przynajmniej na razie nie grożą żadne kary. Dlatego też Republikanie ostro skrytykowali administrację nowego demokratycznego prezydenta USA Joe Bidena. Administracja Bidena sygnalizuje, że jest gotowa pozwolić na ukończenie rurociągu z katastrofalnymi konsekwencjami dla bezpieczeństwa narodowego Ameryki i bezpieczeństwa energetycznego naszych europejskich sojuszników — powiedział w weekend senator Ted Cruz. Departament Stanu USA przekazał w zeszły piątek raport do Kongresu, ale jeszcze nie podał do wiadomości publicznej. Do treści raportu dotarła agencja dpa. Wcześniej pisał o nim m.in. „Wall Street Journal”. Z raportu wynika, że większość firm, które kończą swój udział w Nord Stream 2, to grupy ubezpieczeniowe. Większość z nich ma swoją siedzibę w Wielkiej Brytanii. Według Departamentu Stanu szwajcarska Zurich Insurance Group i Axa Group z siedzibą w Paryżu również zakończyły prace nad Nord Stream 2. Raport, podpisany przez amerykańskiego sekretarza stanu Antony’ego Blinkena, wyraźnie odnosi się do postawy rządu RFN. Jak odnotowano, „niemiecki rząd nadal w pełni popiera projekt Nord Stream 2” i „stanowczo odrzuca sankcje Stanów Zjednoczonych jako zamach na suwerenność Niemiec i UE”. W ocenie władz w Berlinie Nord Stream 2 to niezbędny projekt gospodarczy. Rzecznik Departamentu Stanu Ned Price powiedział w poniedziałek, że wycofanie się wielu firm z projektu świadczy o tym, że działania rządu przynoszą efekty. Podkreślił, że Stany Zjednoczone podtrzymują groźby sankcji.  Daliśmy do zrozumienia, że firmy ryzykują sankcje, jeśli są zaangażowane w Nord Stream 2  — dodał, zastrzegając, że USA będzie nadal konsultować się z sojusznikami i nie będzie ich zaskakiwać niezapowiedzianymi działaniami. Stany Zjednoczone sprzeciwiają się gazociągowi, ponieważ obawiają się, że ich partnerzy w Europie są zbyt zależni od Rosji. Pod koniec 2019 r. prace budowlane przy rurociągu zostały wstrzymane na krótko przed ukończeniem po tym, jak Stany Zjednoczone przyjęły wstępne prawo sankcyjne wobec specjalnych statków, które układały rury. Krytycy postępowania USA twierdzą, że Stany Zjednoczone chcą sprzedawać swój własny gaz w Europie. Minister spraw zagranicznych Litwy Gabrielius Landsbergis zaproponował wstrzymanie budowy Nord Stream 2 do czasu wyborów parlamentarnych w Rosji, które mają się odbyć we wrześniu.  Dajmy (prezydentowi Rosji) Władimirowi Putinowi możliwość przeprowadzenia jesienią wolnych wyborów do Dumy Państwowej z udziałem opozycji. Do tego czasu wstrzymajmy gazociąg Nord Stream 2  — napisano w oświadczeniu wydanym przez MSZ w Wilnie po spotkaniu ministrów spraw zagranicznych UE. Litwa, podobnie jak USA i niektóre państwa UE, w tym Polska, sprzeciwia się gazociągowi. mm/PAP
Premier: Od 2015 r. zmniejszyliśmy lukę VAT o połowę. To jest prawdziwa rewolucja w zarządzaniu budżetem państwa^Zespół wPolityce.pl^2021-02-23 11:21:04.856847+01:00^https://wpolityce.pl/gospodarka/540346-premier-od-2015-r-zmniejszylismy-luke-vat-o-polowe^Od 2015 r. zmniejszyliśmy lukę VAT o połowę, to nie jest zmiana statystyczna, to jest prawdziwa rewolucja w zarządzaniu budżetem państwa - oświadczył we wtorek premier Mateusz Morawiecki.      CZYTAJ TAKŻE: — Premier Morawiecki odpowiada TVN24: Stop fake news. Autorzy „Superwizjera” rozmijają się z faktami, tworzą fałszywy obraz rzeczywistości — NASZ WYWIAD. Materiał TVN dot. luki VAT-owskiej? Waldemar Buda: To obrona przez atak. TVN nie chce płacić podatku od reklam Szef rządu we wtorkowym wpisie na Facebooku podkreślił, że są to realne pieniądze, które zasiliły wszystkie programy społeczne i inwestycyjne w ostatnich latach.  Bez nich Program 500 Plus, Program 300 Plus, 13. Emerytura, Program Maluch Plus czy wzrost wydatków na pomoc osobom niepełnosprawnym nie byłyby możliwe  — wskazał. W sobotę na antenie TVN24 w cyklu „Superwizjer” wyemitowano program „Kłamstwo vatowskie” o tzw. przestępcach podatkowych i zakładaniu spółek mających wyłudzać VAT. Na portalu TVN24 napisano m.in.:  W latach 2018-2019 Skarb Państwa, według Ministerstwa Finansów, na oszustwach vatowskich stracił prawie 17 miliardów złotych, a odzyskał zaledwie 150 milionów. To mniej niż jeden procent kwoty. Z kolei Prokuratura Krajowa nie potrafi podać dokładnych danych na temat strat. Do programu TVN24 odniósł się na Facebooku premier Morawiecki, który napisał, że „twórcy najnowszego wydania Superwizjera w telewizji TVN24 podjęli tyleż brawurową, co totalnie zafałszowaną próbę zdyskredytowania polityki fiskalnej rządów Zjednoczonej Prawicy”.  Brawurową – przede wszystkim w zakresie tego, jak autorzy rozmijają się z faktami, jak oszczędnie nimi dysponują i jak w ten sposób tworzą fałszywy obraz rzeczywistości  — napisał szef rządu. Wskazał też, że tylko w okresie 2016-2019 wpływy z poszczególnych podatków wzrastały następująco: wpływy z VAT o 47 proc., z PIT o 46,7 proc., z CIT o 54,7 proc. Do wpisu dołączona była plansza obrazująca zmniejszenie luki VAT od 2015 r. (24,3 proc.) do 2019 r. (12 proc.) - czyli o połowę. Na drugiej planszy zobrazowano wzrost przychodów z VAT od 2015 r. (123,1 mld zł) do 2020 r. (184,6 mld zł) - wzrost także o 50 proc. tkwl/PAP/Facebook
Co z obostrzeniami po 28 lutego? Semeniuk: Nic nie jest przesądzone, nie widzę jednak możliwości, by otwierać kolejne branże^Zespół wPolityce.pl^2021-02-23 09:46:27.227472+01:00^https://wpolityce.pl/gospodarka/540328-semeniuk-nie-widze-mozliwosci-by-otwierac-kolejne-branze^Nic nie jest przesądzone ws. obostrzeń po 28 lutego, nie widzę jednak możliwości, by otwierać kolejne branże - mówiła wiceminister rozwoju Olga Semeniuk. Dodała, że jeśli liczba zakażeń będzie rosnąć, dotychczasowe restrykcje mogą zostać zaostrzone. CZYTAJ TAKŻE: — Niedzielski: Wszyscy oczekujemy, że trzeba powoli wychodzić i akceptować pewne ryzyka, które są związane z luzowaniem — Niepokojące! Michał Dworczyk jest zakażony koronawirusem. „W najbliższym czasie będę pracował w trybie zdalnym” W TVP1 Semeniuk była pytana, czy będzie nowy lockdown. Jak mówiła, nic nie jest przesądzone, a we wtorek odbędzie się kolejne spotkanie zespołu zarządzania kryzysowego.  Jeszcze za wcześnie, by informować społeczeństwo o kolejnych decyzjach. Zgodnie z zapowiedzią premiera, te 14 dni od 12 lutego, to ten czas, kiedy będą przygotowane kolejne prognozy przez Radę Medyczną w kontekście dwóch kolejnych tygodni. Nie mierzymy dalej, niż 10-14 dni  — podkreśliła wiceminister rozwoju. Dopytywana, jakie obostrzenia są rozważane, odparła, że mając na uwadze potencjalną trzecią falę koronawirusa i wzrost zakażeń, „będziemy mówili o tym, by doprowadzić do spadku mobilności ludzi, więc tutaj pewnie będziemy mówić o stokach narciarskich, hotelach”. Powtórzyła, że nie jest to przesądzone. Dodała, że resort rozwoju chciałby wdrażać kolejne protokoły bezpieczeństwa dla gastronomii czy branży fitness, ale na ten moment jest to niemożliwe. Wydaje się, że jeśli liczby nie będą wzrastały w drugiej części tego tygodnia, to będziemy przedłużali już obowiązuje prawo, już obowiązujące rozporządzenie. Nie widzę możliwości, by otwierać kolejne branże — stwierdziła. Od 12 lutego mogą być otwarte kina, teatry, filharmonie i opery, baseny i stoki narciarskie. Hotele i pensjonaty mogą udostępniać gościom połowę swoich miejsc noclegowych. W dalszym ciągu nie mogą natomiast działać siłownie i kluby fitness, a gastronomia może sprzedawać posiłki tylko na wynos. Rozporządzenie przewidujące te restrykcje obowiązuje do 28 lutego. tkwl/PAP
MF odpowiada na materiał TVN24. "Przestępcy mają coraz większy problem z organizowaniem karuzel VAT-owskich"^Zespół wPolityce.pl^2021-02-22 17:51:42.572549+01:00^https://wpolityce.pl/gospodarka/540270-mf-odpowiada-na-material-tvn24-ws-luki-vat-owskiej^Ministerstwo Finansów wydało oświadczenie, w którym odpowiada na odcinek „Superwizjera” TVN24 pt. „Kłamstwo vatowskie”. Poniżej prezentujemy pełną jego treść. CZYTAJ TAKŻE: — NASZ WYWIAD. Materiał TVN dot. luki VAT-owskiej? Waldemar Buda: To obrona przez atak. TVN nie chce płacić podatku od reklam — Premier Morawiecki odpowiada TVN24: Stop fake news. Autorzy „Superwizjera” rozmijają się z faktami, tworzą fałszywy obraz rzeczywistości W zakresie uszczelniania podatków, przez ostatnie 4 lata nadrobiliśmy w Polsce ogromny dystans do innych krajów Europy. Notowaliśmy rekordowe w skali europejskiej tempo zmniejszania luki w VAT. Według naszych danych, jeszcze w 2015 r. wynosiła ona 24 proc. potencjalnych wpływów, a w 2018 r. i 2019 r. ok. 12 proc. Według Komisji Europejskiej zmniejszanie się polskiej luki VAT było jeszcze szybsze. Według instytucji, od 2015 do 2019 roku, skurczyła się ona z 24,7 do 9,7 proc. Teraz luka VAT nad Wisłą jest niższa od średniej Unii Europejskiej - wg prognozy KE na 2019 r. dla 24 państw to 10,9 proc. Polska ma potencjał do tego, aby zmniejszyć ten wskaźnik do ok. 5 proc. – poziomu, który obecnie odnotowuje Francja. Będzie to możliwe dzięki wykorzystywaniu nowych technologii i zacieśnieniu współpracy z innymi krajami. Pomimo epidemii COVID-19, Polska konsekwentnie zamyka luki, które wcześniej wykorzystywali przestępcy i planuje kolejne kroki, w tym wdrożenie, jako czwarty kraj w UE – kolejnego narzędzia jakim będzie e-faktura. Polska powiedziała nie przestępczości podatkowej. Zmniejszenie luki VAT jest efektem wieloelementowego planu, który znacznie utrudnił działanie podatkowym przestępcom – na każdym etapie ich procederu. Dzięki działaniom Ministerstwa Finansów przestępcy mają coraz większy problem z organizowaniem karuzel VAT-owskich. Coraz większy monitoring i uszczelnianie systemu powodują, że czas działania karuzeli VAT jest coraz krótszy, przynosi ona coraz mniej korzyści, a środki pochodzące z przestępstw są coraz trudniejsze do „wyprania”, czyli do zalegalizowania jako pochodzące z uczciwej działalności. Stąd bardzo duży wzrost wpływów z VAT – w ostatnich latach to w sumie kilkadziesiąt miliardów złotych, które nie trafiło na konta podatkowych przestępców, a do polskich rodzin i do polskich przedsiębiorców, w postaci obniżek podatków czy nowych ulg. Na początku, w latach 2015-2016, Polska nadrabiała dystans do innych krajów. Zreformowaliśmy administrację skarbową, podnieśliśmy kary za przestępstwa VAT-owskie. Ulgę uczciwym przedsiębiorcom, którzy przegrywali konkurencję z podatkowymi przestępcami, przyniosły pakiety paliwowy i przewozowy. Ich efektem jest SENT, czyli elektroniczny monitoring transportu wielu towarów i geolokalizacja ich położenia przy pomocy GPS. Ich wdrożenie doprowadziło do znacznego skoku legalnej sprzedaży. W jej wyniku tylko w koncernach takich jak Orlen i Lotos, sprzedaż dwóch najpopularniejszych paliw wzrosła o ponad 30 proc. rok do roku. Od 2017 r. pojawiały się pionierskie, systemowe rozwiązania, które zaczęły przynosić trwałe skutki. To m.in. mechanizm podzielonej płatności, wykaz podatników VAT i elektroniczne raportowanie. To także kolejne e-usługi administracji, takie jak kasy online, kasy w postaci oprogramowania czy e-paragon. Postęp technologiczny i skuteczność w likwidowaniu luk VAT sprawiły, że Polska na forum krajów UE postrzegana jest jako lider nowoczesnych rozwiązań cyfrowych, którego o wsparcie proszą inne kraje regionu. Tymczasem według OECD jeszcze w 2013 r., udział wydatków na IT w całości wydatków na administrację skarbową plasował Polskę na 23. miejscu w Europie. Ten trend uległ odwróceniu o 180 stopni. W 2019 r. nakłady na IT polskiego Ministerstwa Finansów były ponad dwudziestokrotnie wyższe niż w 2015 r. Kluczem do wykrywania podatkowych przestępstw jest wykorzystanie nowoczesnych technologii. Raportowanie online, badanie bankowych przelewów, analizy big data i machine learning to nowoczesna recepta na mafie VAT. To sposób walki z przestępczością podatkową, na który przestępcy nie mają odpowiedzi. Jeszcze kilka lat temu polscy urzędnicy pracowali na składanych co miesiąc papierowych deklaracjach. Teraz raportowanie jest w pełni cyfrowe. Elektronicznie przesyłane dane analizują algorytmy, które uczą się na sukcesywnie likwidowanych karuzelach podatkowych. Dzięki temu, że Ministerstwo Finansów co miesiąc analizuje ponad 100 mln wystawianych przez firmy faktur, czas działania przestępców zmniejszył się z kilku lat jedynie do kilku miesięcy. Efektem pracy polskich programistów jest unikalny w skali Europy program STIR (System Teleinformatyczny Izby Rozliczeniowej – red.). To program podobny do tych używanych przez banki do bieżącej obserwacji przepływów finansowych pod kątem prania brudnych pieniędzy. Zmiana bankowych algorytmów pod kątem cech charakterystycznych dla karuzel VAT wystarczyła, aby banki mogły na bieżąco prowadzić analizy także pod tym kątem i informować MF o efektach. Pozwalają one na jeszcze szybsze i precyzyjniejsze wykrywanie podatkowych oszustów i umożliwiają wstrzymywanie wypłat z używanych przez nich kont bankowych. Polska będzie czwartym krajem w Unii Europejskiej, który udostępni przedsiębiorcom e-fakturę. Przepisy są już w konsultacjach publicznych, a przedsiębiorcy skorzystają nich z jeszcze w tym roku. Efekt? Dla firm to szybsze rozliczanie transakcji i szybsze zwroty VAT. Dla skarbówki to jeszcze szybsze analizy. Po wdrożeniu e-faktury, czas potrzebny na wykrycie podatkowych przestępców będzie jeszcze krótszy. Administracja podatkowa będzie analizować faktury nie po kilkudziesięciu dniach od ich wystawienia, a praktycznie w czasie rzeczywistym. Rosnący dystans pomiędzy Polską a resztą europejskiego peletonu dostrzegają kraje, które do niedawna uważane były za technologicznych liderów. Wdrożenia rozwiązań, które sprawdziły się w Polsce oczekuje od rządu Niemiec Bundesrechnungshof, czyli niemiecki odpowiednik polskiego NIK. W raporcie z października 2020 r. wskazuje na konieczność uszczelnienia przepisów, intensywniejszego użycia analiz big data do wykrywania podatkowych przestępców i pogłębienia współpracy na tym polu z innymi krajami. Kilka dni temu o wprowadzenie w Niemczech e-faktury zaapelowała do władz federalnych FDP. Inne kraje naszego regionu również uważnie obserwują sukces Polski w walce z podatkową przestępczością i często szukają naszej pomocy przy wdrażaniu nowoczesnych rozwiązań. Porozumienia o transferze wiedzy, informacji i technologii podpisaliśmy już z krajami Grupy Wyszehradzkiej, Estonią i Ukrainą. Kolejne zawrzemy z krajami bałtyckimi i państwami południa Europy. Dla innych państw współpraca z Polską oznacza po prostu więcej środków w budżecie. Dla Polski to budowa bezpiecznych warunków działania dla polskich firm, które nie będą musiały konkurować z podatkowymi przestępcami. tkwl/Ministerstwo Finansów
NASZ WYWIAD. Możliwa jest produkcja polskiej szczepionki? Polfa-Tarchomin: To kapitałochłonny, długi projekt inwestycyjny^Zespół wPolityce.pl^2021-02-22 17:12:57.139432+01:00^https://wpolityce.pl/gospodarka/540252-wywiad-mozliwa-jest-produkcja-polskiej-szczepionki^„Najprawdopodobniej szczepionki przeciw Covid-19 będą z nami przez najbliższe lata stąd szukamy każdej możliwości współpracy przy produkcji i przeniesienia jej do Polski. Jest to kapitałochłonny, długi projekt inwestycyjny” - mówią portalowi wPolityce.pl  prezes Polfy-Tarchomin Jarosław Król oraz Małgorzata Stokrocka, Dyrektor Pionu Badań i Rozwoju, Rozwoju Biznesu i Jakości. CZYTAJ RÓWNIEŻ: -Wysokie poparcie Polaków dla prac nad polską szczepionką przeciw COVID-19. „To także sprawa bezpieczeństwa farmaceutycznego” -Pozytywne dane z badań! „Der Spiegel”: Szczepionka firm Pfizer & BioNTech ogranicza przekazywanie koronawirusa wPolityce.pl: Prof. Robert Flisiak, członek Rady Medycznej przy premierze powiedział, że naukowo jesteśmy w stanie przygotować szczepionkę na Covid-19 w warunkach laboratoryjnych, ale polski przemysł farmaceutyczny nie jest w stanie podołać produkcji tej szczepionki na skalę przemysłową. Czy Państwa firma byłaby w stanie uruchomić taką linię produkcyjną? Jarosław Król i Małgorzata Stokrocka: W Polsce nie ma jednej firmy farmaceutycznej, gdzie udałoby się przeprowadzić proces produkcyjny w technologii mRNA od początku do końca. To jest produkcja wieloetapowa, która rozpoczyna się od wprowadzenia docelowej sekwencji do plazmidu, następnie replikacji plazmidu, syntezy mRNA, oczyszczania mRNA, stabilizacji np. poprzez enkapsulację w nanocząstki lipidowe i na końcu rozlew jałowy do ampułki lub fiolki. W chwili obecnej różne firmy farmaceutyczne mogą wykonywać tylko wybrane fragmenty procesu wytwarzania, przykładowo TZF Tarchomińskie Zakłady Farmaceutyczne mogłyby w trzecim kwartale tego roku podjąć się tego ostatniego etapu - rozlewu szczepionki do ampułek, ale pamiętajmy, że jest to jest tylko jeden w wielu etapów produkcji szczepionek. Czy Polfa Tarchomin rozważa uruchomienie linii produkcyjnej szczepionek na Covid-19? Prowadzimy rozmowy dotyczące rozdozowania szczepionki – ostatniego etapu produkcji, czyli rozlewania gotowej formy do ampułek lub fiolek. Taka linia może zostać użyta do konfekcjonowania różnych produktów farmaceutycznych, w tym np. „różnych szczepionek”. Rozmawiamy z globalną firmą, natomiast oczywiście ze względów biznesowych nie możemy przekazać więcej informacji. Na świecie jest obecnie wiele koncernów, które posiadają szczepionki na różnym etapie rozwoju. Najprawdopodobniej szczepionki przeciw Covid-19 będą z nami przez najbliższe lata stąd szukamy każdej możliwości współpracy przy produkcji i przeniesienia jej do Polski. Jest to kapitałochłonny, długi projekt inwestycyjny. Ile w Państwa ocenie mogłaby kosztować taka inwestycja i jak długo potrwałaby jej realizacja? Jeżeli mówimy o inwestycji w budowę nowej platformy do technologii mRNA, umożliwiającej przyszłościowo rozwój także nowych terapii w obszarze onkologii, czy też chorób metabolicznych, to fabryka z trzema liniami produkcyjnymi i zapleczem badawczo-rozwojowym będzie kosztowała ponad 1.2 mld zł i potrwa minimum 3 lata. Do tego trzeba jeszcze doliczyć koszty rozwoju i badań klinicznych innowacyjnych terapii – co w wymienionych wyżej obszarach terapeutycznych może kosztować nawet 2 mld zł. W Polfie Tarchomin ma powstać rozlewnia szczepionek. Niemniej będą to szczepionki sprowadzane z zagranicy czyli Polska nadal byłaby uzależniona od dostaw z Zachodu. Czy nie obawiacie się Państwo sytuacji, w której te szczepionki - tak jak ma to miejsce teraz - zwyczajnie nie będą dostarczane przez producentów? Czy stworzenie takiej ampułkarni rzeczywiście ułatwi dostęp do szczepionek? Tak jak już wspomniałem TZF mogły wesprzeć ostatni etap produkcji szczepionek – rozlew do ampułek lub fiolek. Mamy na celu znalezienie sposobu wsparcia Polski, stąd oczywiście np. w przypadku rozwoju w Polsce szczepionek opartych na mRNA, będziemy chcieli dołożyć nasze kompetencje i wziąć udział w takim projekcie, aby docelowo, nawet w perspektywie kolejnych kilku lat, zapewnić Polsce niezależność i powszechny dostęp do szczepionek i innych innowacyjnych terapii. Jak długo potrwa budowa rozlewni szczepionek? Zgodnie z informacjami przekazanymi przez wicepremiera pierwsze urządzenia będą do nas dostarczane w ciągu kilku najbliższych tygodni. Celujemy w maj tego roku, biorąc pod uwagę że w dobie pandemii niektórzy producenci potrzebują więcej czasu na dostarczenie elementów linii produkcyjnej. Do działania będziemy gotowi we wrześniu. Dziękuję za rozmowę. Rozmawiała Anna Wiejak
Eksperci Uniwersytetu Ekonomicznego: Skutki gospodarcze epidemii na Śląsku w tym roku będą bardziej widoczne^Zespół wPolityce.pl^2021-02-22 13:47:15.398289+01:00^https://wpolityce.pl/gospodarka/540208-skutki-gospodarcze-epidemii-w-tym-roku-bardziej-widoczne^Prawdopodobnie 2021 rok będzie tym, w którym gospodarcze skutki pandemii koronawirusa w woj. śląskim będą widoczne wyraźniej niż w roku ubiegłym - oceniają eksperci z Uniwersytetu Ekonomicznego w Katowicach, monitorujący kondycję gospodarki w regionie. Należy mieć nadzieję, że upowszechnienie szczepień pozwoli relatywnie sprawnie wracać do normalności w gospodarce globalnej, przy jednoczesnym utrzymaniu zdolności gospodarki regionalnej do szybkiego odtwarzania się po krytycznych sytuacjach związanych z zamrażaniem funkcjonowania branż lub przerwami w łańcuchach dostaw  — czytamy w opublikowanej w poniedziałek analizie. Tworzenie przez uczelnianych ekspertów comiesięcznych raportów obserwatoryjnych, obrazujących bieżącą sytuację w gospodarce woj. śląskiego w kontekście pandemii COVID-19, zainicjował w maju ub. roku ówczesny rektor katowickiego Uniwersytetu Ekonomicznego, a obecnie wiceminister rozwoju, pracy i technologii, prof. Robert Tomanek - członek utworzonego w związku z pandemią koronawirusa Śląskiego Forum Ekspertów. Inicjatywę wsparł Urząd Marszałkowski Woj. Śląskiego. W opublikowanym w poniedziałek najnowszym reporcie, obrazującym sytuację regionalnej gospodarki w całym 2020 r., naukowcy przytoczyli dane, wskazujące m.in. iż w minionym roku w woj. śląskim nie odnotowano lawinowego wzrostu liczby zamykanych firm. Jednak trudno jest jednoznacznie wnioskować, na ile dane statystyczne odzwierciedlają faktyczną kondycję przedsiębiorstw, a na ile są pochodną utrzymywania działalności ze względu na korzystanie z zasileń lub udogodnień obciążających budżet państwa  — oceniają eksperci. Mimo ograniczeń związanych z pandemią, w ub. roku wynagrodzenia w woj. śląskim przeciętnie rosły, jednak poziom i struktura inflacji sprawiały, że realna siła nabywcza gospodarstw domowych nie zmieniła się, a może nawet nieco spadła - uważają naukowcy. Poziom bezrobocia regionie ukształtował się w minionym roku niżej od krajowego - stopa bezrobocia w woj. śląskim wzrosła, osiągając w końcu 2020 r. 4,9 proc., co przekłada się na liczbę ok. 91 tys. zarejestrowanych bezrobotnych. To wartość zbliżona do osiągniętej w okresie zimowym 2018/2019 oraz 2017/2018, a także niższa niż przed rokiem 2018. Utrzymuje się jednak silne zróżnicowanie wewnętrzne województwa w zakresie bezrobocia. Wskaźniki koniunktury gospodarczej w regionie kształtowane były w ub. roku przez dynamikę pandemii i wprowadzania kolejnych ograniczeń. Parametry te zachowywały się jednak - wskazują naukowcy z Uniwersytetu Ekonomicznego w Katowicach - dość podobnie do wskaźników ogólnopolskich. Pierwsze miesiące pandemii charakteryzowała duża niepewność, w kolejnych - mimo ogólnie rzecz biorąc negatywnych oczekiwań co do koniunktury - widoczne było oswojenie się z funkcjonowaniem w sytuacji kryzysowej  — czytamy w opracowaniu. W woj. śląskim silniej niż w innych regionach odczuwalny był spadek produkcji przemysłowej. Natomiast produkcja budowlano-montażowa oraz sprzedaż detaliczna w ogólnym obrazie nie ucierpiały w wyniku pandemii. Rozpoczęły się średniookresowe zmiany na rynku rolnym.  Prawdopodobnie w ciągu co najmniej kilkunastu miesięcy będziemy obserwowali wzrost cen, zaś skutki tego procesu będą objawiać się pogłębieniem presji inflacyjnej  — oceniają analitycy. Rekordowe wskaźniki zanotowano w minionym roku w budownictwie mieszkaniowym - zarówno w odniesieniu do liczby mieszkań oddawanych do użytkowania, jak i pozwoleń wydanych na budowę mieszkań i zgłoszenia budowy. Utrzymano też wysoką liczbę mieszkań, których budowę rozpoczęto.  W szczególności był to bardzo dobry rok pod względem osiągniętych efektów rzeczowych dla firm deweloperskich  — podano w raporcie. Pochodną wprowadzania i luzowania ograniczeń funkcjonowania gospodarki były - w ocenie naukowców - zmiany mobilności. Eksperci uznali, iż intensywność ruchu pokazuje, że gospodarka relatywnie dobrze radziła sobie w sytuacji kryzysowej; obrazuje również olbrzymi potencjał regionu w zakresie szerokorozumianej cyfryzacji.  Spadek ruchu pojazdów o ok. jedną trzecią odbył się przy utrzymaniu relatywnie dobrej kondycji gospodarczej, a spadek o 10 proc. w okresie wrzesień-listopad pozwolił na w miarę normalne funkcjonowanie gospodarki i mieszkańców w nowych warunkach  — podano w opracowaniu. Ze statystyk wynika, że w ub. roku wyhamowały dotychczas rosnące wpływy podatkowe. Wartość wpływów z PIT spadła rok do roku o 3,7 proc. (oznacza to 526 mln zł podatku mniej), a wpływy z CIT były mniejsze o 18,6 proc. (987 mln zł).  Korekty inflacyjne pozwalają traktować poziomy wpływów z PIT z lat 2018 i 2020 podobnie. Jednocześnie trzeba zwrócić uwagę, że poszczególne samorządy lokalne w różnym stopniu dotknięte zostały zmianami wpływów z PIT i CIT w 2020 r.  — oceniają ekonomiści z katowickiej uczelni. Dane podatkowe wskazują, że spowolnienie gospodarcze wywołane pandemią (…) w pierwszej kolejności uderzyło w 2020 r. w przedsiębiorców, pogarszając średnią rentowność ich działalności. Pracodawcy próbują utrzymać zatrudnienie, co jak na razie im się udaje. Niestety w przypadku pogłębiającej się recesji zasoby finansowe, już i tak mocno doświadczonych sytuacją kryzysową przedsiębiorców ulegną dalszemu pomniejszeniu, a to już niewątpliwie odbije się na rynku pracy o wiele bardziej niż pokazują to dotychczasowe dane  — podsumowują autorzy raportu. W opracowaniu katowickich naukowców wykorzystano dane Głównego Urzędu Statystycznego, Urzędu Statystycznego w Katowicach, Wojewódzkiego Urzędu Pracy w Katowicach, Ministerstwa Finansów, Zakładu Ubezpieczeń Społecznych oraz Urzędu Miasta Katowice i Google. mm/PAP
Skoro uszczelnienie VAT to ściema, niech TVN wyjaśni, skąd rodzinom wypłacono 135 mld zł^Zbigniew Kuźmiuk^2021-02-22 12:19:27.351176+01:00^https://wpolityce.pl/gospodarka/540166-niech-tvn-wyjasni-skad-rodzinom-wyplacono-135-mld-zl^W sobotnim programie telewizji TVN „Superwizjer” wyemitowano program „Kłamstwo vatowskie”, którego głównym przesłaniem było ustalenie, że w latach 2018-2019 Skarb Państwa na oszustwach vatowskich stracił prawie 17 mld zł, a odzyskał zaledwie 150 mln zł. Tyle tylko, że ściganie „przestępstw vatowskich” i ich skuteczność fiskalna to jedynie mały fragment większej całości, na którą składają się bardzo głębokie zmiany ustawodawstwa zarówno podatkowego (i to nie tylko w odniesieniu do VAT) jak i karnego wprowadzane od roku 2016, utworzenie Krajowej Administracji Skarbowej (którego istotą było połączenie służb skarbowych i służb celnych) i zdecydowana poprawa ich funkcjonowania. Wszystkie te działania prowadzone przez rząd i podległe mu służby oraz większość parlamentarną, były bardzo wyraźnym sygnałem, że po objęciu rządów przez Zjednoczoną Prawicę, skończyło się polityczne przyzwolenie na wyłudzanie podatku VAT, a także inne oszustwa podatkowe. Takie przyzwolenie niestety obowiązywało za rządów koalicji PO-PSL, co udowodniła sejmowa komisja ds. wyłudzeń podatku VAT (luka VAT na około 260 mld zł), a czego potwierdzeniem w praktyce była decyzja tego rządu o podwyższeniu stawek VAT (z 3% na 5%; z 5% do 8% i z 22% do 23%) od 1 stycznia 2011 roku, mimo tego, że ówczesny premier Donald Tusk w swoim expose w 2007 roku zapowiedział, „że każdy kto w moim rządzie zaproponuje podwyżkę podatków zostanie przeze mnie osobiście wyrzucony”. Twarde dane ministerstwa finansów dotyczące wpływów z VAT od roku 2008 potwierdzają, że rządy PO-PSL to brak wyraźnego wzrostu wpływów z tego podatku, mimo cały czas trwającego przecież wzrostu gospodarczego (ten podatek ma charakter podatku obrotowego i w związku ze wzrostem PKB jego wpływy także powinny wyraźnie rosnąć). I tak wpływy z VAT w 2008 roku wyniosły 101,8 mld zł ale już w 2009 roku spadły do 99,5 mld zł, by w 2010 roku lekko wzrosnąć do 107,9 mld zł, po podwyższeniu stawki VAT w 2011 wzrosły do 120,8 mld zł, by w 2012 roku spaść do 120 mld zł, a w roku 2013 znowu spaść aż do 113,4 mld zł, znowu wzrosnąć w 2014 roku do 124,3 mld zł, po czym w 2015 roku znowu spaść do 123,1 mld zł. Od 2016 roku wpływy z VAT nieustannie rosną, w tym roku wyniosły 126,6 mld zł w 2017 roku 156,8 mld zł (wzrost aż o 30,2 mld zł), w 2018 roku wyniosły 174,9 mld (wzrost o 18,1 mld zł), w 2019 roku było to już 180,9 mld zł (wzrost o 6 mld zł), a w 2020 już 184,6 mld zł (wzrost o blisko 4 mld zł mimo, co jest zjawiskiem bez precedensu, jednoczesnego spadku PKB o -2,8%). Czy z tych danych, z których czarno na białym wynika, że wpływy z VAT w latach 2015-2020 wzrosły aż o 60,3 mld zł (o 50%) i to mimo recesji w 2020 roku w polskiej gospodarce, rzeczywiście można wyciągnąć wniosek, że uszczelnienie poboru podatku VAT i walka z mafiami vatowskimi za rządów Zjednoczonej Prawicy, to ściema jak twierdzi telewizja TVN? A przecież wzrosły w tym czasie i to bardzo wyraźnie nie tylko wpływy z VAT, ale także wpływy z PIT o 38,9 mld zł czyli o 46,8% (z 32,9 mld zł w 2015 roku do 122 mld zł w 2019 roku, razem z częścią przekazywaną do samorządów) i z CIT o 18 mld zł czyli o 54,7% (z 32,9 mld zł w 2015 roku do 50,9 mld zł w 2019 roku, razem z częścią przekazywaną do samorządów). Dzięki tym znaczącym wzrostom dochodów podatkowych ale także niepodatkowych, dochody budżetowe łącznie wzrosły w tym okresie aż o 130 mld zł, więc o 45%, z blisko 290 mld zł w roku 2015 do blisko 420 mld zł w roku 2020. To właśnie dzięki takiemu wzrostowi dochodów budżetowych było możliwe wypłacenie 135 mld zł dla rodzin wychowujących dzieci, 11 mld zł corocznie na 13 emeryturę (w tym roku około 20 mld zł, w związku z tym, że będzie wypłacona także 14 emerytura), podwyższenie o blisko 100% wydatków na wsparcie osób niepełnosprawnych (z 15,5 mld zł w 2015 do blisko 30 mld zł w 2021 roku), czy podwyższenie wydatków na ochronę zdrowia z o ponad 40 mld zł (z 77 mld w 2015 roku do 110 mld zł w 2020), a także poważny wzrost wydatków w innych dziedzinach. Co więcej wszystko to dokonało się przy znaczącej redukcji relacji długu publicznego do PKB z 54% w 2015 roku do 46% w roku 2019, co pozwoliło z kolei na uruchomienie znaczących środków na ratowanie gospodarki dotkniętej skutkami pandemii Covid19 (wydatki ponad 200 mld zł czyli blisko 10% PKB). Wiarygodność TVN jest rzeczywiście niska ale w programie „Kłamstwo vatowskie” funkcjonariusze tej telewizji przeszli samych siebie.
Niemcy odczuwają bolesne skutki pandemii COVID-19. Bardzo wysoki spadek produkcji przemysłowej w 2020 roku^Zespół wPolityce.pl^2021-02-22 12:19:10.629501+01:00^https://wpolityce.pl/gospodarka/540183-niemcy-odczuwaja-bolesne-skutki-pandemii^W 2020 roku z powodu pandemii Covid-19 produkcja przemysłowa w Niemczech była o 10,8 proc. niższa niż w 2019 roku - poinformował w poniedziałek Federalny Urząd Statystyczny. Podczas pierwszej fazy ograniczeń koronawirusowych w kwietniu i maju produkcja załamała się odpowiednio o 29,7 i 23,4 procent, po czym zaczęła się odradzać. W grudniu spadek wyniósł już tylko 1,5 proc. W porównaniu z tym samym miesiącem 2019 roku, szczególnie dotkliwe było załamanie w branży motoryzacyjnej. Producenci samochodów i części samochodowych produkowali o jedną czwartą mniej niż w roku poprzednim. Jedyną gałęzią gospodarki, w której rok do roku wzrosła produkcja, był przemysł drzewny  — podał Federalny Urząd Statystyczny. Produkcja wyrobów z drewna, wikliny i korka, z wyłączeniem mebli, wzrosła o 3,1 proc. mm/PAP
Polska i Ukraina kontra Gazprom. Wiceszef MSZ: Nord Stream2 to projekt szkodliwy dla bezpieczeństwa całej UE^Zespół wPolityce.pl^2021-02-22 10:44:58.148612+01:00^https://wpolityce.pl/gospodarka/540175-wiceszef-msz-ns2-to-projekt-szkodliwy-dla-bezpieczenstwa-ue^Nord Stream2 to projekt szkodliwy dla bezpieczeństwa całej Unii Europejskiej, dwustronne stosunki między Rosją a Niemcami oraz krótkoterminowe zyski kilku firm nie mogą przesłonić tego faktu - ocenił w poniedziałek wiceszef MSZ Paweł Jabłoński. CZYTAJ RÓWNIEŻ: -Rosyjskie statki wznowiły budowę Nord Stream 2! Butne tłumaczenia Ławrowa: To jest projekt inwestycyjny. Koniec kropka -Szef polskiego MSZ wyraził uznanie dla amerykańskiej senator: Nord Stream 2 już wbił klin między sojuszników Wiceszef resortu dyplomacji we wpisie na Twitterze nawiązał do wspólnego artykułu szefów MSZ Polski - Zbigniewa Raua i Ukrainy Dmytro Kułeba, którzy na łamach „Politico” apelowali o zatrzymanie budowy gazociągu Nord Stream 2. Szefowie polskiej i ukraińskiej dyplomacji w artykule podkreślają, że w zablokowaniu projektu ważną rolę mogą odegrać USA.
TYLKO U NAS. Prof. Krysiak: Rząd prawie trzykrotnie zmniejszył lukę VAT-owską. Za czasów rządów Tuska byliśmy powyżej średniej UE^Zespół wPolityce.pl^2021-02-21 21:33:21.247267+01:00^https://wpolityce.pl/gospodarka/540099-prof-krysiak-rzad-prawie-trzykrotnie-zmniejszyl-luke-vat^„W rzeczywistości to wygląda tak, że myśmy zmniejszyli tą lukę prawie trzykrotnie – była ok. 25 proc. na początku 2016 roku, a spadła nawet poniżej 10 proc., więc powiedzmy 2,5-krotnie” - mówi w rozmowie z portalem wPolityce.pl prof. Zbigniew Krysiak, ekonomista, wykładowca SGH. CZYTAJ RÓWNIEŻ: -Premier Morawiecki odpowiada TVN24: Stop fake news. Autorzy „Superwizjera” rozmijają się z faktami, tworzą fałszywy obraz rzeczywistości -NASZ WYWIAD. Materiał TVN dot. luki VAT-owskiej? Waldemar Buda: To obrona przez atak. TVN nie chce płacić podatku od reklam W rzeczywistości to wygląda tak, że myśmy zmniejszyli tą lukę prawie trzykrotnie – była ok. 25 proc. na początku 2016 roku, a spadła nawet poniżej 10 proc., więc powiedzmy 2,5-krotnie. To jest pierwsza rzecz jeśli chodzi o ten wskaźnik. Jest on obiektywny, nie jest wskaźnikiem, który my sobie wymyślamy, tylko on ma spójną formułę, którą stosuje się w całej Unii Europejskiej. Na tej podstawie dokonuje się porównań — mówi prof. Krysiak.  Za czasów rządów Tuska byliśmy fatalnie powyżej średniej unijnej, czyli po prostu dużo gorsi. Teraz jesteśmy – moim zdaniem – nawet poniżej średniej. Niejako dowodem na to – to nie jest tak, że tu się da nieodpowiedzialnie żonglować liczbami – jest to, że kolejny rok, wiele lat wypłacamy 500+, emerytury – trzynasta, czternasta i skądś te pieniądze musiały się wziąć. To są potężne pieniądze. Jednocześnie gdyby nie pandemia, to nie mielibyśmy nawet deficytu budżetowego, tylko byśmy byli na plus. Nawet w pandemii jesteśmy najlepsi w całej Europie i to są twarde liczby, które to pokazują — zauważa.  W ocenie ekonomisty, „gdyby była taka sytuacja, że wydajemy na 500+, emerytury, a tu budżet się wali, gospodarka działa źle, to można by było mieć jakieś obawy, że tu coś nie działa tak jak trzeba”.  Prof. Krysiak wyjaśnia, że redystrybucja pieniędzy z budżetu w postaci świadczeń czy bodźcowania gospodarki, przedsiębiorstw, „one się przełożyły na duże efekty i sprawność gospodarki”.  To 500+ to jest inwestycja, bo ona stworzyła taką dźwignię do rozwoju gospodarczego. Czyli to nie jest tak, jak niektórzy myślą, że te pieniądze są rzucone w błoto i one nie produkują, nie są produktywne. To jest po prostu albo ignorancja czyli niewiedza, albo po prostu jest to celowa próba zrobienia chaosu i zamieszania wśród ludzi, którzy nie mają tej świadomości — tłumaczy. Jeśli ktoś to podważa, to znaczy, że po prostu działa w pewnym sensie na szkodę naszego kraju i to jest wręcz nieuczciwe. Gdybyśmy mówili o próbie budowania jakiejś retoryki, która nie ma pokrycia w liczbach… A tu mamy twarde liczby i dzisiaj z faktami, z liczbami w szczególności tutaj nie da się dyskutować, bo one są takie, jakie są i świadczą o skuteczności tego działania — dodaje, podkreślając, iż „źródłem tego wszystkiego było zwalczenie czy zwalczanie – bo jeszcze jest jakaś przestrzeń – mafii VAT-owskich”. Bez tego silnika bowiem, tego dopływu pieniędzy ze wstrzymania okradania naszego budżetu przez mafię nie dałoby się pociągnąć innych rzeczy — zaznacza ekspert. Proszę również zobaczyć – już w dalszej kolejności – mechanizmy zredukowania podatku CIT dla mniejszych przedsiębiorstw. Można było to zrobić. Na początku to kosztowało, ale teraz – widzimy – objawia się takimi efektami wzrostu dochodów budżetowych. Wzrosty dochodów budżetowych mają różne źródła czyli ten obrót gospodarczy, jeżeli zmniejszamy CIT, to przedsiębiorstwa mogą reinwestować te środki, być bardziej efektywne, a zatem tworzyć lepszą koniunkturę, większy obrót. A ten obrót najlepiej wtedy się wizualizuje w VAT-cie. Wtedy są te dochody z VAT-u. Czyli z jednej strony 500+ - to jest jeden z tych elementów – idzie na popyt wewnętrzny. Tu przedsiębiorstwa są bardziej efektywne, więc realizują ten popyt i rośnie obrót, a z tego obrotu dużym czynnikiem wpływów jest VAT i w końcu to się też przełożyło, ta efektywność, na dużą elastyczność przedsiębiorstw. To się wyraziło również – proszę zauważyć – w nadwyżce eksportu nad importem w czasie pandemii. I to istotnym wzrostem eksportu na Zachód, do Niemiec w stosunku do roku 2019, a więc w stosunku do tego, co było przed pandemią. I spadkiem importu — komplementuje politykę rządu oceniając, że „to jest bardzo pozytywne, bo to znaczy, że więcej produkujemy”. Prof. Krysiak zwraca uwagę, że to, co poprzednio sprowadzaliśmy z zagranicy, zaczynamy produkować w kraju.  To są właśnie takie efekty, także ci, którzy gdzieś tam prowadzą taką retorykę, to można to określić „opium dla ludu” — ocenił płynącą z opozycyjnych mediów retorykę odnoście do dziań rządu w sprawie likwidacji luki VAT-owskiej. aw
Prezydencka Rada ds. Rolnictwa we wtorek zajmie się m.in. systemem KRUS. Ardanowski: "Martwimy się wpływem Zielonego Ładu"^Zespół wPolityce.pl^2021-02-21 10:22:41.161972+01:00^https://wpolityce.pl/gospodarka/540061-rada-ds-rolnictwa-przy-pad-we-wtorek-zajmie-min-krus-em^Prezydencka Rada ds. Rolnictwa i Obszarów Wiejskich we wtorek zajmie się kwestią zabezpieczenia społecznego rolników i ich rodzin - powiedział PAP szef Rady Jan Krzysztof Ardanowski. „Chcemy też poznać zamierzenia rządu w kwestii prac nad ustawą o rodzinnym gospodarstwie rolnym” - dodał. CZYTAJ RÓWNIEŻ: -NASZ WYWIAD. Ardanowski: Spełnienie lewicowych postulatów to koniec rolnictwa. Uderzenie idzie w zwierzęta i produkcję roślinną -Reforma KRUS? Minister rolnictwa zaprzecza słowom Kołodziejczaka z Agrounii: „Ani ja, ani rząd nie mamy z nią nic wspólnego” We wtorek w Pałacu Prezydenckim odbędzie się kolejne posiedzenie Rady ds. Rolnictwa i Obszarów Wiejskich przy Prezydencie RP. Przewodniczący Rady, były minister rolnictwa Jan Krzysztof Ardanowski zapowiedział w rozmowie z PAP, że tematem posiedzenia będzie przyszłość zabezpieczenia społecznego rolników i ich rodzin, który w Polsce jest oparty o funkcjonowanie Kasy Rolniczego Ubezpieczenia Społecznego. Prezydent Andrzej Duda w czasie kampanii wyborczej, spotykając się z rolnikami i ich organizacjami, zadeklarował - i ta deklaracja znalazła się w porozumieniu podpisanym przez prezydenta z Solidarnością Rolników Indywidualnych - że zgłosi projekt zmian legislacyjnych dotyczących funkcjonowania systemu zabezpieczenia społecznego rolników, tak, żeby uniknąć ewentualnych nadużyć, a jednocześnie w szczególny sposób chronić gospodarstwa rolne — powiedział Ardanowski. Jak zaznaczył, Rada chce przeanalizować funkcjonowania systemu zabezpieczenia społecznego rolników „również pod kątem zgłaszanych przez organizacje rolnicze postulatów, by rolnicy, który nabywają prawo do świadczeń emerytalnych z tytułu wieku i długości okresu składkowego, nie musieli oddawać swojego warsztatu pracy, jakim w ich wypadku jest gospodarstwo rolne”. Wydaje się to krzywdzące, że przedstawiciele innych grup, którzy zajmowali się na przykład rzemiosłem, mieli własne firmy, byli chociażby taksówkarzami, chcąc uzyskać prawo do świadczenia, nie muszą pozbywać się swego warsztatu pracy, ponieważ prawo do emerytury jest nabywane ze względu na długość okresu opłacania składek i odpowiedni wiek — powiedział Ardanowski. Zaznaczył, że „z drugiej strony prezydentowi zależy na tym, żeby w rolnictwie następowała naturalna wymiana pokoleń, żeby zachęcić młodych ludzi do pozostania na wsi”.  Chodzi o to, żeby młodzi ludzie przejmowali gospodarstwa i chcieli pozostać w rolnictwie — powiedział szef prezydenckiej Rady ds. Rolnictwa i Obszarów Wiejskich. Dlatego - podkreślił Ardanowski - „potrzebne są bardzo precyzyjne analizy ekonomiczne, jakie ewentualnie narzędzia, mechanizmy, zachęty zastosować, żeby starsi rolnicy nie chcieli utrzymywać swoich gospodarstw do bardzo późnego wieku, uniemożliwiając tym samym przejęcie prowadzenia gospodarstwa przez ludzi młodych”. Wyraził nadzieję, że Ministerstwo Rolnictwa przedstawi takie analizy na posiedzeniu Rady. Ardanowski zapowiedział, że podczas wtorkowego posiedzenia będzie też chciał otrzymać od przedstawicieli resortu rolnictwa odpowiedzi dotyczące sygnalizowanych w mediach planów rządu wprowadzenia zmian w prawie, zgodnie z którymi rolnicy, którzy prowadzą dodatkową działalność gospodarczą, zostaną objęci system ZUS-owskich ubezpieczeń. Byłoby to złamaniem ustaleń,, które od wielu dekad są w polskim rolnictwie. Zachęcamy polskich rolników, szczególnie tych, którzy prowadzą mniejsze gospodarstwa, żeby podejmowali pozarolniczą działalność gospodarczą; są na to specjalne środki w programie Rozwoju Obszarów Wiejskich, są zachęty, premie na tworzenie pozarolniczych miejsc pracy przez rolników — powiedział Ardanowski. Według niego, „zapowiedź, że wszyscy rolnicy, którzy prowadzą dodatkową działalność gospodarczą, często niskodochodową, okazjonalną i krótkotrwałą, będą płacić składki na ZUS, to absurd”.  Chcemy to bardzo dokładnie przeanalizować, jakie są w tej kwestii zamiary rządu. Dostrzegam tu pewną niespójność, bo z jednej strony słyszy się, że Ministerstwo Rodziny, Pracy i Polityki Społecznej pracuje nad taką ustawą, a z drugiej strony minister rolnictwa zaprzecza, jakoby taka ustawa była przygotowywana w rządzie. Należałoby w sposób jednoznaczny wyjaśnić zamiary rządu w tej kwestii — podkreślił Ardanowski. Jak wskazał, problemem, który pozostaje do rozwiązania w kwestii zabezpieczeń społecznych rolników, jest też wyeliminowanie z systemu KRUS osób, które są objęte rolniczym ubezpieczeniem z tytułu posiadania ziemi, mimo że faktycznie nie utrzymują się z jej uprawy.  Według moich szacunków jest to około 60 tys. przedsiębiorców czy ludzi wolnych zawodów, którzy z tytułu posiadania kawałka ziemi pozostają w korzystnym ubezpieczeniu dedykowanym rolnikom. Tak nie powinno być — powiedział Ardanowski. Zaznaczył, że Rada ma informację, że nad rozwiązaniem powyższych kwestii pracuje Ministerstwo Rolnictwa i dlatego we wtorek będzie chciała poznać założenia i zakres prac resortu.  Chcemy ustalić, czy to rząd zrealizuje deklarację prezydenta z porozumienia z Solidarnością Rolników Indywidualnych, czy tez prezydent skorzysta z prawa inicjatywy ustawodawczej i odpowiedni projekt zgłosi — powiedział. Kolejną kwestią, którą chcą poznać przedstawiciele prezydenckiej rady - mówił Ardanowski - są założenia i zakres prac nad ustawą o rodzinnym gospodarstwie rolnym.  Słyszymy bowiem, że ma to być jakaś ustawa systemowa wręcz, która w kompleksowy sposób określi funkcjonowanie rodzinnych gospodarstw rolnych w Polsce. Chcemy poznać stopień zaawansowania tych prac i w jakim kierunku one zmierzają — powiedział Ardanowski. Jak dodał, prezydenccy eksperci chcą też dowiedzieć się od przedstawicieli resortu rolnictwa, na czym - zgodnie z założeniami tego projektu -„ma polegać szczególne wyróżnienie rodzinnych gospodarstw rolnych oraz jakie działania będą podjęte, by gospodarstwa te rzeczywiście wpierać”.  Czy będą przełożenia na dostęp do środków unijnych, ułatwienia rynkowe. Czy nie okaże się, że to wsparcie dla gospodarstw rodzinnych pozostanie tylko w sferze deklaracji. Martwimy się chociażby sprawą wpływu unijnego Zielonego Ładu na małe gospodarstwa — powiedział Ardanowski. Zaznaczył, że „założenia Zielonego Ładu, które są niekwestionowane na poziomie ogólnym, będą wymagały ogromnych inwestycji w rolnictwo, na które UE nie zapewnia środków”.  Może to uderzyć w małe gospodarstwa, które nie będą w stanie spełnić wyśrubowanych norm technologicznych. Chodzi o to, żeby się nie okazało, że wszyscy mówią ciepło i życzliwie o małych, rodzinnych gospodarstwach, a praktyka doprowadzi do tego, że będą one upadały — powiedział Ardanowski.
Polska już 4. eksporterem do Niemiec, a Handelsblatt pisze o cudzie gospodarczym nad Wisłą^Zbigniew Kuźmiuk^2021-02-21 09:47:01.532414+01:00^https://wpolityce.pl/gospodarka/540056-polska-juz-4-eksporterem-do-niemiec^Kilka dni temu GUS podał dane tymczasowe dotyczące obrotów towarowych w polskim handlu zagranicznym w 2020 roku, z których do opinii publicznej przebiły się dwie ważne informacje. Po pierwsze, Polska osiągnęła ogromną nadwyżkę w obrocie towarowym z zagranicą wynoszącą aż 12 mld euro - 10 razy większą niż w roku ubiegłym. Dokonała tego w roku, w którym na skutek pandemii Covid-19 wystąpiła recesja zarówno w naszym kraju, jak i większości krajów świata. Po drugie, dosyć niespodziewanie staliśmy 4. eksporterem do Niemiec, największej europejskiej gospodarki, wyprzedzając Francję i Włochy, drugą i trzecią gospodarkę Unii Europejskiej. Co należy podkreślić, osiągniecie tak wysokiej nadwyżki w obrocie towarowym w 2020 roku, a także przedarcie się na 4. miejsce w eksporcie do Niemiec, miało miejsce w sytuacji recesji w światowej i europejskiej gospodarce, a w szczególności u naszego największego partnera handlowego czyli właśnie Niemiec, gdzie spadek PKB wyniósł aż 5 proc. Najbardziej zaskakujące w tych bardzo dobrych rezultatach polskiego handlu zagranicznego w 2020 roku jest to, że według analiz wielu analityków na skutek recesji u naszych zachodnich partnerów handlowych, nasz eksport powinien maleć, a w dalszym ciągu rośnie. Co więcej polska gospodarka jest coraz mniej importochłonna, od 2017 roku mamy wyraźną tendencję wzrostową stosunku eksportu do importu wyrażonego w euro, na 1 euro importu przydało już 1,3 euro eksportu (przy konstruowaniu tego wskaźnika wartość eksportowanych i importowanych towarów i usług ujęto łącznie). Do Niemiec w 2020 roku wyeksportowaliśmy towary o wartości 68,6 mld euro i jak już wspomniałem, wyprzedziliśmy Francję i Włochy, a więcej do Niemiec, sprzedają co oczywiste Chiny a także Holandia i Stany Zjednoczone (przy czym żeby wyprzedzić USA, brakuje nam już tylko kilka miliardów euro). Z kolei Niemcy w 2020 roku wyeksportowali do nas towary wartości 49, 3 mld euro i jesteśmy dla nich już 6 rynkiem zbytu, wyprzedziliśmy Włochy i Austrię.  Sumarycznie więc mamy z Niemcami nie tylko wysoką nadwyżkę w obrotach towarowych rzędu 20 mld euro, to  z obrotami blisko 120 mld euro staliśmy się w 2020 roku piątym partnerem handlowym Niemiec, za Chinami, Holandią, Stanami Zjednoczonymi i Francją, a przed Włochami. Jednocześnie w niemieckim dzienniku ekonomicznym „Handelsblatt”, ukazał się artykuł o gospodarczym cudzie nad Wisłą, gazeta zwraca uwagę, że uwaga niemieckich przedsiębiorców jest skierowana przede wszystkim na Chiny i Stany Zjednoczone, a „krajem, w przypadku którego rozbieżność między brakiem poświęcanej mu uwagi, a jego znaczeniem gospodarczym jest szczególnie duża, jest Polska”. Tymczasem „prężność polskiej gospodarki - a przede wszystkim jej dobre perspektywy w Europie, zadziwiają”. Co więcej „polska gospodarka również w pandemii koronawirusa przechodzi przez kryzys tak łatwo, jak żadne inne państwo członkowskie UE”.  Jak pisze gazeta, dla wielu niemieckich przedsiębiorstw „największe państwo Europy Wschodniej, mimo wszelkich politycznych tarć, jest ważną lokalizacją i od dawna jest czymś więcej niż tylko rozbudowanym warsztatem”. Jak podkreśla niemiecki dziennik ekonomiczny „polską gospodarkę charakteryzują dwie cechy: różnorodność i elastyczność, co szczególnie dobrze jej służyło podczas pandemii koronawirusa”. Gazeta zwraca także uwagę, iż z prognoz EBOR-u ale także komisji Europejskiej wynika, że w 2021 wzrost gospodarczy w Polsce wyniesie przynajmniej 3 proc. PKB, a to oznacza, że na koniec tego roku będzie to jedyny kraj w UE, który osiągnął poziom PKB sprzed kryzysu (spadek PKB w 2021 roku w Polsce wyniósł 2,8 proc.).
Ministerstwo Infrastruktury: KE potwierdza obawy Polski o negatywnym wpływie Pakietu Mobilności na klimat^Zespół wPolityce.pl^2021-02-20 11:53:09.108374+01:00^https://wpolityce.pl/gospodarka/539981-ke-potwierdza-obawy-polski-ws-pakietu-mobilnosci^Komisja Europejska potwierdziła obawy Polski i innych państw UE o negatywnym wpływie Pakietu Mobilności na klimat i środowisko - podkreślił w sobotę minister infrastruktury Andrzej Adamczyk. Dodał, że liczy teraz na zmianę przepisów w tej sprawie. CZYTAJ RÓWNIEŻ: NASZ WYWIAD. Minister Kurtyka: Dobrze pojęty konserwatyzm polega na tym, że dbamy o nasze otoczenie, dbamy o środowisko, o to, co konsumujemy Komisja Europejska w piątek opublikowała wyniki badania wpływu na klimat i środowisko dwóch elementów Pakietu Mobilności, czyli obowiązkowego powrotu pojazdów do państwa członkowskiego, w którym mieści się siedziba firmy, co osiem tygodni oraz stosowania kontyngentów kabotażowych na międzynarodowe przewozy kombinowane. Te zapisy zostały wprowadzone przez Parlament Europejski i Radę UE (w wyniku głosowania wśród krajów UE). Z badania wynika, że te dwa zapisy mogą spowodować do 3,3 mln dodatkowych ton emisji CO2 rocznie, co jest porównywalne z roczną wartością całkowitych emisji w transporcie w Estonii. W efekcie wejścia w życie nowych przepisów do atmosfery trafi dodatkowo do 704 ton tlenków azotu (NOx) i 251 ton pyłu zawieszonego (PM2,5). Opublikowane przez KE oceny skutków wprowadzenia niektórych przepisów Pakietu Mobilności potwierdziły zastrzeżenia zgłaszane przez polskie Ministerstwo Infrastruktury w trakcie procesu legislacyjnego. Analizy Komisji potwierdziły obawy Polski, ale także i innych państw członkowskich o negatywnym wpływie przepisów Pakietu na klimat i środowisko w Europie  — podkreślił cytowany w sobotnim komunikacie resortu infrastruktury jego szef Andrzej Adamczyk.
Senatorowie PO chcą wspierać galerie handlowe? Grzegorz Bierecki zabiera głos: "Czy takie są intencje twórców tej ustawy?"^Zespół wPolityce.pl^2021-02-19 22:48:19.801446+01:00^https://wpolityce.pl/gospodarka/539953-po-chce-wspierac-galerie-handlowe-g-bierecki-zabiera-glos^Senat zajął się dziś drugim czytaniem projektu ustawy o wyrównaniu strat majątkowych powstałych w czasie pandemii. Populistyczny projekt senatorów zakłada wypłacenie przez Skarb Państwa szeregu odszkodowań poniesionych z powodu konieczności ograniczenia działalności gospodarczej. W ocenie skutków regulacji czytamy, że 22 mld z 40 mld kwoty przewidywanych odszkodowań mają trafić do właścicieli galerii handlowych. Czy takie są intencje twórców tej ustawy – punktuje pomysłodawców projektu senator Grzegorz Bierecki (PiS).  Projekt senatorów PO zakłada wyrównanie straty majątkowej, bez wliczania korzyści, które poszkodowany mógłby osiągnąć, gdyby strata nie powstała. Odszkodowanie ma wypłacać Skarb Państwa po pomniejszeniu go o wartość pomocy udzielonej dotychczas.  Chciałbym bardzo mocno podkreślić, że ta ustawa, którą proponujemy, to swoista ugoda – także państwo, nasi dzisiejsi goście, to zaakceptowaliście – między państwem a obywatelem. Państwo jako ci, którym zamknięto możliwość prowadzenia działalności, mówicie: tak, zgadzamy się, nie występujemy o całość szkód majątkowych, których doświadczyliśmy, i zgadzamy się na 70 proc., tak żeby uniknąć procesów między nami a państwem  — mówił senator sprawozdawca Krzysztof Kwiatkowski (PO).  Wady projektu szybko wytknęli Kwiatkowskiemu senatorowie Prawa i Sprawiedliwości.  Do projektu odniósł się również Naczelny Sąd Administracyjny, który wyraził zdanie, że uchwalenie opiniowanego projektu leży w gestii parlamentu, ale uzasadnienie projektu nie zawiera jakiejkolwiek wzmianki na temat skutków finansowych wykonania ustawy, co zdaniem NSA należy uznać za naruszenie art. 118 ust. 3 konstytucji. Obowiązek wyrażony w tym przepisie ma w tym przypadku szczególne znaczenie z tej racji, że projekt zakłada wypłatę odszkodowań z budżetu państwa – mówił senator Aleksander Szwed (PiS). Senator Grzegorz Bierecki zwrócił uwagę na istotny, społeczny mankament ustawy.  W ocenie skutków regulacji czytamy, że 22 mld z 40 mld kwoty przewidywanych odszkodowań mają trafić do właścicieli galerii handlowych. Czy takie są intencje twórców tej ustawy? — pytał Grzegorz Bierecki.  Trzeba głębiej rozważyć skutki tej ustawy i jej finansowe konsekwencje. Rozmawiając o niej trzeba widzieć, ile już środków trafiło do przedsiębiorców w ramach tarcz stworzonych przez rząd — mówił senator Bierecki odnosząc się do populistycznego projektu, o którym wciąż nie wiadomo, czy znajdzie poparcie w Sejmie i zyska akceptację rządu.
Europejska lewica zmierza do przekazania korporacjom monopolu w produkcji rolnej. Dałoby to im niewyobrażalną władzę^Anna Wiejak^2021-02-19 18:20:37.778519+01:00^https://wpolityce.pl/gospodarka/539922-ue-zmierza-do-monopolu-korporacji-w-produkcji-rolnej^Być może jest to odważna teza, ale nie sposób wysnuć innych wniosków, obserwując unijną politykę rolną. Europejski „Zielony Ład” oraz strategie odnoszące się do różnych gałęzi rolnictwa oraz bioróżnorodności spowodują bardzo znaczące podniesienie – w sposób zupełnie sztuczny – kosztów produkcji rolnej, co spowoduje utratę konkurencyjności, a w konsekwencji – rynków zbytu na rzecz gigantów znanych z pól Argentyny, Urugwaju czy innych krajów Ameryki Południowej. CZYTAJ RÓWNIEŻ: -NASZ WYWIAD. Ardanowski: Spełnienie lewicowych postulatów to koniec rolnictwa. Uderzenie idzie w zwierzęta i produkcję roślinną -Ten pomysł może szokować! Bill Gates: Wszystkie zamożne państwa powinny przejść na syntetyczną wołowinę Część znających się na rolnictwie polskich polityków, w tym Jan Krzysztof Ardanowski, od dawna bije na alarm. Pytanie tylko, czy uda się zatrzymać ten ideologiczny walec? A że jest powód do niepokoju, dowodzi nawet amerykański Departament ds. Rolnictwa, który w wydanym w zeszłym roku raporcie przestrzegał przed konsekwencjami przyjętej przez Komisję Europejską polityki nie tylko dla samej Unii Europejskiej, ale i całego świata. Departament Rolnictwa USA rozpatrywał kilka scenariuszy wydarzeń i we wszystkich trzech okazało się, że proponowane przez KE w strategiach wprowadzenie redukcji wykorzystania ziemi, pestycydów oraz nowych wymogów prowadzenia gospodarstw rolnych doprowadzi do ograniczenia produkcji od 7 do 12 proc. i zmniejszy konkurencyjność rolników zarówno na rynku lokalnym, jak i rynkach zagranicznych. Co więcej – może doprowadzić do wzrostu cen żywności na całym świecie nawet do 89 procent! Związany z wprowadzaniem „Zielonego Ładu” spadek produkcji rolnej w UE i stworzona przez niego luka w rynku żywności zostanie wypełniona – piszą autorzy raportu – m.in. przez kraje Ameryki Łacińskiej. W przypadku produkcji mięsa krajem takim będzie Brazylia.  W ocenie ekspertów unijna polityka rolna doprowadzi do wzrostu cen żywności i obniżenia PKB. Sześć regionów, które przyjmują te strategie, wszystkie doświadczają wzrostu cen produktów rolnych o ponad 50 proc. — czytamy w raporcie. Jednocześnie „Zielony Ład” i unijne strategie rolne przełożą się w ocenie specjalistów na wzrost importu w państwach UE, przy jednoczesnym spadku eksportu. Wzrost importu dotknąłby takie produkty jak kukurydza (31 proc.), pszenica (18 proc.), mleko (19 proc.). Z produkcji zostałoby wyłączonych 10 proc. ziemi rolnej, natomiast wszystko razem doprowadziłoby do sytuacji, w której „rolnicy na całym świecie czerpaliby korzyści z wyższych cen i spadku produkcji w UE, jednakże konsumenci za żywność byliby zmuszeni płacić więcej”. W ocenie ekspertów zmniejszyłoby to również bezpieczeństwo żywnościowe. „Zielony Ład” jest działaniem ideologicznym, które nie liczy się z kosztami, które uderza w produkcję żywności. Trochę to jest dziwne, że kiedy w Europie chce się ograniczyć produkcję rolniczą, to poprzednia Komisja Europejska rzutem na taśmę podpisała umowę o strefie wolnego handlu z największymi krajami rolniczymi Ameryki Południowej, z grupą Mercosur (Brazylia, Argentyna, Paragwaj i Urugwaj) — zauważył w rozmowie z portalem wPolityce.pl Jan Krzysztof Ardanowski, były minister rolnictwa, a obecnie przewodniczący Rady ds. Rolnictwa i Obszarów Wiejskich przy prezydencie Andrzeju Dudzie. Uwaga ta jest niezwykle celna, jako że w wymienionych przez Jana Krzysztofa Ardanowskiego krajach rolnictwo zdominowane jest przez wielkie korporacje, które konsekwentnie dokonują ekspansji również do krajów Unii Europejskiej. Nietrudno sobie wyobrazić, że to właśnie one wyciągną rękę po ziemię polskich rolników, których unijna polityka doprowadzi do bankructwa. Zanim jednak to się stanie, będą zarabiać krocie na eksporcie do Polski – i innych krajów wspólnoty – mięsa, zboża i innych podstawowych produktów rolnych, które gdyby nie ideologiczny kaganiec mogłyby być produkowane w kraju. Jest jeszcze jeden aspekt – monopolizacja rynku żywności przez wspomniane korporacje. Żywo mamy w pamięci, jak zgubna dla naszej wolności okazała się monopolizacja mediów społecznościowych przez internetowych gigantów – bany za polityczną niepoprawność, cenzura itp. Wyobraźmy sobie, gdyby kilka takich korporacji trzymało w ręku całą produkcję żywności – a do tego zmierza, niezależnie od rzeczywistych intencji, unijna polityka. Dałoby to korporacjom taką władzę, jakiej nie ma nawet Big Tech. Czy naprawdę tego chcemy?
NASZ WYWIAD. Ardanowski: Spełnienie lewicowych postulatów to koniec rolnictwa. Uderzenie idzie w zwierzęta i produkcję roślinną^Zespół wPolityce.pl^2021-02-19 16:26:36.401081+01:00^https://wpolityce.pl/gospodarka/539888-ardanowski-spelnienie-postulatow-lewicy-to-koniec-rolnictwa^„Wszyscy chcemy, żebyśmy sami, jak i następne pokolenia, żyli w środowisku dobrym, lepszym, żeby zostawić po sobie nie tylko niezmienione, ale może poprawione środowisko. Natomiast „Zielony Ład” jest działaniem ideologicznym, które nie liczy się z kosztami, które uderza w produkcję żywności. Trochę to jest dziwne, że kiedy w Europie chce się ograniczyć produkcję rolniczą, to poprzednia Komisja Europejska rzutem na taśmę podpisała umowę o strefie wolnego handlu z największymi krajami rolniczymi Ameryki Południowej, z grupą Mercosur (Brazylia, Argentyna, Paragwaj i Urugwaj)” - mówi portalowi wPolityce.pl Jan Krzysztof Adranowski, były minister rolnictwa, przewodniczący Rady ds. Rolnictwa i Obszarów Wiejskich przy prezydencie Andrzeju Dudzie. CZYTAJ RÓWNIEŻ: -Sylwia Spurek kontra hodowcy zwierząt. Europosłanka chce całkowitego zakazu reklamy mięsa, mleka i nabiału -Ten pomysł może szokować! Bill Gates: Wszystkie zamożne państwa powinny przejść na syntetyczną wołowinę wPolityce.pl: Na Zachodzie obserwujemy coraz silniejszą krucjatę przeciwko produktom pochodzenia zwierzęcego i hodowli zwierząt. Z czego ona wynika? Jan Krzysztof Ardanowski: To są ewidentnie wpływy ideologii lewicowej, żeby nie powiedzieć lewackiej. Zmiana aksjologii europejskiej, tej opartej o wartości chrześcijańskie. Ekolodzy czy pseudoekolodzy – nie wiem już w końcu jak ich nazwać, bo oni wszyscy są nazywani ekologami, jako że jest to modne hasło – upatrzyli sobie rolników jako wroga. Twierdzenie, że rolnictwo jest działalnością gospodarczą, która ingeruje w środowisko, jest działalnością wręcz szkodliwą stanowi zaprzeczenie całej tradycji rozwoju cywilizacji, gdzie rolnictwo było jedną z najważniejszych, a przez wieki najważniejszą dziedziną działalności gospodarczej. Takim pewnego rodzaju symbolem jest to, że przez wieki przejawem bogactwa kraju było sformułowanie „kraj mlekiem i miodem płynący”. W tej chwili działacze lewicowi – w Polsce można wymienić panią europoseł Spurek i innych, którzy również w ten sposób się wypowiadają – twierdzą, że produkcja mleka jest barbarzyństwem, że hodowla bydła jest gwałceniem krów, że mleko jest szkodliwym produktem, bez którego ludzie mogą żyć, a miód to jest produkt kradziony pszczołom. Czyli w ich mniemaniu człowiek zachowuje się jak bandyta, jak barbarzyńca. Moim zdaniem wynika to z jakiejś głębszej ideologii lewicowej, której – powiem szczerze – nie tylko że nie popieram, ale nie rozumiem. Trzeba bowiem brać pod uwagę żywnościowe potrzeby ludzi, to czym Europa chce się żywić. A zresztą kraje, które mają dobre warunki do rolnictwa – Polska do takich należy – nie mogą tylko myśleć o zaopatrzeniu jedynie swoich obywateli. Przecież znaczna część kuli ziemskiej nie ma dobrych warunków do rolnictwa. Czasami to rolnictwo jest absolutnie niemożliwe – pustynie, brak wody, zasolenie gruntów, bardzo wysokie temperatury sprawiają, że tam rolnictwo nie będzie się rozwijać. Czyli ci, którzy mają rolnictwo w dobrych warunkach, w umiarkowanej szerokości geograficznej, tak jak w Polsce, mają wręcz obowiązki wobec ludzkości. I trudno sobie wyobrazić, że rolnictwo będzie się zwijało. Jednocześnie jest uderzenie w produkcję roślinną, czyli w uprawy rolne. Mówi się o tym, że są to przestrzenie antropogeniczne, zmienione przez człowieka, czyli to nie jest przyroda. Stąd zdaniem ideologów należy iść w kierunku odłogowania, rezygnacji z upraw, ograniczenia ich powierzchni. Temu ma służyć między innymi europejski „Zielony Ład”, który jest ideologią – lewicową ideologią, której twarzą jest pan Timmermans. Komisja Europejska ogłosiła go bez żadnych konsultacji z rolnikami, również bez troski o zaopatrzenie rynku żywnościowego Europy. A przede wszystkim to, na co pani zwróciła uwagę – w pierwszej kolejności atak idzie na zwierzęta. Na wszystkie zwierzęta. Na te, z których pozyskujemy mięso. Lewicowi działacze twierdzą, że ludzie nie muszą jeść mięsa, że bez mięsa się można obyć, że zabijanie zwierząt na mięso jest barbarzyństwem i należy w ogóle doprowadzić do tego, żeby nie hodować zwierząt na mięso. Timmermans kilka miesięcy temu stwierdził, że trzeba iść w kierunku mięsa syntetycznego, pozyskiwanego z węglowodorów. To samo powiedział ostatnio Bill Gates… Tak, ale to jest jakaś utopia. To jest jakaś ideologia, której ja nie rozumiem, a rolnicy nigdy nie zaakceptują, bo w tym momencie również rolnicy stają się zbędni – nie wiadomo po co ten zawód ma istnieć. A przecież polityka, którą się wobec rolnictwa od wielu lat modeluje, modyfikuje, zakłada, że również rolnicy mają zajmować się innymi usługami publicznymi, troską o krajobraz, o przyrodę itd. Uderzenie w zwierzęta to nie jest tylko w mięso. Tak jak powiedziałem: mleko to jest zdaniem ideologów „gwałcenie krów”, to jest „cierpienie bydła” - coś niezrozumiałego, coś chorego i głupiego, bo ktoś, kto ma trochę oleju w głowie, wie, że niewydojenie krowy powoduje cierpienie, choroby wymienia i straszny ból zwierzęcia. Zaczyna się eliminować również inne grupy zwierząt tłumacząc, że ich hodowla jest nadużyciem, jest niemoralna. Tu uderzenie idzie bardzo silnie w zwierzęta futerkowe. Twierdzi się, że futra są niepotrzebne. Dopóki na świecie jest zapotrzebowanie, a ono nie słabnie, ta hodowla powinna być prowadzona. Na futra i ze względu na warunki klimatyczne, ale również jako element prestiżu, pozycji społecznej, istniej ogromne zapotrzebowanie. Są jednocześnie absolutnie ekologicznym okryciem człowieka, ponieważ futra – nawet najlepiej konserwowane – po kilkudziesięciu latach ulegają biodegradacji, rozsypują się, wracają do przyrody. Natomiast ubrania syntetyczne, które mają zastąpić futra, nie rozłożą się nigdy – może tysiąc lat, to jest okres rozkładu. Jest to zatem zaprzeczenie ekologii. To futra są ekologiczne. Ale kwestionowanie hodowli zwierząt futerkowych, twierdzenie, że trzeba ją zlikwidować, jest również na sztandarach tych przeciwników rolnictwa. To są zdecydowanie ruchy lewicowe. Dla mnie „Piątka dla zwierząt” była niezrozumiałym wpisaniem się mojej macierzystej partii, w której jestem dwadzieścia lat, w neomarksistowskie ruchy lewicowe. Niezależnie od intencji twórców to się wpisuje w ideologię Szkoły Frankfurckiej, tworzenia nowego człowieka europejskiego, walki z europejską tradycją, z chrześcijaństwem – to trzeba bardzo mocno podkreślić. To ma być stworzenie nowego człowieka opartego o całkowicie nową, lewicowo-ekologiczną ideologię. Na naszych oczach następuje gloryfikacja, ubóstwienie zwierząt, przyrody – z tego tworzy się bożka. Powstają nowe mityczne bożki, a jednocześnie ci sami ludzie, którzy z taką troską mówią o zwierzętach, o potrzebie ich ochrony, o empatii w stosunku do zwierząt zapominają, że to człowiek jest panem stworzenia i to lewicowe myślenie uderza również w podstawy, które są w „Biblii”. Mówi się o prawach zwierząt – prawa to są dla ludzi, a co do zwierząt, to powinniśmy wszyscy starać się, by żyły w dobrych warunkach. „Biblia” mówi o tym, że człowiek ma prawo gospodarować nimi w sposób racjonalny oczywiście uwzględniając potrzeby tzw. dobrostanu zwierząt (to jest nowomowa, to słowo powstało kilkanaście lat temu, kiedyś mówiło się o dobrych warunkach utrzymania zwierząt). Myślę, że wszyscy ludzie wrażliwi w tym kierunku chcą działać, ale nie może być aksjologicznego podmienienia człowieka jako pana stworzenia przez przyrodę, przez zwierzęta. To wszystko się z sobą wiąże. Ostatnio Sylwia Spurek napisała na Twitterze: „Proponuję „5 dla branży roślinnej”: 1. zakaz reklamy mięsa, mleka, jaj; 2. likwidacja funduszy promocji tych produktów; 3. powołanie funduszu promocji weganizmu; 4. od przedszkola zajęcia „klimat i prawa zwierząt”; 5. 0 proc. VAT na zamienniki mięsa, mleka, jaj”. Jakie konsekwencje miałoby spełnienie tych postulatów? Koniec rolnictwa. Mówię to absolutnie otwarcie. W Polsce rolnictwo pokazało swoją przydatność społeczną. Bezpieczeństwo żywnościowe, które w tej chwili mamy, zawdzięczamy rolnikom. Proszę sobie wyobrazić w okresie pandemii jeszcze puste półki. To dzięki rolnikom mamy pod dostatkiem żywności, której nota bene nie szanujemy, którą marnujemy w około 30 procentach. Ale również wielki eksport – to jest istotny udział w dochodach naszej gospodarki – w 2020 roku, pomimo pandemii, okazuje się, że zapotrzebowanie na świecie na żywność jest bardzo wysokie. W tej chwili są stosunkowo wysokie ceny produktów roślinnych, zboża, rzepaku. Eksport również jest napędzany przez polskie rolnictwo. Zresztą konsumenci mają prawo decydować o tym, czym się chcą odżywiać Jeżeli ktoś chce być weganinem – jego wola. Ja tego nie rozumiem, ale szanuję decyzję każdego. Niemniej to człowiek decyduje, a nie pani Spurek. Jeżeli zatem mielibyśmy zredukować rolnictwo jedynie do produkcji roślinnej, nota bene bardzo mocno ograniczonej w zakresie plonotwórczych czynników produkcji – bo „Zielony Ład” również to zakłada – to będzie to poważne uderzenie w rolnictwo tym bardziej, że to nie jest tak, że wszyscy zajmą się produkcją roślin. Naiwnością jest twierdzenie, że rezygnacja czy istotne ograniczenie środków chemicznych zarówno do nawożenia, jak i ochrony roślin, poprawi rolnictwo, poprawi uprawy. Wprost przeciwnie – prawo żywienia roślin stworzone przez Liebiga w XIX wieku mówi wyraźnie, w jaki sposób odżywiają się rośliny. Jeżeli zmniejszymy środki chemiczne – oczywiście trzeba szukać tych lepszych, tych coraz bardziej finezyjnych, które mają mniejszą uciążliwość dla środowiska – jeżeli od nich odejdziemy, to nastąpi potworne zachwaszczenie upraw rolnych, a jednocześnie pogorszy się jakość produktów. Niezastosowanie ochrony powoduje porażenia przez grzyby, pleśnie czyli powstają mykotoksyny i różne inne toksyczne dla organizmu substancje pochodzące od szkodników, czy innych patogenów. Jest to więc zaprzeczenie racjonalności rolnictwa. Z jakichś powodów ideologicznych, nienawidząc ludzi, nienawidząc rolników, lewicowi działacze chcą zniszczyć rolnictwo w Europie. Rządy w Europie, w Unii Europejskiej są rządami europejskiej lewicy, która chce zrealizować swoje ideologiczne plany. Jak silne jest to lewicowe lobby w UE? Czy ono jest w stanie, czy ma taką moc, żeby zagrozić polskim rolnikom? Trudno mi to precyzyjnie ocenić. „Zielony Ład” w hasłach ogólnych jest oczywiście niekwestionowany – czyli rolnictwo bardziej proekologiczne, zrównoważone, które musi brać pod uwagę również środowisko, w jakim funkcjonuje. Wszyscy chcemy, żebyśmy sami, jak i następne pokolenia, żyli w środowisku dobrym, lepszym, żeby zostawić po sobie nie tylko niezmienione, ale może poprawione środowisko. Natomiast „Zielony Ład” jest działaniem ideologicznym, które nie liczy się z kosztami, które uderza w produkcję żywności. Trochę to jest dziwne, że kiedy w Europie chce się ograniczyć produkcję rolniczą, to poprzednia Komisja Europejska rzutem na taśmę podpisała umowę o strefie wolnego handlu z największymi krajami rolniczymi Ameryki Południowej, z grupą Mercosur (Brazylia, Argentyna, Paragwaj i Urugwaj). Czyli tam, gdzie mamy wielkie koncerny… Tam są potężne koncerny, produkcja bez przestrzegania norm – tych wysokich, wyśrubowanych, które są w Europie, bez możliwości skontrolowania, jak to się odbywa, jak są tam hodowane zwierzęta, jakie substancje chemiczne są stosowane, jakie antybiotyki. W dalszym ciągu mamy tam do czynienia z wypalaniem Puszczy Amazońskiej w celu zwiększenia upraw. To jest hipokryzja: uspokajanie sumienia Europy, a przerzucanie emisji i tych negatywnych dla przyrody zjawisk na inne kontynenty. „Zielony Ład” nie liczy się z możliwościami ekonomicznymi rolników – zgodnie z nim trzeba zastosować nowe technologie, nowe sposoby uprawy gleby, nowe siewniki, nowe, całkiem inne opryskiwacze; podejście do ochrony roślin: integrowana, biologiczna… To są ogromne koszty, ogromne nakłady. Tzw. rolnictwo precyzyjne, wykorzystujące dane satelitarne, z dronów, wykorzystujące mapowanie, skanowanie pól – skomplikowane rzeczy. I okaże się, że wśród tych wszystkich, którzy mają pełną gębę frazesów, mówiących o szczególnej roli mniejszych gospodarstw, rodzinnych, tych gospodarstw, które są podstawą ustroju w Polsce, niewielu znajdzie się rzeczywistych obrońców.  Jestem absolutnym zwolennikiem utrzymania dużej ilości małych gospodarstw, bo one pełnią nie tylko funkcje produkcyjne. Powinny oczywiście produkować, głównie na rynek lokalny, w krótkich łańcuchach i temu miały służyć te działania, które podejmowałem z przetwórstwem w gospodarstwach, sprzedażą bezpośrednią, rolniczym handlem detalicznym itd. Te gospodarstwa również zapewniają żywotność ekonomiczną i społeczną małych miejscowości, dlatego powinny pozostać. Ale te gospodarstwa, które są na ustach wielu obrońców polskiej wsi, to tylko i wyłącznie jest demagogia, ponieważ te gospodarstwa nie będą w stanie spełnić norm „Zielonego Ładu” i one jako pierwsze upadną. Duże gospodarstwa, mające zdolności finansowe, ekonomiczne, kredytowe szybciej będą w stanie te nowe, skomplikowane maszyny i technologie zakupić i zastosować niż te małe gospodarstwa, które na naszych oczach będą niszczały. Ale patrząc na strukturę rolnictwa europejskiego, to małe gospodarstwa są tylko w Polsce. Tylko u nas jest duża dominacja tych gospodarstw, które nie poddały się komunizmowi, które przetrwały najgorsze lata komuny – ludzie byli szykanowani, gnojeni, zamykani w więzieniach, mordowani, a utrzymali prywatną własność ziemi. W większości krajów europejskich są tylko wielkie gospodarstwa, poza może częścią mających specyficzne uprawy typu winorośl, oliwki, cytrusy. Te gospodarstwa są może trochę mniejsze na południu Europy. Natomiast w wielu krajach europejskich, a szczególnie w naszej części Europy pozostałe kraje, które były pod butem sowieckim, mają wielkie gospodarstwa. To są dawne PGR-y, dawne spółdzielnie produkcyjne. Tylko Polska ma tą unikalną w skali Europy strukturę malutkich gospodarstw i to uderzenie ideologiczne będzie skierowane przede wszystkim właśnie w te małe gospodarstwa w Polsce. Dziękuję za rozmowę. Rozmawiała Anna Wiejak
Ogromna inwestycja na Wybrzeżu w fabrykę Northvolt. Powstanie 500 miejsc pracy. Premier: "Staramy się z Polski uczynić hub przemysłowy"^Zespół wPolityce.pl^2021-02-19 12:54:19.055215+01:00^https://wpolityce.pl/gospodarka/539869-ogromna-inwestycja-na-wybrzezu-powstanie-500-miejsc-pracy^Na polskim Wybrzeżu powstanie zakład produkcyjny oraz inżynierskie centrum badawczo-rozwojowe modułów bateryjnych szwedzkiej firmy Northvolt - poinformowało w piątek Centrum Informacyjne Rządu. Powstanie nawet 500 nowych miejsc pracy. Na polskim Wybrzeżu powstanie wysoce zautomatyzowany i nowoczesny zakład produkcyjny oraz inżynierskie centrum badawczo-rozwojowe modułów bateryjnych, systemów magazynowania energii oraz procesów i technologii produkcyjnych  — podało CIR. Zaznaczono, że wytwarzane produkty będą kompleksowym rozwiązaniem do magazynowania energii oraz zastosowań przemysłowych, m.in. w specjalistycznych pojazdach i maszynach górniczych. Produkcja ruszy w 2022 roku. W ramach nowego projektu powstanie nawet 500 nowych miejsc pracy  — zapowiedział rząd. Szwedzka spółka Northvolt powstała w 2016 r.; ma siedzibę w Sztokholmie. Zatrudnia ponad 1 tys. pracowników. Specjalizuje się m.in. w rozwiązaniach w zakresie baterii i akumulatorów i tzw. inteligentnej diagnostyki. Jej misją jest „stworzenie najbardziej ekologicznego ogniwa na świecie, o minimalnym śladzie węglowym”. Inwestycje Northvolt wpisują się w projekt unijnej tzw. Inicjatywy Bateryjnej, w której uczestniczy m.in. Polska.         Inwestycja firmy Northvolt w Gdański będzie ważnym punktem na mapie industrialnej Polski - oświadczył w piątek premier Mateusz Morawiecki, przy okazji ogłoszenia budowy fabryki przez szwedzkiego producenta baterii. Jak mówił Morawiecki, „w wielu dziedzinach związanych z motoryzacją odnosimy szereg sukcesów”, a - według niego - te sukcesy przekładają się na tworzenie coraz lepiej płatnych miejsc w pracy. Podkreślił, że inwestycja szwedzkiego koncernu stworzy ok. 500 miejsc pracy. Poprzez tego typu inwestycje najlepiej kształtuje się środowisko przemysłu 4.0 — dodał Morawiecki, zauważając też, że produkcja baterii to element „zielonej rewolucji”. Szef rządu dodał, że „staramy się z Polski uczynić hub przemysłowy”. Jego zdaniem, z powodzeniem udaje się realizować system edukacji i kształcenia technicznego, potrzebny do funkcjonowania takiego hubu. Nakłady inwestycyjne na zakład produkcyjny Northvolt, który powstanie w Gdańsku wyniosą blisko 200 mln dol., czyli prawie 750 mln zł - poinformowała w piątek Polska Agencja Inwestycji i Handlu. W Gdańsku powstanie najnowocześniejszy i wysoce zautomatyzowany zakład produkcyjny oraz inżynierskie centrum badawczo-rozwojowe w zakresie modułów bateryjnych i systemów magazynowania energii. Nakłady inwestycyjne wyniosą blisko 200 mln dolarów tj. prawie 750 mln zł. W ramach nowego projektu powstanie nawet 500 nowych miejsc pracy  — poinformował w piątek PAIH. Jak wyjaśniono, zakład, jaki powstanie na Wybrzeżu, jest częścią ogólnoeuropejskiego projektu łańcucha wartości, w ramach którego ogniwa produkowane w północnej Szwecji będą wysyłane do Gdańska, w celu dalszego montażu kompletnych systemów magazynów energii i dostarczane do klientów. Dodano, że powstanie wysoce zautomatyzowany i zakład produkcyjny oraz inżynierskie centrum badawczo-rozwojowe modułów bateryjnych, systemów magazynowania energii oraz procesów i technologii produkcyjnych. Wytwarzane produkty będą kompleksowym rozwiązaniem do magazynowania energii oraz zastosowań przemysłowych, m.in. w specjalistycznych pojazdach i maszynach górniczych - podano. Produkcja ruszy w 2022 roku. Wraz z deklaracją inwestycji, Northvolt Poland otrzymał pozytywną decyzję Pomorskiej Specjalnej Strefy Ekonomicznej (PSSE) w zakresie wsparcia inwestycji oraz grant rządowy  — poinformowano.  CZYTAJ TAKŻE: Minister Kurtyka w „Sieci”: Zielony konserwatyzm przybiera na sile. Dbamy o nasze otoczenie, dbamy o środowisko, o to, co konsumujemy Decyzja szwedzkiego Northvolta o budowie fabryki modułów bateryjnych w Gdańsku to dowód, że postawienie 5 lat temu na elektromobilność procentuje - ocenił minister klimatu i środowiska Michał Kurtyka. Jak mówił, przed pięciu laty były liczne pytania, czy Polskę w ogóle stać na wyzwania w obszarze, który nie był wtedy jeszcze ani dominujący, ani zaawansowany technologicznie. Dobrze odczytaliśmy trendy światowe  — podkreślił.  Teraz Polska staje się największym w UE producentem baterii litowo-jonowych, do Niemiec sprzedaje ich więcej niż Chiny i Korea Płd. razem wzięte  — dodał minister. Baterie określił mianem „ropy XXI wieku”, gwarantujące w przyszłości bezpieczeństwo energetyczne kraju. Ale - jak zauważył - ich produkcja to dopiero początek polskich aspiracji. Te aspiracje to budowa kompletnego łańcucha dostaw dla elektromobilności oraz centrów badawczo-rozwojowych - wyjaśnił Kurtyka.  mm/PAP
Gowin o przemyśle: Jest siłą polskiej gospodarki. Wzrost produkcji o prawie 6 proc. rok do roku^Zespół wPolityce.pl^2021-02-19 11:55:11.115874+01:00^https://wpolityce.pl/gospodarka/539862-gowin-o-przemysle-jest-sila-polskiej-gospodarki^Przemysł jest siłą polskiej gospodarki; rolą państwa jest wspieranie przedsiębiorczości i najlepszych warunków do rozwoju - przekazał w piątek wicepremier, minister rozwoju, pracy i technologii Jarosław Gowin. Ważne są dla mnie prace nad polityką przemysłową - dodał. CZYTAJ TAKŻE: Poziom PKB per capita w Polsce w stosunku do średniej w UE wzrósł aż do 77 proc. Przemysł jest siłą polskiej gospodarki - po wyeliminowaniu czynników o charakterze sezonowym produkcja w styczniu wzrosła o 5,7 proc. r/r. Rolą państwa jest wspieranie przedsiębiorczości i najlepszych warunków do rozwoju. Dlatego tak ważne są dla mnie prace nad polityką przemysłową  — napisał w piątek na Twitterze Gowin.
Minister Kurtyka w "Sieci": Zielony konserwatyzm przybiera na sile. Dbamy o nasze otoczenie, dbamy o środowisko, o to, co konsumujemy^"Sieci" - Największy konserwatywny tygodnik w Polsce^2021-02-18 23:47:10.206131+01:00^https://wpolityce.pl/gospodarka/539814-kurtyka-w-sieci-zielony-konserwatyzm-przybiera-na-sile^Kilka dni temu świętowaliśmy dołączenie do programu Czyste Powietrze tysięcznej gminy. Chciałbym, by ten program był dobrym przykładem współpracy samorządu z rządem – mówi Michał Kurtyka, minister klimatu i środowiska w rozmowie z Edytą Hołdyńską na łamach nowego wydania tygodnika „Sieci”. Minister Michał Kurtyka odnosi się m.in. do zapowiedzi Rafała Trzaskowskiego w sprawie większego finansowania walki ze smogiem w przypadku przejęcia władzy w Polsce:  To Zjednoczona Prawica po raz pierwszy sformułowała program Czyste Powietrze. To jest program cywilizacyjny, inwestycyjny, którego w historii Polski jeszcze nie było. Ponad 100 mld zł właśnie na poprawę jakości powietrza poprzez zmniejszenie emisji pyłów i gazów cieplarnianych. Przypomnijmy, że w tej sprawie toczyło się wobec Polski postępowanie przed unijnym Trybunałem Sprawiedliwości. Ustalono, że ten problem był w Polsce dotąd w ogóle niepodejmowany. Dopiero my zaczęliśmy walkę. Minister informuje również o szczegółach współpracy z samorządami:  Naszą bolączką jest to, że samorządy próbują stworzyć własne programy, które często są nieefektywne, bo nie mają albo wiedzy, albo wystarczających środków finansowych. Zamiast tworzyć podobne rozwiązania, które powodują, że ludzie są zagubieni, moglibyśmy działać wspólnie na rzecz poprawy jakości powietrza. Chciałbym, by program Czyste Powietrze był dobrym przykładem współpracy samorządu z rządem […]. Polska to jest nasz wspólny dom, więc walka o czyste powietrze jest naszą wspólną sprawą […]. Chcielibyśmy, by samorządy zaangażowały się we wspólną walkę.  Michał Kurtyka komentuje też doniesienia o zwiększonym imporcie śmieci do Polski: W 2018 r. wprowadziliśmy zakaz importu odpadów komunalnych do Polski […]. Problem jest z tymi odpadami, które mogą być przedmiotem wtórnej obróbki, czyli recyklingu. Co więcej, Polska eksportuje bardzo dużo takich odpadów. Oceniam to w kategorii zmarnowanego potencjału. Jeżeli bylibyśmy w stanie zwiększać w Polsce poziom recyklingu, cała nasza gospodarka by na tym skorzystała. Osobnym problem jest to, w jaki sposób możemy spowodować, żeby z tych odpadów, które są generowane w Polsce, więcej zagospodarować i na tym zarabiać, jako państwo.  Minister klimatu i środowiska opowiada też, na czym polega zielony konserwatyzm:  Taki zdrowy, dobrze pojęty konserwatyzm polega na tym, że dbamy o nasze otoczenie, dbamy o środowisko, o to, co konsumujemy […]. To ważne, gdyż widzimy coraz większą ilość odpadów, którymi zaśmiecana jest nasza planeta. Ziemia nie jest przystosowana do tego, żeby sobie w krótkim okresie z nimi poradzić − odnosi to także do sytuacji w naszym kraju: Polacy są społeczeństwem, które w ciągu kilku ostatnich lat się bogaci. Mamy coraz większą świadomość społeczną, taką, która rośnie razem z poziomem życia. Jednocześnie mamy w sobie dobrze pojętą gospodarność, którą odziedziczyliśmy po naszych przodkach. Myślę, że możemy teraz do niej powracać. Nie kupujmy niepotrzebnych rzeczy, segregujmy odpady, dbajmy o środowisko. Minister wypowiada się także na temat kwoty, którą Polska dostanie na odbudowę gospodarki po pandemii, w kontekście transformacji energetycznej:  Około 70 proc. naszych bloków energetycznych ma powyżej 30 lat, z roku na rok rośnie ryzyko awarii […]. Niestety, zbliżają się powoli do kresu swoich technicznych możliwości […]. Musimy więc ze względu na zabezpieczenie energetycznej suwerenności i ciągłości dostaw energii elektrycznej zainwestować w nowe moce. Ta inwestycja to jest sposób na zachowanie kontroli także nad tymi procesami. Jeżeli nie będzie kontroli, nasze bezpieczeństwo energetyczne będzie się zmniejszać. Pamiętajmy, że mamy do czynienia ze środkami unijnymi, publicznymi, które są dopiero zaczynem do działania.      Więcej w najnowszym numerze „Sieci”, w sprzedaży od 15 lutego br., także w formie e-wydania na http://www.wsieciprawdy.pl/e-wydanie.html. Zapraszamy też do subskrypcji tygodnika w Sieci Przyjaciół – www.siecprzyjaciol.pl i oglądania ciekawych audycji telewizji wPolsce.pl.
Pierwszy sklep pod marką Stop Cafe powstał w czeskiej Pradze. Podobne zostaną otwarte przez Orlen także w Polsce^Zespół wPolityce.pl^2021-02-18 17:10:22.912397+01:00^https://wpolityce.pl/gospodarka/539769-pierwszy-sklep-stop-cafe-orlenu-powstal-w-czeskiej-pradze^W czeskiej Pradze otworzyliśmy pierwszy sklep Stop Cafe, do końca roku otworzymy w tym mieście jeszcze dwa takie punkty - poinformował w czwartek na Twitterze prezes PKN Orlen Daniel Obajtek.
Ogromne straty koncernu lotniczego Air France-KLM. Ponad 7 miliardów euro w samym 2020 roku^Zespół wPolityce.pl^2021-02-18 15:05:18.726465+01:00^https://wpolityce.pl/gospodarka/539742-ogromne-straty-koncernu-lotniczego-air-france-klm^Francusko-holenderski koncern lotniczy Air France-KLM zanotował w 2020 roku straty w wysokości 7,1 mld euro - wynika z opublikowanego w czwartek sprawozdania finansowego grupy. Z powodu pandemii koronawirusa spadły też zyski netto koncernu energetycznego EDF i sieci supermarketów Carrefour. Obroty Air France-KLM wyniosły w ubiegłym roku 11,1 mld euro i były o 59 proc. mniejsze niż w 2019 roku. W ciągu 2020 roku koncern przewiózł o 67,3 proc. mniej pasażerów niż w roku 2019 i zwolnił też 10 proc. personelu. W komunikacie poinformowano także, że pierwszy kwartał 2021 roku będzie dla firmy trudny, chociaż dzięki kampanii szczepień przeciwko Covid-19 koncern spodziewa się ożywienia ruchu lotniczego w drugim i trzecim kwartale. By poradzić sobie ze skutkami wywołanego pandemią kryzysu Air France-KLM otrzymał już w zeszłym roku od francuskiego i holenderskiego rządu 10,4 mld euro w bezpośrednich lub gwarantowanych przez rząd pożyczkach. Koncern negocjuje też kolejny pakiet pomocowy. W czwartek francuski koncern energetyczny EDF poinformował w komunikacie prasowym o spadku zysku netto w 2020 roku o 87 proc., do 650 mln euro, przy obrotach rzędu 69 mld euro. Kryzys zdrowotny pokazał odporność grupy EDF, zarówno operacyjną, jak i finansową. Pomimo historycznej recesji osiągamy dobre wyniki finansowe  — bronił osiągnięć grupy dyrektor generalny EDF Jean-Bernard Levy. W 2020 roku zysk netto grupy Carrefour wyniósł 641 mln euro, w 2019 było to 1129 mln euro, zyski zmniejszyły się więc o 43 proc. - czytamy w opublikowanych w czwartek wynikach finansowych firmy za ubiegły rok. Dyrektor generalny Carrefoura Alexandre Bompard podkreślił, że w minionym roku sprzedaż firmy wzrosła o 7,8 proc., do 78,6 mld euro. mm/PAP
Minister Finansów prezentuje kolejny pakiet uproszczeń podatkowych - SLIM VAT 2. "Cały czas wsłuchujemy się w głos biznesu"^Zespół wPolityce.pl^2021-02-18 12:20:34.712007+01:00^https://wpolityce.pl/gospodarka/539718-minister-finansow-prezentuje-slim-vat-2^Przygotowaliśmy SLIM VAT 2, czyli kolejne uproszczenie w postaci pakietu modernizacji w rozliczeniach podatku VAT - poinformował w czwartek minister finansów, funduszy i polityki regionalnej Tadeusz Kościński. Przedsiębiorcy oszczędzą swój cenny czas - dodał. CZYTAJ TAKŻE: Kościński: Wyniki gospodarki w IV kwartale i całym 2020 roku znacznie lepsze od prognoz. Polska z jedną z najłagodniejszych recesji Kościński w czwartek na spotkaniu prasowym on-line przypomniał, że kilka miesięcy temu Ministerstwo Finansów opracowało pakiet SLIM VAT. To pilotaż, który uprościł rozliczenie VAT (…). SLIM VAT wszedł w życie od początku bieżącego roku i był odpowiedzią na postulaty rynku i wychodził na przeciw oczekiwaniom biznesu. Był efektem dialogu, na który bardzo mocno stawiamy nacisk w Ministerstwie Finansów  — powiedział Kościński. 1 stycznia w życie weszła nowelizacja ustawy o VAT wprowadzająca pakiet tzw. SLIM VAT (Simple Local And Modern VAT). Zawiera ona rozwiązania upraszczające rozliczenia o charakterze doprecyzowującym i uzupełniającym w stosunku do niektórych konstrukcji prawnych w podatku od towarów i usług. Cały czas wsłuchujemy się w głos biznesu, dlatego proponujemy kolejne uproszczenie w postaci pakietu modernizacji w rozliczeniach podatku VAT. Przygotowaliśmy SLIM VAT 2. Pakiet poprawi płynność firm i uprości kolejne procedury. W efekcie przedsiębiorcy oszczędzą swój bardzo cenny czas  — tłumaczył w czwartek Kościński. Jak powiedział, wdrożone w ostatnich latach rozwiązania uszczelniające, znacznie przyspieszyły wiele procesów kontrolnych realizowanych przez Krajową Administrację Skarbową.  I dzięki temu można zrezygnować z wielu już niepotrzebnych formalności i obowiązków  — wskazał minister finansów, funduszy i polityki regionalnej. Dodał, że rozwiązania w SLIM VAT 2, to również postulaty zgłoszone przez przedsiębiorców poprzez aplikację „Głos podatnika” oraz w trakcie spotkań z cyklu „Dialog z biznesem”. Pakiet SLIM VAT 2 składa się z pięciu bloków; znajduje się tam 15 uproszczeń  — poinformował Kościński.
Poziom PKB per capita w Polsce w stosunku do średniej w UE wzrósł aż do 77 proc.^Zbigniew Kuźmiuk^2021-02-18 09:13:03.647736+01:00^https://wpolityce.pl/gospodarka/539682-poziom-pkb-per-capita-w-polsce-wzrosl-az-do-77-proc^W tym tygodniu została zaprezentowana ocena realizacji Strategii na rzecz Odpowiedzialnego Rozwoju (SOR) przygotowanej przez ówczesnego wicepremiera Mateusza Morawieckiego po 4 latach od jej przyjęcia w lutym 2017 roku przez rząd premier Beaty Szydło. Przypomnijmy, że ten strategiczny dokument wyznaczający cele rozwojowe do roku 2030, zawierał zarówno propozycje zmian instytucjonalnych, także konkretne zamierzenia inwestycyjne, które miały zmieniać polska gospodarkę, a także cały zestaw wskaźników makroekonomicznych na podstawie których, można oceniać postępy w jego realizacji. Obliczenia Rządowego Biura Monitorowania Projektów wskazują, że po 4 latach zrealizowano ok 67% tzw. flagowych projektów SOR, chociaż do końca obowiązywania strategii zostało jeszcze 10 lat. Dyrektor Polskiego Instytutu Ekonomicznego (PIE) Piotr Arak w swej ocenie SOR podkreśla realizacje zmian instytucjonalnych takich jak powołanie Polskiego Funduszu Rozwoju (PFR), zreformowanie Banku Gospodarstwa Krajowego (BGK), czy Polskiej Agencji Inwestycji i Handlu (PAIIH). Te trzy instytucje okazały się kluczowe w walce z kryzysem i recesją w gospodarce spowodowaną pandemią Covid19, BGK miedzy innymi zarządza tzw. funduszem covidowym z którego finansowane są kolejne Tarcze rządowe, natomiast PFR zarządza funduszem, z którego są finansowane Tarcze Finansowe. To sprawność tych instytucji spowodowała zmniejszenie szoku i skali recesji w polskiej gospodarce, dzięki nim do przedsiębiorców i pracowników przy pomocy bardzo zróżnicowanych instrumentów, udało się przekazać do tej pory ponad 185 mld zł, a w przeciągu kolejnych kilku tygodni, trafi do nich dodatkowo przynajmniej 15 mld zł. Dyrektor PIE zwraca także uwagę na osiągnięcie już w 2020 roku poziomu dwóch ważnych wskaźników ekonomicznych zdecydowanie szybciej niż projektowano w SOR tj. poziomu PKB per capita w stosunku do średniej unijnej i wskaźnika zatrudnienia. Poziom PKB per capita w Polsce z uwzględnieniem siły nabywczej naszej waluty, wyniósł 77% średniej unijnej i wzrósł od roku 2016 aż o 8 punktów procentowych (z 69% w 2016 roku do 77% w roku 2020). Natomiast wskaźnik zatrudnienia (obejmujący zatrudnienie w grupie wiekowej od 15 do 64 lat) wzrósł aż o 10 punktów procentowych (z 63% w roku 2016 do wspomnianych 73% w roku 2020) i to mimo recesji w polskiej gospodarce w 2020 roku (spadek PKB wg. wstępnych szacunków GUS wyniósł -2,8%). To zdecydowane przyśpieszenie skracania dystansu rozwojowego do najbardziej zamożnych krajów UE miało miejsce głównie w latach 2018-2020, przy czym w dwóch pierwszych latach dlatego, że wzrost PKB w Polsce był wyraźnie szybszy niż w krajach Europy Zachodniej, natomiast w roku 2020 z kolei spadek PKB w Polsce, był wyraźnie niższy i niż w pozostałych krajach UE. Polska gospodarka odnotowała w 2018 roku wzrost PKB wynoszący 5,1%, a w 2019 roku 4%, podczas gdy średnia unijna wzrostu oscylowała w granicach 3%, natomiast w roku 2020 był to spadek PKB wynoszący -2,8%, podczas gdy spadek PKB w całej UE wyniósł aż -6,3%, a w strefie euro był jeszcze wyższy i wyniósł -6,8%. Jak podkreślają ekonomiści rezultatem realizacji SOR jest nie tylko znaczne przyspieszenie zbliżenia się do średniej unijnej pod względem PKB na głowę mieszkańca ale duża redukcja ubóstwa i doganianie państw krajów Europy Zachodniej pod względem jakości życia. Potwierdzają to dane Eurostatu według których Polska bardzo mocno przesunęła się w stronę krajów gdzie ubóstwo jest małym problemem, cały czas zwiększa się udział płac w PKB, mamy także do czynienia z dużą skalą transferów społecznych, to wszystko poprawia sytuację finansową gospodarstw domowych i zwiększa także wartość konsumpcji per capita w stosunku do średniej unijnej.
Łańcuchy dostaw towarów w całej Europie są zagrożone przez decyzję Niemiec? Ważne pismo europosła PiS do KE!^Zespół wPolityce.pl^2021-02-17 21:58:51.647309+01:00^https://wpolityce.pl/gospodarka/539656-europosel-pis-pyta-ke-o-zagrozenie-dla-przeplywu-towarow^Europoseł PiS Kosma Złotowski przesłał pytanie do Komisji Europejskiej dotyczące „zagrożenia dla swobodnego przepływu towarów w UE”, wynikającego z nagłego zamknięcia przez Niemcy granic z Czechami i austriackim Tyrolem. CZYTAJ TAKŻE: Federacja Przemysłu Niemieckiego alarmuje ws. zamknięcia granic z Czechami i Tyrolem. „Istnieje duże ryzyko…” Nagłe zamknięcie przez Niemcy granic z Czechami i Tyrolem spowodowało ogromne korki i zatory komunikacyjne, co stanowi bardzo poważne zagrożenie dla ciągłości łańcuchów dostaw i swobodnego przepływu towarów w całej Europie — stwierdził Złotowski.
Próbują skłócić przedsiębiorców z rządem? Lewandowski o podatkach dla gigantów: Pogarszają kondycję polskich firm^Anatomia manipulacji^2021-02-17 21:49:35.721516+01:00^https://wpolityce.pl/gospodarka/539587-lewandowski-histeryzuje-ws-podatkow-dla-gigantow^„Podatek medialny i podatek handlowy mają charakter podatków sektorowych, które się mnożą w państwie PiS, chociaż nie mają nic wspólnego ze sprawiedliwą konkurencją. Są to daniny, które pogarszają kondycję polskich firm dotkniętych ciężko w czasie pandemii. Zasługują one na tarcze ochronne, a nie nowe obciążenia” - pisze na łamach „Rzeczpospolitej” Janusz Lewandowski, eurodeputowany z ramienia Koalicji Obywatelskiej. CZYTAJ RÓWNIEŻ: -Zmiany w podatku od reklam? Co z lokalnymi mediami? Premier: Podatek musi być sprawiedliwy i skonstruowany w odpowiedni sposób -NASZ WYWIAD. Podatek od reklam? Dr hab. Karp: To potrzebna ustawa. Pora, by koncerny zagraniczne zaczęły dzielić się zyskami Odnosząc się do kwestii podatku od sprzedaży detalicznej, który w wyniku sporu z KE został zawieszony do końca 2020 roku, natomiast zaczął obowiązywać od 1 stycznia 2021, Janusz Lewandowski stwierdza, że uderzy on nie w hipermarkety, ale w drobnych handlowców, polskich przedsiębiorców.  Zamiast poskromić zagraniczne markety spożywcze, które potrafią uniknąć opodatkowania, a w dodatku otrzymują pomoc z kraju pochodzenia, nowy podatek uderzy w polskich sprzedawców, którzy mają mniejsze pole manewru. Najboleśniej dotknie tych, którzy funkcjonują jako pojedyncze spółki. Już i tak osłabione w czasie pandemii… — grzmi ekonomista, który jakoś dotychczas nie stawiał sobie za priorytet obrony małych polskich przedsiębiorców, a wręcz przeciwnie… O tym, jak bardzo mija się z rzeczywistością świadczy to, że podatek od sprzedaży detalicznej będą płacić sprzedawcy, którzy osiągnęli w danym miesiącu przychód ze sprzedaży detalicznej ponad 17 mln zł. Który drobny handlowiec ma takie obroty? Lewandowski na celownik wziął również podatek od reklam w mediach.  Miał to być podatek cyfrowy i miał uderzyć w takie wielkie firmy, jak Google, Netflix czy Facebook. Ale wiceprezydent Mike Pence tupnął nogą w roku 2019 w Warszawie i rząd wycofał się chyłkiem. Teraz znowu próbuje i brnie w uzasadnienia, doszczętnie już ośmieszone. Premier Morawiecki obsadza się w roli rycerza, który idzie na bój z wielogłowym smokiem zagranicznych molochów: „Nasze działania wpisują się w ogólny trend prac na forum UE i OECD, zmierzający do bardziej sprawiedliwego opodatkowania globalnych korporacji, przede wszystkim z sektora internetowego, ale także medialnego” (300polityka.pl) — peroruje eurodeputowany KO, dodając, iż „prace na forum UE i OECD trwają właśnie dlatego, żaden kraj w pojedynkę nie poradzi sobie z globalnymi platformami cyfrowymi”. Giganci nie znają granic i mają nieograniczone możliwości optymalizacji podatkowej. Tylko szeroka współpraca międzynarodowa, szersza nawet niż UE, może je poskromić. Natomiast nowy podatek rządu PiS, poddany niby-konsultacjom, jest tak kalibrowany, że z całą siłą uderzy w podmioty zarejestrowane w Polsce. I to nie tylko w media, ale także w kina, kluby sportowe i markety — pisze Lewandowski.  Osłona propagandowa jest jeszcze bardziej kłamliwa niż przy podatku handlowym. Oskarża się media, że nie chcą płacić podatku, który ma wspomóc służbę zdrowia. Tyle że spodziewany uzysk to kropla w morzu potrzeb Narodowego Funduszu Zdrowia, który dysponuje budżetem ponad 100 mld zł. Rządowa propaganda przemilcza prawdę, że firmy medialne płacą CIT i PIT, opłaty koncesyjne, a każda reklama jest obłożona podatkiem VAT. Nowa danina zaś ma charakter podatku obrotowego, pobieranego od przychodu, czyli może być ściągana nawet z firmy, która notuje straty – co w czasie pandemii jest wielce prawdopodobne! — argumentował polityk, usiłując przekonać, że „opłata medialna wpisuje się w strategię polityczną Kaczyńskiego” w postaci „niszczenia wszelkich bezpieczników państwa prawa i tym samym wolności obywatelskich”. Problem w tym, że ocena ta nie wytrzymuje konfrontacji z rzeczywistością, ponieważ trwa repolonizacja mediów, co zresztą sam Lewandowski odnotowuje. Teraz na celowniku są wolne media, które zawadzają Kaczyńskiemu w dziele urządzania Polski po swojemu. Służy temu nie tylko nowy podatek, bo jest to gra na wielu instrumentach. Orlen kupuje Polska Press, czyli 20 dzienników, 120 tygodników i 500 portali internetowych. W pole rażenia dostaje się ponad 17 mln Polek i Polaków. W zanadrzu jest ustawa dekoncentracyjna min. Glińskiego, która może wymusić tanią odsprzedaż aktywów medialnych — wylicza eurodeputowany. Podatek medialny i podatek handlowy mają charakter podatków sektorowych, które się mnożą w państwie PiS, chociaż nie mają nic wspólnego ze sprawiedliwą konkurencją. Są to daniny, które pogarszają kondycję polskich firm dotkniętych ciężko w czasie pandemii. Zasługują one na tarcze ochronne, a nie nowe obciążenia — ocenia. Problem w tym, że swój sprzeciw wobec nowego podatku wyrażały nie polskie firmy, ale zagraniczne koncerny, ponieważ to one zapłacą najwięcej i to bynajmniej nie dlatego, że są w jakiś sposób sekowane przez obecną władzę, tylko mają największe przychody. Krzepiący rozmiar tej akcji, bunt Gowina i jego ludzi oraz pomruki z UE i Waszyngtonu zmuszają PiS do kroku w tył. Ja jednak spodziewam się ponowienia zamachu na wolne media, może trochę słabszego, ale niemniej szkodliwego – bo ma ułatwić nieuczciwe lub wręcz sfałszowane wybory!  — kończy swój wywód Lewandowski, odnosząc się do strajku mediów. Zdumiewające, że osoba o wykształceniu ekonomicznym widzi w opodatkowaniu zamach na wolność. Jakoś nie słychać było, aby krzyczał o niesprawiedliwości, kiedy nowe supermarkety zwalniano na pięć lat z podatków. Czy wtedy ujął się za polskimi przedsiębiorcami? aw/Rzeczpospolita
Dobre wyniki PKO BP mimo pandemii. "Aktywa grupy w 2020 r. wzrosły do blisko 382 mld zł"^Zespół wPolityce.pl^2021-02-17 17:13:51.615937+01:00^https://wpolityce.pl/gospodarka/539617-dobre-wyniki-pko-bp-mimo-pandemii^Mimo wielu wyzwań i trudności spowodowanych pandemią, wynik PKO BP za 2020 r. uważamy za bardzo dobry - ocenił w środę prezes PKO BP Zbigniew Jagiełło omawiając wstępne, niezaudytowane wyniki finansowe Grupy Kapitałowej PKO BP za IV kw. 2020 r i 2020 r. Jagiełło zaznaczył na środowej konferencji prasowej, że prezentowane wyniki są wstępne i niezaudytowane. Jak dodał, zaudytowane wyniki finansowe banku oraz Grupy Kapitałowej za ub. r. zostaną opublikowane 30 kwietnia 2021 r. Wynik naszego banku uważamy za bardzo dobry, jeżeli chodzi o ten wstępny niezaudytowany. Uważamy, że ten rok 2020, pomimo wielu wyzwań i trudności, które stały przede wszystkimi w naszym kraju i wszystkimi mieszkańcami świata - mówię tutaj o pandemii koronawirusa - przeszliśmy go całkiem dobrze. Pomimo tego, że działały na nasze wyniki trzy negatywne czynniki jeden czynnik pozytywny  — powiedział Jagiełło na konferencji prasowej. Jak wyjaśnił, wśród tych trzech negatywnych czynników to „oczywiście sam koronawirus i jego wpływ na gospodarkę, ponieważ firmy nie mogły w większości normalnie pracować, i w związku z tym, ich relacja z bankiem również była trudniejsza”.  Drugi aspekt, to obniżenie stopy procentowej obowiązującej w Polsce, decyzją RPP, trzy razy - to taka rzecz niespotykana w naszej nowoczesnej historii gospodarczej. (…) I trzeci negatywny czynnik - to zawiązywanie rezerw na kwestię sporów frankowych  — powiedział. Jak dodał, w ub. r. był również jeden czynnik pozytywny silny, długoterminowy - „to są kwestie cyfryzacji i digitalizacji naszych relacji z klientami”. PKO BP w środowym komunikacie prasowym przekazało, że „skutki gospodarcze pandemii COVID-19 i ryzyka prawne w sektorze bankowym przełożyły się na wyniki Grupy PKO Banku Polskiego”. Według wstępnych danych grupa PKO PB w 2020 r. wypracowała 2,65 mld zł zysku, o 34,4 proc. mniej niż przed rokiem. W samym czwartym kwartale grupa wstępnie osiągnęła 627 mln zł zysku netto. 2020 rok był dla banku czasem przyśpieszenia cyfrowej transformacji. Wdrożone w tym czasie rozwiązania technologiczne pozwoliły mu bezpiecznie i bez zakłóceń obsługiwać klientów w czasie pandemii. Pomogą też w umacnianiu pozycji banku po jej ustąpieniu  — napisano. Bank przekazał, że aktywa grupy w 2020 r. wzrosły do blisko 382 mld zł, oszczędności klientów wzrosły w dwucyfrowym tempie do 353 mld zł, a finansowanie udzielone klientom pozostało stabilne na poziomie blisko 254 mld zł. Wstępny zysk netto grupy banku w 2020 r. wyniósł 2,65 mld zł i był o 34,4 proc. niższy niż przed rokiem, a wstępny zysk w IV kwartale wyniósł 627 mln zł  — napisano. Bank tłumaczy, że na spadek rocznego wyniku wpływ miało przede wszystkim pogorszenie sytuacji w otoczeniu gospodarczym wywołane epidemią COVID-19, co zmusiło bank do utworzenia dodatkowych odpisów w kwocie 1,2 mld zł (łącznie na ryzyko kredytowe i aktywa niefinansowe). Na zmniejszenie zysków wpłynęły także wyższe koszty ryzyka prawnego kredytów hipotecznych (o 454 mln zł), wzrost kosztów regulacyjnych (o 241 mln zł) oraz spadek o 139 mln zł wyniku odsetkowego w efekcie obniżek stóp procentowych NBP. W ograniczaniu spadku zysku bankowi pomogła silna dyscyplina kosztowa, dzięki której koszty działania grupy w 2020 roku były niższe niż rok wcześniej. PKO Bank Polski jest podstawowym dostawcą usług finansowych dla wszystkich segmentów klientów, osiągając 18,4 proc. udziałów w rynku oszczędności, kredytów (17,6 proc.), w rynku leasingowym (11,2 proc.) oraz w rynku funduszy inwestycyjnych osób fizycznych (22,2 proc.). Bank ma ponad 9,51 mln kart płatniczych, jest największym wydawcą kart debetowych i kredytowych w Polsce. Na koniec 2020 r. bank miała ponad 5 mln aktywnych aplikacji IKO. W skład Grupy Kapitałowej PKO Banku Polskiego wchodzi bank jako jednostka dominująca oraz jednostki zależne bezpośrednio i jednostki zależne pośrednio. Chodzi m.in. o PKO Bank Hipoteczny, PKO Towarzystwo Funduszy Inwestycyjnych; PKO BP Bankowy PTE; PKO Leasing; PKO Życie Towarzystwo Ubezpieczeń.  mm/PAP
Paweł Stańczyk, prezes Zarządu PGNiG TERMIKA SA: Rozwój źródeł opartych o paliwo gazowe to gwarancja bezpieczeństwa dostaw ciepła i energii^Zespół wPolityce.pl^2021-02-17 16:21:11.001904+01:00^https://wpolityce.pl/gospodarka/539602-rozmowa-z-prezesem-zarzadu-pgnig-termika^Rozwój źródeł opartych o paliwo gazowe to gwarancja bezpieczeństwa dostaw ciepła i energii – rozmowa z Pawłem Stańczykiem, Prezesem Zarządu PGNiG TERMIKA SA. W PGNiG TERMIKA trwa modernizacja zakładów. Obecnie na ukończeniu jest budowa bloku gazowo-parowego w Elektrociepłowni Żerań. Jakich innych inwestycji w aglomeracji warszawskiej możemy się spodziewać? Paweł Stańczyk, Prezes PGNiG TERMIKA: W Elektrociepłowni Żerań, oprócz wspomnianego bloku gazowo-parowego, realizujemy także budowę dwóch kotłowni gazowych. Dzięki tym inwestycjom będziemy mogli wyłączyć z użycia 9 kotłów węglowych. Zamierzamy także wybudować akumulator ciepła, co w istotny sposób wpłynie na utrzymanie bezpieczeństwa systemu ciepłowniczego.  W Elektrociepłowni Siekierki z kolei planujemy dwa kluczowe projekty, które pozwolą na szerszą transformację energetyczną tego zakładu. Pierwszy z projektów to zabudowa bloku wielopaliwowego. Inwestycja ma na celu odbudowę mocy cieplnej i elektrycznej po wycofaniu z eksploatacji najstarszych i nieekologicznych kotłów węglowych, a także zwiększenie produkcji ciepła i energii elektrycznej w wysokosprawnej kogeneracji. Kocioł będzie miał możliwość wykorzystania różnego rodzaju paliw, lecz docelowo oparty będzie wyłącznie na mieszance paliw nisko i bezemisyjnych, takich jak biomasa i RDF. Po drugie, planujemy budowę bloku gazowo-parowego klasy 500-650 MWe, podobnego do tego na Żeraniu, wraz z kotłownią gazową o mocy 520 MWt. Budowa tych jednostek gazowych pozwoli na wyłączenie z eksploatacji kolejnych jednostek węglowych. Blok gazowo-parowy będzie przystosowany do spalania mieszanki gazu ziemnego i wodoru, co pozwoli nam w przyszłości na dalsze ograniczanie emisji CO2.  Czy inne elektrociepłownie również czekają zmiany? Pamiętamy także o naszych mniejszych zakładach i cały czas realizujemy plan modernizacji Elektrociepłowni Pruszków oraz Ciepłowni Kawęczyn. W przypadku Ciepłowni Kawęczyn plan inwestycyjny przewiduje docelowo całkowite odejście od węgla, poprzez zabudowę kotłowni gazowo-olejowych.  W naszym najstarszym zakładzie w Pruszkowie, plan modernizacji zakłada niemal całkowitą przebudowę. Podstawowymi jednostkami będą kogeneracyjne silniki gazowe. Zostanie zabudowana nowa kotłownia gazowo-olejowa, pracująca w szczycie zapotrzebowania na ciepło. W pewnym stopniu utrzyma się też część węglowa, całkowicie zmodernizowana i uzbrojona w instalacje ochrony środowiska, spełniające normy jak dla nowych tego typu obiektów. To Warszawa i jej okręg, a co poza Stolicą? Warto wspomnieć inwestycję w Przemyślu, czyli budowę gazowego układu kogeneracyjnego rozpoczętą latem 2019 roku. Nowa elektrociepłownia zasilana gazem będzie produkować ciepło na potrzeby miejskiego systemu ciepłowniczego i jednocześnie wytwarzać energię elektryczną, co wpłynie korzystnie na bezpieczeństwo energetyczne odbiorców podłączonych do sieci ciepłowniczej. Moc jednostki wyniesie 12,19 MW energii termicznej i 5,19 MW energii elektrycznej. Ważną zaletą budowanej przez PGNiG TERMIKA elektrociepłowni będzie spadek emisji gazów cieplarnianych o 31 927 Mg CO2/rok. Dzięki temu przemyski system energetyczny będzie mógł sprostać coraz bardziej restrykcyjnym wymogom ochrony środowiska oraz zapewni poprawę jakości powietrza, tym samym zwiększając komfort życia mieszkańców Przemyśla. GK PGNiG TERMIKA jest zainteresowana zawiązaniem podobnej współpracy z innymi samorządami i spółkami miejskimi.  Zatem PGNiG TERMIKA odchodzi od węgla? Nasze inwestycje podyktowane są przede wszystkim zmianą strumienia paliw, gdyż branża ciepłownicza jest w trakcie intensywnej transformacji. Funkcjonowanie i rozwój ciepłownictwa w naszym kraju zależą w dużej mierze od wdrażanych do polskiego prawa regulacji Unii Europejskiej, a ta obecnie realizuje politykę energetyczno-klimatyczną ukierunkowaną głównie na Odnawialne Źródła Energii, efektywność energetyczną, ochronę środowiska oraz redukcję emisji CO2, pyłów i innych zanieczyszczeń. Dzisiaj naszą produkcję opieramy jeszcze głównie na węglu (stanowi ok. 95% całości zużywanych paliw), ale już w 2030 roku, kiedy zrealizujemy kilka znaczących inwestycji, będzie stanowił nieznacznie powyżej 30% naszych źródeł paliwowych, a to bardzo dobry wynik. Jednym z kierunków rozwoju Grupy Kapitałowej PGNiG jest inwestowanie w nowe projekty, stąd też warto wspomnieć o planowanej budowie farmy fotowoltaicznej w dzielnicy Rembertów na terenie należącym do Ciepłowni Kawęczyn. To projekt, który jest zgodny z polityką energetyczną Polski i Unii Europejskiej, dlatego chcemy go realizować.  A pozostała część to będzie głównie gaz? Zgadza się, w ponad 60%. Wynika to z faktu, iż gaz ziemny jest obecnie jedynym paliwem mogącym realnie zastąpić węgiel w Polsce. Wycofywane powoli systemowe elektrownie węglowe trudno jest zrównoważyć budową wyłącznie energetyki jądrowej czy źródeł odnawialnych z powodu braku możliwości magazynowania energii w tak dużych ilościach. Z tego powodu zadanie odejścia od węgla w dużej mierze pozwoli rozwiązać energetyka gazowa. Ponadto, rozwój źródeł opartych o paliwo gazowe gwarantuje poprawę elastyczności w zakresie bezpieczeństwa pracy systemu i dostaw energii. Szczególnie istotne w tym aspekcie są możliwości techniczne, które dają urządzenia gazowe, tj. krótki czas rozruchu, możliwość pracy na niskich minimach technicznych oraz zdolność do szybkich i częstych zmian obciążenia.  Ostatnio dużo mówi się też o wodorze jako paliwie przyszłości. Gaz ziemny będzie można w przyszłości zastąpić nie tylko wodorem (oczywiście tym wyprodukowanym z OZE), ale innymi gazami „zielonymi”. W miarę pozyskiwania gazów „zielonych” (biogaz, biometan, metan syntetyczny, ostatecznie wodór) energetyka gazowa będzie stawała się źródłem coraz bardziej neutralnym środowiskowo. Co więcej, istniejąca infrastruktura gazowa (gazociągi i magazyny gazu) obecnie zasilana gazem ziemnym, może być w przyszłości – po odpowiednim dostosowaniu – wykorzystywana do transportu i magazynowania gazów „zielonych”, co pozwoli uniknąć kosztów budowy dodatkowej infrastruktury elektroenergetycznej. Na chwilę obecną przeszkodą jest brak odpowiedniej technologii, głównie w aspekcie magazynowania tego paliwa, ale czołowi producenci sprzętu technologicznego już prowadzą prace badawczo-rozwojowe ukierunkowane na spalanie wodoru i wysokowodorowych mieszanek paliwowych w turbinach gazowych oraz eksploatację bloków gazowo-parowych zasilanych wodorem. Mamy nadzieję, że taki właśnie blok powstanie w Elektrociepłowni Siekierki.  Czy inwestycje TERMIKI będą miały wpływ na poprawę jakości powietrza? Celem tych inwestycji jest właśnie przede wszystkim poprawa jakości powietrza na terenach gdzie, jako Grupa Kapitałowa, prowadzimy działalność. Dodatkowo pamiętajmy, że za każdą tego typu inwestycją idą przeróżnego rodzaju instalacje ochrony środowiska. Mogę potwierdzić, że w tej kwestii spełniamy wszelkie rygorystyczne wymogi krajowe i Unii Europejskiej. Zakłady PGNiG TERMIKA są w ciągłej modernizacji. Kontynuujemy wyposażanie zakładów w instalacje ochrony środowiska, pozwalające spełnić surowe normy ochrony środowiska dla zanieczyszczeń takich, jak: pyły, tlenki azotu, dwutlenek siarki, chlorowodory i fluorowodory oraz rtęć. W związku z powyższym, wytwarzanie ciepła i energii elektrycznej w naszych zakładach jest bezpieczne dla środowiska i zdrowia ludzi. Warto przy tym zauważyć, iż źródłem największych zanieczyszczeń i niskiej jakości powietrza jest przede wszystkim tak zwana niska emisja, czyli indywidualne systemy grzewcze oraz transport spalinowy, na co nasze zakłady nie mają już wpływu.  Mat. powstały we współpracy z Partnerem Komercyjnym – PGNiG.
Morawiecki: KE powinna wykorzystać siłę gospodarczą UE do nacisku na firmy farmaceutyczne. Musimy mieć więcej szczepionek^Zespół wPolityce.pl^2021-02-17 15:39:29.250694+01:00^https://wpolityce.pl/gospodarka/539594-morawiecki-ke-powinna-naciskac-na-firmy-farmaceutyczne^Komisja Europejska powinna wykorzystać siłę gospodarczą Unii Europejskiej do nacisku na wielkie korporacje, z którymi latem podpisaliśmy umowę; musimy mieć zdecydowanie więcej szczepionek tu i teraz, żeby wreszcie pozbyć się tej pandemii - mówił w środę premier Mateusz Morawiecki. CZYTAJ RÓWNIEŻ: Premier Morawiecki publikuje obszerny wpis przed szczytem V4: „Dziękujemy za trzy dekady współpracy wyszehradzkiej” W trakcie konferencji prasowej w czasie środowego szczytu Grupy Wyszehradzkiej w Krakowie szef polskiego rządu oraz przewodniczący Rady Europejskiej Charles Michel w kontekście dostępności szczepionek przeciw Covid-19 zostali zapytani, jakie działania podejmie UE, aby przyspieszyć ich dostawy. Powiem moje osobiste zdanie w tej kwestii. Uważam, że Komisja Europejska powinna wykorzystać siłę gospodarczą Unii Europejskiej do nacisku. Do nacisku na te wielkie korporacje, z którymi latem zeszłego roku podpisaliśmy jako jedni z pierwszych umowę — odparł Morawiecki. Zwrócił uwagę, że firmom tym zapłacono „potężną zaliczkę” i za te pieniądze toczone były badania, certyfikowane były produkty i potem - zauważył premier - okazało się, że te firmy „używają wyprodukowanych przez siebie szczepionek w taki sposób, aby ominąć zbyt mało konkretne zapisy z tej umowy”. Premier dziękował jednocześnie przewodniczącemu Rady Europejskiej za to, że stara się na wszystkie sposoby, aby Europa miała jak najwięcej szczepionek.  Ale to dzisiaj jest rola Komisji Europejskiej — zaznaczył. Morawiecki zwrócił uwagę, że w przyszłym tygodniu ma się odbyć widespotkanie Rady Europejskiej i tam - ocenił - z pewnością to będzie podstawowy temat, żeby skłonić, firmy, które „rzeczywiście w niewłaściwy sposób, niezgodny z naszymi wyobrażeniami zawartymi w umowie, działają dzisiaj na rynkach światowych”. My byliśmy pierwsi lub jedni z pierwszych i musimy mieć zdecydowanie więcej szczepionek, tu i teraz. Jak najszybciej, jeszcze w lutym, marcu i kwietniu. Nie lipiec, sierpień czy wrzesień, bo wtedy prawdopodobnie będzie już nadmiar szczepionek. Musimy mieć do maja jak najwięcej szczepionek żeby wreszcie pozbyć się tej pandemii — podkreślił Morawiecki. Michel zwrócił natomiast uwagę, że KE zawarła umowy na 2 mld dawek szczepionki. Jak dodał bardzo dużo rozmawiano na temat tego, by przyspieszyć dostawy do UE.  Priorytetem nad którym Komisja musi pracować od rana do wieczora to zwiększyć poziom produkcji, aby móc dostarczyć to co zostało zawarte w umowach. To absolutnie priorytet — zapewnił. mly/PAP
Kolejne założenie "planu Morawieckiego" zrealizowane! Szef PFR: PKB per capita osiągnął 77 proc. średniej unijnej^Zaćwierkane na Twitterze^2021-02-17 14:00:02.595932+01:00^https://wpolityce.pl/gospodarka/539570-kolejne-zalozenie-planu-morawieckiego-zrealizowane^Prezes Polskiego Funduszu Rozwoju Paweł Borys zamieścił na Twitterze wykres przedstawiający wzrost poziomu PKB per capita, nawiązując przy tym do tzw. „planu Morawieckiego”. Borys przypomniał, że jednym z założeń Strategii na rzecz Odpowiedzialnego Rozwoju był wzrost poziomu PKB per capita do poziomu średniej unijnej, co udało się zrealizować w zeszłym roku. CZYTAJ TAKŻE: Wdrożono 67 proc. flagowych projektów „planu Morawieckiego”. Ekspert wylicza dokonania. „A została jeszcze dekada” W kontekście dyskusji o efektach Planu Morawieckiego warto przypomnieć główny cel: „Poziom PKB na mieszkańca (PPP) … osiągnie 75-78 proc. średniej unijnej w 2020 r.” Poziom dochodów osiągnął 77 proc. Tym samym zrealizowany został najważniejszy cel #SOR z jednoczesnym wzrostem spójności —napisał Borys.
Polska z szansą na wzrost gospodarczy powyżej 4 procent. Prezes Polskiego Funduszu Rozwoju: Rok 2021 będzie rokiem odbudowy^Zespół wPolityce.pl^2021-02-17 13:01:47.879444+01:00^https://wpolityce.pl/gospodarka/539563-polska-z-szansa-na-wzrost-gospodarczy-powyzej-4-procent^Rok 2021 będzie rokiem odbudowy; mamy szansę na wzrost powyżej 4 proc. - mówił prezes PFR Paweł Borys na Europejskim Kongresie Gospodarczym. Minister finansów Tadeusz Kościński wskazał, że jest zaufanie do polskiej gospodarki i możemy pozytywnie patrzeć w przyszłość. Nie mamy zagrożeń czarnych scenariuszy w postaci trwałego spadku stopy wzrostu polskiej gospodarki. Ja dość optymistycznie patrzę na kolejne trzy lata przy założeniu ustabilizowania się sytuacji zdrowotnej  — mówił prezes Polskiego Funduszu Rozwoju Paweł Borys podczas sesji „Gospodarka po pandemii – nowe otwarcie. Europa w odbudowie – nowe wyzwania”. Przy tych zastrzeżeniach, że pandemia się będzie wycofywała (…), to jesteśmy na ostatniej prostej walki ze skutkami gospodarczymi pandemii  — powiedział.  Ocenił, że ważne jest, aby wzrost gospodarczy powrócił, gdy pomoc państwa będzie wycofywana.  Myślę, że jest na to realna szansa. Rok 2021 będzie rokiem odbudowy. Myślę, że mamy szansę na wzrost powyżej 4 proc. i dość solidne będą też wyniki w latach 2022-2023  — ocenił. Z kolei zdaniem wiceprezes Europejskiego Banku Inwestycyjnego Teresy Czerwińskiej, ostateczny kształt odbicia gospodarczego będzie uzależniony m.in. od skuteczności programu szczepień i tempa znoszenia poszczególnych restrykcji.  Rzeczywiste rozmiary i skutki kryzysu będą znane w miarę, gdy pomoc publiczna będzie wycofywana i wrócimy do normalnych mechanizmów rynkowych  — powiedziała podczas panelu. Optymizm trzeba skierować na plany odbudowy i poszukiwania nowych możliwości wzrostu  — mówiła, jako wyzwania wymieniając lukę cyfrową oraz zmiany klimatyczne.  Błędem byłoby mówienie o odbudowie gospodarki w sposób tradycyjny  — podkreśliła. Zaznaczyła, że powodem do niepokoju jest np. spadek poziomu inwestycji prywatnych. Także minister finansów, funduszy i polityki regionalnej Tadeusz Kościński wskazywał, że dane za zeszły rok okazały się znacznie lepsze niż przewidywano, np. w nowelizacji budżetu zakładano 4,6 proc. recesji, a faktycznie wyniosła ona raczej bliżej 2,8 proc., a działania rządu cechuje ostrożność. Zwrócił uwagę, że osiągnięto sukcesy w uszczelnianiu systemu podatkowego, co sprzyja redukowaniu długu. Podkreślił, że ratingi Polski zostały utrzymane, a międzynarodowe organizacje takie jak MFW czy Bank Światowy dobrze oceniają działania rządu.  Jest zaufanie do polskiej gospodarki i możemy pozytywnie patrzeć w przyszłość  — podkreślił. O istotnej roli eksportu w rozwoju polskiej gospodarki, który pozostaje odporny w czasach kryzysu, mówił podczas panelu wiceminister w resocie rozwoju, pracy i technologii Robert Tomanek. Podkreślał, że wpływ na to mają trzy grupy czynników: dywersyfikacja podażowa, dywersyfikacja popytowa oraz przewagi komparatywne. Wymienił tu lokalizację kraju, wykwalifikowaną siłę roboczą oraz rozwiniętą infrastrukturę, np. transportowa.  mm/PAP
Berlin szuka sposobu na dokończenie NS2. "FT" opisuje niemieckie propozycje: To koncepcja "snapbacku" i moratorium^w Prasie Światowej^2021-02-17 12:42:40.353939+01:00^https://wpolityce.pl/gospodarka/539556-ft-berlin-szuka-sposobu-na-dokonczenie-ns2^Niemcy liczą, że nowa administracja USA chce obniżyć temperaturę debaty na temat gazociągu Nord Stream 2 i pracują nad pomysłami, które mogłyby przedstawić ekipie Joe Bidena, aby przekonać ją do rezygnacji z sankcji - pisze w środę dziennik „Financial Times”. Według gazety, jednym z takich pomysłów jest koncepcja „snapbacku” - mechanizmu, który pozwoliłby Niemcom zamknąć Nord Stream 2, jeśli Rosja będzie wywierać presję na Ukrainę, na przykład poprzez arbitralne odcięcie dostaw przez jej system tranzytowy. Niektórzy niemieccy politycy argumentują, że jeśli uda się uzgodnić taki mechanizm, to gazociąg mógłby faktycznie wzmocnić siłę przetargową UE wobec Moskwy. Gdy NS2 zostanie sfinalizowany, powinniśmy mieć możliwość zatrzymania przepływu gazu, kiedy tylko uznamy to za konieczne. W ten sposób można uzyskać zupełnie inny rodzaj nacisku na Rosję —powiedział Andreas Nick, poseł rządzącej CDU Angeli Merkel. Ale jak wskazuje „FT”, zdefiniowanie snapbacków jest trudne: niemieccy urzędnicy chcą mieć możliwość podejmowania własnych decyzji, w zależności od kontekstu. Urzędnicy amerykańscy opowiadają się za automatycznym uruchamianiem mechanizmu. Mówią też, że Ukraina musi być zaangażowana we wszelkie dyskusje na ten temat. Poza tym taki środek byłby ryzykowny z prawnego punktu widzenia. Nord Stream 2 mógłby pozwać niemieckie władze, gdyby te przerwały przepływ gazu. Jak pisze „FT”, innym dyskutowanym pomysłem jest wprowadzenie przez Niemcy swoistego moratorium na oddanie gazociągu do użytku, dopóki Rosja nie wykaże dobrej woli.  Powinniśmy pomyśleć o uzależnieniu uruchomienia NS2 od zmiany zachowania Rosji - na przykład uwolnienia (opozycjonisty Aleksieja) Nawalnego lub poprawy sytuacji na wschodzie Ukrainy —powiedział Nils Schmid, rzecznik SPD ds. polityki zagranicznej. Według dziennika, jedną z przyczyn niemieckiego optymizmu w kwestii tego, że USA mogą zmienić zdanie w sprawie sankcji na NS2, jest książka „Ally Versus Ally: America, Europe, and the Siberian Pipeline Crisis”, napisana w 1987 r. przez szerzej nieznanego wówczas studenta prawa. Jej autor, Antony Blinken, jest obecnie sekretarzem stanu USA. Książka opowiada o sporze, jaki wybuchł między USA a Europą na początku lat 80. z powodu nowego rurociągu, prowadzącego z ogromnych syberyjskich pól gazowych Związku Radzieckiego do Europy. W 1981 r. administracja Ronalda Reagana nałożyła sankcje na ten projekt, co doprowadziło do jednego z najpoważniejszych kryzysów w stosunkach transatlantyckich w okresie zimnej wojny. Blinken przekonywał w książce, że dla Waszyngtonu ważniejsze jest troszczenie się o sojuszników niż dyktowanie im stosunków gospodarczych z Moskwą. Podczas gdy Berlin szuka rozwiązań, pierwsze sygnały z Waszyngtonu sugerują, że administracja Bidena jest chętna do obniżenia temperatury debaty o NS2. Jak pisze „FT”, dwie osoby dobrze poinformowane w tej sprawie powiedziały, że Blinken wykazał otwartość na minimalizację sankcji. Rzecznik Departamentu Stanu nie skomentował tych twierdzeń, ale podkreślił, że sankcje są tylko jednym z narzędzi. Problemem dla tych, którzy chcą się dogadać jest to, że twarde stanowisko USA w sprawie NS2 jest popierane zarówno przez Demokratów, jak i Republikanów, którzy w tym roku głosowali za rozszerzeniem ustawodawstwa dotyczącego sankcji. Także sam Biden zawsze był krytyczny wobec NS2, nazywając go zarówno podczas kampanii wyborczej, jak i po wyborze „złym interesem dla Europy”. Jako wiceprezydent odbył w 2016 r. podróż po Europie, aby wyrazić sprzeciw wobec projektu. CZYTAJ WIĘCEJ: Rzeczniczka Białego Domu: „Prezydent Biden uważa, że Nord Stream 2 to zły interes dla Europy”. Czy za słowami pójdą sankcje? Były urzędnik administracji Baracka Obamy powiedział, że podejście USA zawsze polegało na opóźnianiu ukończenia rurociągu, a strategię tę osoba ta określiła jako „śmierć przez tysiąc cięć”. Według gazety, to podejście nie zmieniło się zasadniczo od czasu, gdy Biden wprowadził się do Białego Domu. Nord Stream 2 „dzieli Europę, naraża Europę i Europę Środkową na rosyjską manipulację i jest sprzeczny z własnymi celami Europy w zakresie energii i bezpieczeństwa” - powiedział w zeszłym tygodniu rzecznik Departamentu Stanu. Jednocześnie jak zaznacza „FT”, nowa administracja wyraźnie pragnie naprawić relacje z Berlinem. Waszyngton postrzega Niemcy jako kluczowego sojusznika we wszystkich kwestiach, od konfrontacji z Chinami i negocjacji z Iranem po zmiany klimatyczne. Rozwiązanie problemu NS2 pozwoliłoby im skupić się na wspólnej agendzie. Na to z pewnością liczą Niemcy. I sądzą, że jeśli historia jest jakimś przewodnikiem, to mają powody do optymizmu. W 1982 r. administracja Reagana ostatecznie wycofała sankcje, po protestach europejskich sojuszników - przypomina brytyjska gazeta.         kk/PAP
W 2020 roku nadwyżka towarowa w handlu zagranicznym 10-krotnie wyższa niż w 2019 roku^Zbigniew Kuźmiuk^2021-02-17 10:14:10.173466+01:00^https://wpolityce.pl/gospodarka/539535-10-krotnie-wyzsza-nadwyzka-towarowa-w-handlu-zagranicznym^Wczoraj GUS podał dane dotyczące obrotów towarowych w handlu zagranicznym w 2020 roku (dane tymczasowe), z których wynika, że wyeksportowaliśmy towary o wartości 1051,9 mld zł (ceny bieżące), natomiast import do Polski wyniósł 998,3 mld zł, co oznacza osiągniecie dodatniego salda w wysokości 53,7 mld zł. W porównaniu z 2019 rokiem eksport wyrażony w złotych wzrósł o 2,8 proc., natomiast import spadł o 2 proc., co spowodowało, że nadwyżka w obrocie towarowym w 2020 roku jest ponad 10-krotnie wyższa niż w roku 2019 (wtedy wyniosła 5,1 mld zł). Nie ma jeszcze wyników dotyczących obrotu usługami w 2020 roku, ale według prognoz nadwyżka eksportu nad importem zdecydowanie przekroczy 100 mld zł, co oznacza, że łączna nadwyżka eksportowa za rok 2020 sięgnie blisko 6,9 proc. PKB. (ponad 2 proc. PKB to nadwyżka towarowa i ponad 4 proc. PKB to nadwyżka w usługach). Z kolei wartość polskiego eksportu wyrażona w euro wyniosła 237,5 mld, w porównaniu z rokiem 2019 spadła ona o 0,3 proc., natomiast wartość importu wyniosła 225,5 mld, spadła o 4 proc., a dodatnie saldo wyniosło 12 mld, czyli było dokładnie 10 -krotnie większe niż w roku 2019 (wtedy nadwyżka wyniosła 1,2 mld). Natomiast wartość polskiego eksportu wyrażona w dolarach amerykańskich wyniosła 269,9 mld i wzrosła ona o 1,1 proc., a wartość importu wyniosła 256,2 mld, co spowodowało nadwyżkę w wysokości 13,7 mld, oznacza to, że wartość dodatniego salda obrotu towarowego jest ponad 10-krotnie wyższa niż w 2019 roku (wtedy wyniosła 1,3 mld). Osiągniecie tak wysokiej nadwyżki w obrocie towarowym w 2020 roku miało miejsce w sytuacji recesji w światowej i europejskiej gospodarce, a w szczególności u naszego największego partnera handlowego czyli Niemiec (spadek PKB w niemieckiej gospodarce wyniósł 5 proc.). Najbardziej zaskakujące w tych bardzo dobrych rezultatach polskiego handlu zagranicznego w 2020 roku jest to, że według analiz wielu analityków na skutek recesji u naszych zachodnich partnerów handlowych, nasz eksport powinien maleć, a w dalszym ciągu rośnie. Co więcej polska gospodarka jest coraz mniej importochłonna, od 2017 roku mamy wyraźną tendencję wzrostową stosunku eksportu do importu wyrażonego w euro, na 1 euro importu przydało już 1,3 euro eksportu (przy konstruowaniu tego wskaźnika wartość eksportowanych i importowanych towarów i usług ujęto łącznie). Jak łatwo się domyślić naszym największym rynkiem eksportowym są Niemcy, w 2020 roku sprzedaliśmy tam towary o wartości 68,6 mld euro, jesteśmy już 4 eksporterem do Niemiec, wyprzedzają nas tylko Chiny, Holandia i USA, w roku poprzednim udało się nam wyprzedzić zarówno Francję jak i Włochy. Na drugim miejscu w polskim eksporcie i to może być zaskoczeniem są Czechy – 13,8 mld euro, na trzecim W. Brytania – 13,6 mld euro, na czwartym Francja – 13,3 mld euro, na piątym Włochy – 10,3 mld euro, na szóstym miejscu Holandia – 10,1 mld euro, na siódmym miejscu Rosja – 7,2 mld euro, na ósmym miejscu Szwecja – 6,9 mld euro, na dziewiątym miejscu USA – 6,7 mld euro i na dziesiątym miejscu Hiszpania – 6 mld euro. Natomiast jeżeli chodzi o import to na pierwszym miejscu są Niemcy z wartością 49,3 mld euro (co oznacza, że z tym krajem mamy wyraźną nadwyżkę wynoszącą już blisko 20 mld euro), natomiast już na drugim Chiny z importem 32,8 mld euro (z tym krajem mamy ogromny deficyt), na trzecim Włochy skąd sprowadziliśmy towary wartości 11,2 mld euro, na 4 miejscu z kolei Rosja 10,2 mld euro (tu także odnotowujemy deficyt ze względu na import dwóch podstawowych surowców – gazu i ropy naftowej, choć import z tego kraju w porównaniu z 2019 rokiem spadł o ponad 4 mld euro). Na piątym miejscu jeżeli chodzi o import do naszego kraju znajduje się Holandia – 8,9 mld euro, na szóstym Francja – 8,5 mld euro (z tym krajem także mamy wynoszącą ponad 5 mld euro nadwyżkę), na siódmym Czechy – 7,1 mld euro (tu także mamy nadwyżkę w wysokości około 7 mld euro), na ósmym miejscu USA z importem w wysokości 7 mld euro, na dziewiątym miejscu Korea Południowa – 5,4 mld euro i na dziesiątym miejscu Belgia – 5,1 mld euro. Jeszcze raz należy podkreślić, że osiągnięcie w 2020 roku przez polską gospodarkę nadwyżki w obrocie towarowym z zagranicą w wysokości 12 mld euro, 10-krotnie wyższej niż w roku 2019, jest ogromnym osiągnięciem, co więcej dodatnie saldo obrotu usługami najprawdopodobniej w 2020 roku przekroczyło wartość 25 mld euro. Stało się to w sytuacji kiedy gospodarki naszych głównych partnerów handlowych w UE dotknęła w 2020 roku głęboka recesja, a mimo tego polski eksport do tych krajów wzrósł albo został utrzymany na poziomie z roku 2019.
Adidas chce sprzedać markę Reebok. "15 lat po przejęciu nie udało się rozwinąć marki"^Zespół wPolityce.pl^2021-02-16 18:10:23.203389+01:00^https://wpolityce.pl/gospodarka/539467-adidas-chce-sprzedac-marke-reebok^Adidas wystawia na sprzedaż markę Reebok. Niemiecka firma chce rozstać się ze swoją amerykańską spółką zależną, ponieważ 15 lat po przejęciu drugiemu co do wielkości producentowi sprzętu sportowego na świecie nie udało się rozwinąć marki - informuje we wtorek portal tygodnika „Der Spiegel”. Adidas zapowiada rozpoczęcie formalnego procesu sprzedaży. W przyszłości Adidas chce całkowicie skoncentrować się na swojej marce. Koncern doszedł do wniosku, że „Reebok i Adidas mogą znacznie lepiej wykorzystać swój potencjał wzrostu niezależnie od siebie” - wyjaśnił dyrektor zarządzający Adidasa Kasper Rorsted. Według niego najważniejsze jest to, że kurs akcji Adidasa prawie nie zareagował na informacje o rozstaniu z Reebokiem. Firma Adidas, która chce 10 marca przedstawić kierunek swego rozwoju do 2025 roku, przejęła spółkę Reebok w 2006 roku. Słynne niemieckie przedsiębiorstwo produkujące obuwie i odzież sportową, powstało w 1924 roku jako „Fabryka obuwia sportowego braci Dasslerów” - założyli je bracia Adolf i Rudolf Dassler. Nazwę Adidas i logo z trzema paskami jako znak towarowy firmy Adolf Dassler zarejestrował w 1949 roku; drugi z braci założył firmę Puma. mm/PAP
Wdrożono 67 proc. flagowych projektów "planu Morawieckiego". Ekspert wylicza dokonania. "A została jeszcze dekada"^Zespół wPolityce.pl^2021-02-16 17:57:25.345614+01:00^https://wpolityce.pl/gospodarka/539463-wdrozono-67-proc-flagowych-projektow-planu-morawieckiego^67 proc. flagowych projektów Strategii na rzecz Odpowiedzialnego Rozwoju zostało zrealizowanych - mówi dyrektor PIE Piotr Arak. Zreformowano lub stworzono m.in. PFR, BGK, PAIH - instytucje, które wpłynęły pozytywnie na minimalizację szoku wywołanego koronakryzysem - dodaje. CZYTAJ RÓWNIEŻ: -Z Tarczy 2.0 wypłacono 5,6 mld zł wsparcia, z tego 3 mld zł trafiło do hotelarstwa i gastronomii. Udało się uratować 243 tys. miejsca pracy -Prezes GPW: Polska gospodarka na tle gospodarki światowej rozwija się bardzo dobrze. Pokazała dużą odporność na kryzys Jak podkreślił we wtorkowej rozmowie z PAP dyrektor Polskiego Instytutu Ekonomicznego (PIE), obliczenia Rządowego Biura Monitorowania Projektów wskazują, że „jesteśmy na etapie 67 proc. realizacji flagowych projektów ‘planu Morawieckiego‘, czyli działań, które zostały zapisane w dokumencie pt. Strategia na rzecz Odpowiedzialnego Rozwoju”. Zrealizowano 2/3 projektów, a została jeszcze dekada - do 2030 r. Realizacja wskaźników zawartych w SOR jest jednak na niższym poziomie i pandemia z pewnością wpłynie na sięgnięcie postawionych wówczas celów — zaznaczył Arak. Dyrektor PIE, odnosząc się do głównych projektów zrealizowanych w ramach ogłoszonego pięć lat temu „planu Morawieckiego” wskazał m.in na stworzenie Pracowniczych Planów Kapitałowych, Konstytucję dla Biznesu, niższą stawkę CIT dla małych i średnich firm, niższe stawki ZUS dla małych firm czy uszczelnianie systemu podatkowego. Przyznał, że niektóre projekty „nie okazały się sukcesami, albo są nierozpoczęte lub czekają na realizację”. Jednym z przykładów jest Refundacyjny Tryb Rozwojowy dla leków produkowanych w Polsce czy Szkoła dla Innowatora, które są dopiero w realizacji - dodał. Szef PIE zwrócił uwagę, że dzięki SOR-owi zostały zreformowane „istotne instytucje, które w 2020 r. - w okresie pandemii i kryzysu gospodarczego - zmniejszyły szok i zmniejszyły skalę recesji”. Wymienił Polski Fundusz Rozwoju, zreformowany Bank Gospodarstwa Krajowego, Polską Agencję Inwestycji i Handlu.  Dzięki temu ekosystemowi instytucji rozwoju udało się wprowadzić tarcze antykryzysowe warte 185 mld zł, które były realizowane w ciągu ubiegłego roku, a w najbliższej przyszłości będą odpowiadać za inwestycje strukturalne, potrzebne, żeby rozruszać gospodarkę po pandemii — powiedział Arak. Przypomniał, że dwa ważne cele z dokumentu, który ma wiele wskaźników zostały osiągnięte, „albo najprawdopodobniej zostaną osiągnięte w 2020 r.”. Chodzi o PKB per capita w relacji do przeciętnej europejskiej na poziomie około 77 proc. (w oryginalnym dokumencie było to 76-80 proc.) oraz znaczącą redukcję skali ubóstwa i zredukować nierówności dochodowe - wskazał.  Jednocześnie udało nam się zrealizować wskaźnik zatrudnienia na poziomie 73 proc., który jest celem na 2030 r. — dodał. Arak zwrócił uwagę, że w 2020 r. mieliśmy do czynienia z pandemią, która wpłynęła na odczyty głównych wskaźników gospodarczych za 2020 r. i wszystkie państwa w UE będą mieć problem z oceną realizacji swoich strategii.  Pojawiły się artefakty statystyczne; nie da rady powiedzieć, czy np. wskaźniki kredytu powinny być na tym czy innym poziomie, bo mamy do czynienia z szokiem zewnętrznym, który zdemolował rynki pracy i gospodarki europejskie — powiedział. Według Araka to jest „punkt odcięcia, o którym trzeba pamiętać oceniając samą realizację ‘planu Morawieckiego’”. Strategia na rzecz Odpowiedzialnego Rozwoju, nazywana też „planem Morawieckiego” (wówczas wicepremiera, ministra rozwoju i finansów) powstała w 2016 roku, a w lutym 2017 r. została przyjęta przez rząd Beaty Szydło. Jej głównym celem miało być tworzenie warunków dla wzrostu dochodów mieszkańców Polski, przy jednoczesnym wzroście spójności w wymiarze społecznym, ekonomicznym, środowiskowym i terytorialnym, a efektem - wzrost zamożności Polaków oraz zmniejszenie liczby osób zagrożonych ubóstwem i wykluczeniem społecznym. Ma to spowodować wzrost dochodów Polaków do poziomu średniej Unii Europejskiej. Strategia obejmowała m.in. programy: „Elektromobilność” (zakładał produkcję samochodów i autobusów elektrycznych), „Luxtorpeda 2.0” (produkcja nowoczesnych pojazdów szynowych), „Polskie meble”, „Inteligentna kopalnia” oraz projekty z dziedziny nauki i ochrony zdrowia: „Telemedycyna”, „Centrum Rozwoju Biotechnologii” i „Polskie wyroby medyczne”.  Na ocenę realizacji celów Strategii Odpowiedzialnego Rozwoju do 2020 r., czyli tzw. planu Morawieckiego duży wpływ miała pandemia, jednak bez wątpienia udało się osiągnąć kluczowy cel, czyli zrównoważony i stabilny rozwój - uważa główny ekonomista PKO BP Piotr Bujak. Bujak wskazał w rozmowie z PAP, że plan Morawieckiego jest pierwszą strategią długofalowego rozwoju, w której sformułowano tak wiele konkretnych, policzalnych celów i wskaźników. Skutkiem tego jej realizacja jest większym wyzwaniem, niż w przypadku planów z ogólnie i „miękko” wyznaczonymi celami, jakie wcześniej opracowywano. Zdaniem eksperta, ocena realizacji planu Morawieckiego jest w pewnej mierze utrudniona ze względu na pandemię koronawirusa i wpływ, jaki miała ona na te wskaźniki.  Szok dla gospodarki wywołany tą pandemią powoduje, że różne parametry za 2020 r., czyli pierwszy punkt kontrolny realizacji Strategii - bo docelowy to 2030 r. - jest mocno zaburzony. W pewnych przypadkach sprzyjało to wypełnieniu celów, w większości jednak utrudniało — powiedział Bujak. W ocenie ekonomisty, w bardzo dużej mierze udało się osiągnąć cel wzrostu PKB na głowę mieszkańca w relacji do średniej unijnej.  Nie mamy jeszcze pełnych danych za 2020 r., ale prawdopodobnie znaleźliśmy się niemal w celu, tzn. na poziomie 77-78 proc. średniej unijnej, podczas gdy według celu miało to być 80 proc. To jest sukces pierwszego etapu, gdyż oddaje ogólną aktywność gospodarczą, przekładającą się na ogólne warunki życia w kraju — zwrócił uwagę Bujak. Zastrzegł przy tym, że na ten wskaźnik realizacji planu wpływ miała pandemia. Dzięki zdecydowanym i skutecznym działaniom antykryzysowym rządu, w Polsce udało się zachować relatywnie wysoką dynamikę PKB, realnie i nominalnie. Szok pandemiczny dotknął aktywność gospodarczą w Polsce mniej niż średnio w UE, a inne gospodarki zostały mocno poturbowane, np. gdy turystyka stanowiła ich istotny segment. To doganianie w pewnej mierze nastąpiło więc na skutek załamania w innych krajach — zaznaczył. Zdaniem Bujaka, kolejnym elementem SOR, który udało się zrealizować w dużym stopniu, jest redukcja ubóstwa i doganianie Zachodu pod względem jakości życia.  Według danych Eurostatu Polska bardzo mocno się przesunęła w stronę krajów, gdzie ubóstwo jest małym problemem. Co więcej, do niedawna, do wybuchu pandemii zwiększał się udział płac w PKB, więc wzrost PKB per capita w relacji do średniej unijnej ponadproporcjonalnie pozytywnie przekładał się na sytuację finansową gospodarstw domowych. Do tego dochodzi duży zakres redystrybucji i duża skala transferów społecznych, co dodatkowo poprawiało sytuację finansową ludności i podbijało wartość konsumpcji per capita w relacji do średniej unijnej — powiedział. Według ekonomisty pewną słabością SOR na tym etapie pozostaje natomiast stopa inwestycji, czyli intensywność procesów inwestycyjnych w gospodarce, jednak w jego ocenie cel ten został już na początku niefortunnie zdefiniowany.  Ustalono go w postaci standardowo liczonej stopy inwestycji: nominalne inwestycje do nominalnego PKB, to miał być wzrost z 20 proc. do 25 proc. Jesteśmy poniżej 20 proc. Trzeba jednak pamiętać, że w nowoczesnej gospodarce, coraz bardziej cyfrowej, z nowymi rodzajami działalności, które opierają się w mniej istotnym stopniu niż w przeszłości o materialny majątek produkcyjny, faktyczne nakłady inwestycyjne dotyczą wartości niematerialnych i prawnych, ale nakłady te nie są przez statystyków klasyfikowane jako inwestycje — zwrócił uwagę. Jak dodał Bujak, dodatkowo pandemia przyniosła olbrzymie załamanie inwestycji na całym świecie, w tym także w Polsce, często przy utrzymaniu wzrostu konsumpcji i nawet przy utrzymaniu wzrostu nominalnego PKB.  Pandemii towarzyszyła skrajnie wysoka niepewność, powodująca, że firmy odkładają inwestycje na przyszłość, co zaniżyło wartość stopy inwestycji w 2020 r. niezależnie od tego, co by rząd zrobił — powiedział. Podkreślił, że pomimo niskiego wskaźnika inwestycji, polska gospodarka przez cały ten okres rosła w bardzo szybkim tempie bez narastania różnego rodzaju nierównowag. Ponad oczekiwania udało się osiągnąć stabilność wzrostu. Dowodzi tego ostatnia ocena KE dotycząca stabilności fiskalnej, gdzie Polska wypadła najlepiej ze wszystkich unijnych krajów. Przeskoczyliśmy takie kraje jak Szwecja, Dania, Niemcy czy Holandia. Do tego dochodzi fantastyczna zmiana w bilansie płatniczym - ostatnie dane NBP o bilansie płatniczym za grudzień, czyli de facto za cały 2020 r., pokazały, że mamy rekordową nadwyżkę handlową, prawie 7 proc. PKB, mamy rekordową nadwyżkę na rachunku obrotów bieżących bilansu płatniczego, spada bardzo szybko zadłużenie zagraniczne w relacji do PKB — wymieniał. Zdaniem ekonomisty te elementy pokazują, że wzrost polskiej gospodarki był ponad wszelkie oczekiwania zrównoważony.  Abstrahując od skwantyfikowanych celów SOR, wydaje się, że intencje Strategii zostały w bardzo dużym stopniu zrealizowane — ocenił Bujak. Strategia na rzecz Odpowiedzialnego Rozwoju do roku 2020 (z perspektywą do 2030 r.) to kluczowy dokument państwa polskiego w obszarze średnio- i długofalowej polityki gospodarczej, stanowiący rozwinięcie i operacjonalizację tzw. Planu Morawieckiego, w którym została sformułowana nowa wizja i model rozwoju kraju. aw/PAP
Federacja Przemysłu Niemieckiego alarmuje ws. zamknięcia granic z Czechami i Tyrolem. "Istnieje duże ryzyko..."^Zespół wPolityce.pl^2021-02-16 16:58:22.651460+01:00^https://wpolityce.pl/gospodarka/539452-bdi-alarmuje-ws-zamkniecia-granic-z-czechami-i-tyrolem^Według Federacji Przemysłu Niemieckiego (BDI) zamknięcie granic z Czechami i Tyrolem może mieć poważne konsekwencje. „Istnieje duże ryzyko, że łańcuchy dostaw załamią się w całej Europie w ciągu najbliższych kilku dni” - powiedział dyrektor BDI Joachim Lang. Problemy są także na granicy Austrii i Włoch. CZYTAJ TAKŻE: — Niemcy przywracają kontrole na granicach m.in. z Czechami. Kolumny ciężarówek stoją w korkach. KE krytykuje: To grozi rozbiciem jedności — Nagła decyzja czeskiego rządu. Do końca miesiąca wprowadzono nowy stan wyjątkowy. Dotychczasowe restrykcje pozostaną bez zmian Rząd federalny samodzielnie zdecydował o zaostrzeniu od weekendu kontroli na granicach z Czechami i Tyrolem, aby chronić Niemcy przed wariantami koronawirusa. Setki ciężarówek utknęło w korkach. Zamknięte granice i ograniczenia w podróżowaniu osłabiły również międzynarodowy ruch towarowy i poważnie zaszkodziły niemieckiemu przemysłowi. Już spowodowały „chaotyczne warunki, które prowadzą do dużej niepewności w firmach co do sytuacji podażowej i dostępności pracowników” - powiedział dyrektor zarządzający BDI Joachim Lang portalowi grupy medialnej „Funke”. Wezwał rząd federalny do przestrzegania przepisów dotyczących „zielonych pasów” zalecanych przez UE w celu utrzymania swobodnego przepływu towarów.  Przejścia graniczne powinny pozostać otwarte dla wszystkich pojazdów towarowych  — stwierdził. Nasza branża jest zdenerwowana  — mówi portalowi tygodnika „Spiegel” Frank Huster, dyrektor generalny Federalnego Stowarzyszenia Spedycji i Logistyki (DSLV). Jak twierdzi, „polityka musi reagować na mutacje, ale te środki są przesadne. Nasi kierowcy prawie nie mają kontaktu z osobami z zewnątrz podczas swoich tras”. Poza tym o zaostrzeniu kontroli granicznej zdecydowano „w pośpiechu”, mówi Frank Huster. „Nasze firmy z trudem mogły się do tego przygotować”. Z wypowiedzi zaangażowanych funkcjonariuszy policji wynika, że brakuje personelu i sprzętu” na kontrolowanych przejściach granicznych  — informuje we wtorek „Spiegel”. Największe niemieckie przedsiębiorstwa przemysłu motoryzacyjnego, takie jak Bosch, Continental, ZF, Mahle, Schaeffler, Benteler i Hella są szczególnie dotknięte nowymi restrykcjami - pisze dziennik „Handelsblatt”. Razem mają one prawie 70 lokalizacji w Republice Czeskiej i na Słowacji, które zostały dotknięte nowym zakazem wjazdu. Do tej pory Europa Środkowo-Wschodnia była postrzegana jako tzw. lokalizacja „best cost” dla przemysłu motoryzacyjnego, co nadawało produkcji w Polsce, Czechach, Słowacji, Bułgarii czy Rumunii duże znaczenie ekonomiczne. Części samochodowe są tam produkowane po znacznie niższych kosztach. Zaostrzone kontrole graniczne przekształcają obecnie tę przewagę lokalizacyjną w wadę. Już teraz dostawca Continental, który ma 14 zakładów w Czechach i Słowacji, informuje o „opóźnieniach w dostawach”. Firma spodziewa się, że „ta napięta sytuacja będzie trwała do czasu, aż na granicach pojawi się wystarczająca ilość testów”, powiedział rzecznik. To samo może dotyczyć firmy ZF z jej 19 zakładami w Europie Wschodniej. Ale problem się rozszerza. O skali utrudnień może świadczyć fakt, że nawet na włosko-austriackiej przełęczy Brenner prawie nie ma ruchu na północ. Powodem tego jest decyzja rządu Tyrolu.  Nie dopuścimy do tego, aby Tyrol stał się parkingiem Europy  — oświadczył gubernator Guenther Platter. Z tego powodu w porozumieniu z Wiedniem wydano zarządzenie, które „umożliwia nam przeprowadzenie kontroli już na przełęczy Brenner”. Platter chce tam z wyprzedzeniem kontrolować i zmniejszać ruch ciężarówek z Włoch, aby zapobiec korkom i załamaniu ruchu w dolinie rzeki Inn. Konsekwencje wykraczają daleko poza zamknięcie niemieckich granic z Czechami i Tyrolem. W rezultacie ciężarówki jadące z Włoch w kierunku północnym są obecnie przekierowywane przez przejście graniczne w Tarvisio, skąd wjeżdżają do Niemiec przez austriacką prowincję Salzburg, co oznacza kilkusetkilometrowy objazd. tkwl/PAP
Od 2025 r. Jaguar będzie produkował tylko samochody elektryczne. Wszystkie trzy fabryki w Wielkiej Brytanii zostaną utrzymane^Zespół wPolityce.pl^2021-02-16 13:20:57.385154+01:00^https://wpolityce.pl/gospodarka/539410-od-2025-r-jaguar-bedzie-produkowal-tylko-auta-elektryczne^Wszystkie samochody marki Jaguar najpóźniej od 2025 r. będą w pełni elektryczne, zaś Land Rover rozpocznie w 2024 r. wprowadzanie modeli elektrycznych - poinformował w poniedziałek ich producent, firma Jaguar Land Rover. CZYTAJ RÓWNIEŻ: -Tak Wielka Brytania traktuje swoich obywateli w trakcie pandemii. Osoby z niepełnosprawnością umysłową nie będą reanimowane -Katolicki ksiądz i neurolog relacjonuje sytuację w brytyjskiej służbie zdrowia. „Atakowani są najbardziej wrażliwi, a powinni być chronieni” Należąca do indyjskiego koncernu Tata Motors brytyjska firma zamierza przeznaczać 2,5 miliarda funtów rocznie na przejście swoich samochodów na silniki elektryczne. Zgodnie z planem przedstawionym przez nowego prezesa Jaguar Land Rover Thierry’ego Bollore, Jaguar do 2025 r. stanie się marką w pełni elektryczną z całkowicie nową paletą modeli, co oznaczać będzie również rezygnację z wprowadzenia elektrycznej wersji limuzyny XJ. Obecnie w ofercie Jaguara jest jeden model elektryczny - zaprezentowany w 2018 r. I-Pace. Z kolei Land Rover ma od 2024 r. wprowadzać na rynek elektryczne wersje wszystkich sześciu obecnie istniejących modeli i jak się oczekuje, do końca obecnej dekady samochody elektryczne powinny stanowić ok. 60 proc. sprzedaży tej marki. Bollore poinformował też, że wszystkie trzy fabryki JLR na terenie Wielkiej Brytanii zostaną utrzymane, choć jedna z nich, Castle Bromwich pod Birmingham w długoterminowych planach ma być skoncentrowana na „działalności pozaprodukcyjnej”, co sugeruje, że w przyszłości mogą być tam wytwarzane baterie do samochodów elektrycznych. Brytyjski rząd zapowiedział w listopadzie zeszłego roku przyspieszenie wejścia w życie zakazu sprzedaży nowych samochodów z silnikami spalinowymi. Zamiast w 2035 r. wejdzie on w życie już w 2030 r. Również w listopadzie przejście w całości na produkcję samochodów elektrycznych do 2030 r. ogłosiła inna brytyjska firma - Bentley Motors. aw/PAP
Z Tarczy 2.0 wypłacono 5,6 mld zł wsparcia, z tego 3 mld zł trafiło do hotelarstwa i gastronomii. Udało się uratować 243 tys. miejsca pracy^Zbigniew Kuźmiuk^2021-02-16 09:05:04.609336+01:00^https://wpolityce.pl/gospodarka/539376-3-mld-z-tarczy-20-trafilo-do-hotelarstwa-i-gastronomii^Jak poinformował w mediach prezes Polskiego Funduszu Rozwoju (PFR) Paweł Borys od momentu uruchomienia Tarczy Finansowej 2.0 przez 4 tygodnie wypłacono blisko 5,6 mld zł subwencji dla 36,5 tysięcy firm. Firmy te zatrudniają około 243 tysięcy pracowników, więc tyle miejsc pracy udało się uratować, ponieważ ubiegające się o pomoc finansową przedsiębiorstwa zadeklarowały ich utrzymanie przez cały 2021 rok. Ponad połowa do tej pory udzielonej pomocy została skierowana do sektora hotelowego i gastronomicznego, trafiło tam ponad 3 mld zł, dzięki temu uda się utrzymać aż 128 tysięcy miejsc pracy, bo tyle osób było zatrudnionych w przedsiębiorstwach, którym PFR udzielił finansowego wsparcia. Przypomnijmy, że do złożenia wniosków o pomoc finansową są uprawnione mikro, małe i średnie firmy teraz już z ponad 50 branż (między innymi handel, hotelarstwo, działalność gastronomiczna, działalność turystyczna, wystawowa, kulturalna, sportowa), które odnotowały spadek obrotów przynajmniej o 30 proc. w okresie kwiecień- grudzień lub tylko w IV kwartale 2020 roku w porównaniu z analogicznym okresem roku 2019. Podobnie jak w przypadku Tarczy Finansowej 1.0 w ramach której po pierwszej fali pandemii Covid 19 przekazano firmom w Polsce ponad 75 mld zł, wnioski o pomoc finansową są składane za pośrednictwem systemów bankowości elektronicznej. Przedsiębiorcy, których dotknęły ograniczenia administracyjne i których obroty spadły o przynajmniej 30 proc., mają czas na składanie wniosków do PFR tylko i wyłącznie drogą elektroniczną, do końca lutego. Przypomnijmy także, że dla mikrofirm, a więc przedsiębiorstw zatrudniających od 1 do 9 pracowników i mających obroty lub sumę bilansową poniżej 2 mln euro i wykazujących jak już wspomniałem spadek obrotów o przynajmniej 30 proc. w okresie kwiecień-grudzień lub za okres październik-grudzień 2020 w stosunku do analogicznych okresów roku 2019, przewiduje się maksymalną kwotę subwencji do 324 tys. zł. Przy czym gdy przychody spadły od 30 do 60% przewiduje się wsparcie 18 tys. zł na zatrudnionego, w przypadku kiedy ten spadek przychodów był wyższy niż 60% wtedy kwota dotacji na zatrudnionego rośnie do 36 tysięcy. Jeżeli zatrudnienie w firmie zostanie utrzymane do końca 2021 roku, to wtedy istnieje możliwość umorzenia przyznanej subwencji w 100 proc. Z kolei w przypadku firm małych i średnich, a więc zatrudniających od 10 do 249 pracowników i mających obroty do 50 mln euro lub sumę bilansową poniżej 43 mln euro i wykazujących spadek obrotów o minimum 30 proc. w okresie od kwietnia do grudnia albo od października do grudnia 2020 roku w stosunku do analogicznych okresów 2019 roku, przewiduje się maksymalną kwotę subwencji do 3,5 mln zł. W przypadku tych firm przyznana subwencja jest wypłacana w kwocie 70 proc. straty brutto (przed podatkiem) przedsiębiorstwa za miesiące od listopada 2020 roku do marca 2021 roku, przy czym kwota przyznanej subwencji nie może przekroczyć kwoty 72 tys. zł na pracownika. Także w przypadku tych przedsiębiorstw przyznana subwencja może zostać umorzona w 100 proc. pod warunkiem jednak, że firma utrzyma poziom dotychczasowego zatrudnienia przez cały rok 2021. Widać więc, że pomoc finansowa w ramach Tarczy 2.0 udzielana jest przez PFR bardzo sprawnie, skoro w ciągu zaledwie 4 tygodni od momentu uruchomienia przyjmowania wniosków pieniądze trafiły do blisko aż 36,5 tysięcy firm. Do tej pory średnia wielkość pomocy dla mikrofirm to 84 tysiące złotych, z kolei dla firm małych i średnich kwota ta wynosi 580 tysięcy złotych, a wnioski o pomoc można kierować do PFR jeszcze do końca tego miesiąca. Jak podkreślił w wywiadzie prezes Borys jeżeli dokumenty przedstawione we wniosku przez przedsiębiorcę są kompletne i nie stwarzają wątpliwości co do ich rzetelności, środki finansowe trafiają na jego rachunek w ciągu 48 godzin od jego złożenia. Prezes PFR podkreślił także że umowa z przedsiębiorcami jest jasna, rząd pomaga finansowo firmom, co więcej pomoc ta może mieć charakter bezzwrotny ale muszą oni przestrzegać restrykcji wynikających z obecnie obowiązującego prawa związane z pandemią koronawirusa.
Rekordowa nadwyżka w polskim handlu towarami! Według GUS to aż 53,7 miliarda złotych. To jeden z najlepszych wyników w UE^Zespół wPolityce.pl^2021-02-15 21:43:14.088431+01:00^https://wpolityce.pl/gospodarka/539350-rekordowa-nadwyzka-w-polskim-handlu-towarami^Polski eksport jest jednym z kluczowych czynników wspierających wzrost gospodarczy - ocenia wicepremier, szef MRPiT Jarosław Gowin odnosząc się do danych GUS. Wiceminister Robert Tomanek spodziewa się, że w 2021 r. dynamika eksportu będzie wyższa od wzrostu PKB. GUS podał w poniedziałek, że nadwyżka w obrotach towarowych handlu zagranicznego po 2020 r. wyniosła 12 mld euro. Wartość eksportu spadła w tym czasie o 0,3 proc., a importu o 4,8 proc. Ministerstwo rozwoju, pracy i technologii zwraca uwagę w komentarzu do tych danych, że Polska zanotowała 10-krotny wzrost wymiany towarowej w handlu zagranicznym w 2020 r. - wg wstępnych danych GUS nastąpił wzrost salda z 5,1 mld zł w 2019 r. do 53,7 mld zł. Podkreślono, że to jeden z najlepszych wyników w całej UE. Dodano, że w ubiegłym roku, pomimo pandemii, eksport z Polski (liczony w złotych - PAP) wzrósł o 2,8 proc. r/r osiągając wartość 1 bilion 51,9 mld zł, eksport wyrażony w euro wyniósł 237,5 mld euro. Polski eksport jest jednym z kluczowych czynników wspierających wzrost gospodarczy — mówił, cytowany w komunikacie, wicepremier, minister rozwoju pracy i technologii Jarosław Gowin. Wiceminister Robert Tomanek oczekuje w 2021 r. przyspieszenia naszych obrotów towarowych, w tym większego po stronie eksportu, co jednocześnie zaowocuje dalszym wzrostem dodatniego salda obrotów.  Spodziewamy się, że dynamika eksportu towarów będzie wyraźnie przewyższać dynamikę PKB — zaznaczył Tomanek. MRPiT ocenia, że COVID-19 nie zatrzymał polskich eksporterów. Pomimo dużej skali zaburzeń w gospodarce światowej radzili sobie oni wyjątkowo dobrze, a często lepiej niż nasi partnerzy handlowi. W tym samym czasie najwięksi unijni eksporterzy zanotowali dużo głębsze spadki np. Niemcy – 9 proc., Holandia – 7 proc., Francja – 16 proc., Włochy – 10 proc., Hiszpania – 10 proc., Belgia – 8 proc. Ministerstwo dodaje, że Polska umacnia także swoją pozycję w imporcie z Niemiec, naszego największego partnera handlowego. Podano, powołując się na dane niemieckiego urzędu statystycznego DESTATIS, że w ubiegłym roku Polska wyprzedziła Francję i powiększyła dystans do Włoch. W przypadku eksportu do Niemiec, spośród krajów europejskich więcej eksportowała tylko Holandia, a spoza Europy tylko – Chiny oraz USA. Odnosząc się do danych GUS, resort zaznaczył, że w grudniu ub.r., zgodnie z oczekiwanymi ministerstwa, eksport towarów wzrósł w tempie dwucyfrowym - o 10 proc., do 19,8 mld euro. Był to najlepszy wynik w 2020 r. i jednocześnie czwarty wzrost z rzędu. Dynamicznie w grudniu rósł także import, tj. o 7,1 proc., do 19,4 mld euro. W skali całego roku eksport towarów z Polski osiągnął 237,5 mld euro (…), co w obliczu bezprecedensowych turbulencji w światowym handlu w 2020 r. należy uznać za wyjątkowo dobry wynik. W dużej części to efekt wysokiej konkurencyjności naszego eksportu i jego struktury przedmiotowej — zaznaczono. Dodano, że istotną rolę odegrała szybka adaptacja naszych przedsiębiorstw do nowych warunków poprzez m.in. dywersyfikację kanałów sprzedaży, jak również szybka i zdecydowana odpowiedź rządu na kryzys. Po stronie importu w 2020 r. nastąpił spadek o 4,8 proc., do 225,5 mld euro. Przełożyło się to jednocześnie na bezprecedensowy wzrost nadwyżki (+10,8 mld euro), do historycznie rekordowego poziomu blisko 12 mld euro — napisano. mly/PAP
Prezes GPW: Polska gospodarka na tle gospodarki światowej rozwija się bardzo dobrze. Pokazała dużą odporność na kryzys^Ciekawa opinia^2021-02-15 20:38:37.058034+01:00^https://wpolityce.pl/gospodarka/539338-prezes-gpw-polska-gospodarka-rozwija-sie-bardzo-dobrze^Pierwszą rozpoznawalną cechą warszawskiej giełdy jest to, że jest polska giełda, a polska gospodarka na tle gospodarki światowej, a szczególnie europejskiej rozwija się bardzo dobrze. Pokazała dużą odporność na kryzys. Mamy też rozsądną politykę antykryzysową rządu wspieraną przez szybką reakcje NBP — powiedział w programie „Gość Wiadomości” (TVP Info) prezes Giełdy Papierów Wartościowych Marek Dietl. Wszyscy makroekonomiści na świecie doceniają siłę polskiego gospodarki, a co za tym idzie inwestorzy interesują się naszym parkietem — dodał. Prezes GPW zwrócił uwagę, że na giełdzie dużą popularnością cieszą się spółki technologiczne.  Mamy dużo spółek technologicznych, które są zwycięzcami Covidu, one na pandemii skorzystały Gość „Wiadomości” wskazał na branżę gier wideo. Ta nowoczesna rozrywka jest popularniejsza nawet niż branża filmowa i w zeszłym roku staliśmy się giełdą, na której najwięcej jest spółek z tej branży. Wyprzedziliśmy Tokio. Stąd inwestorzy z USA chętnie pojawiają się na naszym parkiecie — mówił Marek Dietl. Staliśmy się miejscem, gdzie można w tę rozrywkę inwestować — dodał. Jak zaznaczył: Trzecim elementem, który przyciąga na naszą giełdę jest duży udział inwestorów indywidualnych oraz niedawno wprowadzone fundusze PPK. Zagraniczni inwestorzy bardzo lubią, gdy jest silny, lokalny kapitał i duża aktywność inwestorów. Płynność rodzi płynność. gah/TVP Info
Premier: Polski przemysł ma solidne fundamenty, to zasługa Strategii Odpowiedzialnego Rozwoju^Zespół wPolityce.pl^2021-02-15 16:34:13.955156+01:00^https://wpolityce.pl/gospodarka/539306-premier-polski-przemysl-ma-solidne-fundamenty^Polska gospodarka stoi na solidnym fundamencie, przemysł ma przewagi konkurencyjne i jest to zasługa Strategii Odpowiedzialnego Rozwoju - oświadczył w poniedziałek w Gdańsku premier Mateusz Morawiecki. Szef rządu w poniedziałek przebywał z wizytą w firmie Kokoszki Prefabrykacja S.A., należącej do Grupy Pekabex. Podczas konferencji prasowej premier podkreślił znaczenie wielu firm budowlanych i przemysłowych dla przyszłości Polski. Mówił, że wiele polskich firm w trakcie kryzysu zwiększyło zatrudnienie i zdobyło nowe rynki zbytu. Dziś widzimy, że stoimy na solidnym fundamencie. W grudniu zauważyliśmy, że mamy coraz lepsze wskaźniki w produkcji przemysłowej - listopad i grudzień to ponad 11 proc. - to fenomen na skalę europejską  — podkreślał. Tłumaczył, że dobra kondycja polskiego przemysłu to nie przypadek, tylko efekt działania Strategii Odpowiedzialnego Rozwoju, której częścią - jak przypomniał - był proces reindustrializacji. Ten proces reindustrializacji, to jest ta czwarta rewolucja przemysłowa, z której musimy skorzystać. Z trzech pierwszych nie byliśmy w stanie skorzystać ze względu na zawirowania historyczne  — powiedział Morawiecki. W zakładzie Pekabeksu widziałem znakomite osiągnięcia w automatyce, robotyce, robotyzacji całego procesu produkcji. Na to kładziemy nacisk - na coraz wyższe kwalifikacje polskich pracowników, ale też coraz większe nasycenie technologiami w firmach. Takie firmy jak Pekabex i wiele firm przemysłowych to przyszłość Polski — dodał premier. Szef rządu przekonywał, że Polska ma przewagi konkurencyjne w takich dziedzinach przemysłu jak meblarstwo czy budowlanka.  Duże szanse upatruję w nasyceniu technologiami tych sektorów  — stwierdził. Morawiecki zapewnił, że rząd będzie współpracował z polskimi firmami m.in. pod względem regulacyjnym, inwestycyjnym, finansowym, by te dokonywały coraz bardziej odważnie ekspansji międzynarodowej. Dodał, że gdańska firma, którą odwiedził w poniedziałek, parę miesięcy temu kupiła firmę niemiecką.  To przykład, jak polskie firmy w czasie pandemii potrafią się rozwijać  — zaznaczył.
Dobre prognozy KE dla Polski. Premier: Wszystkich czeka wiele pracy, ale w tym roku Polska wróci na ścieżkę dynamicznego wzrostu^Zespół wPolityce.pl^2021-02-15 11:45:18.157721+01:00^https://wpolityce.pl/gospodarka/539238-premier-polska-w-tym-roku-wroci-na-sciezke-rozwoju^Dzięki odpowiedzialnej polityce fiskalnej - według Komisji Europejskiej - Polska ma aktualnie solidne fundamenty przyszłego wzrostu gospodarczego - napisał w poniedziałek na Facebooku premier Mateusz Morawiecki. W tym roku nasz kraj wróci na ścieżkę dynamicznego wzrostu - dodał. Dzięki odpowiedzialnej polityce fiskalnej według European Commission Polska ma aktualnie solidne fundamenty przyszłego wzrostu gospodarczego  — napisał na Facebooku premier. Szef rządu podkreślił, że „zewnętrzni obserwatorzy określają nasze fundamenty jako bardzo solidne”. My na tych fundamentach chcemy budować bezpieczną przyszłość i dobrobyt naszego kraju. Ma temu służyć program Nowego Ładu gospodarczego i społecznego, który wkrótce zaprezentujemy. Wszystkich nas czeka jeszcze wiele pracy, ale w tym roku Polska wróci na ścieżkę dynamicznego wzrostu  — czytamy.      Komisja Europejska w ubiegłym tygodniu przekazała, że prognozuje, iż w 2021 r. PKB Polski wzrośnie o 3,1 proc., podczas gdy jeszcze jesienią szacowała wzrost o 3,3 proc. Według danych KE recesja w Polsce w zeszłym roku była jedną z najniższych w Unii Europejskiej. W 2020 r. PKB Polski spadł o 2,8 proc., tymczasem jesienią prognozowano, że polska gospodarka zmniejszy się 3,6 proc. Komisja Europejska prognozuje, że w 2022 r. PKB Polski wzrośnie o 5,1 proc. Według szacunków inflacja w 2021 r. w Polsce wyniesie 2,3 proc., a w 2022 r. będzie to 2,9 proc. Zdaniem KE w 2020 r. wskaźnik ten wyniósł 3,7 proc. CZYTAJ TAKŻE: -Komisja Europejska potwierdza. Polska gospodarka z jednym najniższych spadków PKB w całej UE -Kościński: Wyniki gospodarki w IV kwartale i całym 2020 roku znacznie lepsze od prognoz. Polska z jedną z najłagodniejszych recesji Zdaniem analityków Komisji, polska gospodarka odbiła się silnie w trzecim kwartale po gwałtownym spadku aktywności gospodarczej w pierwszej połowie 2020 roku. mm/PAP
Komisja Europejska potwierdza. Polska gospodarka z jednym najniższych spadków PKB w całej UE^Zbigniew Kuźmiuk^2021-02-14 10:27:22.701208+01:00^https://wpolityce.pl/gospodarka/539127-polska-gospodarka-z-jednym-najnizszych-spadkow-pkb-w-ue^W poprzednim tygodniu ukazała się tzw. zimowa prognoza dotycząca gospodarek wszystkich 27 krajów członkowskich, dotyczy ona przede wszystkim kształtowania się najważniejszych parametrów makroekonomicznych takich jak: PKB, inflacja, zatrudnienie, a także bezrobocie. Prognozy dotyczące kształtowania się PKB w 2021 i 2022 roku są oparte o wstępne dane dotyczące wielkości PKB w 2020 roku, przekazane do Eurostatu przez urzędy statystyczne poszczególnych krajów członkowskich. Z tych danych wynika, że najniższy poziom spadku PKB w 2020 roku odnotowała Litwa -0,9%, Polska znalazła się na drugim miejscu ze spadkiem PKB w wysokości -2,8%, na trzecim Łotwa- spadek PKB w wysokości -2,9%, identyczny poziom spadku PKB miała także Szwecja, mimo tego, że ten kraj przed dużą część roku 2020 nie zamykał żadnej z branż swojej gospodarki. Tak naprawdę jednak biorąc pod uwagę wielkość gospodarki, Polska odnotowała najniższy spadek PKB w całej UE, a gospodarki porównywalne z naszym krajem, miały te spadki na znacznie wyższym poziomie. Świadczą o tym wielkości średnie, spadek PKB w całej UE wyniósł według danych KE -6,3%, natomiast spadek PKB w strefie euro liczącej 19 krajów wyniósł -6,8%, a więc był ponad 2 razy wyższy niż Polsce. W dwóch krajach był to spadek dwucyfrowy, w Hiszpanii spadek PKB wyniósł -11%, w Grecji -10%, bardzo wysoki spadek PKB odnotowały trzecia i druga gospodarka UE, we Włoszech PKB spadło o -8,8% ,a we Francji o -8,3%. Stosunkowo duży spadek PKB dotknął największą gospodarkę europejską czyli Niemcy, gdzie obniżenie PKB wyniosło – 5%, mimo tego, że rząd tego kraju skierował do przedsiębiorstw pomoc publiczną w wysokości blisko 2 bilionów euro, co stanowiło ponad 50% pomocy publicznej wszystkich 27 krajów UE, zaakceptowanej przez Komisję Europejską. Okazuje się więc, że polska gospodarka wyszła w 2020 roku obronną ręką ze skutków pandemii koronawirusa, mimo dwukrotnego lockdownu, w wyniku którego przynajmniej kilkadziesiąt branż miało ograniczoną albo całkowicie zamkniętą działalność wręcz przez kilka miesięcy poprzedniego roku. Okazało się, że zarówno Tarcze rządowe zasilające Fundusz Ubezpieczeń Społecznych, Fundusz Pracy czy Fundusz Gwarantowanych Świadczeń Pracowniczych nastawione na wsparcie dla przedsiębiorstw aby ratować miejsca pracy jak i dwie Tarcze Finansowe poprawiające płynność firm spowodowały że recesja w Polsce okazała się stosunkowo płytka. Z obydwu rodzajów tarcz do przedsiębiorstw w postaci różnych instrumentów wsparcia popłynęło już ponad 180 mld zł, a gdy zakończy się działanie niedawno uruchomionej Tarczy Finansowej 2.0, środki te sumarycznie przekroczą 200 mld zł. Dzięki nadzwyczajnej aktywności przedsiębiorców, pracowników, a także wsparciu polskiego państwa na poziomie około 10% naszego PKB, nasza gospodarka była w 2020 roku 2 krajem w całej UE o najniższym spadku PKB i pierwszym biorąc pod uwagę porównywalne co do potencjału gospodarki. Z prognoz przedstawionych przez KE dotyczących kształtowana się PKB w latach 2021-2022 wynika, że polska gospodarka będzie należała, do czołówki krajów UE o najwyższym poziomie wzrostu. Wprawdzie KE zastrzega, że jej zimowa prognoza jest obarczona sporym ryzykiem wynikającym ze skali pandemii Covi19 w Europie na świecie z jednej strony, z drugiej szybkością realizacji programu szczepień, ale nie ulega wątpliwości, że lata 2021-2022, to będzie okres przyspieszone wzrostu PKB i odrabiania strat we wszystkich 27 krajach UE. W Polsce w 2021 roku wzrost ten ma wynieść 3,1% PKB, a w roku 2021 aż 5,1%, co lokuje nas wśród krajów o najwyższym poziomie wzrostu w całej UE. Będą gospodarki, które w latach 2021-2022 będą miały wyższe tempo wzrostu niż Polska, ale będą to gospodarki zdecydowanie mniejsze od naszej, średni wzrost w całej UE ale także w strefie euro w obydwu latach, ma być na poziomie około 3,8% PKB.
86 proc. Polaków uważa, że plan odbudowy pozwoli na szybsze wyjście z kryzysu. To więcej niż średnia dla całej Europy^Zespół wPolityce.pl^2021-02-13 20:15:30.615880+01:00^https://wpolityce.pl/gospodarka/539099-polacy-uwazaja-ze-plan-odbudowy-pozwoli-wyjsc-z-kryzysu^86 proc. Polaków sądzi, że plan odbudowy pozwoli na szybsze wyjście z kryzysu – wynika z opublikowanego w piątek badania Eurobarometru. To więcej niż średnia dla całej Europy, gdzie wiarę w unijną strategię ożywienia gospodarczego podziela 72 proc. Obywateli. Najnowsze badanie przeprowadzone przez Kantar na zlecenie Parlamentu Europejskiego pokazało, że Polscy respondenci wykazują duży poziom zaufania do Unii Europejskiej: 48 proc. uważa, że sytuacja na poziomie europejskim zmierza w dobrym kierunku (średnia europejska: 39 proc.), a 86 proc. (w porównaniu do 72 proc. wszystkich obywateli UE) sądzi, że plan odbudowy pozwoli na szybsze wyjście z kryzysu. „Zupełnie pozytywny” obraz UE ma 48 proc. Polaków, co jest wynikiem o 11 punktów procentowych wyższym niż średnia europejska. Polacy patrzą na swoją przyszłość nieco bardziej pesymistycznie niż przeciętny Europejczyk: 30 proc. badanych przewiduje, że ich sytuacja ekonomiczna pogorszy się w ciągu nadchodzącego roku (w porównaniu do średniego wyniku 24 proc.). Niemal taka sama liczba respondentów (52 proc. w Polsce i 53 proc. w Europie) sądzi, że sytuacja gospodarcza ich kraju również się pogorszy. Podobnie jak pozostali Europejczycy, Polacy uważają walkę z ubóstwem i nierównościami (38 proc.) za najważniejsze zadanie Parlamentu Europejskiego, na kolejnym miejscu stawiając dostęp do bezpiecznej żywności w przystępnej cenie dla obywateli i dobre warunki życia dla rolników (27 proc.). Również podobnie jak pozostali Europejczycy chcą, aby Parlament bronił podstawowych wartości, jakimi są prawa człowieka na świecie (49 proc.) oraz równość kobiet i mężczyzn (40 proc.). Oprócz tego 57 proc. respondentów z Polski chce, aby Parlament Europejski odgrywał ważniejszą rolę w przyszłości. W badaniu przeprowadzonym w Polsce w okresie pomiędzy listopadem a grudniem 2020 roku wzięło udział 1 019 badanych. mly/PAP
Resort rolnictwa informuje: Szczep wirusa SARS-CoV-2, który wykryto w Polsce u norek, może przenosić się na człowieka i odwrotnie^Zespół wPolityce.pl^2021-02-13 18:18:47.399449+01:00^https://wpolityce.pl/gospodarka/539094-koronawirus-znaleziony-u-norek-moze-przenosic-sie-na-ludzi^Szczep wirusa SARS-CoV-2, który wykryto w Polsce u norek może przenosić się na człowieka i odwrotnie - poinformowało w sobotę ministerstwo rolnictwa. Jak podkreślono, nie jest to żaden z nowych wariantów koronawirusa, wykrytych ostatnio u ludzi. CZYTAJ TAKŻE: Trwa utylizacja stada norek, w którym wykryto koronawirusa. Główny Lekarz Weterynarii: Przepisy nie przewidują odszkodowania Jak przypomniało ministerstwo, zespół specjalistów, wirusologów z Państwowego Instytutu Weterynaryjnego w Puławach poddał szczegółowym badaniom materiał genetyczny szczepów, wyizolowanych z pierwszego przypadku zakażenia tym wirusem zwierząt futerkowych w Polsce. Otrzymane wyniki sekwencjonowania całego genomu wykazały, że wykryte szczepy SARS-CoV-2 u norek są podobne do siebie i należą do określonej i znanej już epidemiologom linii. Nie zidentyfikowano żadnej mutacji aminokwasowej, opisywanej w szczepach SARS-CoV-2 wykrywanych u norek duńskich. Nie stwierdzono także obecności zmian genetycznych charakterystycznych dla wariantów brytyjskich, południowo-afrykańskich czy brazylijskich wirusa - poinformowało ministerstwo rolnictwa. Dane uzyskane z Głównego Inspektoratu Sanitarnego oraz ubiegłoroczne doświadczenia opisane w Danii czy Holandii wskazują jednoznacznie, że również w Polsce ten wirus może przenikać z norek na człowieka i odwrotnie - dodał resort. Jak podkreślono, minister rolnictwa i rozwoju wsi Grzegorz Puda o zakończeniu badań został poinformowany w piątek przez dyrektora Państwowego Instytutu Weterynaryjnego w Puławach prof. Krzysztofa Niemczuka.
WYWIAD. Prezes ZUS: Przygotowujemy transformację cyfrową całego systemu. Zredukujemy liczbę błędów i nadużyć oraz kontroli^Zespół wPolityce.pl^2021-02-13 12:13:20.478555+01:00^https://wpolityce.pl/gospodarka/539056-prezes-zus-przygotowujemy-transformacje-cyfrowa-systemu^Przygotowujemy transformację cyfrową całego systemu zabezpieczenia społecznego. Jednym z najważniejszych projektów będzie Jednolity Plik Ubezpieczeniowy. Chcemy wziąć na siebie ciężar i odpowiedzialność za rozliczanie składek przez firmy – mówi w rozmowie z PAP prezes ZUS prof. Gertruda Uścińska. CZYTAJ RÓWNIEŻ: -Ważna deklaracja prezes ZUS: Wiek emerytalny to 60 lat dla kobiet i 65 lat dla mężczyzn i nie ma żadnych planów podniesienia tego wieku -Minister Maląg: „Konsumenci oceniają, że sytuacja Polski pod kątem bezrobocia, jak i oszczędzania pieniędzy, jest coraz lepsza” W rozmowie z Polską Agencją Prasową prezes ZUS podsumowuje 5 lat swojego urzędowania i zapowiada transformację cyfrową systemu zabezpieczenia społecznego. Wskazuje, że jednym z najważniejszych projektów jest wprowadzenie Jednolitego Pliku Ubezpieczeniowego. Dzięki niemu ZUS weźmie na siebie ciężar i odpowiedzialność za rozliczanie składek przez firmy. Zapowiada, że rozliczenia ulegną automatyzacji, co zredukuje liczbę błędów i nadużyć oraz kontroli. Szefowa ZUS zwraca również uwagę, że według prognoz rósł będzie odsetek osób pobierających emerytury niższe niż minimalne, czyli na poziomie kilkuset, kilkudziesięciu złotych, a niekiedy nawet kilku groszy. Obecnie takich osób jest 310 tys., jednak za kilka lat – jak prognozuje prezes – może ich być pół miliona, a nawet więcej. Z tego powodu – zdaniem Uścińskiej – nadszedł już czas na przywrócenie warunku stażowego otwierającego prawo do emerytury. 11 lutego mija pięć lat, od kiedy sprawuje pani funkcję prezesa ZUS. Wkrótce po jej objęciu wskazywała pani, że Zakład ma przede wszystkim skutecznie pobierać składki i terminowo wypłacać świadczenia. Zapowiedziała pani również przegląd polityki kadrowo-finansowej i podjęcie starań o wzrost wynagrodzeń pracowników. Czy zadania, które wówczas pani przed sobą stawiała, udało się zrealizować? Prof. Gertruda Uścińska: To było bardzo pracowite 5 lat. Przychodziłam do ZUS z konkretnymi pomysłami i większość z nich udało się zrealizować, choć w międzyczasie pojawiały się nowe. To jest niekończąca się opowieść. W każdym razie wprowadziliśmy dwie fundamentalne reformy dla ZUS, a przede wszystkim dla państwa: e-składkę i e-ZLA. Ta pierwsza, czyli indywidualne numery składkowe, pozwalają przedsiębiorcom wykonywać jeden prosty przelew składek na swój indywidualny rachunek w ZUS, zamiast trzech lub czterech osobnych wpłat na różne konta bankowe. Kwotę przelewu ZUS automatycznie rozksięgowuje na odpowiednie ubezpieczenia i fundusze. Aby zrealizować ten pomysł, musieliśmy stać się w świetle prawa dostawcą usług płatniczych. Dzięki e-składce nastąpiło uproszczenie i uszczelnienie systemu poboru składek na ubezpieczenia społeczne. Zwiększyło to dyscyplinę płatniczą teraz już 2,7 mln płatników składek. Płatnicy nie muszą opisywać przelewów, co powodowało problemy skutkujące kilkudziesięcioma tysiącami błędów miesięcznie. Po reformie liczba błędów sięga zaledwie kilkudziesięciu przypadków miesięcznie. W tym czasie wzrosło pokrycie wydatków Funduszu Ubezpieczeń Społecznych w składkach. Obecnie wskaźnik ten wynosi ok. 78 proc., ale przed epidemią kształtował się na poziomie nawet 83 proc. Jako jednemu z nielicznych krajów w Europie udało nam się również wprowadzić elektroniczne zwolnienia lekarskie. Od 1 grudnia 2018 r. można wystawiać zaświadczenia lekarskie o czasowej niezdolności do pracy wyłącznie w postaci elektronicznej. Dziś, po doświadczeniach z okresu epidemii, nie wyobrażam sobie naszej działalności, nie tylko ZUS-u, ale też ochrony zdrowia, bez tej reformy. Zresztą została ona wprowadzona dzięki bardzo dobrej współpracy z lekarzami. W 2020 r. lekarze wystawili ponad 25 mln e-ZLA. Od czasu reformy licznik osiągnął już ponad 63 mln. Warto przypomnieć, że przed e-ZLA lekarz nie mógł korzystać z automatycznej walidacji danych wpisywanych na druku, przez co później musiał dokonywać korekt. Z kolei osoba ubezpieczona musiała w ciągu 7 dni dostarczać zwolnienie do pracodawcy. Kto nie dopełnił tego obowiązku, tracił prawo do zasiłku. Pracodawcy narzekali, że nie wiedzą, gdzie jest ich pracownik i na jak długo mają zorganizować zastępstwo. Jeśli chodzi o nas, ZUS może dzięki tej reformie sprawniej wykrywać nieprawidłowości i nadużycia. Było też wiele innych zadań, np. obniżenie wieku emerytalnego. To było duże wyzwanie pod wieloma względami. Nasze gruntowne, prawie roczne przygotowania pozwoliły zwiększyć jakość realizacji stanowionego prawa. W ramach tego zadania od października 2017 r. do grudnia 2019 r. przyznaliśmy emerytury w obniżonym wieku emerytalnym dla ponad miliona osób. Realizacja reformy podkreśliła znaczne dysproporcje w wysokości świadczeń uzyskiwanych przez kobiety i mężczyzn. Średnia emerytura przyznana mężczyznom w obniżonym wieku była aż o 60 proc. wyższa od emerytury przyznanej kobietom (1734:2722 zł). Było tak, mimo że kobiety korzystają na stosowaniu tablic trwania życia wspólnych dla obu płci. Dlatego przy reformie emerytalnej zależało mi bardzo na poszerzeniu wiedzy Polaków na temat tego, od czego zależy wysokość emerytury. A zależy ona od kwoty opłaconych składek emerytalnych i wieku, w którym wnioskujemy o świadczenie. Odczekanie nawet roku, kontynuując pracę, pozwala otrzymać świadczenie wyższe nawet o 15 proc. Wynika to z opłacenia dodatkowych składek, ich waloryzacji oraz z przyjętej do obliczeń mniejszej liczby miesięcy życia na emeryturze. Wprowadzenie doradców emerytalnych, którzy od 1 lipca 2017 r. objaśniają przepisy i wyliczają prognozowaną wysokość emerytury, przynosi rezultaty. W latach 2015-2017 ponad 80 proc. osób przechodziło na emeryturę natychmiast po osiągnięciu wieku emerytalnego. Kilkanaście procent osób robiło to w ciągu roku po nabyciu uprawnień. Jedynie kilka procent z nich opóźniało emeryturę o rok lub dłużej. Jednak w 2018 i 2019 roku zaobserwowaliśmy wyraźną zmianę. W tych latach jedynie ok. 60 proc. osób przeszło na emeryturę od razu po osiągnięciu wieku emerytalnego. Tutaj musi być wykonywana ciągła edukacja w zakresie tego, co wpływa na wysokość emerytury i że jest to bardzo indywidualna kwestia. W Polsce od dłuższego czasu trwa dyskusja nad rosnącą liczbą emerytur w wysokości poniżej ustawowego minimum. Prognozy nie są optymistyczne. Jak temu zaradzić? Od wielu lat nagłaśniam ten problem i wyjaśniam, dlaczego w ogóle się pojawił. System zdefiniowanej składki jest sprawiedliwy, ale też nieubłagany. Polega on w uproszczeniu na tym, że ile odłożysz na emeryturę przez cały okres swojej aktywności zawodowej, tyle otrzymasz w ciągu całego okresu pobierania emerytury. Ludzie żyją coraz dłużej, a okres kariery zawodowej wcale nie ulega wydłużeniu. Wiele osób ma znaczne przerwy w tej karierze. Albo nawet pracuje, ale od wynagrodzenia nie są odprowadzane składki na Fundusz Ubezpieczeń Społecznych. Dlatego część populacji gromadzi na koniec swojej aktywności zawodowej niewielki kapitał emerytalny. W starym systemie, tym sprzed reformy z 1999 r., a także w większości innych państw Unii Europejskiej, takie osoby w większości w ogóle nie nabyłyby prawa do emerytury. Prawo do tego świadczenia powinno bowiem być uwarunkowane kryterium stażu ubezpieczenia, np. co najmniej 10 lub 15 lat. Tymczasem w Polsce wystarczy opłacenie jednej składki, aby po osiągnięciu wieku emerytalnego otrzymać emeryturę. Z kolei gwarancja minimalnego poziomu świadczenia, finansowanego z budżetu państwa, które od 1 marca wyniesie 1250,88 zł, dotyczy osób, które mają okres 20 lub 25 lat, w zależności od płci, okresów składkowych i nieskładkowych. Kto nie spełnia tego warunku, pozostaje ze świadczeniem na poziomie kilku groszy, kilku złotych czy nawet kilkudziesięciu lub kilkuset złotych. Na koniec 2020 r. było 310 tys. takich osób. Prognozy wskazują, że odsetek takich osób będzie rósł, osiągając za kilka lat pół miliona, a nawet więcej. Dlatego już najwyższy czas na przywrócenie warunku stażowego otwierającego prawo do emerytury. Ubiegły rok był dla ZUS, tak jak dla wielu innych instytucji, czasem wzmożonych działań związanych z epidemią. To m.in. wypłata dodatkowego zasiłku opiekuńczego i wsparcie dla przedsiębiorców. Które z tych zadań było najtrudniejsze? Nie da się ukryć, że dla ZUS ostatni rok był bardzo intensywny. Ale też spełniony i satysfakcjonujący, o czym świadczy uznanie dla Zakładu jako jednej z najskuteczniejszych instytucji oferujących wsparcie kryzysowe w okresie epidemii. Oprócz naszych stałych, podstawowych zadań, jak wypłata emerytur, rent i zasiłków, realizowaliśmy kolejne tarcze antykryzysowe dla rodzin i opiekunów małych dzieci, przedsiębiorców, pracowników oraz zleceniobiorców. Z racji posiadanych przez nas danych wspieramy też inne instytucje w realizacji ich zadań kryzysowych, m.in. PFR czy PARP. Nowe zadania były dla nas wyzwaniem od strony organizacyjnej. Przyjęliśmy w 2020 r. około 7 mln wniosków o pomoc kryzysową, a kwota wsparcia sięga już blisko 30 mld zł. Największym wyzwaniem było podejmowanie decyzji pod presją sytuacji kryzysowej. Zresztą zarządzanie w kryzysie wymaga szczególnych predyspozycji. Wypracowanie rozwiązań, które dałyby szybką i skuteczną pomoc. Praca dniami i nocami. Z dnia na dzień musieliśmy stworzyć odpowiednie procedury i aplikacje. To się udało m.in. dzięki nowoczesnym systemom informatycznym. Postawiliśmy na elektronizację. Dziś wszystkie wnioski w ramach tarczy są składane wyłącznie drogą elektroniczną, co pozwala uniknąć błędów i szybciej rozpatrzyć sprawę. Wypłata tylko na rachunek płatniczy – błyskawicznie, bezgotówkowo i bezwirusowo. Epidemia przyspieszyła pewne pozytywne zmiany organizacyjne i technologiczne w ZUS, w tym dotyczące obsługi klientów. Jak wyglądała obsługa klientów w czasie epidemii? Musieliśmy szukać nowych form kontaktu z klientem i udoskonalać to, co już wcześniej oferowaliśmy. Nasza infolinia obsłużyła w 2020 r. 4 mln połączeń telefonicznych, w tym blisko co trzecie w sprawach dotyczących COVID-19. Do tego nasi konsultanci odpowiedzieli na ponad 1,3 mln pytań mailowych. Dla porównania – w 2019 r. w ten sposób wpłynęło do ZUS zaledwie 560 tys. wiadomości. Nasze najnowsze e-narzędzie to e-wizyta, czyli wideorozmowa z ekspertem z placówki ZUS. Podczas niej klienci mogą załatwić większość swoich spraw. Wystarczy mieć połączenie z internetem i komputer z kamerą i mikrofonem lub tablet, smartfon. Klienci cenią sobie wirtualne spotkania z ekspertem z ZUS. Od początku udostępnienia tej usługi skorzystało z niej prawie 30 tys. osób. Stale rozwijamy tę usługę, oferując kolejne profile tematyczne rozmowy. Ostatnio umożliwiliśmy załatwienie w ten sposób spraw związanych z emeryturami i rentami międzynarodowymi. Nasze działania pozwoliły zmniejszyć liczbę klientów, którzy załatwili swoje sprawy osobiście w placówce ZUS. W 2020 r. klienci odwiedzili nas prawie 12 mln razy, co oznacza spadek o ok. 6 mln w porównaniu z 2019 r. Wciąż wzrasta jednak liczba korespondencji tradycyjnej. W 2020 r. wyniosła prawie 37 mln sztuk, podczas gdy w 2019 r. było ich 28 mln. Mogę jednak zdradzić, że w tym zakresie również czekają nas duże zmiany. W ubiegłym roku przenieśliśmy na Platformę Usług Elektronicznych coroczną wysyłkę masową informacji o stanie konta ubezpieczonego, w której każdemu ubezpieczonemu powyżej 35. roku życia podajemy m.in. kwotę składek z ostatniego roku, stan konta i hipotetyczną emeryturę. Tak samo informacje o stanie konta płatnika składek. To znaczy, że wysłaliśmy kilkadziesiąt milionów listów papierowych mniej. Podobnie zamierzamy zrobić z korespondencją w sprawie waloryzacji, trzynastki, podatków i jeszcze innych. Skoro o PUE mowa, ilu Polaków ma już konto na tej platformie? Bez naszej Platformy trudno byłoby obsłużyć wnioski, które wpłynęły do ZUS w ramach tarczy antykryzysowej. W samym 2020 r. ponad 2,6 mln nowych klientów założyło profil na PUE. Umożliwia on załatwienie większości spraw firmowych oraz prywatnych bez konieczności osobistej wizyty w placówce ZUS. Obecnie łączna liczba wszystkich profili na naszej Platformie wynosi ponad 6,2 mln. Jakie są pani plany na najbliższe lata? We wrześniu 2020 r. przyjęliśmy plan działań ZUS na lata 2021-2023. Są to projekty mające na celu transformację cyfrową nie tylko samego Zakładu, ale całego systemu zabezpieczenia społecznego. Kierunek wytyczyła epidemia i tarcza antykryzysowa. Musi być elektronicznie, automatycznie, zdalnie i bezgotówkowo. Jednym z najważniejszych projektów jest znaczne odciążenie przedsiębiorców dzięki Jednolitemu Plikowi Ubezpieczeniowemu jako podstawowemu narzędziu komunikacji płatników z ZUS. Chcemy wziąć na siebie ciężar i odpowiedzialność za rozliczanie składek przez firmy. Rozliczenia ulegną automatyzacji. Zredukujemy liczbę błędów i nadużyć oraz kontroli, a tym samym ryzyko ponoszone w związku z prowadzeniem działalności gospodarczej. Po wprowadzeniu e-składki 2.0 przedsiębiorcy będą mieli pewność swoich rozliczeń z ZUS bez konieczności wypełniania stosów papierów. Chcemy też zautomatyzować wypłatę świadczeń, a także ubankowić ich wypłatę. Udostępnimy aplikacje mobilne i płatności mobilne składek, a także nowy portal ZUS na miarę XXI wieku, zintegrowany z platformą gov.pl. Kontakt z ZUS będzie wygodny, intuicyjny, innowacyjny i estetyczny. Pozwoli naszym klientom na łatwy dostęp do swoich danych i rozliczeń z ZUS oraz na łatwe sprawdzenie, na jakim etapie jest nasza sprawa w tym urzędzie. Poza tym przejdziemy reorganizację wewnętrzną, zarówno co do „odmiejscowienia” zadań, jak i „depapieryzacji” obiegu dokumentów oraz komunikacji z klientami. Będziemy także dążyć do utworzenia rządowej chmury danych, która pozwoliłaby na sprawne przekazywanie sobie informacji przez różne instytucje państwowe. Tak, aby obywatel czy przedsiębiorca nie musiał dostarczać dokumentów i danych, które możemy sobie pozyskać sami. Jak widać, mamy wiele celów i zadań do zrealizowania, aby służyć obywatelom. Rozmawiały: Karolina Kropiwiec i Olga Zakolska aw/PAP
Prof. Krysiak: Tzw. kapitalizm interesariuszy ma być przynętą, aby globalni posiadacze mogli powiększyć swoje bogactwo^Ciekawa opinia^2021-02-13 11:51:32.194802+01:00^https://wpolityce.pl/gospodarka/539055-prof-krysiak-demaskuje-zamysly-swiatowej-finansjery^Z refleksji Klausa Schwaba wynika, że trzeba przyspieszać procesy wzmacniające zakamuflowaną władzę agresji kapitałowej - ocenił prezes Instytutu Myśli Schumana Zbigniew Krysiak w wywiadzie opublikowanym w sobotę w „Naszym Dzienniku”. CZYTAJ RÓWNIEŻ: -TYLKO U NAS. Prof. Krysiak: Istotnym czynnikiem polskiego sukcesu w koronakryzysie jest to, że nie weszliśmy do strefy euro -NASZ WYWIAD. Prof. Krysiak: W transformacji energetycznej pieniądze nie załatwiają wszystkiego. Potrzeba strategii i rozwiązań systemowych Ekonomista mówił o Światowym Forum Ekonomicznym w Davos. Jego zdaniem, „celem Davos miało być szukanie rozwiązań kluczowych problemów, na które poszczególne państwa nie są w stanie indywidualnie wpływać”.  Ale obserwując ostatnią dekadę, widać, że te spotkania służyły głównie budowaniu solidarności globalnych oligarchów - przypomnijmy, że ok. 5 proc. najbogatszych ludzi posiada kapitał taki, jaki mają 4 miliardy najbiedniejszych osób na ziemi. Spowodowane jest to niesprawiedliwym podziałem zysków, dysfunkcją mechanizmów funkcjonowania giełd i instrumentów finansowych, które prowadzą do tzw. wysysania pieniędzy od słabszych — powiedział Krysiak. Jak dodał, „obecnie Klaus Schwab (prezes Światowego Forum Ekonomicznego - PAP) proponuje globalne porozumienie oligarchii”.  Pozornie wydaje się, że wszystko jest w porządku, bo mówi o sprawach, które rzeczywiście są ważne, na które trzeba zwrócić uwagę. Bez wątpienia kwestie dotyczące tzw. rewolucji 4.0, czyli cyfryzacji, autonomicznych pojazdów, pozyskiwania nowych źródeł energii, nanotechnologii, robotyki, wykorzystania sztucznej inteligencji, to cenne wyzwania stojące przed nami — ocenił. Patrząc na retorykę, nie mam wątpliwości, czemu ma służyć projekt Schwaba. Tam w ogóle nie pojawia się kwestia wartości człowieka, jego dobra i rozwoju w duchu solidarności społeczno-gospodarczej. Jest za to fascynacja skupiona na technologiach, globalnym połączeniu różnych ośrodków i podmiotów interesów, bez refleksji na tym, co się stało w czasie pandemii. Z refleksji Schwaba wynika, że raczej trzeba przyspieszać procesy wzmacniające zakamuflowaną władzę agresji kapitałowej i budowanie dla jej wspierania jeszcze silniejszych mechanizmów utrwalania groźnego globalnego systemu. To wszystko ma być włączone w agendę zrównoważonego rozwoju ONZ — wyjaśnił. Krysiak odniósł się do zawartego w projekcie „wielkiego resetu” określenia „kapitalizm interesariuszy”. Jego zdaniem, „w myśleniu Schwaba interesariusze są tylko ‘przykrywką’ dla utrwalania neoliberalnej formy agresywnego kapitalizmu. Wiele osób szczególnie z otoczenia pozaekonomicznego, może tego nie zauważyć. Schwab mówi: nie skupiajmy się na zysku krótkoterminowym, tylko długoterminowym. Z perspektywy pewnych mechanizmów ekonomicznych to nie jest niewłaściwe sformułowanie. Firma powinna podchodzić do swojego rozwoju w długiej perspektywie”. Jednak akcentowanie tzw. kapitalizmu interesariuszy z opcją zysków dla oligarchii w długim terminie, zamiast zysku bieżącego, jest tylko dla tej ideologii przesunięciem efektów w czasie i ma być przynętą, która przyciągnie innych, a przez ten czas globalni posiadacze dominującego kapitału nadal będą mogli kumulować i powiększać swoje bogactwo — wyjaśnił ekonomista. aw/PAP
W 2020 roku deficyt budżetowy niższy od planowanego o blisko 25 mld zł^Zbigniew Kuźmiuk^2021-02-13 09:37:10.997365+01:00^https://wpolityce.pl/gospodarka/539036-deficyt-budzetowy-nizszy-od-planowanego-o-blisko-25-mld-zl^Ministerstwo Finansów opublikowało szacunkowe dane związane z wykonaniem budżetu za 2020 rok z którego wynika, że deficyt budżetowy był ostatecznie niższy od tego planowanego o blisko 25 mld zł. Przypomnijmy, że budżet na 2020 rok w związku z negatywnymi skutkami pandemii koronawirusa dla gospodarki był nowelizowany jesienią poprzedniego roku i w związku z tym zmniejszono kwotę dochodów budżetowych o 36,7 mld zł i po tej zmianie miały one wynieść 398,7 mld zł. Z kolei wydatki budżetowe głównie w związku z koniecznością wsparcia gospodarki, którą dotknęły negatywne skutki pandemii COVID19 miały wzrosnąć o 72,6 mld zł wobec tych przewidywanych w ustawie budżetowej uchwalonej na początku 2020 roku. Jednoczesny spadek dochodów o wspomniane 36,7 mld zł i wzrost wydatków o 72,6 mld zł spowodowały, że z uchwalonego zrównoważonego budżetu, przeszyliśmy do budżetu z deficytem w wysokości 109,3 mld zł. Z szacunkowego wykonania budżetu w okresie styczeń-grudzień wynika, że deficyt w 2020 roku wyniósł tylko 77 proc. planowanego po jesiennej nowelizacji, a kwotowo 85,0 mld zł. Dochody budżetu państwa za 12 miesięcy były wyższe o 19,3 mld zł od tych z roku 2019, przy czym dochody podatkowe były wyższe o ponad 3 mld zł. To wynik zaskakująco dobry, w sytuacji kiedy polska gospodarka doświadczyła blisko 3 miesięcznego lockdownu (marzec, kwiecień, maj), ograniczenia w działalności niektórych branż wprowadzono także w październiku, listopadzie i grudniu, co mogło grozić wręcz załamaniem dochodów podatkowych, a jak się okazuje są wyższe od tych z 2019 roku jak już wspomniałem, o ponad 3 mld zł. W okresie styczeń – grudzień 2020 roku zrealizowano dochody w wysokości 419,8 mld zł, tj. 105,3 planowanych i 504,9 mld zł czyli 99,4 planowanych wydatków, co oznacza deficyt w wysokości 85 mld zł czyli 77  proc. planowanego. Na podkreślenie zasługuje fakt, że mimo recesji, czyli spadku PKB w całym roku który wg wstępnego szacunku GUS wyniósł 2,8 proc. wpływy za 12 miesięcy tylko z 2 podatków (PIT i akcyzy) były niższe o 2,2 mld zł niż w 2019 roku ale już wpływy z VAT i CIT były wyższe od tych ubiegłorocznych i to aż o 5 mld zł. Po 12 miesiącach 2020 roku wpływy z podatku VAT były wyższe od tych z 2019 roku o 3,7 mld zł (czyli o 2  proc.), wyższe były także dochody z podatku od instytucji finansowych o blisko 0,1 mld zł czyli o 2,6  proc., natomiast lekko niższe z akcyzy o 0,6 mld zł czyli o 0,8 proc. Z kolei dochody z PIT były niższe o ok. 1,6 mld zł czyli o 2,5 proc., ale jak już wspomniałem z podatku CIT były wyższe o 1,3 mld zł mld zł czyli o 3,4 proc., mimo tego, że obniżono stawkę tego podatku. Jeszcze lepiej wyglądało po 12 miesiącach wykonanie dochodów niepodatkowych, wyniosło ono blisko 47,4 mld zł i było wyższe aż o około 16 mld zł (tj. 50,9 proc.) w stosunku do ich wykonania w 2019 roku. To wyraźnie lepsze wykonanie dochodów niepodatkowych wynika między innymi z dokonanej w czerwcu przez NBP wpłaty z zysku za rok 2019 w wysokości 7,4 mld zł, dodatkowych wpłat z aukcji pozwoleń na emisję CO2, oraz dodatkowych dochodów z tytułu obsługi długu skarbu państwa. Z kolei wydatki budżetowe w okresie 12 miesięcy poprzedniego roku wyniosły jak już wyżej zaznaczyłem 504,9 mld zł tj. 99,4 planowanych (w tym 11,6 mld zł to tzw. wydatki niewygasające, te środki będą wydatkowane w pierwszych miesiącach tego roku) i były aż o 90,6 mld zł wyższe (tj. o 21,9 proc.) o tych z 2019 roku (wtedy wyniosły 414,3 mld zł). Główne pozycje tego wzrostu to subwencja ogólna dla jednostek samorządu terytorialnego, wzrost aż o 11 mld zł środków przekazywanych do budżetów wojewodów w związku z rozszerzeniem programu Rodzina 500 plus o wsparcie dla 1. dziecka bez ograniczeń dochodowych w rodzinie oraz wzrost wydatków w części Obrona Narodowa na zakup uzbrojenia (wzrost wydatków o 3,7 mld zł). Jednak największy wartościowo wzrost wydatków wynika z uruchamiania rezerw budżetu państwa na finansowanie zadań związanych ze zwalczeniem zakażenia, zapobieganiem rozprzestrzeniania się, profilaktyką oraz zwalczaniem skutków choroby zakaźnej wywołanej wirusem Covid19. Na szczególne podkreślenie w ramach wykonania budżetu za 2020 rok zasługuje z jednej strony wyraźnie mniejszy niż jeszcze na jesieni planowano deficyt budżetowy aż o 25 mld zł, z drugiej wyższe dochody podatkowe niż w roku z 2019 z podatków VAT i CIT. Mimo wprowadzenia w wielu branżach ograniczeń w prowadzeniu działalności gospodarczej i to trwających przez wiele dni, wpływy z podatku VAT były aż o 3,7 mld zł, a wpływy z podatku CIT o 1,3 mld zł wyższe niż w roku 2019, co jest dowodem na znaczące uszczelnienie systemu poboru obydwu podatków.
Minister finansów: W przyszłym tygodniu spotkanie w sprawie projektowanej składki od reklam. Będziemy mogli wysłuchać opinii^Zespół wPolityce.pl^2021-02-12 19:20:05.522018+01:00^https://wpolityce.pl/gospodarka/539002-koscinski-bedzie-spotkanie-ws-skladki-od-reklam^W przyszłym tygodniu odbędzie się spotkanie w sprawie projektowanej składki od reklam; resort finansów będzie mógł wysłuchać opinii i zobaczyć, jak dostosować swoje propozycje - wynika z piątkowej wypowiedzi ministra finansów, funduszy i polityki regionalnej Tadeusza Kościńskiego. CZYTAJ RÓWNIEŻ: Jeśli TVN tak kocha prawdę, to nie powinna ukrywać sprawy zasadniczej. „Pani Beger wiedziała, że w pokoju są kamery, a pan Lipiński nie wiedział” Kościński pytany był w piątek podczas konferencji online m.in. o to, co będzie się dalej działo z tzw. podatkiem od reklam - czy ministerstwo zamierza się wycofać z tego projektu, czy będzie dalej nad nim pracowało, czy też zakłada zmiany. Chodzi o projekt ustawy, której konsekwencją będzie wprowadzenie składki z tytułu reklamy internetowej i reklamy konwencjonalnej. Jest ona na etapie tzw. prekonsultacji. Zgodnie z nim połowa wpływów z nowej składki ma trafić m.in. do NFZ. Minister zaznaczył, że podatki są nie tylko po to, żeby zasilić finanse publiczne, ale także po to, żeby wyrównać szanse na rynku.  Jak wiemy, duży może więcej, więc czasami musimy wyrównać te szanse między tymi dużymi a mniejszymi — powiedział. Dodał, że dla niego jednym z najważniejszych aspektów podatków jest to, aby ci, którzy działają na naszym rynku, tutaj płacili podatki, aby wszyscy sprawiedliwie kontrybuowali do finansów publicznych, co można potem wykorzystywać do budowy nowoczesnej infrastruktury w Polsce. Szef MF zaznaczył, że w sprawie podatku od reklam ogłoszono prekonsultacje.  Ja jestem bardzo dużym fanem - bo pochodzę z biznesu - żeby rozmawiać z naszymi klientami, z podatnikami, żeby słuchać, bowiem rynek wie dużo lepiej niż my, urzędnicy. Rynek wie, co się da, czego się nie da, co zabije, a co nie zabije przedsiębiorcy — powiedział. Podkreślił, że na pewno nie jest najmniejszą intencją resortu finansów, żeby „kogoś położyć przez podatek”, bowiem to byłoby krokiem trochę samobójczym z punku widzenia ministerstwa. Dlatego, jak zapewnił, dla resortu finansów jest bardzo ważna odpowiedź z rynku, „gdzie powinniśmy zmienić te progi, poszerzyć, zwęzić”. Wiem, że w przyszłym tygodniu będzie kolejne większe spotkanie, gdzie te wszystkie aspekty możemy wysłuchać i zobaczyć, jak możemy akomodować się w naszych propozycjach — powiedział minister.  Zastrzegł, że bez względu, czy opłatę nazwie się składką, czy podatkiem, i tak jej poborem zajęłaby się administracja skarbowa. W środę resort finansów zapewnił, że w tej sprawie jest otwarty na dialog z przedstawicielami wszystkich branż i sektorów gospodarki, w tym mediów, czemu wielokrotnie dawano wyraz. Zaznaczono, że w zeszłym tygodniu projekt ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów skierowano do prekonsultacji.  W ramach prekonsultacji rozpoczynamy serię spotkań i dyskusji z przedstawicielami branży medialnej. Jesteśmy otwarci na wszystkie uwagi i opinie licząc, iż wspólne z rynkiem wypracujemy rozwiązania akceptowalne dla wszystkich — poinformowało Ministerstwo Finansów. Przeciw wprowadzeniu nowej składki protestowały w środę w ramach akcji „Media bez wyboru” liczne media prywatne. Według nich wprowadzenie składki będzie oznaczać osłabienie, a nawet likwidację części mediów działających w Polsce, a także ograniczenie możliwości finansowania jakościowych i lokalnych treści. Zgodnie z projektem, składka od reklam internetowej i konwencjonalnej ma zasilić trzy fundusze - NFZ, do którego ma trafić 50 proc. wpływów ze składek, nowo utworzony Fundusz Wsparcia Kultury i Dziedzictwa Narodowego w Obszarze Mediów (35 proc.) oraz Narodowy Fundusz Ochrony Zabytków (15 proc.). Zaproponowano, że składka z tytułu reklamy internetowej będzie wynosiła 5 proc. podstawy wymiaru składki, która będzie wyliczania w oparciu o liczbę odbiorców reklam internetowych danego usługodawcy w Polsce. Mają ją płacić firmy, których przychody bądź skonsolidowane przychody grupy podmiotów, do której należy usługodawca, bez względu na miejsce ich osiągnięcia, przekroczyły w roku obrotowym równowartość 750 mln euro. Drugim rodzajem płatnika będą firmy, których przychody z tytułu świadczenia usług reklamy intranetowej na terenie Polski przekroczyły w roku obrotowym równowartość 5 mln euro. Do zapłaty składki od reklamy konwencjonalnej obowiązani będą dostawcy usług medialnych, nadawcy, podmioty prowadzące sieci kin, podmioty umieszczające reklamę na nośniku zewnętrznym reklamy oraz wydawcy świadczący usługi reklamy na terytorium Polski. Obejmie ona przychody z reklam przekraczających kwotę 1 mln zł z tytułu nadawania reklamy w telewizji, radiu, wyświetlania reklamy w kinie oraz umieszczania reklamy na nośniku zewnętrznym, a w przypadku reklamy zamieszczanej w prasie kwotę 15 mln zł. Stawki mają być uzależnione od sposobu świadczenia usługi (prasa, pozostałe media) oraz rodzaju reklamowanych produktów. Stawki podstawowe mają wynieść w przypadku prasy 2 proc. dla przychodów nieprzekraczających 30 mln zł i 6 proc. w zakresie przychodów powyżej tej kwoty – po uwzględnieniu kwoty wolnej od składki, a gdy przedmiotem reklamy będą towary kwalifikowane stawki te wyniosą odpowiednio 4 proc. i 12 proc. W przypadku mediów innych niż prasa zaproponowano stawki podstawowe w wysokości 7,5 proc. od przychodów nieprzekraczających 50 mln zł i 10 proc. w zakresie przychodów przekraczających tą kwotę – po uwzględnieniu kwoty wolnej od składki; gdy przedmiotem reklamy będą towary kwalifikowane, stawki te wyniosą odpowiednio 10 proc. i 15 proc. mly/PAP
Kiedy zostaną otwarte restauracje? Gowin: Wygląda na to, że gastronomia będzie musiała się jeszcze uzbroić w cierpliwość^Zespół wPolityce.pl^2021-02-12 16:18:01.234399+01:00^https://wpolityce.pl/gospodarka/538976-gowin-gastronomia-bedzie-musiala-sie-uzbroic-w-cierpliwosc^Gastronomia będzie musiała się jeszcze uzbroić w cierpliwość, w Europie będzie to zapewne jedna z ostatnich otwieranych branż - mówił w piątek wicepremier Jarosław Gowin. Jak dodał, resort pracuje nad nowymi rozwiązaniami dla biznesu w ramach Planu dla Pracy i Rozwoju. CZYTAJ RÓWNIEŻ: Gowin: Każde odmrażanie może zostać cofnięte, jeżeli przełoży się na wzrost zachorowań; Będziemy kontynuować pomoc finansową W piątek podczas czatu na profilu Ministerstwa Rozwoju, Pracy i Technologii na Facebooku szef resortu odpowiadał na pytania przesłane przez przedsiębiorców. Wiele z nich dotyczyło braku możliwości skorzystania z rządowej pomocy, a także lokali gastronomicznych.  Gowin przyznał, że ma świadomość, iż branża gastronomiczna jest jedną z najciężej dotkniętych przez pandemię. Jak mówił, zapowiedzi z większości krajów wskazują, że będzie to jedna z ostatnich branż otwieranych w Europie ze względu na trudności z zachowaniem dystansu i siedzeniem w lokalach bez masek.  Wygląda na to, że gastronomia będzie musiała się jeszcze uzbroić w cierpliwość — zaznaczył.  Na pytanie, kiedy zostanie zniesiony zakaz organizacji wesel, szef MRPiT odparł, że jest to bardzo trudne zagadnienie, bo nikt nie jest w stanie odpowiedzieć, jak będzie wyglądała przyszłość.  W większym stopniu jest to pytanie do resortu zdrowia, bo to nie mój resort decyduje o obostrzeniach sanitarnych — powiedział.  Przypomniał, że branża weselna jest objęta pomocą. Padło też pytanie o pokoje zagadek.  Spróbujemy się przyjrzeć tej kwestii. Odmrożenie tej branży będzie zależało od poziomu zakażeń i dostępnych prognoz, natomiast wiem, że kody PKD właściwe dla pokoi zagadek są uwzględnione w tarczy branżowej i PFR — oświadczył wicepremier.  Część pytań dotyczyła indywidualnych przypadków, kiedy to np. salon fryzjerski, choć nieobjęty zakazem działalności, musiał zostać zamknięty, bo działa przy granicy z Niemcami i stracił klientów; nie może liczyć na pomoc rządową. Szef MRPiT zauważył, że obecnie nie ma takiej możliwości, ani nie ma takiej potrzeby, by pomagać całej gospodarce, a takie indywidualne przypadki „umykają”.  Zdaję sobie sprawę z tych dramatów i czuję osobisty ciężar. Nasze tarcze pomocowe należą do najszerszych w Europie w stosunku do PKD. Mamy świadomość, że nie docierają do wszystkich, a nawet jeśli pomoc dociera, to i tak nie jest wystarczająca, by sobie poradzić na ryku w czasach obostrzeń. Czasami, choć firmy nie są bezpośrednio dotknięte obostrzeniami, to zmieniają się nawyki konsumentów. Część firm będzie musiała się restrukturyzować. Oferujemy realną pomoc. Nad dodatkowymi instrumentami na nowy start, nowy początek pracujemy w ramach Planu dla Pracy i Rozwoju. Mam nadzieję, że wkrótce będziemy te propozycje ogłaszać — poinformował.  Na pytanie, czy jest rozważane rozszerzenie tarcz pomocowych dla wszystkich podmiotów, których obroty spadły od 70 do 100 proc., odparł, że nie.  Jeżeli jakaś działalność nie jest objęta ograniczeniami, a następuje tak gwałtowny spadek obrotów, to oznacza, że coś w tej firmie najprawdopodobniej działa nie tak i to jest już firma zombie — stwierdził wicepremier. Większość dotychczasowych ograniczeń, jak zakaz organizacji wesel, działalność gastronomii tylko na wynos, została przedłużona do 28 lutego. Od piątku mogą być otwarte kina, teatry, filharmonie i opery, baseny i stoki narciarskie. Hotele i pensjonaty mogą udostępniać gościom połowę swoich miejsc noclegowych. mly/PAP
Kolejny koń trojański Kremla. Do gazociągu Nord Stream 2 dołączyła elektrownia atomowa w Ostrowcu na Białorusi^Izabela Kloc^2021-02-12 15:15:04.813378+01:00^https://wpolityce.pl/gospodarka/538959-kolejny-kon-trojanski-kremla^Do gazociągu Nord Stream 2 dołączyła elektrownia atomowa w Ostrowcu na Białorusi, jako rosyjski arsenał do rozbijania jedności Unii Europejskiej. Dla nas jest to zagrożenie nie tylko polityczne, ale i fizyczne. W krótkim czasie w Ostrowcu doszło do dwóch poważnych awarii. Elektrownię zbudowano tuż pod nosem Unii Europejskiej, zaledwie cztery kilometry od granicy z Litwą. To największy rosyjsko-białoruski projekt gospodarczy. Umowę podpisano dziesięć lat temu, a generalnym wykonawcą został koncern Rosatom. Elektrownię tworzą dwa reaktory typu WWER-1200, które zostały opracowane jeszcze w czasach ZSRR. Rosatom zapewnia, że spełniają najwyższe wymagania niezawodności i bezpieczeństwa. Tymczasem od momentu przyłączenia do sieci pierwszego bloku, w listopadzie ubiegłego roku, w Ostrowcu już dwa razy awaryjnie wyłączano reaktor. Pamiętając o katastrofie w Czarnobylu nie możemy przejść obok takich informacji obojętnie i wierzyć w oficjalne zapewnienia, że to tylko drobne usterki techniczne. Rozpoczęcie komercyjnej eksploatacji zaplanowano na wiosnę tego roku. Jest się czego obawiać. ENSREG (Zespół ds. Wzajemnej Weryfikacji Europejskiej Grupy Regulatorów Bezpieczeństwa Jądrowego) odwiedził białoruską elektrownię w 2018 r. i opublikował raport zawierający szereg zaleceń dotyczących bezpieczeństwa. Tylko ułamek z nich został wdrożony przed uruchomieniem obiektu. Strach przed awarią i jej skutkami nie jest jedynym powodem, dla którego Unia Europejska obawia się tego projektu. Drugą, równie poważną sprawą, jest polityczny kontekst tej inwestycji. Elektrownia w Ostrowcu jest projektem białorusko-rosyjskim co oznacza, że kluczowe decyzje zapadają na Kremlu. To kolejny geopolityczny instrument mający ułatwić Moskwie uzależnienie krajów Europy środkowo-wschodniej od rosyjskiej energii elektrycznej i podważenie europejskich projektów energetycznych na Bałtyku. Warto sobie zadać pytanie, jaki jest rzeczywisty cel tej „atomówki”? Energia wytwarzana w Ostrowcu będzie dwukrotnie droższa niż produkowana przez białoruskie instalacje gazowe. Może się również okazać, że ze względu na nadmiar mocy produkcyjnej elektrownia zostanie zmuszona do funkcjonowania w ograniczonym zakresie. Oficjalna deklaracja Mińska, że inwestycja zwróci się po 15 latach, jest nierealna. Łatwo rozszyfrować, jakie jest drugie dno tego przedsięwzięcia. Z powodu restrykcyjnej polityki klimatycznej i gwałtownego przechodzenia na odnawialne źródła energii można się spodziewać deficytów mocy w państwach Unii Europejskiej. Moskwa to widzi i czeka. Liczy, że kiedy Unia stanie przed widmem poważnego kryzysu energetycznego to przestanie blokować prąd z kontrowersyjnej białoruskiej instalacji. Rosja ruszy wtedy z „pomocą” i uzyska kolejną dźwignię do nacisków politycznych. Elektrownia w Ostrowcu była jednym z tematów ostatniego, plenarnego posiedzenia Parlamentu Europejskiego. Zabrałam głos w tej sprawie: Jeśli mamy zaprotestować w sprawie elektrowni atomowej w Ostrowcu, to musimy dostrzec szerszy kontekst i wystąpić także przeciwko Nord Stream 2. To koń trojański, którego nie możemy zaakceptować. Wszyscy też wiemy, że w naszym gronie tylko jedno państwo jest w stanie przyblokować Nord Stream 2 i położyć tamę rosyjskim próbom dyskredytowania i rozbijania Unii Europejskiej.
Wartość spółek giełdowych z udziałami Skarbu Państwa wzrosła o 28 mld zł^Zbigniew Kuźmiuk^2021-02-12 12:50:01.122179+01:00^https://wpolityce.pl/gospodarka/538935-wartosc-spolek-gieldowych-z-udzialami-sp-wzrosla-o-28-mld-zl^Jak podał ostatnio portal Money pl. wartość 10 spółek giełdowych z największymi udziałami Skarbu Państwa w ciągu ostatnich 3 miesięcy (od listopada do końca stycznia) wzrosła o ok. 28 mld zł. Portal Money pl. stworzył indeks największych spółek giełdowych z udziałem Skarbu Państwa pod nazwą PiS 2.0 (od powstania 2 rządu PiS w listopadzie 2019 roku) i monitoruje zmianę ich wartości. Wprawdzie na warszawskiej giełdzie znajduje się 15 spółek z udziałem Skarbu Państwa ale do indeksu PiS 2.0, zostały zakwalifikowane te z największymi jego udziałami (PGNIG, KGHM, PKO BP, PZU, PGE, PKN Orlen, JSW, Lotos, Tauron, Enea). Generalnie wartość indeksu tych spółek od listopada 2019 roku do końca stycznia tego roku, zmieniała się podobnie do wartości głównego indeksu warszawskiej giełdy (WIG) i w związku ze skutkami pandemii koronawirusa dla polskiej gospodarki, wykazywała generalnie tendencję spadkową. Najgłębszy spadek wartości indeksu miał miejsce w połowie marca poprzedniego roku, tuż po ogłoszeniu pierwszego lockdownu, później mieliśmy do czynienia z jego powolnym wzrostem, powtórny, ale już znacznie płytszy spadek miał miejsce pod koniec października, a więc także wtedy kiedy rząd ogłosił kolejne ograniczenia działalności gospodarczej w takich dziedzinach jak turystyka, hotelarstwo, czy gastronomia. Od początku listopada 2020 roku mamy nieustanny wzrost wartości tego indeksu 10 największych spółek z udziałem Skarbu Państwa, a pod koniec stycznia tego roku jego wartość przekroczyła poziom wyjściowy z listopada 2019 roku. W ciągu ostatnich 3 miesięcy (od początku listopada poprzedniego roku do końca stycznia tego roku), wartość akcji Skarbu Państwa w PGNiG wzrosła o 7 mld zł, w KGHM o blisko 5 mld zł w PKO BP o 3,75 mld zł, PZU o 2,8 mld zł podobnie PKE także o 2,8 mld zł, PKN Orlen o 2,5 mld zł, JSW o 1,5 mld zł, Lotos o 1,3 tys. zł, Tauronu o 0,64 mld zł i Enei o 0,63 mld zł. Sumarycznie wzrost wartości tych akcji w 10 spółkach z najwyższymi udziałami Skarbu Państwa, wyniósł w tym okresie około 28 mld zł i miało to miejsce w okresie, kiedy ciągle utrzymują się pewne ograniczenia w prowadzeniu działalności gospodarczej. Jeżeli weźmiemy pod uwagę sytuację na giełdach światowych i europejskich, a ta szczególnie w ostatnich miesiącach nie jest przecież najlepsza, co rzutuje także na to, co dzieje się na GPW w Warszawie, to tak duży wzrost kapitalizacji spółek Skarbu Państwa w ciągu ostatnich 3 miesięcy, zasługuje na szczególne podkreślenie. Przecież inwestorzy giełdowi w swych decyzjach nie kierują się sentymentami ani poglądami politycznymi, a ich inwestycje w akcje spółek giełdowych, zależą od ich kondycji, aktualnie osiąganych wyników ekonomicznych, wysokości wypłacanych dywidend i perspektyw w tym zakresie. Liderami tego wzrostu są dwie spółki surowcowe PGNiG obracające gazem i KGHM jeden z czołowych producentów miedzi, wartość akcji miedziowego giganta od listopada 2019 roku wzrosła aż o blisko 100 proc. Kolejne dwa miejsca w tym rankingu zajmują spółki z sektora finansowego, a więc PKO BP i PZU, co zasługuje na szczególne podkreślenie, bo przecież w czasie recesji w gospodarce maleje zainteresowanie usługami sektora finansowego. Należy także zwrócić uwagę na wzrost wartości akcji obydwu spółek paliwowych (PKN Orlen i Lotos) mimo ograniczenia zużycia paliw, a szczególnie trzech koncernów energetycznych (PGE, Energa i Enea), które jak się wydaje przedstawiając swoje zamierzenia inwestycyjne w obszarze produkcji zielonej energii, wyrwały się z dotychczasowego postrzegania jako producentów energii węglowej, która ze względu na unijna politykę klimatyczną, będzie coraz mocniej ograniczana. Okazuje się, że także w trudnym okresie recesji w gospodarce, możliwy jest wzrost wartości akcji dużych podmiotów gospodarczych z udziałem Skarbu Państwa, co dobrze świadczy o ich kadrze zarządzającej.
Gowin: Każde odmrażanie może zostać cofnięte, jeżeli przełoży się na wzrost zachorowań; Będziemy kontynuować pomoc finansową^Zespół wPolityce.pl^2021-02-12 12:43:43.347717+01:00^https://wpolityce.pl/gospodarka/538933-gowin-kazde-odmrazanie-moze-zostac-cofniete^Wicepremier Jarosław Gowin przestrzegł w piątek, że odmrożenie kolejnych obszarów gospodarki może zostać cofnięte, jeśli przełoży się to na ponowny wzrost zachorowań. Każde odmrożenie jest wielkim testem. Jak branża nie będzie działać zgodnie z protokołami sanitarnymi, to czeka nas wzrost zachorowań. To z gospodarczego punktu widzenia oznaczać może nie tylko konieczność ponownego zamknięcia danych branż, ale i zablokowanie rozmrażania kolejnych branż — oświadczył Gowin na konferencji prasowej. Zaznaczył jednocześnie, że jeśli wszystko będzie szło zgodnie z planem, to „wkrótce krok po kroku będziemy rozmrażać kolejne branże”. Musimy działać rozważnie i elastycznie, analizując sytuację na bieżąco - dodał. W związku z pandemią pomoc finansową dla firm będziemy kontynuować, a w miarę możliwości ją poszerzymy i wzmocnimy - poinformował w piątek wicepremier, minister rozwoju, pracy i technologii Jarosław Gowin. Jeżeli chodzi o tarczę branżową dodam, że dotychczasową pomoc sukcesywnie wydłużamy o następne miesiące. Rozporządzenie dotyczące grudnia i stycznia już weszło w życie, pomoc będzie kontynuowana również za luty. Pracujemy już nad kolejnym rozporządzeniem — powiedział minister podczas konferencji prasowej dotyczącej luzowania obostrzeń gospodarczych. Doskonale wiem, że mimo to wielu naszych przedsiębiorców znajduje się w bardzo trudnym położeniu, dlatego zapewniam, że pomoc finansową będziemy nie tylko kontynuować, ale w miarę możliwości jeszcze ją poszerzymy i wzmocnimy — zapowiedział wicepremier.  aw/PAP
Kościński: Wyniki gospodarki w IV kwartale i całym 2020 roku znacznie lepsze od prognoz. Polska z jedną z najłagodniejszych recesji^Zespół wPolityce.pl^2021-02-12 11:51:42.216008+01:00^https://wpolityce.pl/gospodarka/538923-koscinski-wyniki-gospodarki-znacznie-lepsze-od-prognoz^Wyniki gospodarki w IV kw. i w całym ubiegłym roku okazały się wyraźnie lepsze od prognoz sprzed ledwie 2-3 miesięcy - ocenia minister finansów, funduszy i polityki regionalnej Tadeusz Kościński w przekazanym PAP komentarzu do piątkowych danych GUS. Jak poinformował w piątek Główny Urząd Statystyczny we flash szacunku, Produkt Krajowy Brutto w IV kwartale 2020 roku spadł o 2,8 proc. rdr wobec spadku o 1,5 proc. rdr w III kw. 2020 r. Pełne dane GUS ma podać 26 lutego. Szef MF ocenił, że wzrost zakażeń COVID-19 i ponowne wzmocnienie obostrzeń wpłynęło na ponowny spadek PKB w IV kw., po silnym odbiciu w III kw.  Wyniósł on jednak tylko 0,7 proc. (kw/kw, sa), co oznacza, że był wyraźnie łagodniejszy od spadku z II kw. PKB w IV kw. był też o 2,8 proc. niższy niż przed rokiem  — poinformował Kościński. Dodał, że „na podstawie wcześniejszych danych GUS dla całego 2020 r. można oszacować, że zbliżoną skalę spadku w tym ujęciu zanotowała konsumpcja prywatna, wyraźnie gorzej wypadła jednak dynamika inwestycji”.  W sumie wyniki gospodarki w IV kw. i w całym ubiegłym roku okazały się wyraźnie lepsze od prognoz sprzed zaledwie 2-3 miesięcy  — zaznaczył minister. Przypomniał, że z czwartkowych szacunków KE dla całej UE wynika również, że w 2020 r. Polska zanotowała jedną z najłagodniejszych recesji w UE.  Spadek PKB wyniósł tylko 2,8 proc., a lepszy wynik osiągnęły jedynie Irlandia oraz Litwa  — przypomniał minister.  mm/PAP
Niemiecki dziennik ekonomiczny: Polski mały cud gospodarczy. Prężność i dobre perspektywy kraju w Europie zadziwiają^w Prasie Światowej^2021-02-12 09:32:06.895994+01:00^https://wpolityce.pl/gospodarka/538897-niemiecki-dziennik-ekonomiczny-polski-maly-cud-gospodarczy^„Po międzynarodowym kryzysie finansowym, który Polska jako jedyny kraj UE przetrwała bez recesji, polska gospodarka również w czasie pandemii koronawirusa przechodzi przez kryzys tak łatwo, jak żadne inne państwo członkowskie UE” – napisał niemiecki dziennik ekonomiczny „Handelsblatt”, wskazując, iż często nie docenia się znaczenia Polski dla niemieckiej gospodarki. CZYTAJ RÓWNIEŻ: -Polska wśród 4 krajów o największej stabilności budżetowej w UE -Nowa rzeczywistość gospodarcza. Morawiecki: W ramach Nowego Ładu zaprezentujemy atrakcyjną ofertę dla inwestorów Gazeta zauważa, iż w listopadzie Polska znów zajęła trzecie miejsce w UE pod względem wzrostu produkcji przemysłowej, a handel polsko-niemiecki jest od sierpnia powyżej poziomu z 2019 r., mówiąc o „Polskim małym cudzie gospodarczym”.  Prężność polskiej gospodarki - a przede wszystkim dobre perspektywy - w Europie zadziwiają — ocenia dziennik.  Po międzynarodowym kryzysie finansowym, który Polska jako jedyny kraj UE przetrwała bez recesji, polska gospodarka również w czasie pandemii koronawirusa przechodzi przez kryzys tak łatwo, jak żadne inne państwo członkowskie UE — podkreśla, dodając, iż „to dla wielu Niemców zaskakujące - wschodni sąsiad zajmuje piąte miejsce wśród partnerów handlowych Niemiec”. Nikt tak naprawdę nie spodziewał się tego pozytywnego rozwoju gospodarczego od czasu przystąpienia (Polski) do UE w 2004 roku. A niektórzy już mówią o małym cudzie gospodarczym nad Wisłą. Cudzie, z którego korzysta również wielki sąsiad na zachodzie — przyznaje gazeta. W Łodzi (zakłady marek Bosch-Siemens) BSH Sprzęt Gospodarstwa Domowego nie tylko pozwala pralkom zjeżdżać z linii produkcyjnych, ale także bada nowe technologie (…). W specjalnej strefie ekonomicznej w Wałbrzychu (…) Daimler rozszerzył swoją nowo wybudowaną fabrykę silników o drugą fabrykę akumulatorów (…). Volkswagen produkuje nie tylko modele Caddy, Crafter i Transporter, ale z (fabryce VW w) Poznaniu pochodzą także odlewy aluminiowe — wylicza dziennik. W ocenie autorów artykułu „największe państwo Europy Wschodniej jest mimo wszelkich politycznych tarć ważną lokalizacją i od dawna jest czymś więcej niż tylko rozbudowanym warsztatem”. Polską gospodarkę charakteryzują dwie szczególne cechy: różnorodność i elastyczność — mówi „Handelsblatt” Beata Javorcik, która jest obecnie głównym ekonomistą Europejskiego Banku Odbudowy i Rozwoju (EBOR).  Jedno i drugie „dobrze służyło krajowi podczas pandemii koronawirusa. (…) W bieżącym roku EBOR spodziewa się 3-procentowego wzrostu - a to uczyniłoby Polskę jedynym członkiem UE, który osiągnąłby poziom sprzed kryzysu do końca 2021 roku — zaznacza. W listopadzie Polska ponownie wyprzedziła Stany Zjednoczone jako trzeci z niemieckich krajów importujących — przypomina w rozmowie z „Handelsblatt” Oliver Hermes, szef Komisji Wschodniej Niemieckiej Gospodarki. Reputacja Polski jako jednego z najbardziej dynamicznych rynków zagranicznych dla Niemiec ma, zdaniem Hermesa, dobre powody. W jego ocenie „Niemcy i Polska razem stanowią potęgę rynku wewnętrznego UE”. W opinii „Handelsblatt” polskich osiągnięć gospodarczych „nie da się wytłumaczyć bez ogromnej pomocy z Brukseli”.  Do tej pory kraj otrzymał prawie 190 miliardów euro dofinansowania z UE od czasu przystąpienia w 2004 roku. Do tego dochodzą 24 mld euro dotacji i 34 mld euro pożyczek, które Polska otrzyma z funduszu odbudowy w tym roku — podkreśla. aw/forsal.pl
Premier: Nord Stream 2 to podarowanie Rosji kolejnego instrumentu szantażu. To dowód słabości, a nie siły europejskiej polityki^Zespół wPolityce.pl^2021-02-12 08:50:54.446542+01:00^https://wpolityce.pl/gospodarka/538893-premier-ns2-to-dla-rosji-kolejny-instrument-szantazu^Budowa rurociągu Nord Stream 2 to podarowanie Rosji kolejnego instrumentu szantażu. To dowód słabości, a nie siły europejskiej polityki - ocenił premier Mateusz Morawiecki odnosząc się do słów prezydent Niemiec Franka-Waltera Steinmeiera. CZYTAJ RÓWNIEŻ:  — Nord Stream 2 jako rekompensata dla Rosji za atak Hitlera?! Skandaliczne słowa prezydenta Niemiec w jednym z wywiadów — NASZ WYWIAD. Prof. Musiał: To, co mówi Steinmeier, to mówi Putin przez Schroedera. To jest zbrodnia na pokoju — NASZ WYWIAD. Prof. Żaryn komentuje słowa Steinmeiera: Szokujące! To próba dzielenia się strefą wpływów między Niemcami a Rosją Chodzi o słowa prezydenta Niemiec, które padły w niedawnej rozmowie z gazetą „Rheinische Post”. Frank-Walter Steinmeier zapytany, co sądzi o ukończeniu Nord Stream 2 i czy niemieckie interesy są bardziej związane z bezpieczeństwem energetycznym czy lojalnością wobec USA, odpowiedział:  „Gdyby to było takie proste… Ale przede wszystkim: dialog z nową administracją amerykańską w tej sprawie nawet się nie rozpoczął”. Bronił rurociągu argumentując, że „po trwałym pogorszeniu stosunków w ostatnich latach relacje energetyczne są prawie ostatnim pomostem między Rosją a Europą”.  „Obie strony muszą zastanowić się, czy ten most można całkowicie zburzyć (…). Jak mamy wpływać na sytuację, którą postrzegamy jako niedopuszczalną, kiedy odcinamy ostatnie połączenia?”  — powiedział. Steinmeier przekonywał też, że Niemcy muszą zwrócić uwagę na wymiar historyczny, i przypomniał niemiecki atak na Związek Radziecki z 22 czerwca 1941 r.  „Ponad 20 milionów ludzi w byłym Związku Radzieckim padło ofiarą wojny. To nie usprawiedliwia dzisiaj niewłaściwego postępowania w rosyjskiej polityce, ale nie możemy tracić z oczu szerszej perspektywy”  — powiedział Steinmeier. Cieszę się, że Prezydent Niemiec Frank-Walter Steinmeier przyznał, że skutki II Wojny Światowej mogą wpływać na dzisiejsze decyzje polityczne i ekonomiczne — napisał Morawiecki w piątek we wpisie na Facebooku. Polska nigdy nie otrzymała reparacji - pomimo straszliwych zniszczeń z rąk nazistowskich Niemiec. 6 milionów obywateli polskich zostało zamordowanych. Z ziemią zrównano ponad 1000 miast i wiosek, w tym stolicę Polski, Warszawę. Majątek narodowy, w tym bezcenne skarby naszego dziedzictwa zostały skradzione. Polsce wiele dekad zajęło podniesienie się z tej niewyobrażalnej zapaści i tragedii — napisał. Dodał, że „wszyscy pamiętamy przemówienie Prezydenta Niemiec wygłoszone w Warszawie z okazji 80. rocznicy wybuchu wojny”.  Padły wtedy ważne słowa o pamięci, odpowiedzialności i wybaczaniu. Powiedział wówczas, że „staje boso przed polskim narodem”. Jednak dziś najważniejsze jest to, by stanąć w prawdzie i nazwać pewne fakty po imieniu — napisał premier. Prawdą jest to, że Nord Stream 2 jest najgorszą możliwą formą rekompensaty. Jego realizacja nie wyrówna żadnych historycznych rachunków - poprawi jedynie bilans na bieżących rachunkach bankowych udziałowców tego projektu. Mówiąc wprost: to inwestycja, która szkodzi europejskiej solidarności. Jest zagrożeniem dla bezpieczeństwa Europy i jednego z jej największych sąsiadów – Ukrainy. Budowa rurociągu to podarowanie Rosji kolejnego instrumentu szantażu. To dowód słabości, a nie siły europejskiej polityki — ocenia szef rządu. Morawiecki podkreślił, że „budowanie mostów między Europą a Rosją nie może odbywać się ponad głowami Europy Środkowej i Wschodniej”. W przeciwnym razie - dodał - „przypomina to bardziej zaminowanie mostu niż jego wzmacnianie. To przepis na katastrofę, a nie odbudowę”. Nawiązując do zdjęcia dołączonego do wpisu Morawiecki stwierdził, że fotografia „spalonej, zrównanej z ziemią dzielnicy Warszawy”, to „jeden z obrazów symbolizujących niemieckie +dokonania+ w okupowanej przez nich Polsce”. CZYTAJ WIĘCEJ: Premier Morawiecki odpowiada Steinmeierowi: Powojenne długi nie zostały spłacone, ale Nord Stream2 nie jest żadną rekompensatą 21 stycznia Parlament Europejski przyjął rezolucję wzywającą UE do „natychmiastowego wstrzymania” budowy Nord Stream 2 i nałożenia nowych sankcji na Rosję. Dokument został przygotowany w odpowiedzi na aresztowanie opozycjonisty Aleksieja Nawalnego. Rezolucja jest niewiążąca. Na początku grudnia 2020 roku prace nad tym projektem o wartości 9,5 mld euro, mającym stworzyć podmorski gazociąg z Rosji do Niemiec o długości 1200 km, zostały wznowione na wodach niemieckich po zawieszeniu na blisko rok na skutek sankcji amerykańskich. Układanie gazociągu Nord Stream 2 jest na ukończeniu i większość prac, które należałoby jeszcze wykonać, miałoby zostać zrealizowanych na wodach duńskich. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. CZYTAJ TAKŻE: — Jakub Maciejewski: Czy skandaliczna wypowiedź Steinmeiera przejdzie bez echa? Niemcy znowu przesuwają granice — Szczerski rozmawiał z szefem kancelarii prezydenta Niemiec. „Przekazałem nasze zdecydowanie krytyczne stanowisko ws. budowy NS2” — Nord Stream 2 jako dług wobec Rosji? Wiceszef MSZ komentuje: To widać, że Niemcy są gotowe do dyskusji o reperacjach kpc/PAP/Facebook
Komisja Europejska przewiduje wzrost gospodarczy w strefie euro w 2021 roku. "Widać wreszcie światło na końcu tunelu"^Zespół wPolityce.pl^2021-02-11 14:43:19.237431+01:00^https://wpolityce.pl/gospodarka/538806-ke-przewiduje-wzrost-gospodarczy-w-strefie-euro^Gospodarka strefy euro wzrośnie w tym roku o 3,8 proc., po zeszłorocznym spadku o 6,8 proc. - wynika z opublikowanych w czwartek prognoz ekonomicznych Komisji Europejskiej. Wzrost gospodarczy UE ma w tym roku przyspieszyć wiosną i latem. W ubiegłym roku recesja w strefie euro była mniejsza, niż KE spodziewała się tego jeszcze jesienią, gdy prognozowała spadek gospodarki eurolandu o 7,8 proc. Prognozowała wtedy jednak na 2021 rok większe odbicie, o 4,2 proc. W najtrudniejszej sytuacji jest Hiszpania, gdzie gospodarka skurczyła się w ub.r. o 11 proc., oraz Grecja z szacowanym spadkiem w wysokości 10 proc. PKB. W prognozie zimowej przewiduje się również, że gospodarka UE odnotuje wzrost rzędu 3,7 proc. w 2021 r. i 3,9 proc. w 2022 r. Europejczycy żyją w trudnych czasach. Pandemia nie odpuszcza, a jej konsekwencje społeczne i gospodarcze są coraz bardziej widoczne. Na szczęście widać wreszcie światło na końcu tunelu. W miarę jak w nadchodzących miesiącach coraz więcej osób otrzyma szczepionkę, możliwe powinno być łagodzenie obostrzeń, co z kolei umożliwi ożywienie gospodarki wiosną i latem  — powiedział unijny komisarz do spraw gospodarki Paolo Gentiloni. Jak dodał, w 2022 r. PKB w UE powinien powrócić do wartości sprzed pandemii.  To wcześniej niż oczekiwano, mimo że odrobienie strat z 2020 r. nie może odbyć się szybko, a jego tempo będzie różnić się w różnych częściach Unii. Prognoza ta obarczona jest jednak dużym ryzykiem, związanym na przykład z nowymi wariantami Covid-19 i z globalną sytuacją epidemiczną. Z drugiej strony instrument NextGenerationEU (tj. fundusz odbudowy - PAP) powinien w nadchodzących latach stanowić silny bodziec dla najbardziej dotkniętych kryzysem gospodarek, co nie zostało jeszcze uwzględnione w dzisiejszych prognozach  — zaznaczył. Zdaniem KE wzrost gospodarczy UE ma przyspieszyć wiosną i latem, w miarę jak programy szczepień nabiorą tempa i stopniowo łagodzone będą obostrzenia. Lepsze perspektywy w gospodarce światowej również będą wspierać ożywienie gospodarcze. Przewiduje się, że inflacja w strefie euro wzrośnie z 0,3 proc. w 2020 r. do 1,4 proc. w 2021 r., a następnie nieco spadnie do 1,3 proc. w 2022 r. Prognozy dla strefy euro i UE na 2021 r. są nieznacznie wyższe w porównaniu z tym, co przewidywano jesienią, ale nadal oczekuje się, że inflacja utrzyma się na niskim poziomie. Opóźnienie w ożywieniu gospodarczym będzie nadal osłabiać łączną presję popytową na ceny. W 2021 r. inflacja chwilowo wzrośnie w związku z efektem bazy wynikającym ze wzrostu cen energii, korektami podatkowymi (zwłaszcza w Niemczech) oraz odroczonym popytem w przypadku niektórych nadal utrzymujących się ograniczeń podaży. W 2022 r. oczekuje się ponownego unormowania się inflacji. mm/PAP
Minister Maląg: "Konsumenci oceniają, że sytuacja Polski pod kątem bezrobocia, jak i oszczędzania pieniędzy, jest coraz lepsza"^Zespół wPolityce.pl^2021-02-11 13:37:59.929361+01:00^https://wpolityce.pl/gospodarka/538791-malag-konsumenci-oceniaja-ze-sytuacja-polski-coraz-lepsza^Wyprzedzający wskaźnik ufności konsumenckiej wykazuje wzrost oceny konsumentów nt. sytuacji Polski pod kątem bezrobocia i oszczędzania pieniędzy; ich zdaniem jest coraz lepsza - powiedziała w czwartek minister rodziny i polityki społecznej Marlena Maląg. Podczas konferencji prasowej podsumowującej wsparcie w przecidziałaniu negatywnych skutków pandemii Maląg wskazywała na „konkretne działania rządu, które przyczyniły się do tego, jak wygląda dzisiaj m.in. rynek pracy”. Powołując się na dane Międzynarodowego Funduszu Walutowego mówiła, że sytuacja Polski mimo pandemii wygląda optymistycznie.  Nasza sytuacja jest oceniana jako stabilna i działania rządu oceniane są pozytywnie — powiedziała. Z kolei mówiąc o wyprzedzającym wskaźniku ufności konsumenckiej publikowany przez GUS, Maląg wskazała, że w ocenie konsumentów zanotowano wzrost zaufania o 1,5 proc.  To znaczy, że konsumenci oceniają, że sytuacja Polski zarówno pod kątem bezrobocia, jak i oszczędzania pieniędzy, jest coraz lepsza  — powiedziała. Dodała, że o 1 proc. wzrosła ocena Polaków dotycząca sytuacji ekonomicznej kraju. Maląg podała, że „wsparcie, które rząd przeznaczył na ratowanie polskiej gospodarki w stosunku do PKB to jest 9 proc.”.  To właśnie przyczyniło się do tego, że skuteczne wsparcie trafiło w takich proporcjach: do sektora handlowego - prawie 59 mld zł; przetwórstwo przemysłowe otrzymało prawie 42 mld zł; wsparcie do budownictwa - prawie 26 mld zł  — wyliczała. I dodała, że „te środki pozwalają na to, żeby te firmy mogły funkcjonować”. Szefowa MRiPS wskazywała jednocześnie na strategię na rzecz odpowiedzialnego rozwoju, która - podkreśliła - jest fundamentem działań rządu. Wśród nich wymieniła m.in. obniżenie PIT, zerowy PIT dla młodych, obniżenie CIT do 9 proc.  To rozwiązania przygotowane dla rozwoju gospodarczego  — wskazała. Mówiła również o programach kierowanych do samorządów, które opiewają na kwotę 13 mld zł. „Nie zapominamy też o wsparciu społecznym” - podkreśliła, wskazując, że wszystkie realizowane są w pełnym zakresie. Uczestnicząca w spotkaniu wiceminister rozwoju, pracy i technologii Olga Semeniuk mówiła z kolei o subwencjach wypłaconych z Tarczy PFR 2.0 na kwotę ponad 5 mld zł. Podała, że ze wsparcia skorzystało ponad 34 tys. firm, zatrudniających ponad 231 tys. pracowników. Semeniuk wskazała, że Tarcza Finansowa 2.0 została rozszerzona do kodów 54 PKD.  Znacząca część dotyczy turystyki, które wraz z gastronomią zostały najbardziej objęte ujemnymi efektami gospodarczymi w związku z pandemią COVID-19  — powiedziała. Semeniuk mówiła też m.in. o tarczy dla subregionów turystycznych. Tarcza ta, jak przypominała, obejmuje m.in. zwolnienie przedsiębiorców z podatku od nieruchomości. Z kolei prezes Zakładu Ubezpieczeń Społecznych Gertruda Uścińska przekonywała, że działania podejmowane w Polsce w związku z pandemią są porównywalne z przedsiębranymi w innych krajach.  Myślę, że jesteśmy na wysokim stopniu skuteczności, zwłaszcza kiedy popatrzymy na zwolnienia z obowiązku opłacania składek  — powiedziała. Poinformowała, że wpłynęło ponad 3,3 mln wniosków o wynoszące 2080 zł świadczenie postojowe, na łączną kwotę ponad na 5,5 mld zł. Uścińska przypomniała też, że płatnicy składek, którzy nie kwalifikują się do zwolnienia mogą liczyć na odroczenie terminu opłacenia składek bez naliczania odsetek lub opłaty prolongacyjnej.  To jest kluczowy instrument dla średnich i dużych firm  — powiedziała, przytaczając dane, według których z tej formy wsparcia korzysta 263 tys. firm na kwotę prawie 10 mld zł, dzięki czemu mogą kontynuować działalność. Podkreśliła użyteczność elektronicznych zwolnień wprowadzonych w 2018; podała, że tego rodzaju zwolnień w marcu ub. r było ponad 3 mln. I dodała, że reformy takie jak e-składka okazały się pomocne w szybkim reagowaniu na potrzeby, które pojawiają się w czasie pandemii. Prezes ZUS poinformowała, że koszty na świadczenia nieprzewidziane w planie przekroczyły 30 mld zł. ZUS pobrał w ubiegłym roku składki na sumę 280 mld zł, a do FUS wpłynęło 181 mld zł - niewiele mniej niż rok wcześniej. Nie zmieniła się także liczba ubezpieczonych – było ich 15,5 mln (o 50 tys. więcej niż przed pandemią) Uścińska zapewniła, że działania zmierzające do zwolnień i pozwoliły nie tylko przetrwać, „ale w zdecydowanym stopniu na wywiązanie się z zobowiązań finansowych”. mm/PAP
Duże wsparcie dla małych i średnich firm hotelarskich oraz gastronomicznych. Prawie 3 mld zł z Tarczy Finansowej PFR 2.0^Zespół wPolityce.pl^2021-02-10 11:35:12.397240+01:00^https://wpolityce.pl/gospodarka/538609-branza-hotelarska-i-gastronomiczna-dostanie-prawie-3-mld-zl^Małe i średnie przedsiębiorstwa z branży hotelarskiej i gastronomicznej otrzymały w ciągu trzech tygodni prawie 3 mld zł wsparcia - poinformował w środę wicepremier, minister rozwoju, pracy i technologii Jarosław Gowin. Dotąd z Tarczy Finansowej PFR 2.0 wypłacono 5,2 mld zł - dodał. Tarcza Finansowa PFR 2.0 to szybka i skuteczna pomoc. MŚP z branży hotelarskiej i gastronomicznej otrzymały w ciągu 3 tygodni prawie 3 mld zł wsparcia. Do tej pory z Tarczy 2.0 wypłacono 5,2 mld zł — napisał w środę na Twitterze wicepremier Gowin. Na Tarczę Finansową 2.0 składa się komponent przeznaczony dla mikrofirm o wartości 6,5 mld zł oraz część skierowana dla małych i średnich firm, również o wartości 6,5 mld zł. Wnioski o wsparcie przedsiębiorcy mogą składać od 28 lutego br. Warunkiem udzielenia pomocy finansowej przez PFR są m.in. prowadzenie działalności w ramach co najmniej jednego określonego w programie kodu PKD, czy zatrudnianie co najmniej jednego pracownika na dzień 31 grudnia 2019 r. lub 31 lipca 2020 r. Firmy, które chcą skorzystać z pomocy muszą też wykazać określony spadek obrotów. Subwencje z PFR mogą być umorzone do 100 proc. jeśli przedsiębiorcy spełnią kilka warunków. Są to m.in. kontynuacja prowadzenia działalności gospodarczej; utrzymanie średniego zatrudnienia (mikroprzedsiębiorstwa) lub rozliczenie nadwyżki udzielonej subwencji (MŚP); weryfikacja ex post prognozy straty oraz wysokości obrotów gospodarczych za okres od 1 stycznia 2021 r. do 31 marca 2021 r. (MŚP). mm/PAP
Kościński: Według szacunków Ministerstwa Finansów deficyt budżetu państwa wyniósł ok. 85 mld złotych^Zespół wPolityce.pl^2021-02-10 11:09:15.660474+01:00^https://wpolityce.pl/gospodarka/538601-minister-finansow-deficyt-budzetu-wyniosl-ok-85-mld-zl^Według szacunków MF deficyt budżetu państwa w 2020 r. wyniósł ok. 85 mld zł - wynika z informacji przekazanej w środę PAP przez ministra finansów, funduszy i polityki regionalnej Tadeusza Kościńskiego. By zapewnić środki na finansowanie działań antykryzysowych, konieczna była nowelizacja budżetu na rok 2020. Zaplanowaliśmy deficyt na ponad 109 mld zł. Wskazywaliśmy jednak, że może być on niższy. Według naszych szacunków deficyt budżetu państwa w 2020 r. wyniesie ok. 85 mld zł  — oświadczył Kościński. Minister wyjaśnił, że to przede wszystkim efekt lepszych niż zakładano wpływów podatkowych, głównie z VAT (o 14,6 mld zł), akcyzy (o 3,4 mld zł) oraz CIT (o 2,8 mld zł). Zgodnie z przekazanymi przez szefa MF danymi, dochody budżetu państwa w 2020 r. wyniosły 419,8 mld zł i były wyższe o 19,3 mld zł (4,8 proc.) niż w 2019 r. W porównaniu do znowelizowanej ustawy budżetowej, dochody budżetu państwa były wyższe o 21,2 mld zł, tj. o 5,3 proc. Kościński podał, że wpływy z VAT, które stanowią największe źródło dochodów budżetowych, były w 2020 r. wyższe w porównaniu z 2019 r. o 3,7 mld zł, tj. o 2 proc. Minister zaznaczył, że w ujęciu rocznym wśród dochodów podatkowych, znaczący wzrost w stosunku do 2019 r. zanotowano również w podatku CIT (więcej o 1,3 mld zł, czyli o 3,4 proc.). W przypadku PIT, dochody budżetu w 2020 r. były niższe o 1,7 mld zł w stosunku do 2019 r., co - jak tłumaczy minister - było to w dużej mierze spowodowane korzystnymi dla podatników zmianami systemowymi wprowadzonymi w 2020 r. Zgodnie z wcześniejszymi danymi MF, po listopadzie zeszłego roku deficyt wyniósł 13,2 mld zł. Nowelizacja zeszłorocznego budżetu podniosła poziom możliwego na koniec 2020 r. deficytu z planowanego wcześniej zerowego do 109,3 mld zł. mm/PAP
Nowa rzeczywistość gospodarcza. Morawiecki: W ramach Nowego Ładu zaprezentujemy atrakcyjną ofertę dla inwestorów^Zespół wPolityce.pl^2021-02-10 10:20:12.493794+01:00^https://wpolityce.pl/gospodarka/538593-atrakcyjna-oferta-rzadu-dla-inwestorow-w-ramach-nowego-ladu^W ramach Nowego Ładu chcemy zaprezentować atrakcyjną ofertę dla inwestorów po to, żeby polska gospodarka była jak najlepiej przygotowana do nowej rzeczywistości gospodarczej - podkreślił w środę premier Mateusz Morawiecki. CZYTAJ RÓWNIEŻ: -Kempa: Podatek od reklam musi być nałożony, bo musi być równość wobec prawa. Nie może być tak, że jedni płacą bardzo dużo, a inni nie -Premier Morawiecki: Nowy podatek od reklamy ma wyrównać szanse firm krajowych w porównaniu do globalnych korporacji Szef rządu napisał na Facebooku, że Nowy Ład to program, który „pozwoli wykorzystać nasze stabilne fundamenty finansowe w nowej rzeczywistości gospodarczej do wsparcia polskich przedsiębiorców”. W ramach Nowego Ładu - zapowiedział - zostanie zaprezentowana „atrakcyjna oferta dla inwestorów po to, żeby polska gospodarka była jak najlepiej przygotowana do nowej rzeczywistości gospodarczej”. Po pandemii ludzie będą inaczej podchodzić do kontaktów biznesowych, handlu i produkcji. Będziemy gotowi wykorzystać tę wielką szansę — zadeklarował Morawiecki.      Kierownictwo PiS program Nowy Ład zaakceptowało w ubiegłym tygodniu. Zgodnie z zapowiedzią premiera, program zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. aw/PAP
Niemieccy ekolodzy pokazali dokument: Minister proponował USA umowę na 1 mld euro za rezygnację z sankcji na Nord Stream 2^Zespół wPolityce.pl^2021-02-09 23:24:33.099554+01:00^https://wpolityce.pl/gospodarka/538563-minister-proponowal-usa-umowe-na-1-mld-euro-by-bronic-ns2^Minister finansów Niemiec Olaf Scholz w zeszłym roku zaproponował Stanom Zjednoczonym porozumienie za 1 mld euro, aby zapobiec sankcjom na gazociąg Nord Stream 2 - wynika z dokumentów, opublikowanych we wtorek przez niemiecką organizację ekologiczną Deutsche Umwelthilfe (DUH). CZYTAJ RÓWNIEŻ: FAS: Projekt NS2 upadnie, jeżeli Merkel wycofa swoje poparcie. Taka decyzja wzmocniłaby wartości UE i europejską solidarność CZYTAJ TAKŻE: Jednoznaczna deklaracja premiera Słowacji na łamach „Le Monde”: Wstrzymanie gazociągu Nord Stream 2 pokazałoby siłę Europy DUH na swoim portalu pisze, że dokument autorstwa Scholza, datowany 7 sierpnia 2020 roku, był zaadresowany do amerykańskiego ministra finansów Stevena Mnuchina.  W dwustronicowym, tak zwanym „non-paper”, czyli celowo nieoficjalnym dokumencie rządowym, Scholz oferuje administracji (Donalda) Trumpa umowę: rząd federalny jest gotów zainwestować 1 mld euro w budowę terminali skroplonego gazu ziemnego (LNG) na północnym wybrzeżu Niemiec. Terminale te będą następnie wykorzystywane do importu do Niemiec amerykańskiego gazu, który jest szkodliwy dla środowiska i klimatu. W tym celu Niemcy oferują pomoc dyplomatyczną, aby uspokoić Polskę i Ukrainę. W zamian rząd USA ma zrezygnować ze sprzeciwu wobec rosyjskiego gazociągu Nord Stream 2 — pisze organizacja.
Prezydent Duda na szczycie V4: Po pandemii gospodarki środkowoeuropejskie będą najszybciej odrabiały straty w skali globalnej^Zespół wPolityce.pl^2021-02-09 19:49:33.977725+01:00^https://wpolityce.pl/gospodarka/538538-prezydent-duda-na-szczycie-v4-o-gospodarce-po-pandemii^Po zakończeniu pandemii koronawirusa, w skali globalnej, gospodarki środkowoeuropejskie będą najszybciej odrabiały straty - stwierdził prezydent Andrzej Duda w czasie szczytu V4. Według niego na relatywnie dobrą kondycję gospodarek krajów regionu wpłynęły m.in. krajowe pakiety wsparcia. CZYTAJ TAKŻE: — Spotkanie prezydentów państw V4 w Juracie. Andrzej Duda: Ostatnie trzydzieści lat to skokowy awans cywilizacyjny naszych państw — Charles Michel weźmie udział w spotkaniu przywódców Grupy Wyszehradzkiej. „Przyjął zaproszenie i przyleci do Krakowa” We wtorek w Rezydencji Prezydenta RP na Mierzei Helskiej, w Juracie rozpoczął się dwudniowy szczyt prezydentów Grupy Wyszehradzkiej, inaugurujący obchody 30-lecia Grupy. Prezydenci Polski Andrzej Duda, Czech Milosz Zeman, Słowacji Zuzana Czaputova i Węgier Janos Ader zabrali głos w pierwszej sesji plenarnej zatytułowanej „30-lecie Grupy Wyszehradzkiej – współpraca europejska i transatlantycka”. Po jej zakończeniu odsłonili tablicę pamiątkową z okazji 30-lecia V4. Po południu prezydenci debatowali w ramach drugiej sesji plenarnej poświęconej kwestii odbudowy gospodarczej po pandemii COVID-19. Prezydent Duda podkreślił swoją satysfakcję, że debata prezydentów odbywa się na polskim wybrzeżu Bałtyku. Bezkresny morski horyzont od zawsze pobudzał ludzką wyobraźnię. Jest metaforą nieograniczonych możliwości i swobody działania. Mam olbrzymią nadzieję, że atmosfera tego miejsca jest dla nas wszystkich inspirująca. Tej inspiracji, optymizmu i wiary w słuszność solidarnego działania potrzebujemy dziś w sposób szczególny. Potrzebują ich też nasi przedsiębiorcy tak bardzo dotknięci pandemicznymi ograniczeniami  — powiedział Andrzej Duda. Przywołał prognozy Banu Światowego dotyczące rozwoju Europy Środkowowschodniej. Jak zaznaczył Andrzej Duda, Bank Światowy w opublikowanym w styczniu 2021 r. studium Global Economic Prospects przewiduje w bieżącym roku średnie tempo wzrostu gospodarek państw Europy Środkowej na poziomie 3,6 proc. Biorąc pod uwagę okoliczności, jest to wynik niezwykły. Znajduje on jednak pokrycie w konkretnych politykach i instrumentach wypracowanych zarówno na poziomie Unii Europejskiej, jak i przez rządy oraz banki centralne państw naszego regionu  — powiedział polski przywódca. Jak dodał, wartość pakietów wsparcia fiskalnego zaproponowanych przez władze państw Europy Środkowej wyniosły 9 proc. ich PKB.  Jeśli dołożymy do tego środki z funduszy europejskich oraz takie czynniki, jak wysoko zdywersyfikowane gospodarki i korzystną strukturę handlu, dostrzegamy już przyczyny relatywnie dobrej pozycji wyjściowej naszych gospodarek w dobie kryzysu  — podkreślił prezydent. Wskazał też na Fundusz Trójmorza, do którego należy część państw Grupy Wyszehradzkiej, a który - według polskiego prezydenta - jest kolejnym narzędziem stymulowania rozwoju regionu.  Ważne jest również, abyśmy otwierali formaty współpracy środkowoeuropejskiej na partnerstwa zewnętrzne, szczególnie jeśli mogą się one przełożyć na konkretne projekty o strategicznym znaczeniu gospodarczym  — podkreślił Andrzej Duda. Według polskiego lidera „po zakończeniu pandemii, w skali globalnej, gospodarki środkowoeuropejskie będą najszybciej odrabiającymi straty”. Jak powiedział, „to ważny sygnał dla inwestorów i dobra wiadomość dla naszych obywateli”. Prezydent Duda podkreślił, że „w centrum myślenia o rozwoju gospodarczym zawsze powinien być człowiek”.  Nie wolno nam – politykom, ale też przedsiębiorcom, zapomnieć o inwestowaniu w kapitał ludzki. Dlatego cieszy mnie, że moja ojczyzna stała się europejskim liderem w wydatkowaniu na cele socjalne  — powiedział. Wskazał też, że według OECD, w 2019 r. Polska przeznaczyła na te transfery aż 21,3 proc. PKB.  Pamiętamy jednocześnie, że środki te wracają do obiegu gospodarczego budując wartość dodaną dla narodowej ekonomii. Jednocześnie zapewniają one godne życie wielu rodzinom — podkreślił polski przywódca. Andrzej Duda wezwał do debaty o tym, jakie wnioski na przyszłość można wyciągnąć z obecnego kryzysu oraz w jaki sposób przemodelować aktualny ład, by maksymalnie zdyskontować efekty wysiłku, podejmowanego na rzecz pokonania pandemii oraz jej negatywnych skutków społecznych i gospodarczych. Zależy nam przecież nie tylko na odtworzeniu sytuacji sprzed wybuchu pandemii, ale na wytworzeniu nowej jakości kontaktów międzyludzkich, biznesowych i instytucjonalnych, aby jeszcze bardziej wzmocnić więzi łączące nasze państwa, samorządy i społeczeństwa  — podkreślił. Wskazał na wspólne cele regionu, którymi są według polskiego prezydenta: „silna gospodarczo Grupa Wyszehradzka w silnej Europie; jak najszybszy powrót do normalności dla przedsiębiorców po okresie pandemii; intensyfikacja kontaktów handlowych w regionie; orientacja na rozwój technologii cyfrowej w biznesie”. Prezydent wyraził przekonanie, że tak jak w czasie transformacji ustrojowej kraje V4 solidarnie stanęły w obronie interesów swoich narodów odnosząc wielki sukces, tak i teraz, działając wspólnie w ramach pogłębionego partnerstwa regionalnego, z powodzeniem stawią czoła wyzwaniom tego czasu. Liczymy na istotny impuls generowany przez środki z wieloletniego budżetu Unii Europejskiej oraz tymczasowego Funduszu Odbudowy dla podźwignięcia gospodarki po kryzysie wywołanym pandemią COVID-19  — powiedział Andrzej Duda. Według niego nalży wykorzystać te zasoby także w celu zacieśnienia współpracy pomiędzy krajami V4. Poinformował, że w Polsce plan odbudowy gospodarczej będzie koncentrował się na takich obszarach, jak zielona transformacja, zrównoważony transport, zdrowie oraz cyfryzacja i innowacyjność. Według polskiego lidera „ważne, żeby inwestycje nie tylko pomogły nam uzdrowić gospodarki po kryzysie, lecz także stworzyły fundamenty na rzecz długofalowego rozwoju naszych państw”. Szczyt Grupy Wyszehradzkiej zakończy się w środę konferencją prasową prezydentów Dudy, Zemana, Czaputowej i Adera. Wcześniej w środę przywódcy wezmą udział w trzecim panelu zatytułowanym „Bezpieczeństwo energetyczne i polityka klimatyczna”. tkwl/PAP
KE dobrze ocenia polskie finanse publiczne. Analityk PKO PB: Polska pozytywnie wyróżnia się na tle innych państw UE^Zespół wPolityce.pl^2021-02-09 18:41:12.181058+01:00^https://wpolityce.pl/gospodarka/538485-ke-dobrze-ocenia-polskie-finanse-publiczne^Polska pozytywnie wyróżnia się na tle innych państw Unii Europejskiej pod względem stabilności finansów publicznych - powiedział PAP we wtorek analityk PKO Banku Polskiego Marcin Czaplicki, powołując się na ostatni raport Komisji Europejskiej. Jak wyjaśnił ekonomista, „Monitor stabilności zadłużenia” jest corocznym raportem publikowanym przez Komisję Europejską, w którym eksperci Komisji określają, jaka będzie stabilność finansów poszczególnych krajów UE w ciągu najbliższych 10 lat przy różnych scenariuszach bazowych, np. określonym wzroście PKB czy poziomie stóp procentowych. Przy dobrej trajektorii zadłużenia państwo oznaczane jest na zielono, natomiast w sytuacji, gdy wysokość zaciągniętego długu publicznego może stanowić zagrożenie dla stabilności finansów danego kraju, oznacza się na żółto lub czerwono. W najnowszym raporcie KE Polska jest jedynym krajem członkowskim, który we wszystkich scenariuszach bazowych, nawet tych stresowych, oznaczony został na zielono — powiedział Czaplicki. Zaznaczył również, że założenia KE przy poszczególnych scenariuszach są „bardzo konserwatywne, ostrożne”. Np. KE zakłada, że wzrost gospodarczy w najbliższych latach będzie wolniejszy niż prognozują to eksperci innych międzynarodowych instytucji finansowych czy NBP.  Biorąc pod uwagę ostrożność Komisji, mogłoby się okazać, że Polska będzie ograniczała relację długu do PKB szybciej niż prognozują to unijni eksperci — skomentował Czaplicki. Wcześniej główny ekonomista PKO BP odniósł się do raportu KE pisząc na Twitterze:  Komisja Europejska oceniła stabilność finansów publicznych wszystkich państw UE. Polska najlepsza - jedyny kraj całkowicie „na zielono” na heat mapie poniżej. Zdecydowana odpowiedź ws. zagrożenia scenariuszem „drugiej Grecji”. Do raportu KE odniósł się podczas wtorkowej konferencji prasowej premier Mateusz Morawiecki. Jak mówił, raport pokazuje siłę polskich finansów publicznych.  Polska ma jedną z najwyższych wiarygodności finansowych — podkreślił. Właściwie jesteśmy jedynym krajem, który wszystkie parametry ma zaznaczone przez Komisję Europejską na +zielono+ (…) to są dane Komisji Europejskiej, które pokazują solidny fundament wynikający z realizacji Planu na Rzecz Odpowiedzialnego Rozwoju — dodał. Wchodzimy w rok 2021 z bardzo dobrym stanem finansów publicznych. (…) Cały wielki program Prawa i Sprawiedliwości ogniskował się na tym, żeby w Ministerstwie Finansów wypracować zdrowe, solidne mechanizmy realizacji stanu finansów publicznych, realizacji budżetu państwa (…) i to powiodło się w znacznym stopniu — mówił szef rządu.
Wzrost przeciętnego wynagrodzenia mimo pandemii. Tomanek: Biorąc pod uwagę sytuację gospodarczą, można uznać to za dobry wynik^Zespół wPolityce.pl^2021-02-09 16:47:52.629839+01:00^https://wpolityce.pl/gospodarka/538509-wzrost-przecietnego-wynagrodzenia-pomimo-pandemii^Przeciętne wynagrodzenie brutto w gospodarce narodowej w 2020 r. wyniosło 5167,47 zł i wzrosło o 249,30 zł, czyli o 5,1 proc. wobec 2019 r. - przekazał we wtorek wiceminister rozwoju, pracy i technologii Robert Tomanek. Główny Urząd Statystyczny podał we wtorek, że przeciętne wynagrodzenie w gospodarce narodowej w 2020 r. wyniosło 5167,47 zł, a przeciętne wynagrodzenie w IV kw. 2020 r. wzrosło o 5 proc. rok do roku i wyniosło 5.457,98 zł. Przeciętne wynagrodzenie brutto w gospodarce narodowej w 2020 r. wyniosło 5167,47 zł i wzrosło o 249,30 zł, tj. o 5,1 proc. wobec 2019 r. Dynamika wzrostu była zatem nieco niższa niż w poprzednich latach (wzrost wynagrodzeń w poprzednich latach sięgał 7,3 proc.). Wynagrodzenia zatem straciły impet wzrostu, chodź biorąc pod uwagę sytuację gospodarczą oraz problemy finansowe przedsiębiorstw związane z pandemią z COVID-19, można uznać to za dobry wynik  — powiedział cytowany w komunikacie Tomanek. Jak dodał, dodatnia okazała się dynamika wzrostu realnego przeciętnego wynagrodzenia w 2020 r. w stosunku do 2019 r. (wyniosła 1,7 proc.). mm/PAP
Rząd przyjął nowy wskaźnik waloryzacji rent i emerytur w 2021 r. Premier: To więcej niż zakładaliśmy i dodatkowa pomoc dla najsłabszych^Zespół wPolityce.pl^2021-02-09 14:54:44.189920+01:00^https://wpolityce.pl/gospodarka/538478-rzad-przyjal-nowy-wskaznik-waloryzacji-rent-i-emerytur^Rząd przyjął nowy wskaźnik waloryzacji rent i emerytur w 2021 r. - 104,24 proc.; to wyższy wskaźnik niż zakładaliśmy, dodatkowy koszt dla budżetu państwa to miliard złotych - poinformował we wtorek premier Mateusz Morawiecki. CZYTAJ TEŻ: — Minister Maląg uspokaja: „Programy społeczne rządu nie są zagrożone”. „W 2021 roku w Polsce może wzrosnąć PKB” — Prezydent podpisał ustawę budżetową na 2021 rok. Redukcje obciążeń podatkiem mają skłonić przedsiębiorców do inwestycji Dziś na Radzie Ministrów przyjęliśmy nowy wskaźnik minimalnej waloryzacji emerytury o co najmniej 50 zł oraz wskaźnik waloryzacji rent i emerytur na rok 2021 - 104,24 proc. To wyższy wskaźnik niż zakładaliśmy jeszcze parę miesięcy temu. Dodatkowy koszt dla budżetu państwa polskiego to miliard złotych — powiedział szef rządu na konferencji prasowej. Rzeczywisty wskaźnik waloryzacji emerytur i rent jest znany po podaniu przez Prezesa Głównego Urzędu Statystycznego realnych wartości inflacji i wzrostu wynagrodzeń w 2020 r. Rząd prognozował, że wskaźnik ten wyniesie w tym roku 103,84 proc.
Premier Morawiecki: Polska ma jedną z najpłytszych recesji w całej Europie. Raport KE pokazuje siłę polskich finansów publicznych^Zespół wPolityce.pl^2021-02-09 14:09:21.245536+01:00^https://wpolityce.pl/gospodarka/538463-premier-polska-ma-jedna-z-najplytszych-recesji-w-europie^Polska ma jedną z najniższych, najpłytszych recesji w całej Europie, a patrząc na resztę świata, można powiedzieć, że jedną z płytszych recesji na świecie - poinformował podczas konferencji prasowej premier Mateusz Morawiecki. CZYTAJ TAKŻE: — Polska jednym z krajów UE z najniższym deficytem sektora instytucji rządowych i samorządowych. MF: Spowolnienie było łagodne — Minister finansów: Nasza polityka fiskalna pozwoliła nam ratować gospodarkę w dobie pandemii — Polacy zadowoleni z luzowania obostrzeń. Ponad 80 proc. popiera działania rządu i stopniowe odmrażanie gospodarki Początek roku roku budżetowego to zwykle dobry czas do dokonania pewnych otwarć i pewnych podsumowań. Za kilka tygodni zaprezentujemy nasz plan odrodzenia gospodarczego po pandemii, który nazywamy nowym polskim ładem. Ale zanim to zrobimy, to musimy też dokonać pewnego bilansu, podstawowego uczciwego bilansu z podstawowych parametrów gospodarczych — powiedział premier. Za nami najtrudniejszy rok w historii III RP, najtrudniejszy rok gospodarczy. Pandemia spadła na świat z siłą huraganu i spustoszyła bardzo wiele sektorów, bardzo wiele państw, doprowadziła do tragedii dziesiątek milionów rodzin. Do tej globalnej katastrofy gospodarczej nikt nie był przygotowany, ale ci, którzy mieli w swoich zasobach pewne rezerwy, pewne możliwości, przeszli przez tę katastrofę, przynajmniej do tej pory, można tak powiedzieć, lepiej od innych  — ocenił szef rządu. Dziś widzimy, że to były realne zagrożenia. Widzimy że są państwa w Europie, które mają 11 proc., niezwykle wysoki spadek PKB za 2020 rok. Polska uchroniła się przed takimi apokaliptycznymi scenariuszami. Polska ma jedną z najniższych, najpłytszych recesji w całej Europie, a patrząc na resztę świata, można powiedzieć, że jedną z płytszych recesji na świecie  — stwierdził Mateusz Morawiecki na konferencji prasowej w KPRM.
Polska wśród 4 krajów o największej stabilności budżetowej w UE^Zbigniew Kuźmiuk^2021-02-09 10:03:41.615242+01:00^https://wpolityce.pl/gospodarka/538416-polska-wsrod-4-krajow-o-najwiekszej-stabilnosci-budzetowej^Komisja Europejska w poprzednim tygodniu opublikowała raport za 2020 rok (Debt Sustainability Monitor), w którym uszeregowano państwa według stabilności budżetu i zdolności poszczególnych krajów UE do obsługi zadłużenia. Polska znalazła się w grupie 4 państw najlepiej ocenianych pod względem ryzyka fiskalnego zarówno w perspektywie krótko-, średnio-, i długoterminowej, a wyprzedziły nas tylko Łotwa, Estonia i Dania. Wszystkie te kraje mają znacznie mniejszy potencjał gospodarczy i społeczny niż Polska, więc tak naprawdę mamy największą stabilność budżetową w UE z pośród dużych krajów członkowskich. Trzeba przy tym podkreślić, że ta ocena dotyczy budżetu dotkniętego bardzo poważnie skutkami pandemii Covid19 co spowodowało wyraźne zmniejszenie dochodów podatkowych jak i konieczność uruchomienia poważnych dodatkowych wydatków budżetowych. Przypomnijmy, że w nowelizacji ustawy budżetowej na 2020 rok minister finansów zmniejszył kwotę dochodów budżetowych o 36,7 mld zł (po tej zmianie wyniosły one ok 400 mld zł) i jednocześnie zwiększył wydatki budżetowe głównie w związku z koniecznością wsparcia gospodarki, którą dotknęły negatywne skutki pandemii COVID19 wzrosną o 72,6 mld zł. Jednoczesny spadek dochodów o wspomniane 36,7 mld zł i wzrost wydatków o 72,6 mld zł powodują, że z budżetu do tej pory zrównoważonego, przechodzimy do budżetu z deficytem w wysokości 109,3 mld zł, spowoduje to wzrost długu publicznego w relacji do PKB, według polskiej metodologii do poziomu 50,4 proc., natomiast według metodologii unijnej do poziomu 61,9 proc. Z kolei budżet państwa na 2021 rok przewiduje deficyt w wysokości 82,3 mld zł, co w konsekwencji przekłada się na wzrost długu publicznego w relacji do PKB według polskiej metodologii do poziomu 52,7 proc., natomiast według metodologii unijnej do poziomu 64,7 proc. Przypomnijmy także, że minister finansów Tadeusz Kościński w wywiadzie dla jednej z rozgłośni radiowych pod koniec poprzedniego roku, stwierdził, że zarówno znowelizowany budżet państwa na 2020 rok jak i przyjęty przez Sejm budżet na 2021 rok są w stanie sfinansować skutki zarówno społeczne jak i gospodarcze kolejnych ewentualnych fal koronawirusa. Podkreślił także, że działania rządu Zjednoczonej Prawicy przez ostatnie 5 lat doprowadziły do znaczącej redukcji długu publicznego w relacji do PKB, co stworzyło swoistą poduszkę fiskalną do obecnych działań rządu ratujących przedsiębiorstwa i miejsca pracy (dług publiczny w relacji do PKB wg metodologii krajowej został zredukowany w tym okresie z 54 proc. do 46 proc., a więc aż o 8 punktów procentowych). Minister Kościński zaznaczył także, że powrót na normalne tory finansów publicznych, nie będzie się na pewno odbywał przez zwiększenie podatków, a deficyt sektora finansów publicznych spadnie poniżej 3 proc. PKB już w 2022 roku, od tego roku zacznie również spadać dług publiczny w relacji do PKB i to zarówno wg metodologii krajowej jak i unijnej. Wypracowana przez ostatnie 5 lat poduszka finansowa teraz jest wykorzystywana przez rząd Zjednoczonej Prawicy, co pozwala na dokonywanie ogromnych wydatków publicznych, które już uratowały setki tysięcy miejsc pracy w Polsce i spowodowały, że spadek PKB w naszym kraju będzie należał do najniższych w całej UE (według wstępnego szacunku GUS wyniósł on tylko 2,8 proc. i najprawdopodobniej będzie to najlepszy wynik w całej UE jeżeli weźmiemy pod uwagę tylko duże gospodarki). Mimo więc wzrostu poziomu długu publicznego w relacji do PKB zarówno według polskiej jak i unijnej metodologii jego poziom na koniec 2021 roku, wynoszący ponad 60 proc. znajdzie się zdecydowanie poniżej średniej w całej Unii Europejskiej, wynoszącej już ponad 100 proc. PKB. Co więcej jest ciągle przestrzeń fiskalna do tego, aby dokonywać kolejnych wydatków w ramach tzw. tarczy branżowej, na którą rząd chce przeznaczyć dodatkowe środki finansowe na wsparcie tych branż, które ucierpiały z związku z ograniczeniami sanitarnymi z grudnia ubiegłego roku i stycznia tego roku (sumarycznie wsparcie to w postaci 7 Tarcz rządowych i 2. Tarcz finansowych przekroczy 200 mld zł, a więc blisko 10 proc. PKB). Teraz te dane potwierdza także KE umieszczając Polskę na 4 miejscu w UE pod względem stabilności budżetowej i zdolności obsługi zadłużenia zarówno w perspektywie krótko-, średnio-, i długoterminowej.
Polacy zadowoleni z luzowania obostrzeń. Ponad 80 proc. popiera działania rządu i stopniowe odmrażanie gospodarki^Zespół wPolityce.pl^2021-02-09 09:26:08.241996+01:00^https://wpolityce.pl/gospodarka/538409-ponad-80-proc-polakow-popiera-luzowanie-obostrzen^Ponad 65 proc. Polaków bierze pod uwagę możliwość zaszczepienia się szczepionkami, które dopiero są dopuszczane do użycia w Unii Europejskiej - informuje wtorkowa „Rzeczpospolita”. CZYTAJ RÓWNIEŻ:  — TYLKO U NAS. Duże poparcie Polaków dla luzowania obostrzeń pandemicznych. „Za” są zwłaszcza wyborcy opozycji. Zwolennicy PiS popierają status quo — Rząd luzuje obostrzenia! Od 12 lutego otwarte m.in. hotele, kina, teatry i stoki. Premier Morawiecki: „Musimy postępować bardzo ostrożnie” Jak czytamy, Polacy są zadowoleni ze stopniowego znoszenia restrykcji. Z sondażu przygotowanego przez IBRiS dla „Rzeczpospolitej” w dniach 5–6 lutego wynika, że aż 81,9 proc. ankietowanych pozytywnie oceniło otwarcie hoteli, basenów, stoków narciarskich, kin, teatrów, basenów i kortów tenisowych. Pod warunkiem że będą działać w reżimie sanitarnym. Jak ogłosił we czwartek rząd, obiekty te będą działać od 12 lutego. Dodano, że najwięcej ankietowanych przez IBRiS, bo aż ponad połowa, zadeklarowało, że ocenia taką decyzję „raczej dobrze”. Są to głównie mężczyźni po 50. roku życia, którzy nie mają dzieci w wieku szkolnym. Najwięcej zwolenników tego rozwiązania, bo aż 62 proc., spośród osób pracujących na zlecenie. Ci ankietowani w ostatnich wyborach oddali swój głos na PiS - podano. Wśród osób opowiadających się zdecydowanie za tym rozwiązaniem znalazły się przede wszystkim kobiety w wieku 18–29 lat. Aż 75 proc. zwolenników tego rozwiązania to osoby zarabiające do tysiąca złotych, co pozwala przypuszczać, że są to osoby, które pracowały dorywczo, np. przy obsłudze stoków czy w hotelach. Odmrażanie gospodarki zdecydowanie popierają zwolennicy PSL i Konfederacji  — czytamy. Jak podano, przeciwnicy odmrażania to 11,5 proc. ankietowanych, przy czym tych zdecydowanie przeciwnych jest 5,1 proc. Są to mieszkańcy średniej wielkości miast, którzy mają dzieci w wieku szkolnym. Przeciwna temu rozwiązaniu jest niemal połowa osób na urlopie macierzyńskim lub wychowawczym. Co dziesiąta osoba z tej grupy deklaruje, że uważnie śledzi programy informacyjne. Przeciwko odmrażaniu jest niemal co trzecia osoba, która w wyborach prezydenckich poparła Roberta Biedronia - napisano. Według sondażu IBRiS z 5–6 lutego blisko 65 proc. deklaruje, że chciałoby się zaszczepić. W dodatku te osoby mówią, że są w stanie poddać się szczepieniu kolejnymi szczepionkami zatwierdzanymi przez Europejską Agencję Leków - czytamy w „Rz”. Gazeta poinformowała, że przeciwko poddaniu się szczepieniu nowymi szczepionkami opowiedziało się 23 proc. ankietowanych. Zdecydowanie przeciwny takiemu rozwiązaniu był blisko co dziesiąty ankietowany. Zdania w tej sprawie nie miało 12,7 proc. respondentów. Najwięcej kontrowersji wzbudza szczepionka firmy AstraZeneca, która nie jest rekomendowana dla osób powyżej 60. roku życia. W Polsce będą nią szczepieni m.in. młodsi nauczyciele. Zapisy nauczycieli na szczepienia ruszyły w poniedziałek. Chęć zaszczepienia wyraziło 100 tys. pedagogów. xyz/PAP
Minister finansów: Nasza polityka fiskalna pozwoliła nam ratować gospodarkę w dobie pandemii^Zespół wPolityce.pl^2021-02-08 16:23:42.999789+01:00^https://wpolityce.pl/gospodarka/538331-koscinski-polityka-fiskalna-uratowala-nasza-gospodarke^Prowadzona przez nas polityka fiskalna, dała nam przestrzeń fiskalną na ratowanie gospodarki w dobie pandemii i dalsze jej wspieranie w powrocie na ścieżkę wzrostu m.in. przez inwestycje - ocenił minister finansów Tadeusz Kościński na Twitterze. W najnowszym raporcie KE „Debt Sustainability Monitor 2020” za 2020 r. określającym zdolność krajów UE do obsługi zadłużenia, Polska znalazła się w grupie 4 państw najlepiej ocenianych pod względem ryzyka fiskalnego w perspektywie krótko-, średnio- i długoterminowej  — wskazał w poniedziałkowym wpisie Kościński. To pokazuje, że prowadzona przez nas polityka fiskalna, skutkująca obniżką od 2016 r. długu do PKB o ponad 8 pkt. proc. dała nam przestrzeń fiskalną na ratowanie gospodarki w dobie pandemii i dalsze jej wspieranie w powrocie na ścieżkę wzrostu m.in. przez inwestycje  — ocenił. W sobotę, Ministerstwo Finansów opublikowało na Twitterze, że według prognoz KE w 2021 roku Polska będzie w pierwszej dziesiątce krajów UE z najniższym deficytem sektora instytucji rządowych i samorządowych. Powołując się na dane Eurostatu resort podał też, że deficyt sektora instytucji rządowych i samorządowych (wg ESA 2010) w trzecim kwartale 2020 r. ukształtował się na poziomie 16,6 mld zł, tj. 2,9 proc. PKB. Tymczasem - jak zaznaczyło MF - średnia unijna za trzeci kwartał ubiegłego roku to 5,6 proc. w relacji do wielkości gospodarki.  Taki wynik plasuje Polskę wśród krajów z najmniejszym deficytem w UE  — podkreśliło w sobotę ministerstwo. Resort podał też, że w 2020 r. Polska miała jedno z najłagodniejszych spowolnień (-3,6 proc. PKB).  To znacznie poniżej średniej dla całej UE (-7,4 proc.), jak i średniej dla państw o podobnej do Polski wielkości gospodarki — wskazało MF. Zgodnie z prognozami KE - jak czytamy na Twitterze resortu finansów - deficyt sektora instytucji rządowych i samorządowych w Polsce (8,8 proc. PKB) jest bliski średniej UE - jak zaznaczono - „w warunkach znaczącego wsparcia państwa dla gospodarki w czasie kryzysu, szacowanego przez KE na około 5,3 proc. PKB”. mm/PAP
Minister Klimatu i Środowiska: Ponad 100 mln złotych otrzymają gminy na edukację i promocję programu Czyste Powietrze^Zespół wPolityce.pl^2021-02-08 15:52:08.595584+01:00^https://wpolityce.pl/gospodarka/538320-100-mln-zlotych-na-promocje-i-edukacje-czystego-powietrza^Ponad 100 mln zł skieruje Narodowy Fundusz Ochrony Środowiska i Gospodarki Wodnej do gmin w całym kraju na działania promocyjne i edukacyjne w związku z rządowym programem Czyste Powietrze – poinformował w poniedziałek minister klimatu i środowiska Michał Kurtyka. Kurtyka uczestniczył w konferencji prasowej w Świętochłowicach (Śląskie), podczas której lokalni samorządowcy podpisali tysięczną w skali kraju umowę ws. prowadzenia punktu informacyjnego Czystego Powietrza. Podczas konferencji premier Mateusz Morawiecki poinformował, łącząc się zdalnie, o przeznaczeniu 100 mln zł na promocję tego programu w gminach. Minister klimatu i środowiska wskazał, że to kolejne z działań mających zwiększyć popularność Czystego Powietrza, po m.in. uproszczeniu jego zasad w maju ub. roku i zwiększeniu wsparcia dla osób uboższych w październiku. Kurtyka przypomniał, że w październiku ub. roku zdecydowano też o otwarciu gminom możliwości ubiegania się o wsparcie NFOŚiGW w dystrybucji wniosków (za każdy wniosek osób uboższych doprowadzony do realizacji gminy mogą otrzymać 100 zł). Dzisiaj świętujemy tysięczną gminę, która przystąpiła do Czystego Powietrza; od 21 października odnotowujemy szybkie przyspieszenie, do programu dołączyło ponad 250 gmin. Ale nieustannie zapraszamy, aby pozostałe 1477 gmin w Polsce również wykazało się aktywnością i zmobilizowało się na rzecz tego wspólnego wyzwania cywilizacyjnego  — mówił Kurtyka. Jesteśmy gotowi przeznaczyć na to bardzo znaczące środki. (…) NFOŚiGW przeznaczy kwotę ponad 100 mln zł dla tych gmin, które włączają się w program Czyste Powietrze po to, żeby ułatwić dotarcie do niego swoim mieszkańcom, żeby organizowały punkty doradczo-informacyjne, prowadziły działania promocyjno-edukacyjne, wreszcie mogły sfinansować inne pomysły, które przyczynią się do tego, że ten program będzie cieszył się jeszcze większym zainteresowaniem — dodał minister. Zgodnie z informacją prezesa NFOŚiGW Macieja Chorowskiego, największa część wsparcia, do 74,3 mln zł, ma trafić na „pakiety startowe” po 30 tys. zł na uruchomienie gminnych punktów programu. Grant będzie podzielony na trzy transze: 9 tys. zł na uruchomienie punktu, a potem po 7 tys. kwartalnie po potwierdzeniu realizacji i rozliczeniu działań informacyjno-promocyjnych. Gminy powinny zgłaszać się do końca lutego br., a podpisać umowy ws. punktów – do końca maja br. Kwotę do 16 mln zł przeznaczono na regionalne konkursy dla gmin, których mieszkańcy złożą najwięcej wniosków do programu w danym roku, a kwotę do 12 mln zł – na refundacje kosztów za wnioski: 150 zł za zrealizowany wniosek o podwyższony poziom dofinansowania i 100 zł za wniosek standardowy. mm/PAP
Minister Maląg uspokaja: "Programy społeczne rządu nie są zagrożone". "W 2021 roku w Polsce może wzrosnąć PKB"^Zespół wPolityce.pl^2021-02-08 15:32:23.795880+01:00^https://wpolityce.pl/gospodarka/538314-minister-malag-programy-spoleczne-niezagrozone^Programy społeczne rządu nie są zagrożone – zapewniła w poniedziałek w Poznaniu minister rodziny i polityki społecznej Marlena Maląg. Podkreśliła też, że sytuacja na rynku pracy jest pod kontrolą, a w 2021 r. w Polsce może wzrosnąć PKB. W czasie poniedziałkowej konferencji prasowej w II Oddziale ZUS w Poznaniu szefowa resortu rodziny i polityki społecznej podkreśliła, że na ratowanie miejsc pracy w związku z kryzysem wywołanym pandemią w kraju wydano ponad 182 mld zł, z czego do Wielkopolski trafiło ponad 20 mld zł. Powiedziała też, że „nie są zagrożone w żadnym stopniu programy społeczne”, że napędzają one konsumpcję, a więc są też „takim małym kołem zamachowym do powrotu do normalności”. Zaznaczyła, że budżet programów społecznych w 2021 r. wynosi około 80 mld zł. Przypomniała, że 1 lutego rozpoczął się kolejny nabór wniosków do programu „Rodzina 500 plus”, z którego do tej pory wypłacono ponad 134 mld zł, a obecnie korzysta z niego 6,6 mln dzieci. Rodzina jest fundamentem naszych działań i wszystkie działania wspierające gospodarkę mają służyć polskim rodzinom  — podkreśliła minister, wskazując na realizację takich programów, jak „Dobry start czy „Maluch plus”. Zwróciła też uwagę na programy dla seniorów.  W tym roku pakiet Emerytura Plus to 35 mld zł, waloryzacja (emerytur – PAP), po raz trzeci wypłacana 13. emerytura, a także jednorazowe świadczenie, które będzie wypłacane w IV kwartale – 14. emerytura  —wyliczyła Maląg. Minister zaznaczyła, że na początku pandemii w 2020 r. stopa bezrobocia w Polsce była na poziomie 5,8 proc. Przez sześć miesięcy stopa bezrobocia utrzymywała się na poziomie 6,1 proc. przy czym według szacunków w grudniu będzie to 6,5 proc. Można byłoby powiedzieć, tak przynajmniej wielokrotnie mówi opozycja, że ta sytuacja nie do końca jest pod kontrolą. Całkowicie jest pod kontrolą — podkreśliła. Zaznaczyła, że wzrost bezrobocia na przełomie roku jest zjawiskiem sezonowym i jest on obecnie niższy niż w 2015 r. Dodała, że aktualnie stopa bezrobocia w Wielkopolsce wynosi 3,8 proc., a pomoc rządowa przyczynia się do utrzymania przez region statusu jednego z liderów gospodarczych w kraju. Mechanizmy tarczy, które zostały wprowadzone, tarczy antykryzysowej i tarczy finansowej całkowicie zadziałały. One są potrzebne właśnie dla ratowania miejsc pracy  — powiedziała Maląg. Wymieniając świadczenie postojowe, zwolnienie ze składki ZUS, a także wsparcie z Tarczy Finansowej 2.0 oraz wsparcie w postaci mikropożyczek, podkreśliła, że obecnie 50 rodzajów działalności gospodarczej ujętej w punktach PKD jest objętych dodatkowym wsparciem branżowym. Minister mówiła także o wsparciu przedsiębiorców udzielanym przez Polski Fundusz Rozwoju. Dodała, że spadek PKB o 2,8 proc. w 2020 r. w porównaniu Z 2019 r. „pokazuje, że te działania są skuteczne”. Prognozy na rok 2021 pokazują, że może być wzrost PKB — stwierdziła Maląg. Zaapelowała też o wzięcie udziału w programie szczepień przeciw COVID-19. Wiceprezes ZUS Włodzimierz Owczarczyk przekazał, że od początku uruchomienia rządowego programu antykryzysowego Zakład przyjął 7 mln wniosków o pomoc. Do tego czasu wypłaciliśmy ponad 30 mld zł pomocy z tarczy antykryzysowej. W samej tylko Wielkopolsce, która jest jednym z najważniejszych regionów w kraju, ta pomoc wyniosła ponad 2,5 mld zł, z czego 2 mld zł to była pomoc wynikająca ze zwolnienia z opłacenia składek i ponad 550 mln zł świadczenia postojowego. Największa pomoc została wypłacona w Poznaniu – było to 360 mln zł  —wyliczył. mm/PAP
Dodatkowe środki dla gmin na promocję programu "Czyste Powietrze". Premier: Rozwój musi się przekładać na wysoką jakość życia^Zespół wPolityce.pl^2021-02-08 15:07:25.935453+01:00^https://wpolityce.pl/gospodarka/538309-premier-rozwoj-musi-sie-przekladac-na-jakosc-zycia^Rozwój gospodarczy musi się przekładać na wysoką jakość życia, czyli m.in. jakość środowiska naturalnego i czyste powietrze - to nie może być dobro rzadkie – ocenił w poniedziałek premier Mateusz Morawiecki. Poinformował o skierowaniu do gmin 100 mln zł na promocję programu Czyste Powietrze. CZYTAJ TAKŻE: — Czym będzie tzw. Nowy Ład? Szef rządu zdradza pierwsze szczegóły: To będzie program o ogromnym znaczeniu inwestycyjnym — Prezydent podpisał nowelę ustawy dot. termomodernizacji. Przepisy usprawnią programy „Stop smog” oraz „Czyste powietrze” — Ponad 5 mld zł na „Czyste Powietrze”! Minister klimatu: Wsparcie będzie trzykrotnie wyższe niż zapowiada Trzaskowski Szef rządu w poniedziałek brał udział on-line w konferencji w Świętochłowicach (Śląskie) nt. udziału gmin w promocji rządowego programu antysmogowego Czyste Powietrze. Podczas konferencji świętochłowiccy samorządowcy podpisali tysięczną w skali kraju umowę ws. prowadzenia punktu informacyjnego Czystego Powietrza. W wystąpieniu premier podkreślił, że troska o czyste środowisko i czyste powietrze to jeden z filarów nowej rzeczywistości, nowego ładu.  Rozwój gospodarczy musi się przekładać na wysoką jakość życia, wśród której kryteriów są jakość środowiska i czyste powietrze — powiedział podkreślając, że dobrej jakości powietrze nie może być dobrem rzadkim. Mateusz Morawiecki ocenił, że uruchomiony dwa lata temu program Czyste Powietrze to rewolucja w polityce środowiskowej; zaakcentował, że na dotacje do termomodernizacji domów i wymian źródeł ciepła na bardziej ekologiczne zaplanowano w nim docelowo ponad 100 mld zł. Już teraz 200 tys. gospodarstw domowych uczestniczy w programie Czyste Powietrze. To pół miliona osób, które będą mogły korzystać z bezpieczniejszego i bardziej przyjaznego dla środowiska ogrzewania — podkreślił premier dodając, że program nabiera rozpędu i jest udoskonalany. Uprościliśmy zasady otrzymywania dotacji; wiadomo, że biurokracja jest kwestią, która odstrasza mieszkańców. Chcemy zdecydowanie uprościć proces i wydłużyć jednocześnie czas realizacji przedsięwzięcia o dodatkowe pół roku, bo i w pandemii (…) i poza nią chcemy dać większą swobodę manewru mieszkańcom — zasygnalizował. Przeznaczamy 100 mln zł na promocję tego programu w samorządach. Chcemy, by jak najskuteczniej promować program Czyste Powietrze, który ma szansę jeszcze bardziej się rozkręcić i w krótkim terminie: roku, dwóch w wyraźny sposób poprawić nasze powietrze. Te środki umożliwią gminom m.in. prowadzenie punktów konsultacyjnych, tworzenie nowych miejsc, w których będzie można zasięgnąć informacji o programie — dodał szef rządu. Obecny w Świętochłowicach minister klimatu i środowiska Michał Kurtyka zaznaczył, że  to kolejne z działań mających zwiększyć popularność Czystego Powietrza, po m.in. uproszczeniu jego zasad w maju ub. roku i zwiększeniu wsparcia dla osób uboższych w październiku. Kurtyka przypomniał, że w październiku ub. roku zdecydowano też o otwarciu gminom możliwości ubiegania się o wsparcie NFOŚiGW w dystrybucji wniosków (za każdy wniosek osób uboższych doprowadzony do realizacji gmina może dostać 100 zł). Dzisiaj świętujemy tysięczną gminę, która przystąpiła do Czystego Powietrza; od 21 października odnotowujemy szybkie przyspieszenie, do programu dołączyło ponad 250 gmin. Ale nieustannie zapraszamy, aby pozostałe 1477 gmin w Polsce również wykazało się aktywnością i zmobilizowało się na rzecz tego wspólnego wyzwania cywilizacyjnego — mówił Kurtyka. Jesteśmy gotowi przeznaczyć na to bardzo znaczące środki, (…) NFOŚiGW przeznaczy kwotę ponad 100 mln zł dla tych gmin, które włączają się w program Czyste Powietrze po to, żeby ułatwić dotarcie do niego swoim mieszkańcom, żeby organizowały punkty doradczo-informacyjne, prowadziły działania promocyjno-edukacyjne, wreszcie mogły sfinansować inne pomysły, które przyczynią się do tego, że ten program będzie cieszył się jeszcze większym zainteresowaniem — dodał minister. Zgodnie z informacją prezesa NFOŚiGW Macieja Chorowskiego, największa część wsparcia, do ponad 74,3 mln zł, ma trafić na „pakiety startowe” po 30 tys. zł na uruchomienie gminnych punktów programu. Grant będzie podzielony na trzy transze: 9 tys. zł na uruchomienie punktu, a potem po 7 tys. kwartalnie po potwierdzeniu realizacji i rozliczeniu działań informacyjno-promocyjnych. Gminy powinny zgłaszać się do końca lutego br., a podpisać umowy ws. punktów – do końca maja br. Kwotę do 16 mln zł przeznaczono na regionalne konkursy dla gmin, których mieszkańcy złożą najwięcej wniosków do programu w danym roku, a kwotę do 12 mln zł – na refundacje kosztów za wnioski: 150 zł za zrealizowany wniosek o podwyższony poziom dofinansowania i 50 zł za wniosek standardowy. Czyste Powietrze to zainaugurowany we wrześniu 2018 r. rządowy program, którego celem jest zmniejszenie emisji zanieczyszczeń powietrza z istniejących już jednorodzinnych budynków mieszkalnych oraz uniknięcie emisji z domów nowobudowanych. Realizacja programu zaplanowana jest na lata 2018-2029, a podpisywanie umów - do końca 2027 r. Planowany budżet programu to 103,3 mld zł. Obsługą programu zajmują się Wojewódzkie Fundusze Ochrony Środowiska i Gospodarki Wodnej, a jego wdrażanie usprawniają powstające we współpracy z samorządami lokalnymi gminne punkty Czystego Powietrza. Mieszkańcy mogą otrzymać w nich pomoc merytoryczną, w tym w wypełnieniu wniosku, a także złożyć wniosek do WFOŚiGW. Punkty obsługują pracownicy gminni, przekazujący następnie poprawne wnioski do wojewódzkich Funduszy. Dotąd w woj. śląskim na 167 gmin porozumienia ws. punktów Czystego Powietrza podpisało 70 samorządów. W 2020 r. mieszkańcy woj. śląskiego złożyli do programu ogółem ponad 15,4 tys. wniosków; w ub. roku podpisano też ponad 15,5 tys. umów dot. wsparcia finansowego na wymianę starych źródeł ogrzewania. Najwięcej, 1228 wniosków do programu złożono w Rybniku, zawarto tam też 1179 umów dot. wsparcia. Lista gmin woj. śląskiego, których mieszkańcy korzystali w ub. roku ze wsparcia w ramach Czystego Powietrza, liczy ogółem 165 pozycji (na 167 gmin). Świętochłowice znalazły się tam na 163. miejscu z 13 wnioskami i 19 umowami. wkt/PAP
Wielkie inwestycje PKN Orlen. Obajtek ogłasza nową markę: Na rynku pojawi się "Orlen w Ruchu". Stawiamy automaty do paczek^Zespół wPolityce.pl^2021-02-08 14:21:55.258669+01:00^https://wpolityce.pl/gospodarka/538290-wielkie-inwestycje-pkn-orlen-obajtek-oglasza-nowa-marke^W 2021 r PKN Orlen i Ruch otworzą pierwszych 40 punktów sprzedaży detalicznej pod marką Orlen w Ruchu - oświadczył w poniedziałek prezes PKN Orlen Daniel Obajtek. Jak przypomniał, koncern planuje zainwestować w detal 11 mld zł do 2030 r. CZYTAJ TAKŻE: — Redakcja „Sieci” przyznała już po raz ósmy tytuł Człowieka Wolności. Kto został laureatem? „Dostaję zadania i je realizuję”. SPRAWDŹ! — Opozycja wraca do kłamliwych zarzutów wobec Daniela Obajtka. SPRAWDŹ, jak wyglądał atak na obecnego prezesa PKN Orlen — Daniel Obajtek specjalnie dla tygodnika „Sieci”: Jeśli będziemy zwlekać, szansa przepadnie. Musimy kontynuować wizję Lecha Kaczyńskiego Jak dodał Obajtek, docelowo w ciągu 5 lat punktów pod marką Orlen w Ruchu ma powstać 900. Detal dla Orlenu jest bardzo ważnym pionem uzyskiwania dochodów i z roku na rok uzyskuje coraz lepsze wyniki — stwierdził Obajtek na konferencji prasowej. Przypomniał, że EBITDA dla segmentu wyniosła 3 mld zł w 2019 r., a w 2020 r. już 3,3 mld zł.  PKN Orlen planuje w tym roku uruchomić 5,5 tys. punktów odbioru paczek. Spółka planuje też uruchomić 500 automatów do odbioru paczek - Powiedział podczas poniedziałkowej konferencji prasowej prezes PKN Orlen Daniel Obajtek. Bardzo mocno będziemy inwestować w usługi kurierskie. W tym roku powstanie 5,5 tys. punktów odbioru paczek, a w ciągu pięciu lat około 10 tys. punktów odbioru paczek — powiedział Obajtek. W tym roku zaczynamy stawiać automaty do paczek. W tym roku powstanie 500 automatów do odbioru paczek — dodał. Zapowiedział też, że w ciągu dwóch lat powstanie około 2 tys. automatów do paczek, a w ciągu kilkunastu lat ich liczba wzrośnie do około 10 tys. Jak dodał, Orlen zainwestuje w usługi kurierskie. Prezes PKN Orlen poinformował, że na polskim rynku pojawi się nowa marka - „Orlen w Ruchu”. Dziś ogłaszamy nową markę. Nową markę, która pojawi się na polskim rynku - „Orlen w Ruchu” — powiedział na konferencji prasowej Obajtek.  Rozwiniemy zarówno markę „Orlen w Ruchu” i utrzymamy wszelkie parametry, by sprzedaż pozapaliwowa zdecydowanie wzrosła - zapewnił w poniedziałek prezes PKN Orlen Daniel Obajtek. Jak dodał, Orlen będzie rozwijał kolportaż prasy. Orlen nie schodzi z kolportażu prasy. Orlen będzie rozwijał kolportaż prasy, ale to wymaga pewnego procesu optymalizacji, łączenia kolportażu, pewnej wspólnej logistyki, tak byśmy mogli to zoptymalizować — powiedział na konferencji prasowej Obajtek. Jak mówił, Orlen prowadzi wiele produktów pod własną marką; również te produkty będą zastosowane w tych punktach, które będą się nazywać „Orlen w Ruchu”. Rozwiniemy zarówno markę +Orlen w Ruchu+, jak i utrzymamy wszelkie parametry, by sprzedaż pozapaliwowa jeszcze zdecydowanie wzrosła — zapewnił prezes PKN Orlen.  Chcąc być stabilnym koncernem, musimy się rozwijać — dodał. Ruch posiada wiele punktów sprzedaży. Częściowo są to bardzo dobre lokalizacje. W związku z tym musimy wykorzystać potencjał i doświadczenie drugiej firmy, by jeszcze szybciej się rozwijać — mówił.  wkt/PAP
Rekordowe inwestycje mimo pandemii. Ponad 26 miliardów euro w 2020 roku na farmy wiatrowe na morzu^Zespół wPolityce.pl^2021-02-08 13:56:17.028507+01:00^https://wpolityce.pl/gospodarka/538288-rekordowe-inwestycje-w-nowe-farmy-wiatrowe-w-europie^26,3 mld euro wyniosły w 2020 r. europejskie inwestycje w nowe farmy wiatrowe na morzu - wynika z opublikowanego w poniedziałek raportu WindEurope - największej europejskiej organizacji sektora energetyki wiatrowej. Poziom inwestycji jest rekordowy mimo pandemii - zaznacza WindEurope. Zeszłoroczne inwestycje przełożą się na budowę ok. 7 GW nowych mocy wiatrowych na morzu. Decyzje inwestycyjne co do projektów szczególnie wielkich rozmiarów podjęto w Wielkiej Brytanii, Francji, Niderlandach i we Francji. W Europie jest obecnie 25 GW mocy w offshore, w 2020 r. przybyło niecałe 3 GW. Zgodnie ze strategią UE, w 2050 r. w Unii powinno pracować 300 GW. Ponad 26 mld euro inwestycji to wyraz wielkiego zaufania w morską energetykę wiatrową  — ocenił prezes WindEurope Giles Dickson.  Inwestorzy dostrzegają, że offshore jest tanie, pewne i odporne na zawirowania ekonomiczne a rządy chcą coraz więcej tych źródeł  — dodał. Dickson wskazał też, że dziś w morskiej energetyce wiatrowej w Europie pracuje ok. 77 tys. ludzi, a w 2030 r. w sektorze powinno być 200 tys. zatrudnionych. W 2020 r., mimo pandemii na wodach pięciu europejskich państw uruchomiono dziewięć nowych farm. Niderlandy zakończyły pracę nad całą strefą Borssele, przyłączając farmę o mocy niemal 1,5 GW. W Belgii przybyło 0,7 GW, w Wielkiej Brytanii niecałe 0,5 GW, a w Niemczech 0,2 GW. Portugalia przyłączyła pierwszą pływającą instalację offshore, sfinansowaną z programu NER300, na który trafiają pieniądze ze sprzedaży określonej puli uprawnień do emisji CO2. W Europie jest obecnie 116 farm w 12 państwach, z czego 40 proc. mocy stanowią farmy brytyjskie. Jak jednak zauważa WindEurope, na scenę wkraczają nowi gracze. Francja ma już ostateczną decyzję inwestycyjną dla budowy 1 GW, który ma być gotowy w 2023 r. Organizacja przypomina również, że Polska przyjęła „historyczną” ustawę o wsparciu morskiej energetyki wiatrowej. Offshore to już nie tylko Morze Północne, ale szybko staje się sprawą całej Europy. Coraz więcej państw ma podejmuje nowe zobowiązania. Polska, Hiszpania, Grecja, Irlandia, trzy Państwa Bałtyckie - wszystkie one mają swoje plany. A szybkie postępy w technologii pływających turbin pomogą w budowie farm wzdłuż wybrzeży Atlantyku, Morza Śródziemnego i Czarnego — wskazał prezes Wind Europe. Dickson przypomniał też o postępie technologicznym w dziedzinie turbin. Jak wskazał, średnia moc turbiny wznoszonej w 2020 r. na morzu osiągnęła 8 MW, a GE dostało znaczące zamówienia na model Haliade-X o mocy 13 MW. Z kolei Siemens Gamesa zapowiedziało budowę turbiny o mocy 14 MW. mm/PAP
TYLKO U NAS. Prof. Krysiak: Istotnym czynnikiem polskiego sukcesu w koronakryzysie jest to, że nie weszliśmy do strefy euro^Zespół wPolityce.pl^2021-02-07 21:06:57.129615+01:00^https://wpolityce.pl/gospodarka/538173-prof-krysiak-euro-powodowaloby-zdlawienie-gospodarki^„Z dużym prawdopodobieństwem mielibyśmy średnią spadku – w najlepszym wypadku – na poziomie -7,4 proc. PKB czyli średnią unijną, a moim zdaniem byśmy mieli wręcz wyższą. Czyli nasz spadek byłby nie -3,6 proc. PKB, a – w mojej opinii – byłby nawet ok. -9 proc. PKB, biorąc pod uwagę relację siły gospodarczej Polski do Niemiec” - wyjaśnia prof. Zbigniew Krysiak, ekonomista, wykładowca SGH, odnosząc się do scenariusza, jaki czekałby Polskę w dobie pandemii, gdyby była ona członkiem strefy euro. CZYTAJ RÓWNIEŻ: -Budka atakuje, a MF przedstawia fakty: Polska miała jedno z najłagodniejszych spowolnień. Znacznie poniżej średniej UE -Polska jednym z krajów UE z najniższym deficytem sektora instytucji rządowych i samorządowych. MF: Spowolnienie było łagodne Ministerstwo Finansów przypomniało, że Polska jest jednym z państw najlepiej radzących sobie z kryzysem i w 2020 r. Polska miała jedno z najłagodniejszych spowolnień (-3,6 proc. PKB), czyli znacznie poniżej średniej dla całej UE (-7,4 proc.), jak i średniej dla państw o podobnej do Polski wielkości gospodarki. Zapytany, na ile przyczyną tego, że Polska sobie tak dobrze poradziła podczas kryzysu wywołanego pandemią koronawirusa są stricte działania rządu, a na ile fakt, iż Polska nie weszła do strefy euro, prof. Zbigniew Krysiak odpowiada: Powiedziałbym, że takie rezultaty przyniósł przede wszystkim to działania Ministerstwa Finansów, rządu pana premiera Morawieckiego, ten model działania w trakcie pandemii, ale istotnym czynnikiem jest też to, że nie weszliśmy do strefy euro. Jak byśmy byli w euro to nie mielibyśmy na przykład takiej sytuacji, jaką mamy teraz, że eksport przewyższa import. Euro powodowałoby, że nasza gospodarka byłaby mówiąc kolokwialnie dławiona i to już niezależnie od tego, czy jest czas normalny czy pandemia. Możliwość takiego elastycznego kursu powoduje, że nasze przedsiębiorstwa i nasza gospodarka ma właśnie najlepsze efekty. Z dużym prawdopodobieństwem mielibyśmy średnią spadku – w najlepszym wypadku – na poziomie -7,4 proc. PKB czyli średnią unijną, a moim zdaniem byśmy mieli wręcz wyższą. Czyli nasz spadek byłby nie -3,6 proc. PKB, a – w mojej opinii – byłby nawet ok. -9 proc. PKB, biorąc pod uwagę relację siły gospodarczej Polski do Niemiec — wyjaśnia. Tym mechanizmem, który dusi wszystkie gospodarki poprzez euro, jest gospodarka niemiecka — podkreśla ekonomista. Dodaje, że mając euro, „mielibyśmy sztywny kurs”. Zwracając uwagę, iż ok. 30 proc. polskiej wymiany handlowej jest z Niemcami i duża część – z krajami UE, co oznacza, że „przy lepszej koniunkturze w Polsce nie korzystalibyśmy na wzroście przychodów z eksportu”. Kurs złotówki w stosunku do euro by się nie zmieniał i w sytuacji rosnącego eksportu i rosnącej siły polskiej gospodarki nie mielibyśmy większych przychodów z tego eksportu. Na tym polega ten mechanizm duszenia — doprecyzował prof. Krysiak. Warto przypomnieć, że wejścia do strefy euro domagali się politycy dzisiejszej opozycji, w tym przede wszystkim Platformy Obywatelskiej. aw
EBC przeciw anulowaniu zadłużenia covidowego państw strefy euro. Lagarde: Umorzenie długu jest nie do pomyślenia^Zespół wPolityce.pl^2021-02-07 15:39:29.709716+01:00^https://wpolityce.pl/gospodarka/538159-ebc-przeciw-anulowaniu-dlugu-covidowego-panstw-strefy-euro^„Anulowanie długu covidowego jest nie do pomyślenia” - oceniła w niedzielę prezes Europejskiego Banku Centralnego Christine Lagarde w wywiadzie dla francuskiego tygodnika, odpowiadając na apel 150 ekonomistów postulujących anulowanie zadłużenia państw strefy euro w EBC. CZYTAJ RÓWNIEŻ: -Polska nadal na ścieżce nadrabiania dystansu wobec UE! Szef PFR: Polski rynek pracy i sektor przedsiębiorstw są w dobrej kondycji -Polska jednym z krajów UE z najniższym deficytem sektora instytucji rządowych i samorządowych. MF: Spowolnienie było łagodne Lagarde ostro sprzeciwiła się apelowi ekonomistów i zapowiedziała powrót wzrostu gospodarczego w strefie euro. Umorzenie długu covidowego jest „nie do pomyślenia” i stanowiłoby „naruszenie traktatu europejskiego, który surowo zakazuje finansowania monetarnego państw” – oceniła prezes EBC na łamach tygodnika „Le Journal du dimanche” („JDD”), wskazując, że „zasada ta jest jednym z fundamentalnych filarów strefy euro”. Gdyby energia wydana na żądanie anulowania zadłużenia EBC została przeznaczona na debatę na temat wykorzystania tego długu, byłoby to znacznie bardziej przydatne! Na co zostaną przeznaczone wydatki publiczne? W jakie sektory w przyszłości inwestować? To jest dziś najważniejszy temat — zaznaczyła Lagarde. Według niej „wszystkie kraje strefy euro wyjdą z tego kryzysu z wysokim poziomem zadłużenia”. Jednak „nie ma wątpliwości, że uda im się je spłacić”.  Długiem zarządza się długoterminowo. Inwestycje w kluczowych dla przyszłości sektorach będą generować silniejszy wzrost — zastrzegła. Szefowa EBC uważa, że „2021 będzie rokiem ożywienia”. Jednak „nie jesteśmy odporni na wciąż nieznane zagrożenia” i „nie wrócimy do poziomów aktywności gospodarczej sprzed pandemii do połowy 2022 r.” - ostrzegła. W piątek na łamach francuskiego dziennika „Le Monde” ok. 150 ekonomistów z 13 krajów UE wystosowało apel o umorzenie długów państw strefy euro w EBC, który skupował obligacje tych krajów za obietnice inwestowania przez nie w ekologię i przeznaczenie środków na programy społeczne. Pod apelem w większości podpisali się ekonomiści francuscy i hiszpańscy. Wśród nich znaleźli się m.in. Thomas Piketty, Paul Magnette czy Andor Lazlo.  25 proc. europejskiego długu publicznego państw jest obecnie w posiadaniu ich banku centralnego. 25 proc. długu jesteśmy zatem sobie winni i jeśli spłacimy ten dług, będziemy musieli znaleźć pieniądze gdzie indziej, albo ponownie zaciągnąć pożyczkę, aby spłacić dług, zamiast pożyczać na inwestycje — pisali eksperci w gazecie. aw/PAP
Polska jednym z krajów UE z najniższym deficytem sektora instytucji rządowych i samorządowych. MF: Spowolnienie było łagodne^Zespół wPolityce.pl^2021-02-06 16:41:26.327308+01:00^https://wpolityce.pl/gospodarka/538078-mf-polska-jednym-z-krajow-ue-z-najnizszym-deficytem^Według prognoz Komisji Europejskiej w 2021 r. Polska będzie w pierwszej dziesiątce krajów UE z najniższym deficytem sektora instytucji rządowych i samorządowych - podało w sobotę Ministerstwo Finansów. CZYTAJ TAKŻE: — Świetne wiadomości z Eurostatu. Czechy i Polska z najniższym bezrobociem w Unii Europejskiej w grudniu 2020 r. — Polska nadal na ścieżce nadrabiania dystansu wobec UE! Szef PFR: Polski rynek pracy i sektor przedsiębiorstw są w dobrej kondycji — Państwo chce pomagać w ekspansji zagranicznej polskich firm. Premier: Z dumą obserwujemy, jak konkurują z największymi w Europie Wg prognoz KE w 2021 roku Polska będzie w pierwszej dziesiątce krajów UE z najniższym deficytem sektora instytucji rządowych i samorządowych — głosi wpis, który Ministerstwo Finansów opublikowało na Twitterze.
Budka atakuje, a MF przedstawia fakty: Polska miała jedno z najłagodniejszych spowolnień. Znacznie poniżej średniej UE^Zespół wPolityce.pl^2021-02-06 12:06:12.489967+01:00^https://wpolityce.pl/gospodarka/538039-budka-atakuje-a-ministerstwo-finansow-przedstawia-fakty^Ministerstwo Finansów - niejako w odpowiedzi na wynurzenia Borysa Budki - przypomniało, że Polska ma jedno z najłagodniejszych spowolnień gospodarczych w dobie pandemii koronawirusa. CZYTAJ RÓWNIEŻ: To było do przewidzenia! Budka miał mówić o programie, a atakuje rząd: „Oblał egzamin w walce z pandemią”. PO chce „nowego TK” Podczas dzisiejszej konwencji, Borys Budka przekonywał, że Polska zajmuje jedno z najgorszych miejsc pod względem deficytu budżetowego. Stwierdził, że rząd oblał egzamin m.in. ws. walki ze skutkami kryzysu wynikającego z pandemii koronawirusa. CZYTAJ RÓWNIEŻ: To jest „pluralizm” według PO. Trzaskowski: Zlikwidujemy TVP Info. Już dosyć tej fabryki kłamstwa i manipulacji. Zbieramy podpisy Tymczasem Ministerstwo Finansów przypomniało, że Polska jest jednym z państw najlepiej radzących sobie z kryzysem. Wg prognoz #KE w 2020 r. Polska miała jedno z najłagodniejszych spowolnień (-3,6% #PKB). To znacznie poniżej średniej dla całej #UE (-7,4%), jak i średniej dla państw o podobnej do Polski wielkości gospodarki.
Zysk Orlenu za 5 lat blisko 10-krotnie wyższy niż w okresie 8 lat rządów PO-PSL^Zbigniew Kuźmiuk^2021-02-06 09:16:47.258168+01:00^https://wpolityce.pl/gospodarka/538018-zysk-orlenu-za-5-lat-blisko-10-krotnie-wyzszy-niz-za-po-psl^Jak poinformował w ostatnich dniach prezes Zarządu PKN Orlen S.A Daniel Obajtek w 2020 roku jego koncern, mimo kryzysu w gospodarce, wypracował blisko 3,4 mld zł zysku netto, a sumarycznie w latach 2016-2020 zysk ten osiągnął kwotę 26,2 mld zł , a więc był blisko 10-krotnie wyższy niż w okresie 8 lat rządów PO-PSL (2008-2015), kiedy wyniósł tylko 2,9 mld zł. A więc w roku, w którym polską gospodarkę dotknęła recesja (spadek PKB w kolejnych dwóch kwartałach), a w całym roku 2020 spadek ten wyniósł 2,8 proc., Orlen osiągnął zysk netto wyższy niż przez 8 lat rządów PO-PSL. Jednocześnie, jak podkreślił prezes Obajtek, wynik finansowy EBITDA LIFO (zysk operacyjny + amortyzacja + odsetki + wycena zapasów) w tym trudnym czasie 2020 roku sięgnął kwoty 12,1 mld zł, co pokazuje skalę możliwości finansowych koncernu.  Ponadto prezes Obajtek zwrócił uwagę na korzyści jakie osiągnął Skarb Państwa w związku z działalnością Orlen S.A, suma podatków jakie koncern odprowadził do budżetu tylko w 2020 roku, sięgnęła kwoty 33 mld zł. Oznacza to, że podatki, które odprowadził Orlen S.A do budżetu państwa stanowią blisko 10 proc. wszystkich wpływów podatkowych budżetu w 2020 roku (dochody podatkowe zostały zaplanowane w znowelizowanym budżecie na poziomie ok. 380 mld zł). Tak ogromny przyrost zysków Orlenu w ciągu ostatnich 5 lat to zasługa nie tylko wysokiego wzrostu gospodarczego w tym okresie (oprócz 2020 roku) i dobrego zarządzania firmą, ale także głębokich zmian w prawie, których rząd Zjednoczonej Prawicy dokonał w 2016 i 2017 roku. Przypomnijmy, że z dniem 1 sierpnia 2016 roku wejście w życie tzw. pakietu paliwowego, czyli zmian w ustawach podatkowych o VAT i akcyzie, a także zmian w ustawie prawo energetyczne, już uderzyło w interesy mafii paliwowej. Z kolei zmiany w prawie energetycznym, które weszły w życie we wrześniu 2016 roku, dotyczyły głównie dwóch kwestii: definicji paliw płynnych i koncesjonowania na wwóz paliwa z zagranicy. Ustawa wprowadziła zasadę, że jednolitą definicję paliw płynnych ustali minister energii, co uniemożliwi handlowanie komponentami, (które nie podlegają opodatkowaniu), które tak naprawdę są często już paliwami ciekłymi. Ponadto na wwóz paliwa z zagranicy i jego przeładunek konieczna jest koncesja wydawana przez Urząd Regulacji Energetyki, co z kolei uniemożliwia tzw. blendowanie, czyli mieszanie różnych komponentów i sprzedawanie ich, jako pełnowartościowego paliwa. Z kolei od połowy kwietnia 2017 roku wszedł w życie tzw. pakiet przewozowy, nakładający na przewoźników obowiązek cyfrowej rejestracji przewozu paliw płynnych, ale także alkoholu skażonego i suszu tytoniowego. Według ustawy monitorowanie przewozu tych towarów ma umożliwić rejestr zgłoszeń prowadzonych w systemie teleinformatycznym przez szefa Krajowej Administracji Skarbowej (jednocześnie wiceministra finansów). Kontrolę przewozów tych towarów prowadzą funkcjonariusze Służby Celno-Skarbowej, a także funkcjonariusze policji, Straży Granicznej i inspektorzy Inspekcji Transportu Drogowego. Jeżeli podmiot wysyłający wspomniane towary niedokonana rejestracji albo też towar nie będzie odpowiadał danym podanym w zgłoszeniu, będzie można nałożyć na niego karę pieniężną w wysokości 46 proc. jego wartości netto, jednak nie mniejszej niż 20 tys. zł. Zaproponowane rozwiązanie ma przede wszystkim ograniczyć lukę w podatku VAT związaną z przewożeniem towarów akcyzowych bez dokumentacji, w mniejszym stopniu obrót tymi dokumentami bez towarów. Te głębokie zmiany w prawie, a także nasilenie kontroli przewozów paliw przez KAS z użyciem wyspecjalizowanych laboratoriów, powoduje wyraźny wzrost sprzedaży paliw przez polskie koncerny paliwowe, a także znaczący przyrost wpływów podatkowych, do tego stopnia, że te pochodzące tylko z Orlenu wynoszą blisko 10 proc. wszystkich dochodów podatkowych państwa.
Szef NBP wyjaśnia cel interwencji: "Robiliśmy wszystko, żeby rozluźnić warunki monetarne". Co z nowym banknotem i cyfrową walutą?^Zespół wPolityce.pl^2021-02-05 16:46:05.768885+01:00^https://wpolityce.pl/gospodarka/537963-szef-nbp-wyjasnia-cel-interwencji-co-z-nowym-banknotem^Prace nad nowym nominałem 1000 zł jeszcze się nie rozpoczęły i nie zamierzają się rozpocząć w żadnym najbliższym terminie - powiedział w piątek prezes NBP Adam Glapiński. CZYTAJ TAKŻE: — RPP pozostawiła wszystkie stopy procentowe bez zmian. Komunikat: NBP może nadal interweniować na rynku walutowym — Prezes NBP zapowiada banknot… o nominale 1000 zł. „Mamy ogromny rezerwuar zapasu gotówkowego” — Prezes NBP: Dopuszczam dalsze obniżenie stóp procentowych, także stopy ujemne. W Europie nie są żadnym ewenementem Prezes NBP został zapytany o to, kiedy ruszą prace nad nowym polskim banknotem 1000 zł. Prace nad nowym nominałem 1000 zł jeszcze się nie rozpoczęły i nie zamierzają się rozpocząć w żadnym najbliższym terminie —- powiedział w piątek Glapiński udzielając odpowiedzi na pytania dziennikarzy dot. oceny bieżącej sytuacji ekonomicznej Jak dodał, „prowadzimy zawsze, nieustannie prace badawczo-rozwojowe, analizujemy światowe trendy”.  W szczególności podnosimy poziom zabezpieczeń banknotów. Polskie banknoty są bardzo dobrze zabezpieczone —- zapewnił. Glapiński przypomniał, że w trakcie poprzedniej konferencji, 15 stycznia, wyraził „tylko przekonanie, że w okresie następnej kadencji prezesa NBP w latach 2022-2028 będzie właściwy moment nad podjęcie prac nad banknotem 1000 zł”. Taka jest potrzeba społeczna, tego ludzie oczekują, konsumenci, którzy chcą w domu przechowywać jakąś formę gotówki, pieniędzy do dyspozycji. Mam nadzieję, że będę pełnił tę funkcję w następnej kadencji i wtedy takie prace na pewno zostaną zrealizowane — powiedział Glapiński. NBP analizuje możliwość wprowadzenia pieniądza cyfrowego, choć na razie w tej kwestii przeważają negatywne wnioski - powiedział w piątek prezes NBP Adam Glapiński. Szef NBP były pytany na piątkowej konferencji, czy rozważażane są prace nad stworzeniem waluty cyfrowej banku centralnego. Glapiński podkreślił, że na razie jest więcej „pisania o tym”, niż rzeczywistych działań, choć wiele banków centralnych analizuje możliwość wprowadzenia takiego pieniądza. My również analizujemy zagadnienia związane z pieniądzem cyfrowym banku centralnego — przekazał. Prezes poinformował, że NBP przygląda się innym bankom i temu, co robią w tej sprawie. Nie da się przesądzić, czy i kiedy banki centralne zdecydują się na wprowadzenie takiej formy pieniądza. Gdyby to się okazało korzystne, to oczywiście byśmy to wprowadzali, na razie przeważają raczej negatywne wnioski — powiedział Glapiński.  W praktyce gospodarczej nieznane są przypadki, by do ustalania ceny pieniądza krajowego stosować stopy procentowe walut innego kraju - tak prezes NBP Adam Glapiński odniósł się do pomysłu, by do kredytów złotowych zastosować zagraniczne oprocentowanie. Komentując w piątek jeden z pomysłów na rozwiązanie problemu kredytów hipotecznych we frankach szwajcarskich, polegający na przewalutowaniu na złote przy zastosowaniu zagranicznego oprocentowania. Glapiński stwierdził, że na wysokość stóp procentowych dla danej waluty wpływa emitujący ją bank centralny. NBP ustalający wysokość podstawowej stopy procentowej bierze pod uwagę krajową sytuację makroekonomiczną, przede wszystkim stopę inflacji. Przyjęcie dla kredytów w złotych oprocentowania zależnego od sytuacji w zupełnie innym kraju postawiłoby te zasady na głowie — oświadczył prezes banku centralnego. Pytany o propozycje banków, dotyczące rozwiązania problemów walutowych kredytów hipotecznych Glapiński podkreślił, że nie ma żadnej konkretnej propozycji banków, do której NBP mógłby się odnieść. Deklarujemy gotowość zapoznania się ze szczegółami planowanej operacji, zobaczymy, co wypracują banki i wtedy wypracujemy decyzję. Na razie nie ma się do czego odnieść — oświadczył. Środowisko bankowe nie jest jednomyślne, co do zasadności tej operacji. Wiele banków ciągle zastanawia się, więc my nie możemy niczego pochopnie deklarować - mówił o ewentualnym przewalutowaniu kredytów. Jak zastrzegł Glapiński, „niewłaściwe byłoby, gdyby kredytobiorcy walutowi nagle znaleźli się w sytuacji uprzywilejowanej wobec kredytobiorców złotowych. To byłoby fatalne”.  Celem rozpoczętych w grudniu interwencji, było ograniczenie presji na aprecjację złotego i wzmocnienie oddziaływania poluzowania polityki pieniężnej NBP na gospodarkę, której dokonaliśmy - powiedział w piątek prezes NBP Adam Glapiński. Celem rozpoczętych w grudniu interwencji, było ograniczenie presji na aprecjację złotego i wzmocnienie oddziaływania poluzowania polityki pieniężnej NBP na gospodarkę, której dokonaliśmy. Operacyjnie celem tych działań nie było utrzymanie i nie jest, i nie będzie (…) utrzymanie kursu na jakimś z góry określonym poziomie, na jakimś określonym kursie - nigdy tak nie było i nigdy tak nie będzie — powiedział w piątek Glapiński udzielając odpowiedzi na pytania dziennikarzy dot. oceny bieżącej sytuacji ekonomicznej. Prezes NBP wskazał, że umocnienie złotego oddziaływałoby de facto w kierunku zacieśnienia warunków monetarnych.  A my robiliśmy wszystko, żeby rozluźnić warunki monetarne. To by spowalniało odbicie naszej gospodarki po kryzysie pandemicznym. Rozpoczęte interwencje ograniczają to ryzyko, zapobiegają aprecjacji i będą wspierały w ten sposób oczekiwane ożywienie — powiedział. Jak dodał szef NBP, jeśli chodzi o dalsze działania, „nadal sygnalizujemy, że terminy, skala możliwych interwencji są uzależnione od warunków rynkowych i są cały czas możliwe - o tym, czy są stosowane, czy nie - każdorazowo będzie decydował zarząd NBP”.  wkt/PAP
Branża hotelarska zadowolona po decyzjach rządu i wideokonferencji z premierem: "Odbieramy to jako dużą oznakę zaufania"^Zespół wPolityce.pl^2021-02-05 15:47:07.179461+01:00^https://wpolityce.pl/gospodarka/537949-branza-hotelarska-zadowolona-po-rozmowie-z-premierem^„50-procentowe obłożenie daje nam mały margines w zależności od naszej zaradności. Będziemy w stanie zabezpieczyć miejsca pracy i zrobić krok do przodu. Odbieramy to jako dużą oznakę zaufania dla branży” - powiedział w rozmowie z Polsat News Marian Cristescu, prezes Polskiego Holdingu Hotelowego po wideokonferencji z premierem Mateuszem Morawieckim, wicepremierem i ministrem Rozwoju, Pracy i Technologii Jarosławem Gowinem, ministrem zdrowia Adamem Niedzielskim i rzecznikiem rządu Piotrem Müllerem. CZYTAJ RÓWNIEŻ: — Rząd luzuje obostrzenia! Od 12 lutego otwarte m.in. hotele, kina, teatry i stoki. Premier Morawiecki: „Musimy postępować bardzo ostrożnie” — Od 12 lutego dostępne będą hotele, kina, baseny, stoki, boiska zewnętrzne. Po dwóch tygodniach dalsze decyzje rządu ws. obostrzeń — TYLKO U NAS. Duże poparcie Polaków dla luzowania obostrzeń pandemicznych. „Za” są zwłaszcza wyborcy opozycji. Zwolennicy PiS popierają status quo Po konferencji prasowej, na której premier Mateusz Morawiecki ogłosił warunkowe poluzowanie obostrzeń, szef rządu rozmawiał z przedstawicielami branży hotelarskiej.
Polska nadal na ścieżce nadrabiania dystansu wobec UE! Szef PFR: Polski rynek pracy i sektor przedsiębiorstw są w dobrej kondycji^Zespół wPolityce.pl^2021-02-05 15:34:07.590134+01:00^https://wpolityce.pl/gospodarka/537946-polska-nadal-na-sciezce-nadrabiania-dystansu-wobec-ue^57 proc. firm na początku 2021 r. deklaruje płynność finansową zapewniającą funkcjonowanie powyżej trzech miesięcy; a 13 proc. firm - przez miesiąc - wynika z danych PFR. Wystarczającej płynności na działanie nawet przez miesiąc nie ma 6 proc. firm. CZYTAJ TAKŻE: — PFR: W piątek rusza nabór wniosków o subwencje dla dodatkowych branż. Przedsiębiorcy otrzymają 13 mld zł wsparcia — Rząd przedłuża program bezzwrotnych dotacji dla firm! Premier Morawiecki: Robimy wszystko, by jak najszybciej uruchomić gospodarkę — Szef PFR: „Polska wśród 5 krajów UE, które najłagodniej przeszły kryzys”. Lewiatan: „Spadek PKB mógł być znacznie gorszy” Z przedstawionej w piątek na konferencji prezentacji przygotowanej przez PFR i Polski Instytut Ekonomiczny wynika, że 57 proc. firm na początku 2021 r. deklaruje płynność finansową zapewniającą funkcjonowanie powyżej trzech miesięcy, a 13 proc. - przez miesiąc. Natomiast 6 proc. firm nie posiada na początku roku wystarczającej płynności finansowej na funkcjonowanie nawet przez miesiąc. Płynność finansową zapewniającą funkcjonowanie powyżej trzech miesięcy deklarują najczęściej średnie firmy (74 proc.) i duże (65 proc.). Niedostateczną płynność, niewystarczającą na funkcjonowanie nawet na okres jednego miesiąca deklarują najczęściej mikrofirmy (9 proc.). Płynność finansową zapewniającą funkcjonowanie powyżej trzech miesięcy najczęściej wskazują firmy z branży handlowej (74 proc.) oraz z branży produkcyjnej (61 proc.) — przekazano w prezentacji. Powołano się przy tym na informacje PIE i BGK, „Comiesięczny monitoring nastrojów polskich przedsiębiorstw w 2021 r.”, zrealizowany 4-5 stycznia 2021 r. Z prezentacji PFR wynika, że rok 2020 zakończy się rekordową nadwyżką w polskim handlu towarami.  W okresie styczeń-listopad 2020 jej wartość przekroczyła 51 mld zł. To efekt kombinacji spadku importu i relatywnie dobrej kondycji eksportu — napisano. PFR przekazał, że w 2020 r. Polska, z udziałem 46 proc., stała się unijnym liderem w eksporcie autobusów elektrycznych, wyprzedzając Belgię.  W latach 2017-2020 (dane za 11 miesięcy) polski eksport tych pojazdów wzrósł z 40 mln zł do 950 mln zł. Najwięcej autobusów sprzedajemy w Niemczech i Włoszech — czytamy. Grupa PFR posiada potencjał do sfinansowania projektów o łącznej wartości ponad 120 mld zł, zabezpieczymy obroty w wysokości 15 mld zł oraz zmobilizujemy ponad 300 mld zł na zmniejszanie skutków gospodarczych pandemii w Polsce — napisano w prezentacji. Polski Fundusz Rozwoju to grupa instytucji finansowych i doradczych dla przedsiębiorców, samorządów i osób prywatnych inwestująca w rozwój społeczny i gospodarczy kraju. Pomimo kryzysu wywołanego pandemią Polska nadal znajduje się na ścieżce nadrabiania dystansu wobec UE. Wyniki gospodarcze pokazują, że polski rynek pracy i sektor przedsiębiorstw są w dobrej kondycji - poinformował w piątek szef Polskiego Funduszu Rozwoju Paweł Borys. Pomimo kryzysu Polska nadal znajduje się na ścieżce nadrabiania dystansu wobec Unii Europejskiej. Wyniki pokazują, że polski rynek pracy i sektor przedsiębiorstw są w dobrej kondycji, głównie dzięki dużemu udziałowi bezzwrotnej pomocy, co daje dobre fundamenty do przywrócenia gospodarki na ścieżkę wzrostu — powiedział Borys podczas konferencji podsumowującej wyniki gospodarcze Polski na tle krajów UE. Jesteśmy dość optymistyczni, jeśli chodzi o perspektywy wzrostu na kolejne trzy lata. Wydaje się, że gospodarka będzie się teraz naprawdę rozpędzała osiągając tempo wzrostu powyżej 5 proc. przy odbiciu inwestycji na przełomie tego i przyszłego roku — dodał szef PFR.  Jesteśmy również gotowi jako Grupa PFR do dalszych działań antykryzysowych, ale chcemy zaakcentować, że te działania się zmienią, będą ukierunkowane bardziej na pobudzenie inwestycji i działania prorozwojowe — zapowiedział. Borys poinformował, że pandemia koronawirusa nie przerwała trendu nadrabiania przez Polskę dystansu, co widać m.in. w małym na tle innych państw unijnych spadku PKB w 2020 r., który wyniósł 2,8 proc.  Na koniec 2020 r. według naszych szacunków dystans mierzony w dolarach zmniejszył się do poniżej 10 tys. dolarów względem średniej UE, a kilka lat temu wynosił on 13 tys. dolarów — zwrócił uwagę. Jak podkreślił, Polska w ostatnich dwóch latach przekroczyła również poziom 50 proc. poziomu dochodów i produktywności względem lidera technologicznego, którym są Stany Zjednoczone. Dyrektor Polskiego Instytutu Ekonomicznego Piotr Arak prezentując sytuację gospodarczą kraju za ubiegły rok zauważył, że to, na co warto zwrócić uwagę przy porównaniu Polski do innych gospodarek, „to fakt, że udaje nam się utrzymać niską stopę bezrobocia” na poziomie 6,2 proc. Arak wskazał, że „najnowsze dane mówią o sezonowych wzrostach bezrobocia w Polsce, lecz poza nimi - w odróżnieniu do tego, co działo się pod koniec lat 90-tych i w początku lat dwutysięcznych, stopa bezrobocia utrzymuje się nisko, również dzięki temu co robi państwo”. Według Araka „nawet, jeśli nastąpi urealnienie tego wskaźnika w 2021 roku, to i tak nie wyjdziemy powyżej 7 proc.”. Podkreślił on, że istotnym wskaźnikiem dla Polski jest wskaźnik zatrudnienia, który w poprzednich latach był niższy, niż obecnie. Jesteśmy w stanie zwiększać stopę zatrudnienia w Polsce. W 2020 r. w trzecim kwartale nadal mieliśmy rekordowy wzrost wskaźnika zatrudnienia, co powoduje, że wyprzedziliśmy średnią unijną — poinformował Arak. Z danych zaprezentowanych podczas konferencji PFR wynika, że w ubiegłym roku nastąpiła istotna zmiana w finansach rodzinnych Polaków.  Od kilku lat udało się zejść ze skalą ubóstwa relatywnego poniżej 15 proc. Obecnie wynik ten w Polsce to 13 proc. Ubóstwo skrajne dotyczy 4,2 proc. społeczeństwa. To o przeszło milion osób mniej i kilkaset tysięcy dzieci, które w tym ubóstwie nie są — powiedział Arak. Jego zdaniem to „zmiana ostatnich kilku lat i jedna z największych w ramach Unii Europejskiej”, a także zdecydowany wyróżnik w regionie Europy Środkowej. Eksperci poinformowali, że w ciągu pierwszych 11 miesięcy ubiegłego roku Polska wyeksportowała ponad 135 mld zł wartości więcej, niż zaimportowała. Dotyczy to zarówno usług, jak i obrotu towarowego. Lokalną specjalizacją pozostaje eksport części, np. samochodowych lub autobusów. Jak podkreślił Arak, „to nie jest reeksport, ale eksport produkcji polskiej, lub też produkcji producentów umiejscowionych w Polsce. O ile ten rynek jest bardzo mały, to sektor ten będzie w kolejnej dekadzie znacząco rósł ze względu na zmiany w taborach. To jeden z najbardziej obiecujących sektorów dla rodzimej produkcji” - ocenił. Paweł Borys odniósł się z kolei do kwestii porównania pakietów fiskalnych dla sektora przedsiębiorstw w różnych unijnych krajach, które były dysponowane ze względu na pandemię koronawirusa. Ponad połowa Tarczy PFR to środki bezzwrotne. To spowodowało, że jeśli popatrzymy na dane dotyczące sytuacji finansowej w sektorach przedsiębiorstw i gospodarstw domowych, to pomimo pandemii ich sytuacja się poprawiła — ocenił. Jeśli popatrzymy na relację aktywów, depozytów i zadłużenia, to relacja ta się poprawiła. Jeśli popatrzymy na wartość aktywów i kredytów Polaków, to ta relacja również się poprawiła. Kosztem tego, że państwo przejęło ten dług na siebie przez te wszystkie pakiety wsparcia i pojawieniem się kosztu rzędu 8 proc. OOKB jeśli chodzi o wzrost zadłużenia sektora finansów publicznych względem PKB. Ważne jest jednak, że sektor przedsiębiorstw i rynek pracy wychodzi z tego kryzysu w dobrej kondycji — powiedział Borys. Jego zdaniem spodziewana dobra koniunktura spowoduje, że konsolidacja finansów publicznych będzie szybsza, „będziemy mogli szybciej zejść z tego zadłużenia i pewnie od przyszłego roku obniżyć poziom długu finansów publicznych w relacji do PKB” - ocenił prezes PFR.  wkt/PAP
W 2 tygodnie z Tarczy Finansowej 2.0 wsparto 34 tys. firm kwotą 4,2 mld zł^Zbigniew Kuźmiuk^2021-02-05 13:09:42.450137+01:00^https://wpolityce.pl/gospodarka/537923-w-2-tygodnie-z-tarczy-finansowej-20-wsparto-34-tys-firm^Jak poinformował w wywiadzie telewizyjnym prezes Polskiego Funduszu Rozwoju (PFR) Paweł Borys od momentu uruchomienia Tarczy Finansowej 2.0 przez dwa tygodnie wypłacono 4,2 mld zł subwencji dla 34 tys. firm. Firmy te zatrudniają około 200 tys. pracowników, więc tyle miejsc pracy udało się uratować, ponieważ ubiegające się o pomoc finansową przedsiębiorstwa zadeklarowały ich utrzymanie przez cały 2021 rok. W ostatnich dniach rząd podjął decyzję o rozszerzeniu listy branż o 9 kolejnych miedzy innymi: sprzedaż hurtowa odzieży i obuwia, sprzedaż detaliczna obuwia i wyrobów skórzanych w wyspecjalizowanych sklepach, nauka języków obcych, działalność klubów sportowych oraz pranie i czyszczenie wyrobów włókienniczych i futrzarskich. Przypomnijmy, że do złożenia wniosków o pomoc finansową są uprawnione mikro, małe i średnie firmy teraz już z ponad 50 branż (między innymi handel, hotelarstwo, działalność gastronomiczna, działalność turystyczna, wystawowa, kulturalna, sportowa), które odnotowały spadek obrotów przynajmniej o 30 proc. w okresie kwiecień-grudzień lub tylko w IV kwartale 2020 roku w porównaniu z analogicznym okresem roku 2019. Podobnie jak w przypadku Tarczy Finansowej 1.0 w ramach której po pierwszej fali pandemii Covid-19 przekazano firmom w Polsce ponad 75 mld zł, wnioski o pomoc finansową są składane za pośrednictwem systemów bankowości elektronicznej. Przedsiębiorcy, których dotknęły ograniczenia administracyjne i których obroty spadły o przynajmniej 30 proc., mają czas na składanie wniosków do PFR tylko i wyłącznie drogą elektroniczną, do końca lutego. Przypomnijmy także, że dla mikrofirm, a więc przedsiębiorstw zatrudniających od 1 do 9 pracowników i mających obroty lub sumę bilansową poniżej 2 mln euro i wykazujących jak już wspomniałem spadek obrotów o przynajmniej 30 proc. w okresie kwiecień-grudzień lub za okres październik-grudzień 2020 w stosunku do analogicznych okresów roku 2019, przewiduje się maksymalną kwotę subwencji do 324 tys. zł. Przy czym gdy przychody spadły od 30 do 60 proc. przewiduje się wsparcie 18 tys. zł na zatrudnionego, w przypadku kiedy ten spadek przychodów był wyższy niż 60 proc. wtedy kwota dotacji na zatrudnionego rośnie do 36 tys. Jeżeli zatrudnienie w firmie zostanie utrzymane do końca 2021 roku, to wtedy istnieje możliwość umorzenia przyznanej subwencji w 100 proc.  Z kolei w przypadku firm małych i średnich, a więc zatrudniających od 10 do 249 pracowników i mających obroty do 50 mln euro lub sumę bilansową poniżej 43 mln euro i wykazujących spadek obrotów o minimum 30 proc. w okresie od kwietnia do grudnia albo od października do grudnia 2020 roku w stosunku do analogicznych okresów 2019 roku, przewiduje się maksymalną kwotę subwencji do 3,5 mln zł. W przypadku tych firm przyznana subwencja jest wypłacana w kwocie 70 proc. straty brutto (przed podatkiem) przedsiębiorstwa za miesiące od listopada 2020 roku do marca 2021 roku, przy czym kwota przyznanej subwencji nie może przekroczyć kwoty 72 tys. zł na pracownika. Także w przypadku tych przedsiębiorstw przyznana subwencja może zostać umorzona w 100 proc. pod warunkiem jednak, że firma utrzyma poziom dotychczasowego zatrudnienia przez cały rok 2021. Widać więc, że pomoc finansowa w ramach Tarczy 2.0 udzielana jest przez PFR bardzo sprawnie, skoro w ciągu zaledwie 2 tygodni od momentu uruchomienia przyjmowania wniosków pieniądze trafiły do blisko aż 34 tys. firm. Jak podkreślił w wywiadzie prezes Borys jeżeli dokumenty przedstawione we wniosku przez przedsiębiorcę są kompletne i nie stwarzają wątpliwości co do ich rzetelności, środki finansowe trafiają na jego rachunek w ciągu 48 godzin od jego złożenia. Prezes PFR podkreślił także umowa z przedsiębiorcami jest jasna, rząd pomaga finansowo firmom, co więcej pomoc ta może mieć charakter bezzwrotny ale muszą oni przestrzegać restrykcji wynikających z obecnie obowiązującego prawa związane z pandemią koronawirusa.
Gigantyczna pomoc państwa dla firm! Do przedsiębiorców trafiły już 182 mld zł. Z Tarczy 2.0 trafiło do nich już prawie 5 mld zł^Zespół wPolityce.pl^2021-02-05 13:09:23.644936+01:00^https://wpolityce.pl/gospodarka/537920-gigantyczna-pomoc-panstwa-dla-firm-to-ponad-200-mld-zl^Pomoc państwa dla przedsiębiorstw to już ponad 182 mld zł, w ciągu trzech tygodni z tzw. Tarczy 2.0 trafiło do nich już 4,9 mld zł - poinformował w piątek wicepremier Jarosław Gowin. Jego zdaniem pomoc państwa dla firm przekroczy 200 mld zł. CZYTAJ TAKŻE: — Od 12 lutego dostępne będą hotele, kina, baseny, stoki, boiska zewnętrzne. Po dwóch tygodniach dalsze decyzje rządu ws. obostrzeń — Państwo chce pomagać w ekspansji zagranicznej polskich firm. Premier: Z dumą obserwujemy, jak konkurują z największymi w Europie — Świetne wiadomości z Eurostatu. Czechy i Polska z najniższym bezrobociem w Unii Europejskiej w grudniu 2020 r. Jak oświadczył Gowin na konferencji prasowej, te przeszło 200 mld zł to ok. 10 proc. polskiego PKB. Społeczeństwo zdobywa się na ogromny wysiłek solidarności z przedsiębiorcami - dodał. W ciągu trzech tygodni z Tarczy 2.0 pomoc trafiła do łącznie 31 tys. 200 firm - zaznaczył. Minister Rozwoju, Pracy i Technologii zapewnił, że wszelkie formy pomocy dla branż dotkniętych obostrzeniami z powodu epidemii będą kontynuowane tak długo, jak długo te obostrzenia będą się utrzymywać. Gowin podkreślił, że Polska i tak jest krajem, gdzie obostrzenia są stosunkowo najmniejsze. Jego zdaniem to efekt szerokiego dialogu ze środowiskami biznesowymi, które prowadzi rząd, ale także i prezydent. Chciałbym bardzo serdecznie podziękować partnerom po stronie biznesu, że wypracowaliśmy reżimy sanitarne odpowiednie dla każdej branży. (…) Po stronie biznesu zawsze możemy liczyć na otwarte i odpowiedzialne podejście — mówił wicepremier. Jak poinformował wcześniej premier Mateusz Morawiecki, w połowie lutego nastąpi otwarcie hoteli i miejsc noclegowych do 50 proc. łóżek oraz otwarcie kin i teatrów do 50 proc. miejsc; dopuszczona będzie też aktywność sportowa na terenach otwartych. PAP
„Od pola do stołu” – unijna strategia na rzecz zdrowej i przyjaznej dla środowiska żywności^Jadwiga Wiśniewska^2021-02-04 17:50:19.672277+01:00^https://wpolityce.pl/gospodarka/537830-od-pola-do-stolu-unijna-strategia-na-rzecz-zdrowej-zywnosci^W Parlamencie Europejskim odbyło się wysłuchanie publiczne na temat unijnej Strategii „Od pola do stołu”, która jest kluczowym elementem Europejskiego Zielonego Ładu. W ubiegłym miesiącu PE przedstawił projekt własnego sprawozdania w zakresie strategii. Teraz pracować nad nim będą wspólnie Komisja AGRI oraz ENVI, której jestem członkiem. W strategii zwrócono uwagę, że należy pilnie zmniejszyć zależność od pestycydów i środków przeciwdrobnoustrojowych, ograniczyć nadmierne nawożenie, wzmocnić rolnictwo ekologiczne, poprawić dobrostan zwierząt oraz odwrócić proces utraty różnorodności biologicznej. Każdy z nas chce, żeby żywność, która trafia na nasze stoły była świeża, w mniejszym stopniu przetworzona i pozyskiwana w sposób zrównoważony. Pandemia COVID-19 jeszcze mocniej wskazała na konieczność wypracowania solidnego i odpornego systemu żywnościowego, w którym każdy będzie miał dostęp do żywności w przystępnej cenie i o wysokiej jakości. To bardzo ważne. Statystyki wskazują, że w UE 33 mln osób wciąż nie może sobie pozwolić na pełnowartościowy posiłek co drugi dzień. Kluczowe jest także skrócenie łańcucha dostaw. Wszystkie te działania z jednej strony przyniosą korzyści dla środowiska naturalnego, ale są także niezbędne do poprawy stylu życia i zdrowia Europejczyków.  Na te wyzwania ma odpowiadać Strategia „Od pola do stołu”. Jej główne założenia obejmują: zmniejszenie śladu środowiskowego i klimatycznego unijnego systemu żywnościowego i wzmocnienie jego odporności, zapewnienie bezpieczeństwa żywnościowego, ograniczenie strat składników odżywczych z nawozów (szczególnie azotu i fosforu) o  co najmniej 50% (co ma spowodować redukcję użycia nawozów o co najmniej 20%), ograniczenie ogólnego użycia pestycydów o 50% i środków antybakteryjnych dla zwierząt gospodarskich o  50%, czy wreszcie odwrócenie procesu utraty różnorodności biologicznej, poprzez przeznaczenie co najmniej 25% użytków rolnych UE na rolnictwo ekologiczne do 2030 roku. To niewątpliwie ambitne cele. Jednak analiza założeń strategii może budzić wątpliwości, zwłaszcza z punktu widzenia polskich rolników. Należy zwrócić uwagę, że UE nie dokona znaczących zmian, jeśli nie dołączy do nas reszta świata. Musimy więc zachęcać państwa trzecie do wspierania naszych działań. Mamy do tego pełne prawo, w końcu unijne rolnictwo jest jedynym ważnym systemem na świecie, który ograniczył emisje gazów cieplarnianych o 20% od 1990 r.  Z punktu widzenia Polski wątpliwości może budzić przede wszystkim brak pełnej oceny wpływu strategii na rentowność gospodarstw rolnych. Nie znamy również szczegółowych narzędzi, za pomocą których Komisja chce chronić dochód podstawowy rolników, zwłaszcza w początkowej fazie wdrażania rozwiązań. Trzeba też uściślić, czy cel redukcji pestycydów o 50% do roku 2030 jest celem globalnym, czy indywidualnym dla każdego państwa członkowskiego. Jeżeli będziemy traktować go jako cel jednostkowy, istnieje zagrożenie, że będzie prowadził do segmentacji jednolitego rynku żywnościowego, godząc w unijną politykę spójności.  Pozytywnym aspektem strategii, ujętym również w tekście sprawozdania Parlamentu, jest zwrócenie uwagi na zwiększającą się w procesie globalizacji rynków żywnościowych rolę umów o wolnym handlu między UE a państwami trzecimi. Nasi producenci i przedsiębiorcy nie mogą być jednostronnie obciążani wysokimi wymogami środowiskowymi w procesie produkcji, a następnie zmuszeni do konkurowania z dużo tańszymi produktami z państw trzecich, które często nie stosują się do tych samych standardów.  Prace nad strategią wciąż trwają. Miejmy nadzieję, że Komisja Europejska uwzględni zgłaszane wątpliwości i proponowane postulaty, konsultując je na każdym etapie z państwami członkowskimi, tak by w efekcie prowadziły do urealistycznienia i naukowego uzasadnienia celów redukcyjnych. Stawka jest wysoka. Chodzi przecież o zdrowie i życie Europejczyków.
Prezydencja portugalska postawi na klimatyczny kompromis?^Izabela Kloc^2021-02-04 16:09:00.303332+01:00^https://wpolityce.pl/gospodarka/537817-prezydencja-portugalska-postawi-na-klimatyczny-kompromis^„Kamienie milowe” Zielonego Ładu, w tym data osiągnięcia gospodarki bezemisyjnej oraz skala redukcji dwutlenku węgla, dotyczą Unii Europejskiej jako całości, a nie poszczególnych państw członkowskich. To nie jest niuans interpretacyjny, ale furtka pozwalająca takim krajom jak Polska w miarę bezboleśnie przejść przez transformację energetyczną. Nie wszyscy chcą się z tym pogodzić, ale Portugalia sprawująca półroczne przywództwo w Unii, podchodzi do problemu racjonalnie. „Nie mówimy, że każdy kraj musi być neutralny pod względem emisji dwutlenku węgla do 2050 roku”. „Jeden lub dwa kraje powinny mieć możliwość przekroczenia tego celu”. Powyższe cytaty pochodzą z wywiadów, udzielonych zachodnim mediom przez João Pedro Matos Fernandesa, ministra środowiska w rządzie Portugalii. To nie były słowa wyrwane z kontekstu. Portugalia po objęciu przywództwa w Unii Europejskiej zadeklarowała, że „Europa zielona” jest jednym z jej najważniejszych priorytetów. Media zainteresowały się od razu, czy Lizbona zamierza kontynuować radykalny kurs wytyczony przez poprzednią prezydencję niemiecką. Sądząc z licznych publikacji i komentarzy, zwolennicy klimatycznej ortodoksji mogą się poczuć rozczarowani. Portugalia odrzuca naciski, aby neutralność klimatyczna do 2050 r. była wiążąca na szczeblu państw członkowskich. Chce tego Parlament Europejski, wbrew ustaleniom przywódców unijnych państw podczas szczytu w Brukseli pod koniec 2019 r. Przypomnijmy, że premier Mateusz Morawiecki wywalczył wówczas dla Polski „rabat klimatyczny”, czyli indywidualne tempo w dochodzeniu do gospodarki bezemisyjnej. Wiele państw bazujących na energetyce odnawialnej osiągnie ten cel znacznie wcześniej przed wyznaczonym terminem. Z logicznego punktu widzenia nie powinno być więc problemu z tym, że Polska zaliczy kilku albo kilkunastoletni poślizg. Niestety, jeśli chodzi o Zielony Ład, lewicowa większość w Unii Europejskiej nie liczy się logiką. Rok 2050 r. nie wynika z symulacji rozwoju gospodarki ani analiz zmian klimatycznych. Połowa wieku jest datą symboliczną i atrakcyjną pod względem propagandowo-medialnym. Podobnie ma się sprawa z redukcją emisji dwutlenku węgla. Podczas pamiętnego, grudniowego szczytu Rady Europejskiej, liderzy państw uchwalili nie tylko unijny budżet, ale przyjęli cały pakiet szczegółowych konkluzji. Zgodnie z zaleceniem Komisji Europejskiej, zwiększono plan redukcji dwutlenku węgla w 2030 r. do poziomu 55 proc. Dla Polski i innych krajów najbardziej uzależnionych od tradycyjnej energetyki tutaj też jest furtka. Rada przyjęła cel kolektywny dla całej Unii Europejskiej, który nie został rozbity na poszczególne państwa członkowskie. Wielu ekspertów jest przekonanych, że skala redukcji i tak może być mniejsza. Część prognoz wskazuje nawet, że realne zmniejszenie emisji gazów cieplarnianych do 2030 r. wyniesie około 47%. Inne analizy szacują ten poziom na 50-51%. Rząd RP zgodził się na wyższy unijny cel klimatyczny biorąc pod uwagę zabezpieczenia, które dla Polski wynegocjował premier Mateusz Morawiecki. W konkluzjach zagwarantowano, m.in. zachowanie konkurencyjności unijnej gospodarki, uwzględnianie różnych punktów startowych i uwarunkowań poszczególnych państw członkowskich, konieczność zapewnienia bezpieczeństwa energetycznego oraz przystępnych cen energii dla gospodarstw domowych, swobodę kształtowania miksu energetycznego przez państwa członkowskie i zachowanie neutralności technologicznej, w tym uznano rolę gazu, jako paliwa przejściowego. Potwierdzono również rolę pochłaniania CO2 przez lasy, co z punktu widzenia Polski jest korzystnym rozwiązaniem obniżającym skalę koniecznych redukcji. Oczywiście, nie wszyscy są zachwyceni tymi regulacjami. Parlament Europejski podbił negocjacyjną piłeczkę i wbrew intencjom Rady oraz Komisji, domaga się zwiększenia redukcji dwutlenku węgla do 2030 r. do poziomu 60 proc. i to bez uwzględnienia pochłaniającej roli lasów. Jest oczywiste, że lewicowa większość w europarlamencie chce ugrać, jak najwięcej w jak najkrótszym czasie. Zgodnie z oczekiwaniami unijne prawo o klimacie powinno zostać uchwalone do czerwca tego roku, czyli w czasie portugalskiej prezydencji. Przed rządem w Lizbonie stoi nie lada wyzwanie. Musi zapewnić Polsce i innym krajom, gwarancje uzyskane podczas szczytów Rady Europejskiej. Z drugiej strony „zielone” lobby w instytucjach unijnych nie próżnuje i wywiera na prezydencję mniej lub bardziej formalne naciski. Portugalia jest małym krajem, ale już wielokrotnie udowodniła, że stać ją na własne zdanie, niezależne od woli najsilniejszych unijnych graczy. Czeka nas ważne pół roku. Nie tylko dla Portugalii, ale także dla Polski.
Państwo chce pomagać w ekspansji zagranicznej polskich firm. Premier: Z dumą obserwujemy, jak konkurują z największymi w Europie^Zespół wPolityce.pl^2021-02-04 14:49:02.197791+01:00^https://wpolityce.pl/gospodarka/537800-premier-pomozemy-w-ekspansji-zagranicznej-polskich-firm^Polskie państwo chce pomagać w ekspansji zagranicznej polskich firm, m.in. poprzez specjalną linię Polskiego Funduszu Rozwoju - mówił premier Mateusz Morawiecki podczas czwartkowej wizyty w firmie Cerrad w Starachowicach. CZYTAJ TAKŻE: — Premier: Szybki powrót do wzrostu gospodarczego to jeden z głównych celów rządu na ten rok. Nowy polski ład ma to zapewnić — Coraz bliżej otwarcia hoteli? Dworczyk zapowiada konferencję premier: Proszę jeszcze o kilkadziesiąt godzin cierpliwości — Świetne wiadomości z Eurostatu. Czechy i Polska z najniższym bezrobociem w Unii Europejskiej w grudniu 2020 r. Z dumą obserwujemy, jak z niewielkich polskich firm ze Świętokrzyskiego tworzone są wielkie firmy, które konkurują z największymi w Europie, które dokonują ekspansji, akwizycji zagranicznych. W tym państwo polskie też chce pomagać. Polski Fundusz Rozwoju ma specjalnie do tego przeznaczoną linię, która ma pomagać przedsiębiorcom w ekspansji międzynarodowej — wskazał. Szef rządu zwrócił uwagę, że ostatnie dane ze strony Komisji Europejskiej są „budujące”, gdyż pokazują, że Polska miała jedną z najpłytszych recesji w UE. Przewidywał, że rok 2021, dzięki programowi „Nowego Ładu”, okaże się dobrym rokiem dla polskiej gospodarki. Deklarował, że polscy przedsiębiorcy otrzymają zarówno wsparcie finansowe z budżetu, jak i wsparcie regulacyjne, by jak najszybciej mogli odbudować rynek po epidemii. Podkreślił, że w tym momencie ważne jest, by wytrzymać jeszcze te parę miesięcy epidemii do czasu, aż zaszczepiona będzie wystarczająco duża część populacji, „żebyśmy mogli wejść w tę odporność zbiorową”. Dawid Ceglowski, członek zarządu firmy Cerrad powiedział, że w roku 2020 pojawiło się widmo zwolnień pracowników oraz wstrzymania części produkcji. Zaznaczył, że udało się tego uniknąć dzięki tarczom antykryzysowym. W roku 2020 przychodzi niespodziewana pandemia, okres niepewności. Byliśmy zmuszeni wygasić część zakładów. Z pomocą przychodzi nam rząd, korzystamy z tarczy antykryzysowych, na postoje ekonomiczne i utrzymanie miejsc pracy. Otrzymaliśmy pomoc w wysokości 3,5 miliona złotych. To pozwoliło nam nie tylko nie redukować zatrudnienia, a nawet zwiększyć je o 50 osób — powiedział Ceglowski. Dodał, że w bieżącym roku w firmie będą realizowane kolejne duże zadania inwestycje. Cerrad, kosztem ponad 122 mln złotych, będzie wdrażać linie do produkcji wielkoformatowych, głęboko strukturalnych płytek gresowych. Firma otrzymała na ten cel 40 procent dotacji w ramach konkursu „Szybka ścieżka” prowadzonego przez Narodowe Centrum Badań i Rozwoju. Rozpoczęcie produkcji planowane jest początkiem 2022 roku. Premier, po wizycie w starachowickim zakładzie, zamieścił wpis na Facebooku, w którym ocenił, że firma Cerrad to przykład polskiego sukcesu, również na rynku międzynarodowym. Pomoc w dalszej ekspansji takich przedsiębiorstw to zadanie, które stawia przed sobą rząd. Epidemia koronawirusa zmienia światową gospodarkę i łańcuchy dostaw, ale prędzej czy później odejdzie, a my chcemy być na to gotowi. Wspólnie odbudujemy polską gospodarkę! — napisał szef rządu. Cerrad to polski producent płytek gresowych i klinkierowych. Od 2007 roku działa na terenie Specjalnej Strefy Ekonomicznej w Starachowicach.  wkt/PAP
Odpowiedź rządu na wzrost bezrobocia? Gowin: Od 14 lutego w ścisłym reżimie sanitarnym mogłyby zacząć działać hotele^Zespół wPolityce.pl^2021-02-04 10:19:41.416321+01:00^https://wpolityce.pl/gospodarka/537750-gowin-od-14-lutego-moglyby-zaczac-dzialac-hotele^Od 14 lutego w ścisłym reżimie sanitarnym mogłyby zacząć działać hotele - powiedział w czwartek PAP wicepremier, minister rozwoju, pracy i technologii Jarosław Gowin. Nie wykluczył, że jego resort będzie rekomendować też w najbliższym czasie inne poluzowania. CZYTAJ RÓWNIEŻ: -Otwarcie hoteli już na walentynki? Sobolewski: Decyzje mogą być podjęte w najbliższych dniach. Ale to moja spekulacja w tej chwili -Ważny apel premiera na antenie wPolsce.pl: Wytrzymajmy. „Jak tylko dotrą szczepionki możemy szczepić po 10 mln osób miesięcznie” Uważam, że od 14 lutego w ścisłym reżimie sanitarnym mogłyby zacząć działać hotele. Analizujemy też sytuację związaną z innymi branżami. Niewykluczone, że MRPiT będzie rekomendować też w najbliższym czasie Radzie Ministrów inne poluzowania — wskazał wicepremier, szef ministerstwa rozwoju, pracy i technologii. Minister Gowin powiedział, że decyzje zapadną „na pewno do końca tego tygodnia”. Według niego „najbardziej prawdopodobny termin to piątek”. Zaznaczył, że dzięki restrykcjom wprowadzonym po świętach Bożego Narodzenia udało się obniżyć „w sposób już systematyczny poziom zakażeń COVID-19„. W ocenie ministra Gowina, dzisiaj średnia tygodniowa liczba zakażeń pozwala na kolejne ruchy związane z odmrażaniem gospodarki. Minister podkreślił, że to odmrożenie musi być stopniowe i rozsądne.  Musi też uwzględniać możliwość powrotu do wysokiego poziomu zakażeń na przykład w konsekwencji uruchomienia lekcji dla młodszych klas w szkołach, czy w konsekwencji ponownego otwarcia galerii — dodał. Minister zdrowia Adam Niedzielski przekazał w ubiegłym tygodniu, że większość z dotychczasowych obostrzeń zostanie przedłużona do 14 lutego. Wyjątkiem będzie ponowne otwarcie sklepów w galeriach i centrach handlowych i otwarcie instytucji kultury - muzeów i galerii sztuki. Poinformował również o zniesieniu godzin dla seniorów. Zgodnie ze zmienionym rozporządzeniem ws. ograniczeń, nakazów i zakazów w zw. z epidemią, od 1 lutego w galeriach mogą być otwarte wszystkie sklepy przy zachowaniu wytycznych sanitarnych. W placówkach handlowych nadal obowiązują limity: jedna osoba na 10 m kw. w sklepach do 100 m kw. lub jedna osoba na 15 m kw. w sklepach powyżej 100 m kw. Obowiązuje też wymóg noszenia maseczek. Sklepy mają obowiązek udostępnić też klientom rękawiczki jednorazowe i płyny do dezynfekcji rąk. W centrach handlowych wciąż nie działają place zabaw i siłownie, a restauracje i kawiarnie mogą wydawać jedzenie tylko na wynos i na dowóz. Do 14 lutego zawieszona jest wciąż działalność basenów, aquaparków, siłowni, klubów i centrów fitness. Ograniczona pozostaje działalność hotelarska. Jeżeli chodzi o Porozumienie, to składamy propozycje dotyczące wzmocnienia roli samorządów, dotyczące mieszkalnictwa, rynku pracy oraz polityki przemysłowej - powiedział PAP w czwartek wicepremier, lider Porozumienia Jarosław Gowin, odnosząc się do koncepcji Nowego Polskiego Ładu. Podczas środowego posiedzenia kierownictwo Prawa i Sprawiedliwości zapoznało się i zaakceptowało program „Nowy Polski Ład”. Zgodnie z zapowiedzią premiera Mateusza Morawieckiego, „Nowy Polski Ład”, zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. Premier mówił w drugiej połowie stycznia, że w ramach programu rząd zaproponuje cały szereg projektów infrastrukturalnych i innowacyjnych. Jak wskazał w czwartek wicepremier Gowin, nad tym dokumentem, który ma być planem rozwoju gospodarki po pandemii koronawirusa, pracują w tej chwili eksperci wszystkich trzech partii Zjednoczonej Prawicy: Prawa i Sprawiedliwości, Porozumienia i Solidarnej Polski. Liczę na to, że uzgodniona wersja dokumentu będzie gotowa na przełomie lutego i marca i wtedy będzie pora mówić o szczegółach — zastrzegł Minister Rozwoju, Pracy i Technologii. Jarosław Gowin dodał, że jeżeli chodzi o Porozumienie, „to składamy propozycje dotyczące wzmocnienia roli samorządów, dotyczące mieszkalnictwa, rynku pracy oraz polityki przemysłowej”. Bezrobocie zauważalnie wzrosło w styczniu do poziomu 6,5 proc. Widać zatem pierwsze negatywne na rynku pracy skutki pandemii - powiedział w czwartek PAP wicepremier, szef MRPiT Jarosław Gowin. Według niego to argument za przyspieszeniem rozmrażania branż dotkniętych ograniczeniami. Jak podało w czwartek Ministerstwo Rozwoju, Pracy i Technologii, szacowana stopa bezrobocia w styczniu br. wyniosła 6,5 proc., wobec 6,2 proc. w grudniu ub.r. Ze wstępnych danych MRPiT wynika, że liczba bezrobotnych w końcu stycznia 2021 roku wyniosła 1 089,6 tys. osób i - w porównaniu do stanu z końca 2020 roku - wzrosła o 43,2 tys. osób, czyli o 4,1 proc. Niestety bezrobocie zauważalnie wzrosło w styczniu do poziomu 6,5 proc. Widać zatem pierwsze negatywne na rynku pracy skutki pandemii — skomentował w rozmowie z PAP wicepremier, minister rozwoju, pracy i technologii Jarosław Gowin. W jego ocenie, „tym bardziej jest to argument przemawiający za przyspieszeniem procesu rozmrażania tych branż gospodarczych, które dotknięte są ograniczeniami”.  aw/PAP
Coraz bliżej otwarcia hoteli? Dworczyk zapowiada konferencję premier: Proszę jeszcze o kilkadziesiąt godzin cierpliwości^Zespół wPolityce.pl^2021-02-04 07:57:49.003194+01:00^https://wpolityce.pl/gospodarka/537737-coraz-blizej-otwarcia-hoteli-w-tym-tygodniu-konferencja^W tym tygodniu premier Mateusz Morawiecki przedstawi informacje i dalsze działania w sprawie obostrzeń - poinformował w czwartek szef KPRM Michał Dworczyk. Jeżeli mówimy o tym tygodniu, to został właściwie tylko piątek - dodał. Pytany Programie 1. Polskiego Radia, czy można spodziewać się wkrótce otwarcia restauracji Dworczyk odparł, że informacje w sprawie obostrzeń przedstawi jeszcze w tym tygodniu premier.  Na pewno w tym tygodniu premier Mateusz Morawiecki przedstawi dalsze działania w tej sprawie —powiedział szef KPRM. Pytany o możliwość otwarcia hoteli i pensjonatów od 15 lutego, Dworczyk odpowiedział, że decyzje w tej sprawie jeszcze nie zapadły.  Proszę jeszcze o kilkadziesiąt godzin cierpliwości i wtedy precyzyjny komunikat w tej sprawie przedstawi premier Mateusz Morawiecki —dodał. Szef kancelarii premiera zapewniał, że sytuacja związana z epidemią koronawirusa w Polsce jest coraz lepsza, liczba zachorowań na Covid-19 maleje, jednak pandemia wciąż utrzymuje się w całej Europie.  Mamy też ten wymiar społeczny i gospodarczy, które są szalenie istotne. Natomiast tutaj wszystkie racje trzeba wyważyć i dopiero później podjąć decyzję —podkreślił. Pytany, kiedy można spodziewać się konferencji i ewentualnych informacji o dalszym luzowaniu obostrzeń, Dworczyk odparł, że „jeżeli mówimy o tym tygodniu, to został właściwie tylko piątek”.  Chcemy zacząć pokazywać szereg nowych rozwiązań dotyczących życia społecznego, gospodarczego już w drugiej połowie lutego - stwierdził w czwartek szef KPRM Michał Dworczyk pytany kiedy rząd przedstawi nowe programy inwestycyjne, zapowiadane m.in. przez premiera Mateusza Morawieckiego. Chcemy zacząć pokazywać szereg nowych rozwiązań dotyczących życia społecznego, gospodarczego już w drugiej połowie lutego i później przedstawiać szereg rozwiązań, które będą pomagały w budowie polskiej gospodarki i w ogóle polskiej rzeczywistości po pandemii —powiedział Dworczyk w Programie 1. Polskiego Radia. Podkreślił, że pandemia dotknęła społeczeństwo w bardzo wielu wymiarach i stąd potrzeba „rewitalizacji po pandemii”. Szef KPRM zapewnił, że rząd zabezpieczył środki finansowe na realizację planowanych programów.  Mamy środki zabezpieczone nie tylko ze środków unijnych, ale również ze środków własnych i tak naprawdę patrząc na to, co dzieje się w Polsce i Europie taki impuls gospodarczy, finansowy jest po prostu niezbędny —dodał Dworczyk. Podczas środowego posiedzenia kierownictwo Prawa i Sprawiedliwości zapoznało się i zaakceptowało program „Nowy Polski Ład”. Zgodnie z zapowiedzią premiera Morawieckiego, „Nowy Polski Ład”, zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. Premier mówił w drugiej połowie stycznia, że w ramach programu rząd zaproponuje cały szereg projektów infrastrukturalnych i innowacyjnych. kk/PAP
Dobry rok dla Orlenu! Spółka osiągnęła 3,4 mld zł zysku netto w 2020 r. "Kluczem jest dywersyfikacja obszarów działalności"^Zespół wPolityce.pl^2021-02-04 07:45:03.184616+01:00^https://wpolityce.pl/gospodarka/537736-dobry-rok-dla-pkn-orlen-spolka-osiagnela-34-mld-zl-zysku^PKN Orlen osiągnął w 2020 r. 3,4 mld zł zysku netto, uwzględniając zysk na nabyciu Energi, wynik EBITDA LIFO był na poziomie 12,1 mld zł, a przychody ze sprzedaży - 86,2 mld zł - poinformowała w czwartek spółka w skonsolidowanym raporcie za IV kw. 2020 r. Jak podał Orlen, kontynuowano kluczowe inwestycje rozwojowe, na które zgodnie z planem przeznaczono łącznie 9 mld zł. Natomiast rekordowy wynik 3,3 mld zł osiągnął segment detaliczny oraz obszar energetyki z zyskiem EBITDA LIFO w wysokości 3,4 mld zł. W 2020 r. osiągnęliśmy bardzo solidne wyniki, mimo niesprzyjającego otoczenia makroekonomicznego spowodowanego pandemią. Kluczem do sukcesu w branży paliwowo-energetycznej jest dywersyfikacja obszarów działalności. Dlatego wnikliwie obserwujemy panujące trendy i skutecznie na nie odpowiadamy, co przekłada się bezpośrednio na osiągane wyniki finansowe —ocenił prezes PKN Orlen Daniel Obajtek. kk/PAP
RPP pozostawiła wszystkie stopy procentowe bez zmian. Komunikat: NBP może nadal interweniować na rynku walutowym^Zespół wPolityce.pl^2021-02-03 19:42:17.497010+01:00^https://wpolityce.pl/gospodarka/537700-rpp-pozostawila-wszystkie-stopy-procentowe-bez-zmian^Rada Polityki Pieniężnej (RPP) pozostawiła wszystkie stopy procentowe NBP na niezmienionym poziomie - poinformował bank centralny w środowym komunikacie. Rada postanowiła utrzymać stopy procentowe NBP na niezmienionym poziomie: stopa referencyjna wynosi 0,10 proc. w skali rocznej, stopa lombardowa 0,50 proc. w skali rocznej, stopa depozytowa 0,00 proc. w skali rocznej, stopa redyskonta weksli 0,11 proc. w skali rocznej, a stopa dyskontowa weksli 0,12 proc. w skali rocznej. Na posiedzeniach między 17 marca a 28 maja 2020 r. RPP trzykrotnie obniżyła stopę referencyjną, łącznie o 140 pb., w krokach po 50, 50 i 40 pb., do poziomu 0,10 proc. Informacja po posiedzeniu RPP zostanie opublikowana dziś, 3 lutego 2021 o godz. 16.30 na stronie NBP.pl  Narodowy Bank Polski może stosować interwencje na rynku walutowym. Będzie to zależało warunków rynkowych - napisano w komunikacie po środowym posiedzeniu Rady Polityki Pieniężnej. Tym samym podtrzymano stanowisko zaprezentowane przez RPP w komunikacie po styczniowym posiedzeniu rady. W celu wzmocnienia oddziaływania poluzowania polityki pieniężnej na gospodarkę NBP może także stosować interwencje na rynku walutowym. Terminy oraz skala prowadzonych działań będą uzależnione od warunków rynkowych. NBP będzie także nadal oferował kredyt wekslowy przeznaczony na refinansowanie kredytów udzielanych przedsiębiorcom przez banki — napisano w komunikacie. Z komunikatu wynika, że RPP podtrzymuje też stanowisko odnośnie skupowania przez NBP skarbowych papierów dłużnych w ramach strukturalnych operacji otwartego rynku. NBP będzie nadal prowadził operacje zakupu skarbowych papierów wartościowych oraz dłużnych papierów wartościowych gwarantowanych przez Skarb Państwa na rynku wtórnym w ramach strukturalnych operacji otwartego rynku. Terminy oraz skala prowadzonych działań będą uzależnione od warunków rynkowych. NBP będzie także nadal oferował kredyt wekslowy przeznaczony na refinansowanie kredytów udzielanych przedsiębiorcom przez banki — napisano w komunikacie. Jak podała RPP w środowym komunikacie, aktualne szacunki, uwzględniające wstępny szacunek PKB w 2020 r., wskazują, że w czwartym kwartale nastąpił ponowny spadek PKB, choć skala obniżenia aktywności gospodarczej była istotnie mniejsza niż w drugim kwartale. Do obniżenia aktywności przyczyniło się w szczególności obniżenie konsumpcji oraz niższe niż rok wcześniej inwestycje. Dane z rynku pracy za grudzień wskazują na nadal niższy niż rok wcześniej poziom przeciętnego zatrudnienia w sektorze przedsiębiorstw, przy wzroście rocznej dynamiki przeciętnych wynagrodzeń w tym sektorze — czytamy. Według RPP można oczekiwać, że po spadku PKB w 2020 r., w bieżącym roku nastąpi wzrost aktywności gospodarczej, przy czym skala ożywienia będzie zależała przede wszystkim od sytuacji epidemicznej i związanych z nią restrykcji. Podkreślono, że dalszy przebieg pandemii oraz jej wpływ na sytuację gospodarczą w kraju i za granicą pozostaje głównym źródłem niepewności co do kształtowania się krajowej koniunktury. Rada Polityki Pieniężnej poinformowała też w komunikacie, że polityka pieniężna NBP łagodzi negatywne skutki pandemii, wspiera aktywność gospodarczą oraz stabilizuje inflację na poziomie zgodnym ze średniookresowym celem inflacyjnym NBP. Poprzez pozytywny wpływ na sytuację finansową kredytobiorców oddziałuje także w kierunku wzmocnienia stabilności systemu finansowego. kpc/PAP
Świetne wiadomości z Eurostatu. Czechy i Polska z najniższym bezrobociem w Unii Europejskiej w grudniu 2020 r.^Zespół wPolityce.pl^2021-02-03 16:46:08.404971+01:00^https://wpolityce.pl/gospodarka/537666-czechy-i-polska-z-najnizszym-bezrobociem-w-grudniu-2020-r^W grudniu 2020 roku krajem UE z najniższym bezrobociem były Czechy - 3,1 proc. Na drugim miejscu uplasowała się Polska, gdzie bezrobocie wyniosło 3,3 proc. Średnia w UE to 7,5 proc. - wynika z danych Eurostatu. Najgorsza sytuacja jeśli chodzi o bezrobocie była w grudniu w Hiszpanii, gdzie wyniosło ono 16,3 proc. Eurostat nie dysponuje jednak aktualnym danymi dotyczącymi Grecji. Ostatnie informacje z tego kraju, z października 2020 roku, wskazywały na bezrobocie na poziomie 16,7 proc. We Francji w grudniu było to z kolei 8,9 proc, a w Niemczech 4,6 proc. Bezrobocia w Polsce od kilku miesięcy jest stabilne. We wrześniu 2020 roku - według Eurostatu - wyniosło 3,3 proc., październiku - 3,4, a w listopadzie 3,3 proc. Eurostat szacuje, że w grudniu pracy w UE nie miało 16 mln mężczyzn i kobiet, z czego 13 mln 671 tys. w strefie euro. W porównaniu z listopadem 2020 roku liczba bezrobotnych wzrosła o 67 tys. w UE i o 55 tys. w strefie euro. W porównaniu z grudniem 2019 roku wzrosła o 1,951 mln w UE i 1,516 mln w strefie euro. mly/PAP
PFR: W piątek rusza nabór wniosków o subwencje dla dodatkowych branż. Przedsiębiorcy otrzymają 13 mld zł wsparcia^Zespół wPolityce.pl^2021-02-03 15:44:33.701716+01:00^https://wpolityce.pl/gospodarka/537632-pfr-w-piatek-rusza-nabor-wnioskow-w-ramach-tarczy-pfr-20^W piątek ma ruszyć nabór wniosków o subwencje z Tarczy PFR 2.0 w ramach nowych kodów PKD - poinformował w środę Polski Fundusz Rozwoju. Dotyczy to m.in. sklepów obuwniczych, pralni, klubów sportowych oraz działalność związanej z produkcją filmów. Jak napisano, możliwość złożenia wniosku o subwencję w ramach nowych kodów PKD powinna być udostępniona przez banki uczestniczące w Tarczy Finansowej PFR 2.0 od piątku 5 lutego. Wskazano, że pomoc zostanie skierowana również do przedsiębiorców posiadających następujące kody PKD: 46.42.Z sprzedaż hurtowa odzieży i obuwia; 47.72.Z sprzedaż detaliczna obuwia i wyrobów skórzanych prowadzona w wyspecjalizowanych sklepach; 59.11.Z działalność związana z produkcją filmów, nagrań wideo i programów telewizyjnych; 59.12.Z działalność postprodukcyjna związana z filmami, nagraniami wideo i programami telewizyjnymi; 59.13.Z działalność związana z dystrybucją filmów, nagrań wideo i programów telewizyjnych; 59.20.Z działalność w zakresie nagrań dźwiękowych i muzycznych; 85.59.A nauka języków obcych; 93.12.Z działalność klubów sportowych; 96.01.Z pranie i czyszczenie wyrobów włókienniczych i futrzarskich; Zaznaczono, że powyższe kody PKD nie muszą być przeważającymi kodami działalności gospodarczej. We wtorek Rada Ministrów podjęła decyzję o rozszerzeniu wsparcie w ramach Tarczy Finansowej PFR 2.0 dla mikro, małych i średnich firm o 9 dodatkowych branż, szczególnie poszkodowanych przez sytuację związaną z COVID-19. Realizowana obecnie Tarcza PFR 2.0 ma umożliwić mikro, małym i średnim firmom uzyskanie subwencji, które będą mogły być w 100-proc. umarzane. Wartość pomocy to 13 mld zł: 6,5 mld zł dla mikrofirm i kolejne 6,5 mld zł dla spółek zatrudniających od 10 do 249 pracowników. Subwencja finansowa PFR będzie miała charakter bezzwrotny po spełnieniu przez przedsiębiorcę określonych warunków. W przypadku mikrofirm spadek obrotów to minimum 30 proc. w okresie kwiecień-grudzień lub w IV kwartale 2020 r. w porównaniu do analogicznego okresu w 2019 r. Kwota subwencji będzie zależeć od wielkości spadku przychodów: 18 tys. zł na zatrudnionego przy spadku przychodów o 30-60 proc., 36 tys. zł na zatrudnionego przy spadku przychodów powyżej 60 proc. Maksymalna kwota finansowania dla mikrofirm to 324 tys. zł. Będzie możliwość umorzenia do 100 proc. w zależności od utrzymania zatrudnienia w 2021 r. Wnioski o subwencję finansową będą przyjmowane do 28 lutego 2021 r. Procedura odwoławcza w ramach Programu będzie trwała od 1 lutego 2021 r. do 31 marca 2021 r., z możliwością przedłużenia tych terminów do 30 czerwca 2021 r. mm/PAP
Prezydent Duda spotkał się z przedsiębiorcami: Wydaje się, że od strony gospodarczej sytuacja w Polsce nie wygląda źle^Zespół wPolityce.pl^2021-02-03 15:05:20.639131+01:00^https://wpolityce.pl/gospodarka/537644-prezydent-spotkal-sie-z-przedsiebiorcami-nie-wyglada-to-zle^Wydaje się, że od strony gospodarczej sytuacja w Polsce nie wygląda źle - ocenił prezydent Andrzej Duda, otwierając w środę w Pałacu Prezydenckim, poświęcone pandemii i jej wpływowi na gospodarkę, spotkanie Rady Przedsiębiorczości. Problemów jest bardzo wiele, bo i skala problemu, jakim jest pandemia koronawirusa i jej wpływ na gospodarkę jest gigantyczna i jest to olbrzymie wyzwanie —ocenił Duda.  Zaznaczył jednocześnie z „satysfakcją”, że nawet pomimo pewnych potknięć generalnie wydaje się, że od strony gospodarczej sytuacja w Polsce nie wygląda źle.  Na tle innych krajów poradziliśmy sobie —dodał. Zdaniem prezydenta, od strony zdrowotnej sytuacja „nie jest zła”, udało się nie ulec trzeciej fali zachorowań, także dzięki wprowadzeniu i utrzymaniu obostrzeń. Ale cały czas musimy szukać nowych rozwiązań, dobrych rozwiązań, a dziś największym wyzwaniem jest znalezienie takich, które pomogą przetrwać polskim firmom i przedsiębiorcom, a następnie najszybciej jak to będzie możliwe wrócić z powrotem na drogę jak najbardziej dynamicznego rozwoju —mówił Andrzej Duda. Jak zaznaczył, chciałby, żeby właśnie o tym rozmawiać podczas spotkania. Podkreślał, że rozmowy takie świadczą również o tym, że biznes także bierze odpowiedzialność w swoje ręce i jest gotowy „wspierać od strony intelektualnej prace rządu”. Jak dodał, zmagający się z pandemią rząd „ma pełną świadomość, że dla naszej gospodarki i kraju jest to być albo nie być”.  Albo zastosujemy dobre, mądre, optymalne rozwiązania i przejdziemy przez pandemię, żebyśmy dalej mogli się rozwijać, albo pandemia i kryzys cofną nas rozwojowo —stwierdził Duda. To jest wielka odpowiedzialność i cieszę się, że państwo, przedstawiając tutaj swoje propozycje, tą odpowiedzialność wspólnie z przedstawicielami władzy wykonawczej, w szczególności rządu - podjąć —mówił prezydent. Andrzej Duda podkreślał, że stara się słuchać głosów, które różnymi sposobami docierają do Pałacu Prezydenckiego. Jak zaznaczył, środowe spotkanie jest efektem właśnie takiego głosu - pisma od szefa BCC Marka Goliszewskiego z prośbą o umożliwienie Radzie Przedsiębiorczości przedstawienia swoich uwag co do środków zaradczych, podejmowanych w związku z kryzysem.  kk/PAP
Premier: Szybki powrót do wzrostu gospodarczego to jeden z głównych celów rządu na ten rok. Nowy polski ład ma to zapewnić^Zespół wPolityce.pl^2021-02-03 12:11:54.403140+01:00^https://wpolityce.pl/gospodarka/537602-premiernowy-lad-ma-zapewnic-powrot-do-wzrostu-gospodarczego^Szybki powrót do wzrostu gospodarczego - to jeden z głównych celów rządu na ten rok. Nowy polski ład, nad którym intensywnie pracujemy, ma ten wzrost zapewnić - podkreślił w środę we wpisie na Facebooku premier Mateusz Morawiecki. CZYTAJ TAKŻE: — Premier przedstawił założenia „Nowego Ładu”! Nie wykluczył dalszego „luzowania” obostrzeń: W tym tygodniu chcemy przedstawić zasady — Premier Morawiecki nie traci nadziei: Ten rok może być dobrym rokiem i będzie dobrym rokiem dla polskiej gospodarki      Aby Polska nadal miała jeden z najlepszych poziomów wzrostu gospodarczego w UE, musimy we właściwy sposób zagospodarować wszelkie dostępne nam środki. Będzie to wymagać szerokich konsultacji społecznych, ekspertyz, analiz specjalistów, ale również szybkiego tempa działania — podkreślił szef rządu w dodanej do wpisu ilustracji. Zrównoważony, szybki rozwój Polski, pomimo epidemii - to jeden z głównych celów rządu na nadchodzący rok — zaznaczył Morawiecki.  Na nim dziś się skupiamy i dzięki współpracy, odpowiedzialnemu planowaniu i solidarności go zrealizujemy — dodał.  tkwl/PAP/Facebook
Kto i dlaczego broni skompromitowanych szefów KNF? "W SKOK Wołomin z premedytacją pozwolono działać oszustom"^Zespół wPolityce.pl^2021-02-03 11:04:34.194342+01:00^https://wpolityce.pl/gospodarka/537590-kto-i-dlaczego-broni-skompromitowanych-szefow-knf^Zakłamywanie rzeczywistości czy przeinaczanie oczywistych faktów stało się nieodłącznym elementem wszelakich kampanii medialnych i niestety budzi coraz mniejsze zdziwienie. Przyzwoitość wymaga jednak, by za każdym razem głośno zaprotestować, gdy w sposób aż nadto bezczelny podejmowane są próby manipulowania opinią publiczną.  Za próbę taką można uznać tekst o tytule „Jak to z aferą SKOK Wołomin było”, który na łamach Rzeczpospolitej popełnił pan Maciej Stańczuk, co ciekawe członek rady nadzorczej Getin Noble Banku, a więc ciała, któremu przewodniczy objęty prokuratorskimi zarzutami Leszek Czarnecki.  Pań Stańczuk postanowił w sposób wyjątkowo „łopatologiczny” pochylić się na losem byłego wiceprzewodniczącego Komisji Nadzoru Finansowego Wojciecha K. W tekście stara się on dowieść, że K. jestem tak naprawdę jedyną ofiarę tej sprawy. Pan Stańczuk poza płomiennymi zapewnieniami o wybitnej fachowości Wojciecha K., żadnych konkretnych dowodów na poparcie swojej tezy jednak nie przedstawia. Czytelnik ma uwierzyć na słowo, że dowodzona przez panów Wojciecha K. i Andrzeja J. KNF wykazywała się  „wyjątkową determinacją działań i szybkością podejmowanych decyzji”.  Powyższe stwierdzenie jest obrazą dla każdego kto zna sprawę okradzenia SKOK Wołomin, a szczególnie bolesne musi być dla kierownictwa Kasy Krajowej SKOK, którego członkowie jako pierwsi informowali KNF o nieprawidłowościach w Wołominie i z przerażeniem i niedowierzaniem patrzyli na to jak KNF pozwala toczyć się przestępczemu procederowi polegającemu na wyłudzaniu pożyczek. Późniejsze śledztwo wykazało, że w latach 2013-2014, a więc już po objęciu SKOK-u Wołomin nadzorem KNF działająca tam grupa przestępcza doprowadziła do łącznych strat w wysokości 1,7 miliarda złotych.  Kasa Krajowa SKOK już 25 września 2012 roku informowała KNF o wykrytych nieprawidłowościach w Wołominie, a doniesienia te potwierdziła sama KNF w ramach swojej kontroli przeprowadzonej w SKOK Wołomin na przełomie lutego i marca 2013 roku. Następnie KNF wszczęło postępowanie administracyjne i zawiadomiła prokuraturę, ale… zarząd komisaryczny został wprowadzony do SKOK Wołomin dopiero 4 listopada 2014 roku, 6 dni po zatrzymaniach członków dotychczasowego zarządu! Fakty pokazują zatem wyraźnie, że pomimo pełnej wiedzy o przestępczej działalności w Wołominie kierowana przez panów J. i K. KNF pozwalała szefostwu tamtejszego SKOK-u uprawiać swój proceder w najlepsze!  Niewytłumaczalnym zbiegiem okoliczności prywatny majątek pana K., dziś znów tak gorąco bronionego na łamach Rzeczpospolitej w tym samym okresie wzrósł o 400 tysięcy złotych. Na łamach wPolityce.pl informowaliśmy o tym już dwa lata temu: K. z ogromnym majątkiem. Wielkie wpływy byłego wiceprezesa KNF Zadziwiający jest fakt, iż mimo poważnych zaniedbań, które są obecnie przedmiotem prokuratorskiego śledztwa, wiceprzewodniczący KNF powiększył swój majątek o niemal 400 tysięcy złotych]. Pod koniec 2014 roku oszczędności Wojciecha K. wynosiły niemal milion złotych. K. przedstawiany jest w lewicowych mediach niemal jak męczennik składany w ofierze na ołtarzu walki ze SKOK Wołomin. Tymczasem wiceszef Komisji nie może narzekać na stan swojego posiadania.  Na koniec 2011 roku K. posiadał przeszło 588 tysięcy złotych, jednostki TFI, bankowe papier wartościowe i program inwestycyjny na kwotę niemal 400 tysięcy złotych. Ten pokaźny już wówczas majątek uzupełniał pracowniczy program emerytalny NBP oszacowany w oświadczeniu majątkowym na 435 tysięcy złotych oraz akcje pracownicze Pekao SA i akcje banku BPH, który – jak cały sektor bankowy – był przez K. nadzorowany.  W 2012 roku, czyli w roku kiedy KNF objęła nadzór nad SKOK-ami, w tym nad SKOK Wołomin, oszczędności wykazywane przez Wojciecha K. wzrosły do 738 tysięcy złotych.  W roku 2013, a zatem w czasie gdy w SKOK-u Wołomin w najlepsze trwał przestępczy proceder, K. wykazuje już ponad majątek na poziomie 900 tysięcy złotych, a w roku 2014 kiedy w Wołominie dochodzi do aresztowań członków zarządu i rady nadzorczej, a KNF – pod koniec roku – wreszcie decyduje się na wprowadzenia zarządcy komisarycznego do opanowanego przez WSI SKOK-u, Wojciech K. zgromadził już na koncie niemal milion złotych! Uzupełnia to ponad 3 tysiące dolarów i 2 tysiące funtów. Nie zabrakło też majątku na poziomie ponad 400 tysięcy złotych w jednostkach TFI oraz ponad pół miliona w pracowniczym programie emerytalnym NBP. W czasie, kiedy nieudolny nadzór KNF pozbawił BFG i Polaków 1,7 miliarda złotych, łączny majątek wiceszefa KNF uczynił go milionerem.  Zastanawiający jest także fakt, że pan Maciej Stańczuk na łamach Rzeczpospolitej bierze w obronę jedynie byłego wiceprzewodniczącego KNF Wojciecha K., zupełnie jakby zapominając o przewodniczącym Andrzeju J., na którym ciążą identyczne zarzuty. Być może wynika to z faktu braku wzajemnej lojalności obydwu panów po zatrzymaniu i wzajemnym obciążaniu się za zaniechania przy braku szybkich i zdecydowanych działań w sprawie SKOK Wołomin, o czym pisaliśmy w grudniu 2018 roku. Portal wPolityce.pl dotarł do informacji, z których wynika, że zatrzymana w sprawie SKOK Wołomin była wierchuszka Komisji Nadzoru Finansowego nie grzeszy wobec siebie lojalnością. Kreowani, przez niektóre media na bohaterów i męczenników urzędnicy obciążali się wzajemnie w sprawie szokujących zaniechań dotyczących wprowadzenia do SKOK-u Wołomin zarządu komisarycznego. To jednak nie koniec. Z zeznań szeregowych pracowników wynika, że szefostwo KNF nie podzielało ich uwaga i obaw w sprawie działań mafii w wołomińskim SKOK-u. Po wprowadzeniu zarządu komisarycznego do SKOK Wołomin Wojciech K. został dotkliwie pobity w wyniku czego odniósł ciężkie obrażenia zagrażające życiu. Ten fakt zdaniem jego obrońców ma być dowodem na jego uczciwe postępowanie. Pan Maciej Stańczuk ubolewa także, Wojciech K. jako jedyny zapłaci cenę, choć działa w sposób „profesjonalny i transparentny”. Tymczasem największą ofiarą oszustów, którzy zagnieździli się w SKOK Wołomin padli zwykli spółdzielcy i Polacy, którzy składają się za pośrednictwem opłat bankowych na Bankowy Fundusz Gwarancyjny (BFG). Dodatkowo nie należy zapominać o gigantycznych stratach wizerunkowych dla całego systemu Spółdzielczych Kas Oszczędnościowo-Kredytowych, którego lewicowe media starają się za wszelką cenę obciążyć aferą w Wołominie.  Fakty się jednak takie, że gdyby panowie J. i K. podeszli do sprawy w sposób naprawdę profesjonalny i transparentny to udałoby się uchronić BFG przed gigantycznymi stratami. Trudno jednak oprzeć się wrażeniu, że z premedytacją pozwolono działać oszustom przede wszystkim po to, by zaszkodzić wszystkim SKOK-om. Dziś pan Stańczuk podejmuje kolejną próbę obciążania aferą wołomińską systemu SKOK poprzez wybielanie byłego kierownictwa KNF. W tym celu nazywa ewidentne zaniechania i katastrofalną opieszałości działaniem błyskawicznym i profesjonalnym. Nie można zgodzić się na tak bezczelną manipulację.  gim
Niemieckie media o zniesieniu sankcji USA na Nord Stream 2. Czy to myślenie życzeniowe, czy coś więcej?^Zbigniew Kuźmiuk^2021-02-03 10:19:20.196773+01:00^https://wpolityce.pl/gospodarka/537578-niemieckie-media-o-zniesieniu-sankcji-usa-na-nord-stream-2^Niemiecka gazeta ekonomiczna Handesblatt poinformowała w ostatni poniedziałek, że rząd nowego prezydenta USA zaproponował niemieckiemu rządowi zniesienie sankcji, dotyczących gazociągu Nord Stream 2. Tej propozycji miał towarzyszyć warunek, w postaci przedstawienia przez Niemcy jak to ujęto „pakietu rozwiązań”, które odpowiadałyby na amerykańskie zastrzeżenia dotyczące negatywnego wpływu tego gazociągu na bezpieczeństwo krajów Europy Środkowej. Zdaniem gazety takie propozycje nowej amerykańskiej administracji wywołały „oddech ulgi w rządzie federalnym”, bowiem ministrowie rządu Merkel próbowali negocjować w tej sprawie z administracją prezydenta Trumpa, ale okazały się one nieskuteczne. Trudno wyrokować, czy takie propozycje ze strony nowej amerykańskiej administracji padły, wszak sankcje na Nord Stream 2 były przyjmowane zgodnie przez obydwie izby parlamentu zarówno glosami Republikanów jak i Demokratów. Ba to senatorowie zarówno z obozu Republikanów, jak i Demokratów podpisywali się jeszcze w grudniu poprzedniego roku pod listami wysyłanymi do kolejnych firm biorących udział wprost lub pośrednio w budowie Nord Stream 2, z ostrzeżeniami, że kontynuacja tego zaangażowania będzie karana surowymi sankcjami. Gdyby jednak te doniesienia niemieckiej gazety okazały się prawdziwe, to oznaczałoby zmianę amerykańskiej polityki wobec Nord Stream 2 o 180 stopni i to w czasie, kiedy Parlament Europejski, ale i rządy niektórych krajów Europy Zachodniej wzywają Niemcy do wycofania się z tej inwestycji. Przypomnijmy, że na swojej styczniowej sesji Parlament Europejski przyjął rezolucję dotyczącą aresztowania Aleksieja Navalnego miażdżącą większością głosów, głosowało 675 posłów, 581 posłów było za, 50 wstrzymało się od głosu, a tylko 44 posłów było przeciw. To głosowanie było jednym z nielicznych rezolucji dotyczących Rosji, w którym tradycyjne sympatie do tego kraju panujące w Parlamencie Europejskim, zostały zredukowane do takiego minimum. Co więcej, w debacie wielu mówców zwracało uwagę na konieczność wprowadzenia sankcji w postaci zablokowania dokończenia budowy gazociągu Nord Stream 2 i o dziwo tego rodzaju zapis w rezolucji się ostatecznie znalazł. Ba za przyjęciem odpowiedniej poprawki w tej sprawie głosowali czołowi niemieccy europosłowie z szefem frakcji EPL w Parlamencie Manfredem Weberem, który wyborach do PE w 2019 roku był tzw. szpicenkandydatem, a w konsekwencji kandydatem EPL na szefa Komisji Europejskiej. Punkt dotyczący tej kwestii w rezolucji brzmiał następująco: PE wzywa do krytycznego przeglądu współpracy z Rosją w ramach różnych platform polityki zagranicznej oraz przy projektach takich jak Nord Stream 2, których dokończenie UE musi natychmiast zatrzymać. Głośnym echem w europejskich mediach odbiła się także wypowiedź francuskiego sekretarza stanu d/s europejskich Clementa Beaune, który powiedział w jednej z rozgłośni radiowych, że w sytuacji aresztowania Nawalnego i brutalnej pacyfikacji demonstrantów przez rosyjska milicję, Niemcy powinny odstąpić od budowy gazociągu Nord Stream 2. Przy tej okazji stwierdził także: „Francja zawsze mówiła, że w tym kontekście mamy jak najdalej idące wątpliwości do tego projektu” i dodał: „opcja wstrzymania Nord Stream 2 jest rozważana, jest to decyzja Niemiec, bo gazociąg prowadzi do Niemiec”. Mielibyśmy więc do czynienia z niesłychanym paradoksem, ewentualna rezygnacja z sankcji wobec Nord Stream 2 przez nową amerykańską administracji przychodzi w momencie, kiedy nasila się krytyka tego projektu i żądania wycofania się z niego przez Niemcy ze strony PE i niektórych dużych i ważnych państw Europy Zachodniej.
Polsko-francuskie rozmowy dot. możliwości współpracy w energetyce jądrowej. Francuzi przedstawili technologię reaktora EPR^Zespół wPolityce.pl^2021-02-02 20:53:12.183963+01:00^https://wpolityce.pl/gospodarka/537537-polsko-francuskie-rozmowy-dot-energetyki-jadrowej^We wtorek odbyły się polsko-francuskie rozmowy dot. planowanych działań w zakresie realizacji francuskiego i polskiego programu energetyki jądrowej - czytamy w komunikacie opublikowanym na stronie Ministerstwa Klimatu i Środowiska. CZYTAJ WIĘCEJ: Francuzi chcą wesprzeć Polskę w dekarbonizacji gospodarki. Francuski minister przylatuje do Warszawy, aby rozmawiać m.in. o atomie Jak poinformował resort, we wtorek minister klimatu i środowiska Michał Kurtyka, Sekretarz Stanu i Pełnomocnik Rządu do spraw Strategicznej Infrastruktury Energetycznej Piotr Naimski oraz wiceminister klimatu i środowiska Adam Guibourgé-Czetwertyński rozmawiali z odwiedzającym Warszawę ministrem Franckiem Riesterem odpowiedzialnym za handel zagraniczny Francji, który sprawuje funkcję przy ministrze ds. Europy i spraw zagranicznych. Strony omówiły bieżącą sytuację oraz planowane działania w zakresie realizacji francuskiego i polskiego programu energetyki jądrowej, a także możliwości współpracy Polski i Francji w tym obszarze - czytamy w komunikacie. Resort klimatu podał, że w trakcie spotkania Philippe Crouzet, nowo mianowany Wysoki Przedstawiciel do spraw współpracy z Polską w dziedzinie cywilnej energetyki jądrowej, przedstawił szczegóły swojej misji. Dodano, że towarzyszący delegacji francuskiej prezes EDF Jean-Bernard Lévy zaprezentował oferowaną przez jego firmę technologię reaktora EPR i doświadczenia z realizowanych projektów. Strony omówiły także kwestię współpracy na forum Unii Europejskiej w zakresie roli i znaczenia energetyki jądrowej w unijnej polityce klimatyczno-energetycznej. W szczególności zgodzono się, że konieczne jest zapewnienie uwzględnienia energetyki jądrowej w zrównoważonej taksonomii - czytamy.
W środę spotkanie prezydenta i wicepremiera Gowina z organizacjami pracodawców. "RM rozszerzyła Tarczę Finansową 2.0"^Zespół wPolityce.pl^2021-02-02 16:48:22.267419+01:00^https://wpolityce.pl/gospodarka/537498-w-srode-pad-i-wicepremier-gowin-spotkaja-sie-z-pracodawcami^W środę o godz.14 prezydent Andrzej Duda i wicepremier, minister rozwoju Jarosław Gowin spotkają się z szefami dziewięciu największych organizacji pracodawców skupionych wokół Rady Przedsiębiorczości - poinformowała Kancelaria Prezydenta. Tematem spotkania będą bieżące problemy gospodarcze. CZYTAJ RÓWNIEŻ: -Przedsiębiorcy otwierają swoje biznesy mimo obostrzeń. Szef KPRM: Wierzymy w odpowiedzialność, dyscyplinę i solidarność wszystkich -Protesty przedsiębiorców. Rzecznik prezydenta: Sytuacja wielu branż jest trudna. Trzeba pomagać, szukać odpowiednich rozwiązań W spotkaniu mają wziąć udział także: szef gabinetu prezydenta Paweł Szrot, prezydencki minister Adam Kwiatkowski, doradcy prezydenta, wiceminister rozwoju Olga Semeniuk i prezes Polskiego Funduszu Rozwoju Paweł Borys. BCC podało, że spotkanie jest z inicjatywy prezesa organizacji i przewodniczącego Rady Przedsiębiorczości Marka Goliszewskiego, a podczas rozmów mają być omówione „działania prezydenta mające na celu likwidację barier na drodze do normalnej gospodarki”. BCC zapowiada, że prezydentowi zostaną przedstawione konkretne propozycje rozwiązań dla rozwoju firm i całej gospodarki. W skład Rady Przedsiębiorczości wchodzą: Pracodawcy RP, Konfederacja Lewiatan, Business Centre Club, Związek Rzemiosła Polskiego, Federacja Przedsiębiorców Polskich, Polska Rada Biznesu, Krajowa Izba Gospodarcza, Związek Liderów Sektora Usług Biznesowych i Związek Banków Polskich. Rada Ministrów rozszerzyła Tarczę Finansową 2.0 o 9 kodów PKD - poinformował we wtorek wicepremier, minister rozwoju, pracy i technologii Jarosław Gowin. Chodzi m.in. o sprzedaż hurtową odzieży i obuwia, branżę pralniczą i działalność klubów sportowych - wskazał. Na mój wniosek Rada Ministrów rozszerzyła Tarczę Finansową 2.0 o 9 PKD. Wśród nich m.in. sprzedaż hurtowa odzieży i obuwia, branża pralnicza czy działalność klubów sportowych — czytamy we wtorkowym wpisie wicepremiera Gowina na Twitterze. Tarcza Finansowa 2.0. ma umożliwić mikro, małym i średnim firmom przyznanie subwencji, które będą mogły być w 100-proc. umarzane. Chodzi o branże, które musiały ograniczyć lub zawiesić działalność w związku z sytuacją epidemiologiczną związaną z COVID-19. W projekcie noweli uchwały ws. Tarczy Finansowej 2.0 rekomenduje się, by program pomocowy rozszerzyć o kolejne działalności gospodarcze - zgodnie z kodami PKD. Po zmianie uchwały mają to być: sprzedaż hurtowa odzieży i obuwia (46.42.Z), sprzedaż detaliczna obuwia i wyrobów skórzanych prowadzona w wyspecjalizowanych sklepach (47.72.Z), nauka języków obcych (85.59.A), działalność klubów sportowych (93.12.Z) oraz pranie i czyszczenie wyrobów włókienniczych i futrzarskich (96.01.Z). Wartość pomocy dla przedsiębiorców w ramach Tarczy Finansowej 2.0 to 13 mld zł: 6,5 mld zł dla mikrofirm i kolejne 6,5 mld zł dla spółek zatrudniających od 10 do 249 pracowników. Subwencja finansowa PFR będzie miała charakter bezzwrotny po spełnieniu przez przedsiębiorcę określonych warunków. W przypadku mikrofirm spadek obrotów to minimum 30 proc. w okresie kwiecień-grudzień lub w IV kwartale 2020 r. w porównaniu do analogicznego okresu w 2019 r. aw/PAP
Trwa utylizacja stada norek, w którym wykryto koronawirusa. Główny Lekarz Weterynarii: Przepisy nie przewidują odszkodowania^Zespół wPolityce.pl^2021-02-02 15:58:42.268831+01:00^https://wpolityce.pl/gospodarka/537488-trwa-utylizacja-stada-norek-w-ktorym-wykryto-koronawirusa^Do jutra powinna zakończyć się utylizacja stada norek, w którym wykryto koronawirusa - poinformował we wtorek PAP Główny Lekarz Weterynarii Bogdan Konopka. W stadzie znajdowało się 5845 norek. CZYTAJ TEŻ: — Koronawirus u polskich norek. Hodowcy są oburzeni: Minister nie przewiduje żadnych odszkodowań za eksterminowane zwierzęta — Pierwszy w Polsce przypadek zakażenia SARS-CoV-2 u norek. Wszczęto „działania administracyjne mające na celu likwidację zwierząt” O pojawieniu się choroby u zwierząt poinformowało w niedzielę wieczorem ministerstwo rolnictwa. Wirus SARS-CoV-2 u norek został zdiagnozowany na fermie w woj. pomorskim na terenie powiatu kartuskiego. Konopka poinformował, że pobrano 20 prób, z czego w czterech wykryto koronawirusa. Dodał, że badania ferm norek trwają, dotychczas zostało sprawdzonych kilkanaście. Będą dalsze badania. Zgodnie z przepisami całe stado podlega likwidacji. Zaznaczył, że koszty dezynfekcji i utylizacji zwierząt ponosi Inspekcja Weterynaryjna. Konopka zapytany o możliwość odszkodowania dla hodowcy norek, powiedział, że przepisy nie przewidują odszkodowania, „ale są inne formy wsparcie, np. jakaś nagroda”. Dodał, że „jeżeli zostaną stwierdzone w dochodzeniu jakieś przestępstwa, to może być nawet kara”, bo budżet państwa ponosi koszty likwidacji stada. Ustawa o ochronie zdrowia zwierząt oraz zwalczaniu chorób zakaźnych zwierząt nie przewiduje odszkodowania za zabite norki. Osobom, którym nie przysługuje odszkodowanie, a przyczyniły się do szybkiej likwidacji choroby zakaźnej, wojewódzki lekarz weterynarii, na wniosek lekarza powiatowego, może przyznać nagrodę ze środków budżetowych.  wkt/PAP
"Łucznik" pozwał wydawcę Onetu i autorów tekstu o karabinku Grot! Fabryka domaga się przeprosin i miliona złotych zadośćuczynienia^Zespół wPolityce.pl^2021-02-02 15:35:54.202770+01:00^https://wpolityce.pl/gospodarka/537485-lucznik-pozwal-wydawce-onetu-za-tekst-o-karabinku-grot^„Jest to bardzo bolesne i dla mnie, i dla wszystkich naszych pracowników. W Fabryce Broni pracuje ponad 500 osób. Nie pozwolimy na to, żeby ktoś bezkarnie szargał naszą pracę” - mówił w rozmowie z TVP INFO Maciej Borecki, członek zarządu Fabryki Broni „Łucznik”. Poinformował, że fabryka złożyła pozew przeciwko wydawcy Onetu oraz autorom artykułu o karabinku Grot. „Łucznik” domaga się przeprosin i miliona złotych zadośćuczynienia. CZYTAJ RÓWNIEŻ: — Onet publikuje raport o karabinku Grot. Jest mocna odpowiedź WOT. „Do tej pory reklamacje dotyczyły 4 proc. egzemplarzy” — Fabryka Broni „Łucznik”: Tekst w portalu Onet o MSBS GROT - nierzetelny. Karabinek przeszedł wszystkie niezbędne badania — MON odpowiada na zarzuty ws. karabinku Grot: Był testowany i przeszedł wszystkie niezbędne badania kwalifikacyjne W zeszłym tygodniu Onet opublikował materiał dotyczący karabinka Grot, który jest na wyposażeniu Wojsk Obrony Terytorialnej. Według raportu, który uzyskał Onet po testach okazało się, że karabinek „jest tak zły, że zagraża żołnierzom”. Informacje te były już dementowane zarówno przez Wojska Obrony Terytorialne, Ministerstwo Obrony Narodowej oraz Fabrykę Broni „Łucznik”. Dziś fabryka złożyła pozew w tej sprawie. Ze względu na to, że dzisiaj złożyliśmy ten pozew, nie będziemy ujawniali szczegółów. To co mogę powiedzieć to to, że pozew został złożony przeciwko wydawcy oraz autorom tego szkalującego Fabrykę Broni artykułu. Domagamy się w tym pozwie przeprosin opublikowanych na stronie Onetu, a także zadośćuczynienia w kwocie miliona złotych — mówił na antenie TVP Info Maciej Borecki, członek zarządu Fabryki Broni „Łucznik”. Do wszystkich wątków poruszonych w tym artykule odnieśliśmy się merytorycznie. Szczególnie bolesny dla nas jest tytuł tego artykułu, który stwierdza, ze broń, którą produkujemy w fabryce borni, którą wytwarzamy tutaj w Radomiu, że ta broń jest niebezpieczna dla żołnierza polskiego. Jest to bardzo bolesne i dla mnie, i dla wszystkich naszych pracowników. W Fabryce Broni pracuje ponad 500 osób. Nie pozwolimy na to, żeby ktoś bezkarnie szargał naszą pracę — podkreślił. Do tej pory nie było ani jednego przypadku, który sugeruje się w tytule tego artykułu — dodał. Borecki pytany o to, do kogo trafią pieniądze po ewentualnym zwycięstwie w sądzie, nie miał wątpliwości: Myślę, że te pieniądze trafią do pracowników Fabryki Broni, bo to ich dobre imię, tak naprawdę, zostało zszargane.
Rząd przyjął Politykę energetyczną Polski do 2040 roku! Opiera się na trzech głównych filarach. SPRAWDŹ^Zespół wPolityce.pl^2021-02-02 15:15:29.692964+01:00^https://wpolityce.pl/gospodarka/537482-rzad-przyjal-polityke-energetyczna-polski-do-2040-roku^Rząd przyjął we wtorek uchwałę ws. Polityki energetycznej Polski do 2040 r. - podało Centrum Informacyjne Rządu. PEP opiera się na trzech głównych filarach - sprawiedliwej transformacji, budowie zeroemisyjnego systemu energetycznego oraz dobrej jakości powietrza. CZYTAJ TAKŻE: — Premier przedstawił założenia „Nowego Ładu”! Nie wykluczył dalszego „luzowania” obostrzeń: W tym tygodniu chcemy przedstawić zasady — Spadek PKB w Polsce blisko 3 razy niższy niż średnia w UE. Tarcze finansowe spowodowały, że recesja okazała się stosunkowo płytka
Francuzi chcą wesprzeć Polskę w dekarbonizacji gospodarki. Francuski minister przylatuje do Warszawy, aby rozmawiać m.in. o atomie^Zespół wPolityce.pl^2021-02-02 06:50:40.126905+01:00^https://wpolityce.pl/gospodarka/537391-francuzi-chca-wesprzec-polske-w-dekarbonizacji-gospodarki^Minister ds. handlu i inwestycji Franck Riester złoży w Polsce wizytę w dniach 2-3 lutego - poinformowało PAP biuro szefa resortu. Rozmowy polsko-francuskie będą dotyczyć kwestii energetycznej i francuskiego przemysłu atomowego oraz wsparcia dekarbonizacji polskiej gospodarki. Strona francuska liczy na zacieśnienie współpracy polsko-francuskiej w sektorze energetycznym, telekomunikacyjnym i transportowym – informuje francuski resort. Wizyta ministra Riestera odbędzie się niemal równo rok po wizycie w Polsce prezydenta Francji Emmanuela Macrona. Riester spotka się z ministrem ds. klimatu i środowiska Michałem Kurtyką, sekretarzem stanu Marcinem Horałą oraz podsekretarzem stanu Robert Tomankiem – poinformowało MSZ Francji. Tematem rozmów mają być również relacje w zakresie handlu i inwestycji z głównymi partnerami Unii Europejskiej, takimi jak Stany Zjednoczone i Chiny czy reforma WTO. kk/PAP
Nowy program budownictwa mieszkaniowego. Gowin: Państwo-przedsiębiorcy-samorząd to droga do sukcesu w mieszkalnictwie^Zespół wPolityce.pl^2021-02-01 13:56:25.700400+01:00^https://wpolityce.pl/gospodarka/537296-gowin-przedstawil-program-budownictwa-mieszkaniowego^„Nowy Polski Ład” ma zostać zaprezentowany na przełomie lutego i marca - poinformował w poniedziałek wiceminister rozwoju, pracy i technologii Jarosław Gowin. Dodał, że ma być to plan rozwoju gospodarki po pandemii koronawirusa. CZYTAJ TAKŻE: — Premier przedstawił założenia „Nowego Ładu”! Nie wykluczył dalszego „luzowania” obostrzeń: W tym tygodniu chcemy przedstawić zasady — Dobre prognozy ekspertów dotyczące polskiego przemysłu. PIE: Będzie jednym z najszybciej rosnących w Europie — Rząd „luzuje” obostrzenia. Minister zdrowia: Otwieramy galerie handlowe, galerie sztuki i muzea. Od 1.02 nie będzie „godzin dla seniorów” Wydaje się, że Nowy Polski Ład - ta koncepcja zapowiedziana przez premiera Mateusza Morawieckiego - zostanie ogłoszony zapewne na przełomie lutego i marca — poinformował wicepremier w Stalowej Woli podczas konferencji dot. inwestycji mieszkaniowych w tym mieście. Gowin zwrócił uwagę, że dzisiaj rząd koncentruje się na pomocy przedsiębiorcom, którzy cierpią z powodu restrykcji wprowadzonych przez epidemię koronawirusa. Ale już dzisiaj musimy planować działania, które pozwolą wrócić polskiej gospodarce na ścieżkę wzrostu i możliwie szybkiego wzrostu — zauważył wicepremier. Poinformował, że nad „Nowym Polskim Ładem” pracują resorty: rozwoju, pracy i technologii, funduszy i polityki regionalnej, finansów, a także Kancelaria Premiera. Gowin przekazał, że w nowym programie rozwojowym ma znaleźć się wiele instrumentów, które mają wspierać polską gospodarkę. Wymienił, że mają być to np. program na rzecz mieszkalnictwa, nowa polityka przemysłowa. Wicepremier dodał, że reprezentowana przez niego partia, czyli Porozumienie, proponuje „nadanie Funduszowi Inicjatyw Lokalnych charakteru stałej subwencji rozwojowej dla samorządów”. Zgodnie z zapowiedzią premiera Mateusza Morawieckiego, „Nowy Polski Ład”, zawierający przede wszystkim plany inwestycyjne, ale także propozycje dotyczące wielu dziedzin życia społecznego oraz gospodarczego w czasie po pandemii, ma być zaprezentowany w najbliższym czasie. Jak tłumaczył w drugiej połowie stycznia, w ramach programu rząd zaproponuje cały szereg projektów infrastrukturalnych i innowacyjnych.  Nie tylko ja, ale i cały rząd rozumiemy motywy tych protestów. Rozumiemy, jak ogromna jest skala frustracji, bólu, cierpienia, niepokoju ze strony przedstawicieli tych kilkudziesięciu branż, które dotknięte są obostrzeniami — powiedział Gowin w Stalowej Woli podczas konferencji dot. inwestycji mieszkaniowych w tym mieście. Wicepremier podkreślił jednocześnie, że skala obostrzeń w Polsce jeśli chodzi o działalność gospodarczą należy do najmniejszych w UE. Zapewnił, że od samego początku pandemii, tak pierwszej jak i jej drugiej fali, rząd „stara się w minimalny sposób ingerować w swobodę procesu gospodarczego i widać tego efekty”. Przypomniał, że w piątek GUS poinformował we wstępnym szacunku, że polskie PKB w 2020 roku skurczyło się o 2,8 proc. Gowin podkreślił, że rząd spodziewał się, że w ub.r. po raz pierwszy od 30 lat zostanie odnotowana recesja, ale jest ona rekordowo niska na tle pozostałych państw UE. Wskazał, że w Niemczech ten spadek szacowany jest na ok. 5 proc. Z kolei średnia dla całej UE może wynieść nawet 7,5 proc. Wicepremier dodał, że w związku z drugą falą pandemii do polskich przedsiębiorców, którzy najbardziej cierpią z powodu obostrzeń skierowano ok. 35 mld zł. Zaznaczył, że jest to „ogromna skala”, a jeśli pomoc do kogoś nie trafiła, to dotyczy indywidualnych przypadków.  Wicepremier Jarosław Gowin przedstawił w poniedziałek w Stalowej Woli (Podkarpackie) założenia nowego programu budownictwa mieszkaniowego. Dodał, że najważniejsza zasada w tym przedsięwzięciu, to współdziałanie: państwo-przedsiębiorcy-samorząd. Wicepremier Gowin przypomniał, że w ub. r. w Polsce oddano 222 tys. nowych mieszkań, najwięcej od 1979 r. Podkreślił przy tym, że w Polsce, mamy do czynienia z paradoksem w tym obszarze.  Z jednej strony rynek mieszkaniowy rozwija się bardzo prężnie, a z drugiej strony, od wielu lat społeczeństwo ma takie uzasadnione poczucie, że mieszkalnictwo to pięta achillesowa naszego państwa. Bo, owszem mieszkania powstają, ale głównie w dużych miastach — mówił wicepremier na Podkarpaciu. Zdaniem Gowina, należy wyciągnąć wniosek z tej sytuacji i nie tylko koncentrować się na rządowych programach budowy mieszkań, ale przede wszystkim należy wspierać inwestorów z branży oraz samorządy.  Ta inicjatywa, którą dzisiaj inaugurujemy otwiera nowe perspektywy rozwoju dla takich miast jak Stalowa Wola. Chcemy, aby mieszkańcy Stalowej Woli mieli gdzie mieszkać i nie musieli w pogoni za własnym lokum wyjeżdżać poza granice swojego miasta — mówił. Wicepremier zaznaczył, że jego ministerstwo „wprowadza nową logikę w obszarze mieszkalnictwa”. Przygotowaliśmy pakiet nowoczesnych rozwiązań mieszkaniowych, z których dzisiejsza inauguracja jest tylko jednym z wielu przykładów. Najważniejsza zasada w tym przedsięwzięciu to współdziałanie w trójkącie: państwo-przedsiębiorcy-samorząd. Ten trójkąt to jest droga do sukcesu. Bez tego, bez tej współpracy, nie ma szans na zapewnienie szerokim rzeszom Polaków taniego i godnego mieszkania — powiedział. Jednym z głównych założeń jest powołanie spółek - Społecznych Inicjatyw Mieszkaniowych (SIM) – które mają zastąpić dotychczasowe Towarzystwa Budownictwa Społecznego. Nowym rozwiązaniem jest model, w którym jednostka samorządu terytorialnego zakłada SIM wraz z Krajowym Zasobem Nieruchomości, czyli przedstawicielem Skarbu Państwa. Jak tłumaczył wicepremier, KZN dysponuje gruntem państwowym i wynosi go do SIM w celu budowy na nim lokali mieszkalnych. W przypadku Stalowej Woli jest to działka o powierzchni 20 ha. Gowin dodał, że lokale mieszkalne w nowym programie będą dla określonej grupy najemców, czyli takich osób, które posiadają środki na regularne opłacanie czynszu, ale ich przychody są na tyle ograniczone, że nie stać ich na zaciągnięcie kredytu hipotecznego na mieszkanie.  Czyli, to jest program adresowany do większości polskich rodzin, których stać na zapłacenie czynszu, ale nie stać ich na wzięcie własnego kredytu — tłumaczył. Samorządy na utworzenie razem z KZN spółek SIM będą otrzymywać bezzwrotne granty ze specjalnie powołanego rządowego Funduszu Rozwoju Mieszkanie. Jak podał Gowin, dla wszystkich gmin w kraju tegoroczny budżet na powstanie SIM wynosić będzie 1,5 mld zł. W ocenie Gowina inwestycje samorządowe, w tym w mieszkalnictwo mogą być dźwignią szybkiego powrotu ścieżkę rozwoju gospodarczego Wicepremier przyznał, że nowy program jest też zbudowany w oparciu o pewne porażki.  Nie boimy się mówić o tych porażkach. Program +Mieszkanie Plus+, delikatnie mówiąc, nie okazał się sukcesem. Ta nowa wersja programu mieszkaniowego jest o wiele doskonalsza — powiedział Prezydent Stalowej Woli Lucjusz Nadbereżny, przedstawiając założenia osiedla Charzewice zaznaczył, że powstanie tam 1250 mieszkań.  Szacujemy, że wartość inwestycji wyniesie ok. 300 mln zł — dodał. Z harmonogramu, który przedstawił Nadbereżny wynika, że w marcu br. ma być zawiązana razem z KZN spółka SIM. Natomiast w II kwartale 2022 r. rozpocząć ma się budowa osiedla. Pierwsze mieszkania mają być gotowe w IV kwartale 2023 r. Natomiast całe osiedle wraz z otaczającą infrastrukturą ma być gotowe do końca 2025 r. Nadbereżny powiedział, że ta inwestycja ma zatrzymać depopulację Stalowej Woli. Jak podał, każdego roku z miasta ubywa 1 tys. mieszkańców.  Bez takich dużych inwestycji nie zatrzymamy tego procesu — powiedział. Prezydent Stalowej Woli podkreślił, że dzięki nowemu programowi budownictwa, na tę inwestycję - wartą ok. 300 mln zł, samorząd może otrzymać 60 proc. środków w ramach bezzwrotnej dotacji z budżetu państwa. wkt/PAP
Premier przedstawił założenia "Nowego Ładu"! Nie wykluczył dalszego "luzowania" obostrzeń: W tym tygodniu chcemy przedstawić zasady^Zespół wPolityce.pl^2021-02-01 12:49:55.459349+01:00^https://wpolityce.pl/gospodarka/537285-rzad-bedzie-zdejmowal-kolejne-obostrzenia-premier-wyjasnia^W ciągu kilku najbliższych tygodni przedstawimy „Nowy Ład” i wówczas przedstawimy jego łączną wartość - poinformował w poniedziałek podczas briefingu w Zabrzu premier Mateusz Morawiecki. Wśród obszarów, które obejmie „Nowy Ład” wskazał m.in. na służbę zdrowia, edukację, infrastrukturę. CZYTAJ TAKŻE: —Premier Morawiecki nie traci nadziei: Ten rok może być dobrym rokiem i będzie dobrym rokiem dla polskiej gospodarki — Rząd przedłuża program bezzwrotnych dotacji dla firm! Premier Morawiecki: Robimy wszystko, by jak najszybciej uruchomić gospodarkę — Premier Morawiecki: Przechodzimy recesję łagodniej niż prognozowano. Wielki wysiłek przedsiębiorców i pracowników daje efekty Morawiecki pytany o założenia „Nowego Ładu”, odparł, że jest to reakcja na zmiany w geopolityce i gospodarce na świecie. Podjęliśmy już kilka miesięcy temu ogromny wysiłek analityczny, żeby przebadać, w którym kierunku Polska powinna się rozwijać i gdzie ten rozwój może być w odpowiedni sposób wsparty poszczególnymi instrumentami budżetowymi, fiskalnymi, inwestycyjnymi, monetarnymi czy wreszcie szeroko rozumianej polityki regulacyjnej i gospodarczej — mówił szef rządu. Wśród celów „Nowego Ładu” wymienił m.in. poprawę jakości służby zdrowia. Także i tutaj dojdzie do daleko idących reform, zmian, które powinny w ciągu 2-3 lat w najbliższych pokazać jakościową zmianę tak, żeby rzeczywiście i dostępność poszczególnych usług, do poszczególnych specjalistów była jak najlepsza — zapewnił premier. Poinformował, że „Nowy Ład” będzie obejmował także edukację, infrastrukturę, dostęp do usług publicznych, cyfryzację. Widzimy, jak rozwijają się Chiny, w jakiej zapaści jest Europa zachodnia czy południowa i czerpiemy lekcje z tych problemów innych, i dobrych doświadczeń jeszcze innych krajów. Jednocześnie to wszystko staramy się ująć w kontekście właściwym dla polskich przemian społeczno-gospodarczych. Na tym właśnie będzie polegał +Nowy Ład+, który w ciągu kilku najbliższych tygodni przedstawimy — powiedział Morawiecki. Pytany o szacunkowy koszt „Nowego Ładu”, odparł, że poinformuje o niej podczas prezentacji całego programu. Nie chcę dzisiaj mówić o szacunkowej łącznej wartości, ponieważ to będzie część naszej prezentacji za kilka tygodni, natomiast generalnie chcemy maksymalnie uwolnić zasoby krajowe — poinformował szef rządu. Morawiecki poza zasobami własnymi wymienił także środki unijne i krajowy program odbudowy po pandemii jako źródła finansowania „Nowego Ładu”. Wśród ewentualnych źródeł wskazywał także na korzystanie z doświadczeń emisji obligacji.  Jak mówił Morawiecki w czasie wizyty w firmie Zarys w Zabrzu (Śląskie), pojawiła się „stabilizacja danych, które są nieco lepsze (…) i mamy ogromną nadzieję, że ten trend będzie kontynuowany”. Chcę powiedzieć, że obserwujemy spadek liczby zajętych łóżek, spadek liczby zajętych respiratorów. To jest też dobry sygnał i oby ten trend był kontynuowany, to już w tym tygodniu będziemy chcieli przedstawić kolejne reguły, które będą obowiązywać w najbliższym czasie, tak żeby w delikatny, chirurgiczny sposób, ale jednocześnie krok po kroku otwierać gospodarkę na - mam nadzieję - nadchodzący lepszy czas — mówił szef rządu. Jak przypomniał, strategia rządu zakłada utrzymywanie wysokiego poziomu dyscypliny społecznej przy otwieraniu gospodarki. Podczas konferencji prasowej w Zabrzu Morawiecki poinformował, że podczas swojego pobytu na Górnym Śląsku uczestniczył w porannych obradach zespołu zarządzania kryzysowego przeciwdziałania COVID-19.  W nocy z soboty na niedzielę policja interweniowała w otwartym, mimo obowiązującego zakazu, klubie muzycznym w centrum Rybnika. Podczas przepychanek użyto ręcznych miotaczy gazu, pałek i granatów hukowych. Padły też strzały ostrzegawcze z broni gładkolufowej. Poszkodowanych zostało dwóch policjantów, uszkodzono dwa radiowozy. Zatrzymano trzech mężczyzn w wieku 30, 44 lat i 48 lat – dwóch mieszkańców Rybnika i jednego chorzowianina, wylegitymowano ponad 200 osób. Przede wszystkim trzeba przestrzegać reguł — powiedział w poniedziałek szef rządu pytany przez dziennikarzy na konferencji prasowej w Zabrzu o komentarz do działań policji. Premier podziękował też ministrowi spraw wewnętrznych oraz jego służbom, w tym policji ale nie tylko - zaznaczył.  Włączyły się w to inne służby, także ministra finansów; włączyły się pozostałe służby ministerstwa spraw wewnętrznych i oczywiście sanepid — zaznaczył. Morawiecki zwrócił uwagę, że w takich miejscach jak dyskoteki, gdzie ludzie przebywają ze sobą przez dłuższy czas na niewielkiej powierzchni ryzyko zakażeń jest szczególnie duże. Dlatego chcę podkreślić, że trzeba przestrzegać reguł i my będziemy robili wszystko, żeby te reguły były przestrzegane. Jeśli dochodzi do strat, do jakichś uszczerbków materialnych, to osoby, które stoją za przeprowadzeniem tego typu działań powinny za to również odpowiadać, ponieważ wszyscy muszą przestrzegać obowiązującego prawa — podkreślił szef rządu. Służby będą na pewno w dalszym ciągu kontrolowały, w różnych miejscach to, czy reguły które ustaliliśmy są we właściwy sposób przestrzegane — zapowiedział premier. Premier Mateusz Morawiecki podczas poniedziałkowej konferencji prasowej w Zabrzu pytany był, czy nie obawia się, że przedsiębiorcy, szczególnie z branży gastronomicznej, będą pozywali Skarb Państwa w związku z obowiązującymi obostrzenia. Akurat w przypadku branży gastronomicznej mamy do czynienia z tą branżą, która rzeczywiście jest najdłużej zamknięta. Wiąże się to m.in. z tymi analizami, które do nas dochodzą. W restauracjach siedzimy z osobą dłuższy czas w małych, zamkniętych pomieszczeniach i w stosunkowo łatwy sposób dochodzi do przenoszenia wirusa — powiedział Morawiecki. Podkreślił, że do przedsiębiorców z branży gastronomicznej należy podejść „z pełną empatią i zrozumieniem”. Tutaj też płynie proporcjonalnie największa pomoc — zaznaczył premier. Co do pozwów (…) mam nadzieję, że - jeśli nawet do nich dojdzie - to będzie można pokazać w proporcji do innych krajów, jak państwo polskie pomogło i czy zrobiło wszystko, co w naszej mocy kosztem dzisiaj już kwoty bliskiej 200 miliardów złotych — powiedział Morawiecki. Jak dodał, „200 mld zł to blisko połowa polskiego budżetu państwa i taka pomoc została w szybki sposób skierowana do przedsiębiorców”. Mam nadzieję, że jak chociaż trochę opadnie kurz, kiedy ten system szczepienia już będzie przynosił swoje pozytywne owoce, to i te emocje opadną. A my będziemy starali się poprzez „Nowy Polski Ład” doprowadzić do szybkiego, bardzo szybkiego odbicia gospodarczego — zadeklarował szef rządu. Jak mówił, propozycje rządu obejmą zestaw wielu bardzo zaawansowanych instrumentów finansowych, regulacyjnych i różnego rodzaju pomysłów dla przedsiębiorców.  Biznesowych pomysłów, które mają pomóc polskiej gospodarce — dodał. wkt/PAP
Dobre prognozy ekspertów dotyczące polskiego przemysłu. PIE: Będzie jednym z najszybciej rosnących w Europie^Zespół wPolityce.pl^2021-02-01 11:17:55.243691+01:00^https://wpolityce.pl/gospodarka/537269-dobre-prognozy-ekspertow-dot-polskiego-przemyslu^Polski przemysł pozostanie jednym z najszybciej rosnących w Europie - poinformowali eksperci Polskiego Instytutu Ekonomicznego (PIE), komentując poniedziałkowe dane dotyczące MI. Eksport będzie wciąż napędzać wzrost przemysłu - dodali. CZYTAJ TAKŻE: — MRPiT: Skala spadku PKB jest mniejsza niż przewidywano na początku pandemii. Wzrost w br. powinien być zbliżony do 4 proc. — Prezydent podpisał ustawę budżetową na 2021 rok. Redukcje obciążeń podatkiem mają skłonić przedsiębiorców do inwestycji — Prezes grupy Selena dziękuje za wsparcie z tarczy: Polski rząd był jednym z tych, które zareagowały najszybciej w skali światowej Firma Markit poinformowała w poniedziałek, że wskaźnik PMI dla przemysłu w Polsce w styczniu wyniósł 51,9 pkt. wobec konsensusu przygotowanego przez PAP Biznes na poziomie 51,2 pkt i wobec 51,7 pkt. w grudniu. Styczniowy odczyt siódmy miesiąc z rzędu był powyżej progu 50 pkt. Według Markit sygnalizuje najbardziej znaczącą poprawę warunków w polskim przemyśle od lipca zeszłego roku. Ponadto, najnowszy odczyt PMI jest drugim najwyższym wynikiem od lipca 2018. Polski Instytut Ekonomiczny odnosząc się do danych nt. PMI wskazał, że polscy przedsiębiorcy są wciąż bardziej pesymistyczni względem państw Europy zachodniej. Spodziewamy się jednak, że słabsze nastroje będą miały małe przełożenie na aktywność – polski przemysł pozostanie jednym z najszybciej rosnących w Europie — oceniono. PIE wskazał, że komentarz Markit wskazuje, iż pozytywny wpływ na PMI miały cztery składniki: nowe zamówienia, zatrudnienie, czas dostaw i aktywność zakupowa.  Szczególny wyniki odnotowały zwłaszcza oceny zamówień eksportowych – co sugeruje, że popyt zagraniczny dalej będzie głównym motorem wzrostu sektora. Menedżerowie słabiej oceniali jedynie bieżącą produkcję – komentarz wskazuje, że to efekt częstszego poddawania pracowników kwarantannie — wskazano. PIE zwrócił uwagę, że bieżące wartości indeksów PMI dalej pozostają na wyraźnie niższych poziomach niż w strefie euro. Warto zwrócić uwagę, że dane odbiegają od fizycznie osiąganych wyników. Polski przemysł w ostatnich miesiącach regularnie osiągał jedne z najwyższych wyników w Europie — podkreślono. Według Instytutu, nadchodzące miesiące najprawdopodobniej nie zmienią tej tendencji. Globalne wyniki badań PMI wskazują, że nadchodzi okres, kiedy wzrost zamówień eksportowych będzie przekraczał standardowe trendy. Taki obraz widać także w wartościach portfela zamówień eksportowych raportowanych dla GUS – w czwartym kwartale średni wzrost przekraczał 11 proc. Tym samym eksport będzie wciąż napędzać wzrost przemysłu — oceniono.  wkt/PAP
Koronawirus u polskich norek. Hodowcy są oburzeni: Minister nie przewiduje żadnych odszkodowań za eksterminowane zwierzęta^Zespół wPolityce.pl^2021-02-01 10:58:51.116284+01:00^https://wpolityce.pl/gospodarka/537266-hodowcy-norek-minister-nie-przewiduje-zadnych-odszkodowan^Przedstawiciele Polskiego Przemysłu Futrzarskiego od kilku godzin są obecni w województwie pomorskim, gdzie wykryto pierwszy przypadek Covid-19 u norek. Wyrażamy pełną współpracę z Powiatowym Lekarzem Weterynarii - napisano w oświadczeniu przysłanym do PAP. W ciągu najbliższych dni poznamy wynik badania norki z fermy k. Kartuz (Pomorskie), u której wykryto SARS-CoV-2 – powiedział w poniedziałek wiceminister zdrowia Waldemar Kraska. CZYTAJ RÓWNIEŻ: Pierwszy w Polsce przypadek zakażenia SARS-CoV-2 u norek. Wszczęto „działania administracyjne mające na celu likwidację zwierząt” O pojawieniu się choroby u zwierząt poinformowało w niedzielę wieczorem ministerstwo rolnictwa. Wirus SARS-CoV-2 u norek został zdiagnozowany na fermie w woj. pomorskim na terenie powiatu kartuskiego. Podjęto decyzję o likwidacji zwierząt. Niestety, spełniły się najczarniejsze scenariusze. Rozporządzenie wydane przez ministra Grzegorza Pudę, nie przewiduje żadnych odszkodowań za eksterminowane zwierzęta. To ewenement na skalę całej Europy — czytamy w oświadczeniu. Hodowcy z Danii, po negocjacjach z tamtejszym rządem otrzymają ponad 800 euro za ubitą sztukę. W sumie duńscy hodowcy dostaną w przeliczeniu blisko 11 mld zł. W Polsce, rząd Prawa i Sprawiedliwości nie przewidział żadnych rekompensat ani odszkodowań dla hodowców. Działania te uważamy za bezprawne i w najbliższych dniach wystąpimy z pozwem zbiorowym przeciwko Skarbowi Państwa — czytamy. CZYTAJ WIĘCEJ: Aleksandra Rybińska: „Przepraszam, popełniono błędy”. Płacząca premier i „zombienorki”, czyli kuriozalna walka duńskiego rządu z Covid-19 W niedzielę MRiRW informowało, że by zminimalizować zagrożenia dla zdrowia i życia, wdrożono dyspozycje rozporządzeń Ministra Rolnictwa i Rozwoju Wsi z 15 grudnia 2020 r. w sprawie zwalczania zakażenia SARS-CoV-2 u norek oraz z dnia 02 grudnia 2020 r. w sprawie określenia choroby zakaźnej zwierząt podlegającej obowiązkowi zwalczania (SARS-CoV-2 u norek). Zaznaczono, że o zaistniałej sytuacji poinformowany został Prezes Rady Ministrów, Minister Zdrowia i odpowiedni poziom Państwowej Inspekcji Sanitarnej. Dodano, że w najbliższym czasie będą znane wyniki wysokospecjalistycznych badań materiału genetycznego SARS-CoV-2 stwierdzonego u norek. W sobotę otrzymaliśmy informację z Państwowego Instytutu Weterynaryjnego w Puławach, że u jednego ze zwierząt futerkowych, norki, został wykryty wirus SARS-CoV-2. W tej chwili to badanie jest w obróbce. Chcemy dokładnie poznać, jaki to jest wirus, jaka mutacja — mówił w Radiu Gdańsk wiceminister zdrowia Waldemar Kraska.  Podkreślił, że wyniki materiału genetycznego u zakażonej norki będą znane w ciągu kilku najbliższych dni. Kraska dodał, że podjęta została już decyzja o likwidacji farmy, skąd pochodzi zakażona norka. Trzeba będzie, niestety, te zwierzęta zabić, żeby to się nie rozprzestrzeniało. Mam nadzieję, że to jest pojedynczy przypadek, aczkolwiek musimy podjąć wszystkie działania, aby ograniczyć ewentualne przenoszenie wirusa. Jaki to jest wirus, czy on jest zakaźny dla człowieka, to będzie wiadome po badaniach — dodał. Zaznaczył, że sanepid przebada pracowników fermy na obecność koronawirusa.  Będzie to kompleksowe badanie. Dzisiaj te badania do nas spłyną — podał. kpc/PAP
Z programu 500 plus do polskich rodzin przekazano blisko 135 mld zł.  Programem obecnie jest objętych 6,6 mln dzieci^Zbigniew Kuźmiuk^2021-02-01 09:38:08.261450+01:00^https://wpolityce.pl/gospodarka/537256-z-programu-500-plus-przekazano-blisko-135-mld-zl^Jak poinformował w poprzednim tygodniu resort rodziny i polityki społecznej od początku realizacji programu 500 plus czyli od 1 kwietnia 2016 roku do końca 2020 roku (a więc przez 4 lata i 9 miesięcy) polskim rodzinom wychowującym dzieci przekazano z budżetu państwa wręcz astronomiczną kwotę 134,4 mld zł, a programem obecnie jest objętych 6,6 mln dzieci. Ponieważ świadczenie przysługuje każdemu dziecku od jego narodzin do ukończenia 18. roku życia, więc rodzina przez cały ten okres na każde dziecko otrzymuje kwotę 108 tysięcy złotych.  Przypomnijmy, że program 500 plus w swoim pierwszym wydaniu od 1 kwietnia 2016 do 1 lipca 2019 (z istnieniem progu dochodowego przy wsparciu pierwszego dziecka) według danych na koniec 2018 roku, obejmował ponad 3,74 mln dzieci do 18 roku życia, uczestniczyło w nim 2,45 mln rodzin, którym wypłacono do połowy 2019 roku około 73 mld zł. Świadczenia otrzymywało wtedy 54,1% wszystkich dzieci do 18 roku życia, przy czym aż 61% mieszkało w gminach wiejskich (1,31 mln), 55% w gminach wiejsko-miejskich (0,91 mln) i 47% - w gminach miejskich (1,47 mln). Wtedy tym programem było objęte 570 tysięcy rodzin z jednym dzieckiem, 1503 tysiące rodzin z dwójką dzieci (w tym 548 tysięcy rodzin uprawnionych do świadczenia na pierwsze dziecko), 304 tysiące z trojgiem dzieci (w tym 166 tysięcy uprawnionych do świadczenia na pierwsze dziecko), 54 tysiące z czworgiem dzieci (w tym 38 tysięcy ze świadczeniem na pierwsze dziecko), 13 tysięcy z pięciorgiem dzieci (w tym 10 tysięcy ze świadczeniem na pierwsze dziecko) i 6 tysięcy z sześciorgiem i większą liczbą dzieci (w tym 5 tysięcy ze świadczeniem na pierwsze dziecko). Od 1 lipca 2019 roku program 500 plus dotyczy już wszystkich dzieci w rodzinie do 18 roku życia, bez wspomnianego ograniczenia dochodowego na pierwsze dziecko (wynosiło 800 zł na osobę, a w rodzinach z dzieckiem niepełnosprawnym 1200 zł). Od połowy 2019 roku programem jest objęte aż 6,6 mln dzieci, to jest blisko 2 razy więcej niż do tej pory w ok. 4,4 mln rodzin, a jego całoroczny koszt w budżecie na 2020 rok wyniósł około 41 mld zł (podobną kwotę na realizację tego programu przewidziano także w budżecie na 2021 rok). Mimo tego, że program Rodzina 500 plus poważnie ograniczył ubóstwo w rodzinach wychowujących dzieci (a w wielu rodzinach w ogóle je wyeliminował), a także wyraźnie powiększa liczbę urodzeń w stosunku do prognoz GUS z 2014 roku (a więc przygotowywanych przed jego ogłoszeniem przez Prawo i Sprawiedliwość) co rusz jest atakowany przez polityków opozycji, liberalnych ekonomistów, a teraz okazuje się że przez liberalne media. Ale przecież liczba urodzeń od roku 2016 jest wyraźnie wyższa niż ta wynikająca z prognozy demograficznej GUS z 2014 roku, a więc okresu kiedy nie zakładano wprowadzenia żadnego programu pronatalistycznego. W 2016 według prognozy GUS miało się urodzić 348,8 tys. dzieci, a urodziło się 382,3 tys., a więc o 33,5 tys. dzieci więcej, w 2017 roku według prognozy miało się urodzić 345,9 tys. dzieci, a urodziło się aż 402 tys. dzieci, a więc urodziło się aż o 56,1 tys. dzieci, w 2018 roku według prognozy miało się urodzić 345 tys. dzieci, a urodziło się 388, 2 tys. dzieci, a więc o 43,2 tysięcy dzieci, w 2019 roku według prognozy miało się urodzić 342 tys. dzieci, urodziło się 375 tysięcy dzieci, a więc o 33 tysięcy więcej, w 2020 miało się urodzić ok. 340 tysięcy dzieci, urodziło się blisko 358 tysięcy, a więc o 18 tysięcy więcej.  A więc sumarycznie przez 5 lat realizacji programu urodziło się blisko 184 tysięcy dzieci więcej niż wynikało z prognoz GUS z 2014 roku, a spora część ekspertów ciągle twierdzi, że dzięki programowi nie rodzi się więcej dzieci. Jednocześnie wskaźnik dzietności wzrósł z 1,26 w 2014 roku do 1,45 w 2017 roku i 1,44 w 2019 roku, a więc w ciągu zaledwie 3 lat wzrósł o 0,2 punktu procentowego co jest rezultatem bez precedensu w historii współczesnej Europy (danych za rok 2020 jeszcze nie ma). A więc po wprowadzeniu programu corocznie rodzi się w Polsce więcej o 20-50 tysięcy dzieci niż wynikało to z prognozy GUS z 2014 roku, wskaźnik dzietności wzrósł, bardzo wyraźnie przybywa w rodzinach „drugich i trzecich dzieci”. Co więcej w świetle tej astronomicznej sumy prawie 135 mld zł przekazanych przez niecałe 5 lat do rodzin wychowujących dzieci w Polsce, coraz bardziej natrętnie nasuwa się pytanie, że nasze państwo obecnie jest stać na tak duże wydatki na ten cel, a poprzedni rząd PO-PSL przez 8 lat twierdził ustami ministra Rostowskiego, że „pieniędzy nie ma i nie będzie”.
Prezes Obajtek o Polska Press: Musimy mieć spółki, które będą obsługiwały nasz biznes także pod względem informacyjnym^Zespół wPolityce.pl^2021-02-01 07:54:19.802045+01:00^https://wpolityce.pl/gospodarka/537241-prezes-obajtek-wyjasnia-przyczyny-zakupu-polska-press^Musimy mieć spółki, które będą obsługiwały nasz biznes nie tylko pod względem technicznym, lecz także informacyjnym - mówi „Super Expressowi” prezes PKN Orlen Daniel Obajtek. Polska Press stanowi logiczne uzupełnienie posiadanego przez Orlen domu mediowego, spółki Ruch i inwestycji e-commerce - dodał. W poniedziałkowym „Super Expressie” Daniel Obajtek mówił m.in. o kupnie Polska Press. Pytany, czy ten zakup to biznesowa transakcja czy też wprowadzana tylnymi drzwiami „repolonizacja mediów czy wręcz upartyjnienie” stwierdził, że nie mógłby przeprowadzić żadnej transakcji, która nie broni się biznesowo. Zostały przeprowadzone wycena, analiza i badanie synergii. Otrzymaliśmy wszystkie niezbędne zgody, w tym Rady Nadzorczej. Mam wizję rozwoju tej spółki — podkreśla Obajtek w „SE”. Dodał, aby nie sprowadzać kupna Polska Press tylko do nabycia samych gazet. Wskazał, że to trzeci co do wielkości portal internetowy w Polsce, z którego korzysta 17,5 mln osób. Polska Press będzie nowoczesnym kanałem informacyjnym dla klientów. Stanowi logiczne uzupełnienie posiadanego przez nas domu mediowego, spółki Ruch i inwestycji e-commerce  — podkreślił Obajtek. Pytany za ile lat zwróci się koszt tej inwestycji odparł:  Nie odpowiem na to pytanie. To tajemnica spółki. Ale czy pan myśli, że podeszliśmy do tego procesu bez konkretnych wyliczeń? gah/PAP
