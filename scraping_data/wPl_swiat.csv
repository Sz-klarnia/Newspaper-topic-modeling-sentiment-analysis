Title^Author^Date^Link^Content
Nowe mutacje koronawirusa oddalają pokonanie pandemii! Z ich powodu potrzeba większej, 80 proc. odporności zbiorowej^Zespół wPolityce.pl^2021-02-28 23:21:35.764200+01:00^https://wpolityce.pl/swiat/541182-potrzeba-wiekszej-odpornosci-zbiorowej-by-pokonac-covid-19^Odporność zbiorowa, którą należy osiągnąć, aby powstrzymać pandemię została skorygowana z ustalonych wcześniej 60 proc. do 80 proc. ze względu na bardziej zaraźliwe warianty koronawirusa - stwierdził dyrektor generalny ds. zdrowia Jerome Salomon na łamach gazety „Journal du Dimanche”. Sytuacja sanitarna jest bardzo napięta. Aby mieć nadzieję, że pandemia zostanie ostatecznie wygaszona, odporność zbiorowa musi sięgnąć 80 proc. francuskiej populacji  —ostrzegał Salomon. Obecnie większość zarażeń wywołuje we Francji tak zwany wariant brytyjski. To 53 proc. przypadków według najnowszych danych —poinformował Salomon. Od 15 do 20 proc. populacji Francji jest odporna na koronawirusa, a 5 proc. została zaszczepiona przeciwko koronawirusowi —doprecyzował dyrektor ds. zdrowia. Salomon zapewnił też, że „rząd podjął zdecydowane środki hamujące rozprzestrzenianie się wirusa”. Pochwalił zwłaszcza wprowadzenie w połowie stycznia godziny policyjnej od godziny 18:00 do 6:00. W ciągu ostatniej doby zakażenie koronawirusem potwierdzono we Francji u 19 952 osób, w szpitalach zmarło 122 chorych - podała w niedzielę Agencja Zdrowia Publicznego (SPF). Z powodu zakażenia do szpitali przyjęto 728 chorych, 164 na oddziały intensywnej terapii. Liczba pacjentów hospitalizowanych wzrosła o 291 i wynosi 25 280. Na oddziałach intensywnej terapii leczonych jest 3492 chorych. Od początku pandemii liczba ofiar śmiertelnych koronawirusa wzrosła do 86 454, a zarażonych do 3 755 968. Odsetek testów z wynikiem dodatnim wzrósł z 7,2 proc. do 7,3 proc. kk/PAP
Pierwsze duże wystąpienie Donalda Trumpa po wyborach. Dlaczego przegrał? Czy wybory były uczciwe? Jak ocenia Bidena? Co planuje?^Zespół wPolityce.pl^2021-02-28 22:48:40.233580+01:00^https://wpolityce.pl/swiat/541178-pierwsze-duze-wystapienie-trumpa-po-wyborach-relacja^W Orlando na Florydzie trwa czterodniowa konferencja środowisk konserwatywnych (Conservative Political Action Conference). Punktem kulminacyjnym było w niedzielę w nocy czasu polskiego wystąpienie Donalda Trumpa.  O tyle ważne, że panuje przekonanie iż ma on dziś największe szanse na zdobycie nominacji w wyborach prezydenckich 2024 roku, a wcześniej na przejęcie kontroli nad Partią Republikańską. Tu też stawka jest wysoko - za dwa lata ważna bitwa o Kongres i Senat. W obu izbach przewaga Demokratów jest dziś minimalna.  CZYTAJ WIĘCEJ: Oczekiwanie na pierwsze duże wystąpienie Donalda Trumpa po wyborach. Demokraci już straszą, że „rekin powrócił” Ostatnie zdania przemówienia. Wygramy Kongres, wygramy Senat, a potem nowy republikański prezydent triumfalnie powróci do Białego Domu. Zastanawiam się, kto nim będzie? — pyta salę. Ta reaguje entuzjazmem.  Mocna sugestia, ale bez kropki.  Telewizja Fox News daje „pasek”: Trump utwierdza swoją pozycję lidera Partii Republikańskiej i stwierdza, że zostawia on „otwarte drzwi” do ponownej walki o prezydenturę. Donald Trump zaprasza na swoją stronę internetową: DonaldTrump.com. Ma to być sposób komunikacji pozwalający ominąć cenzurę wielkich platform internetowych.  Strona już działa:       Agencje przekazują zdjęcia z wydarzenia. Wrażenie pustki, smutku - całkowicie sprzeczne z telewizyjnym przekazem LIVE.                Innych na razie nie ma.  A naprawdę?      Trump atakuje tę część establishmentu Partii Republikańskiej, która go krytykuje. Ogłasza, że będzie aktywnie działał na rzecz wyboru „liderów republikańskich”. Nie możemy mieć liderów, którzy mają więcej pasji do potępiania swoich rodaków niż przeciwstawiania się demokratom, mediom i radykałom - którzy chcą zmienić Amerykę w kraj socjalistyczny. Podkreśla, że dostał więcej głosów niż jakikolwiek inny kandydat republikański, więcej niż jakikolwiek inny urzędujący prezydent. Więc jak do diabła możliwe, że przegraliśmy. Byliśmy lepsi w drugich wyborach niż w pierwszych. Wiecie, że wygrałem oba?       Trump przywołuje artykuł w liberalnym, nieprzyjaznym mu, magazynie „TIME”, który potwierdził iż w establishmencie zawiązano przeciwko niemu potężny, skuteczny spisek. SPRAWĘ OPISAŁ TYGODNIK „SIECI”: Spisek, który sam się sypnął. „Potwierdzenie, z najbardziej nieoczekiwanej strony, mrocznych podejrzeń wyborców Trumpa” Musimy przywrócić uczciwą rywalizację — mówi Trump. Wielkie platformy technologiczne muszą być ukarane kiedykolwiek spróbują uciszyć głosy konserwatywne. Jeżeli rząd federalny odmówi działania, muszą to zrobić władze stanowe i niektóre już to czynią. Nadszedł czas, aby rozbić monopole Big Tech  — stwierdza. Potrzebujemy bardziej niż kiedykolwiek mocnego, energetycznego przywództwa Partii Republikańskiej, które będzie w stanie przeciwstawić się próbom zainstalowania u nas socjalizmu — podkreśla. Musimy zapewnić bezpieczne i uczciwe wybory — mówi Trump. Domaga się całościowej reformy systemu wyborczego.  Wprowadzone pod pretekstem epidemii zmiany systemu wyborczego, bez zgody stanowych parlamentów, co czyni je nielegalnymi. Te zmiany wypaczyły rezultat wyborów w ogromnym stopniu. Natychmiast potrzebujemy reformy systemu, potrzebujemy uczciwych wyborów. A to, co się stało, musi być zbadane. Bo w wielu miejscach głosowali nielegalni imigranci i ludzie, którzy już nie żyją — mówi. Te wybory zostały sfałszowane  — stwierdza Trump, co spotyka się z ogromnym aplauzem. Potrzebujemy jednego dnia głosowania. Nie kilku. Jednego - tak jak zawsze było. A jedynymi, którzy powinni być uprawnieni do głosowania korespondencyjnego to ci, którzy wykażą iż są bardzo ciężko chorzy albo pełnią służbę w wojsku. Potrzebujemy „voter ID” (dokumentu identyfikującego głosujących). Każdy głos musi być chroniony. Bo wiecie, co się stało w wielu miejscach - zwłaszcza w stanach rozstrzygających o wyniku - było wiele więcej głosów niż głosujących. Co to jest?  Oszustwo — odpowiada sala. Użyli covidu do oszustwa. Oto, co się stało. I Republikanie muszą coś z tym zrobić, bo wyglądało to w wielu miejscach jak w krajach trzeciego świata — mówi Trump. Stwierdza, że sądy nic z tym nie zrobiły.  Trump staje w obronie dobrego imienia Ojców Założycieli republiki amerykańskiej. I oczywiście szanujemy naszą flagę! Partia Republikańska jest ufundowana na miłości do Ameryki! Duży entuzjazm sali. Wierzymy w patriotyczną edukację i sprzeciwiamy się radykalnej indoktrynacji. Wierzymy w judeo-chrześcijańskie wartości naszych ojców założycieli, odrzucamy „cancel culture”. Wierzymy w rządy prawa. Konstytucja zaś znaczy to, co zostało w niej napisane. Oni chcą ją zmienić.  Nie chcemy likwidować policji - oni chcą. Chiny chcą zdominować świat, wiemy o tym. Chcemy, by nasze fabryki wróciły z powrotem. Misją naszego ruchu i Partii Republikańskiej musi być tworzenie dobrych miejsc pracy, silnych rodzin, bezpiecznych społeczności, tętniącej życiem kultury i wspaniałego narodu dla wszystkich Amerykanów. Nie jest przypadkiem, że popiera nas tak wielu ludzi przybyłych tu z krajów Ameryki Łacińskiej takich jak Wenezuela. Oni wiedzą, co się dzieje jak zwycięża socjalizm, kultura „kasowania”, kultura mówienia, co mamy robić.  Nasza armia była zmęczona, dziś mamy najsilniejsza armię na świecie. Utworzyliśmy siły kosmiczne, nowy rodzaj sił zbrojnych w naszej armii — mówi. Ta prezydentura [Bidena] będzie katastrofą dla amerykańskich pracowników i amerykańskich rodzin — mówi.  Wielu ludzi pyta, co to znaczy „trumpizm”?  To dobre negocjowanie, dobre transakcje, to stawianie potrzeb każdego Amerykanina na pierwszym miejscu, to stawianie Ameryki na pierwszym miejscu. To bezpieczne granice, niskie podatki, eliminacja przeszkód, które przeszkadzają w tworzeniu miejsc pracy. To bardzo silna obrona Drugiej Poprawki do Konstytucji i prawa do noszenia broni.  Temat zezwolenia sportowcom, którzy urodzili się jako biologiczni mężczyźni, konkurować z dziewczętami i kobietami. Sport kobiecy jaki znamy umiera — mówi. Jaki trener się z tym pogodzi? Musimy bronić uczciwości kobiecego sportu — dodaje.  A my dwukrotnie wygraliśmy wybory — stwierdza. Staliśmy się potężnym producentem energii, cały świat to podziwiał, ale administracja Bidena ma swoją ścieżkę — mówi Trump. Stwierdza, że USA zmierza od obecnej potęgi energetycznej do katastrofy. Stwierdza, że energetyka wiatrowa ma potężne wady, np. masowo zabija ptaki. I nie zapewni bezpieczeństwa energetycznego.  Zabierają ludziom niezależność energetyczną i zapłacicie za to cenę o której nie macie pojęcia. Światowa Organizacja Zdrowia. Dlaczego USA płaciły na nią wielokrotnie więcej niż Chiny (czterdzieści milionów do pół miliarda)?  Bo ludzie, którzy o tym decydowali byli głupi. Trump stawia tezę, że dla obecnej administracji sprawy ideologiczne są najważniejsze.  Chcą wdrożyć tę ideologię w każdy obszar administracji — mówi. Od armii po politykę bezpieczeństwa, pozwalając przyjeżdżać do USA ludziom z krajów w których szerzy się terroryzm.  Twoja rodzina nadal nie może wyjść na posiłek do restauracji, ale Joe Biden sprowadza tysiące uchodźców z całego świata, ludzi, o których nikt nic nie wie, których przeszłości kryminalnej nie znamy  — mówi.  Trump podkreśla, że to jego administracja poprowadziła skutecznie prace nad szczepionkami, a efekty były szybsze niż ktokolwiek sądził.  Podjęliśmy decyzję o wydaniu na ten cel milionów mimo iż rezultat nie był pewny. To się nazywa wkalkulowane ryzyko —- podkreśla. Przypomina, że akcja szczepień została przygotowana przez jego administrację i przebiega bardzo sprawnie. Gdybyśmy mieli uczciwe media, których nie mamy, powiedziałyby o tym wyraźnie i głośno — mówi. Dzieci powinny wrócić do szkoły. Teraz. Natychmiast. Miliony amerykańskich dzieci mają niszczoną przyszłość i to jest dzieło administracji Bidena. Trzymają nasze dzieci zamknięte w domach.  — stwierdza. Zwraca uwagę na złą kondycję psychiczną młodzieży, na rosnące wskaźniki prób samobójczych.  W imieniu milionów rodziców zwracam się teraz do prezydenta Bidena o otwarcie szkół — mówi.  Za mojej prezydentury inne kraje zaczęły nas szanować — mówi Trump, też w kontekście imigracji, bo przyjmowały z powrotem nielegalnych imigrantów. Bezpieczeństwo granic to tylko jedna z wielu spraw w których nowa administracja zdradziła Amerykanów — stwierdza. Trump sugeruje, że obserwując to wszystko rozważy ponowny start w wyborach prezydenckich. Temat pandemii. Trump przypomina, że określał koronawirusa mianem „chińskiego wirusa”. Wytyka niekonsekwencje w ocenach i zaleceniach eksperta Anthony’ego Fauci’ego.  Ważna deklaracja:  Nie zamierzam zakładać nowej partii, to fake news. Nie, jesteśmy w Partii Republikańskiej i jesteśmy zjednoczeni. Będziemy zjednoczeni i silni jak nigdy wcześniej. Pokonamy radykalizmy, socjalizmy, komunizmy.  Pierwsze zdanie o prezydenturze Bidena: Wiedzieliśmy, że będzie źle, ale nikt nie przypuszczał, że aż tak źle.  Przykładem energia - uspokajano, że Biden nie ma nic do energii, a natychmiast po wyborach rozpoczął kasowanie rurociągów. On jest przeciwko rodzinie, przeciwko ochronie granic. Kiedy opuszczałem urząd mieliśmy najbardziej bezpieczne granice w historii, powstał mur na granicy z Meksykiem.  — mówi, dodając, że wszystko jest teraz rozmontowywane, a Biden zamierza „skasować bezpieczeństwo granic”, nakręca falę migracyjną i pozwala na wejście do USA gangów narkotykowych, grup przemytników ludzi.  Podkreśla, że jego polityka szła w odwrotnym kierunku: twardej walki z nielegalną imigracją, promocja imigracji legalnej.      Donald Trump składa hołd legendarnemu komentatorowi radiowemu Rushowi Limbaugh, który zmarł kilka dni temu. „Na pewno patrzy na nas z góry” - mówi. Donald Trump wszedł na scenę w Orlando. Ogromny entuzjazm sali: „USA., USA”. Trump pyta” „tęskniliście?” Na scenie muzyka, która zwykle na wiecach poprzedzała wejście Donalda Trumpa. Mówi, że walka ciężko pracujących Amerykanów dopiero się rozpoczęła i zakończy się zwycięstwem,  „bez względu na to jak bardzo amerykański establishment będzie próbował nas wyciszyć”.         Trump wciąż nie pojawił się na scenie. Komentatorzy telewizji FOX NEWS podkreślają, że Partia Republikańska wydaje się być zdominowana przez Trumpa i jego zwolenników. Ale część środowisk kontestuje pomysł kontynuowania walki pod sztandarami trumpizmu, zgodnie z zasadą - nie wchodzi się dwa razy do tej samej wody. Na razie jednak ich głos jest wyraźnie mniejszościowy.  Ciekawe pytanie: czy Trump poruszy (i w jakim stopniu) temat uczciwości wyborów z 3 listopada 2020 roku? Z jednej strony to sprawa dla niego i jakości demokracji fundamentalna sprawa. Z drugiej poświęcenie temu zbyt wiele czasu i emocji będzie sugerowało chęć osobistej zemsty, odsunie uwagę od politycznej agendy Trumpa, bardzo atrakcyjnej dla warstw pracujących. Na ten moment zaplanowano wystąpienie. Ale Donald Trump często zaczyna wystąpienia z opóźnieniem, to element show. Nikt nie ma wątpliwości, że teraz będzie tak samo. Sala spotkania CPAC już wypełniona (choć z covidowymi ograniczeniami).                 Sporo flag i ludzi przed hotelem w którym odbywa się spotkanie.                                Na to przemówienie czeka nie tylko Ameryka, ale cały świat — organizatorzy podkreślają ogromne zainteresowanie.
RAPORT ZE ŚWIATA. USA zatwierdziły nową szczepionkę. Włosi zamykają część szkół. Czesi chcą szczepić rosyjskim preparatem^Zespół wPolityce.pl^2021-02-28 20:01:42.847282+01:00^https://wpolityce.pl/swiat/541142-raport-ze-swiata-usa-zatwierdzily-nowa-szczepionke^USA zatwierdziły nową szczepionkę, Włosi zamykają niektóre szkoły, a Czesi chcą szczepić rosyjskim preparatem. To efekt trwającej pandemii koronawirusa. CZYTAJ RÓWNIEŻ: Politycy zgodni: Najważniejsze osoby w państwie powinny zaszczepić się przeciw COVID-19. Konfederacja ma swoje zastrzeżenia Co trzeci uczeń we Włoszech od poniedziałku będzie się uczyć zdalnie. To rezultat zamknięcia szkół w kilku regionach, gdzie dochodzi do największego szerzenia się koronawirusa, zwłaszcza jego odmian. W domu uczyć będzie się od początku marca ponad 3 miliony uczniów; 800 tys. ze szkół podstawowych, pół miliona gimnazjalistów i 1,8 mln licealistów - takie dane podano w niedzielę w analizie na temat sytuacji szkół po zaostrzeniu restrykcji w kilku regionach, gdzie zapadła decyzja o nauce zdalnej od 1 marca. W najlepszej sytuacji jest ponad 200 tysięcy dzieci i młodzieży z Sardynii, gdzie otwarte będą wszystkie szkoły, gdyż region został ogłoszony - co miało miejsce po raz pierwszy we Włoszech od początku epidemii- białą strefą minimalnego ryzyka zakażeń. Warunkiem tego jest zanotowanie mniej niż 50 przypadków infekcji na 100 tysięcy mieszkańców.  Z kolei w Kampanii w domach pozostanie prawie milion uczniów szkół wszystkich szczebli. Władze regionu wyjaśniły, że zamknęły je do 14 marca głównie po to, by umożliwić nauczycielom zaszczepienie się. Ponadto naukę zdalną wprowadzono w regionach, które od poniedziałku będą czerwonymi strefami najwyższego ryzyka zakażeń; to Górna Adyga, Basilicata i Molise. Większość szkół zamknięto także w Abruzji. W Apulii otwarte pozostaną tylko szkoły podstawowe. Zamknięcie szkół zarządziły też władze niektórych miast, między innymi Bolonii , Ankony, Maceraty i Sieny. Ponad 100 zgromadzeń stwierdziła policja w Rzymie w czasie weekendu - podano w niedzielę po kolejnym słonecznym dniu, gdy tłumy wyległy do centrum, na ulice handlowe i nad morze. Tłok panował też w tradycyjnych miejscach spotkań i spacerów w Mediolanie. W obu włoskich metropoliach interweniowała policja, zamykając dostęp do najbardziej zatłoczonych rejonów. W ciągu doby, jak ogłosiło MSW, w całym kraju przeprowadzono ponad 100 tysięcy kontroli, a prawie 2 tysiące osób ukarano za złamanie przepisów o walce z pandemią. Ministerstwo Zdrowia ogłosiło, że na Covid-19 zmarły następne 192 osoby i potwierdzono 17455 kolejnych zakażeń koronawirusem. Dzień wcześniej było prawie 19 tysięcy przypadków i 280 zgonów. Bilans zmarłych wzrósł do 97699. Od soboty wykonano 257 tysięcy testów. Koronawirusa wykryto dotąd u około 2,9 miliona osób, z których wyleczonych jest 2,4 miliona. Według oficjalnych danych liczbę obecnie zakażonych we Włoszech szacuje się na 422 tysiące W niedzielę na lotnisku w Lizbonie wylądował wyczarterowany przez rząd Antonia Costy samolot z blisko 300 obywatelami Portugalii. Z powodu wstrzymanych od 27 stycznia połączeń z Brazylią nie mogli oni powrócić do kraju. Rejs linii TAP był podróżą powrotną samolotu, który w piątek wyleciał z Lizbony do Sao Paulo zabierając na swoim pokładzie 298 obywateli Brazylii. Uzyskali oni pozwolenie na podróż do ich ojczyzny w ramach tzw. lotu humanitarnego. W połowie lutego rząd Portugalii porozumiał się z władzami brazylijskimi w sprawie wyczarterowania samolotu, który miałby odtransportować obywateli obu krajów do ich ojczyzn. Po 27 stycznia nie mogli oni podróżować. Zakaz rejsów pomiędzy oboma państwami wprowadził rząd Costy tłumacząc taka decyzję wysoką liczbą zakażeń koronawirusem w Portugalii i Brazylii. Jednym z powodów likwidacji bezpośrednich połączeń pomiędzy oboma krajami było pojawienie się brazylijskiego wariantu SARS-CoV-2. Pomimo humanitarnego charakteru obu lotów część pasażerów musiała zapłacić za podróż nawet 1300 euro, co jak tłumaczyli organizatorzy lotu, wynikało z faktu, że niektóre osoby wracały z urlopów i nabyły ostatnie wolne miejsca po komercyjnej cenie. W sobotę rząd Costy zapowiedział, że rozważa opcję skierowania dodatkowych samolotów do Brazylii po oczekujących tam wciąż na możliwość repatriacji portugalskich obywateli. Stany Zjednoczone zatwierdziły w sobotę do stosowania szczepionkę przeciwko Covid-19 firmy Johnson&Johnson, jako trzecią z kolei - poinformowała federalna Agencja ds. Żywności i Leków (FDA). Szczepionka J&J zatwierdzona została do stosowania w walce z koronawirusem jako trzecia, po szczepionkach Pfizera/BioNTech i Moderny. Podawana jest tylko w jednej dawce, zamiast w dwóch i może być przechowywana w zwykłej lodówce. Według FDA jedna dawka szczepionki J&J zapewnia ochronę na poziomie ok. 85 proc. przeciwko najbardziej poważnym następstwom zakażenia koronawirusem. Wynik taki otrzymano po masowych badaniach przeprowadzonych na trzech kontynentach. Szczepionka okazała się skuteczna również w takich krajach jak RPA, gdzie pojawił się najgroźniejszy wariant wirusa. Pierwsze dostawy szczepionki w USA mają rozpocząć się w poniedziałek. Do końca marca J&J zamierza dostarczyć 20 mln dawek a do lata 100 mln. J&J stara się również o autoryzację swojej szczepionki przez WHO, m. in. do stosowania w Europie. Premier Czech Andrej Babisz powiedział w niedzielę, że dla użycia rosyjskiej szczepionki Sputnik V wystarczy zgoda Państwowego Instytutu Kontroli Leków (SUKL). Wcześniej prezydent Milosz Zeman powiedział, że wysłał list do Rosji z prośbą o dostarczenie szczepionki. Zdaniem premiera nie ma potrzeby czekać na rekomendację Europejskiej Agencji Leków (EMA). Wystarczający byłby certyfikat SUKL. Przed trzema tygodniami premier Babisz mówił, że Czechy nie planują zastosowania rosyjskiego preparatu bez zatwierdzenia przez instytucję europejską. Jego zdaniem Czechy mogłyby kupić szczepionkę wcześniej, żeby uzyskać przewagę w sytuacji, gdy preparat zostanie zatwierdzony przez EMA.  We wtorek prezydent, premier, przewodniczący Izby Poselskiej Radek Vondraczek, minister spraw zagranicznych Tomasz Petrziczek i minister obrony Lubomir Metnar zgodzili się, że w Czechach nie należy używać szczepionek, które nie zostaną zaakceptowane przez EMA.  W rozmowie opublikowanej w niedzielę przez jedną ze stacji TV Milosz Zeman powiedział, że wystosował list do prezydenta Rosji Władimira Putina z prośbą o dostawę szczepionki Sputnik V. List miał podpisać także premier.  O ile jestem dobrze poinformowany, to nasza prośba zostanie spełniona, ale oczywiście będziemy potrzebować certyfikat — powiedział prezydent i podkreślił, że dla niego wystarczająca byłaby rekomendacja SUKL.  Burmistrz Oslo Raymond Johansen ogłosił w niedzielę wieczorem zamknięcie na dwa tygodnie stolicy Norwegii z powodu nagłego wzrostu liczby zakażeń koronawirusem. Ponownie zamknięte zostaną sklepy oraz szkoły. W Oslo w sobotę odnotowano 245 przypadków Covid-19, najwięcej od początku pandemii. Może się wydawać paradoksem, że liczba zakażeń rośnie, mimo rygorystycznych i długotrwałych restrykcji. Mogą za to odpowiadać wzrost mobilności mieszkańców oraz nowe wersje koronawirusa —stwierdził burmistrz Johansen na specjalnie zwołanej konferencji. W Oslo od 100 dni obowiązują najsurowsze w Norwegii obostrzenia. Eksperci szacują, że nowe wersje koronawirusa, a zwłaszcza jego brytyjska odmiana mogą stanowić już od 50 do 70 proc. wszystkich przypadków.  To się stało szybciej niż sądziliśmy. Już nie można być pewnym, że uda nam się ograniczyć zakażenia testowaniem, śledzeniem kontaktów oraz izolacją —podkreśliła dyrektor Norweskiego Instytutu Zdrowia Publicznego Camilla Stoltenberg Władze Oslo ogłosiły zamknięcie sklepów oraz galerii handlowych, z wyjątkiem sklepów spożywczych oraz aptek. Szkoły ponownie przejdą na nauczanie zdalne. Planuje się przeprowadzenie masowych testów wśród uczniów oraz nauczycieli. Szczególne zasady mają obowiązywać na placach budowy, gdzie wykryto wcześniej kilka ognisk brytyjskiej wersji koronawirusa. Oslo odpowiada za około połowę wszystkich przypadków koronawirusa odnotowywanych w Norwegii. W całym kraju rekord dobowy zakażeń miał miejsce 4 stycznia, gdy potwierdzono 936 przypadków. Od tego czasu odnotowywano trend spadkowy, ale pod koniec lutego liczba przypadków koronawirusa ponownie zaczęła rosnąć.  Mly/PAP
"JP" postuluje uhonorowanie polskich dyplomatów: Powinni otrzymać tytuł Sprawiedliwych za ratowanie Żydów^w Prasie Światowej^2021-02-28 19:20:52.737845+01:00^https://wpolityce.pl/swiat/541164-jerusalem-post-postuluje-uhonorowanie-polskich-dyplomatow^Aleksander Ładoś i Stefan Ryniewicz z Grupy Berneńskiej powinni otrzymać tytuł Sprawiedliwych wśród Narodów Świata za ratowanie Żydów w czasie II wojny światowej - pisze w „Jerusalem Post” były szef Departamentu Sprawiedliwych w Yad Vashem, Mordecai Paldiel. Polscy dyplomaci w szwajcarskim Bernie opracowali plan ratowania Żydów mieszkających w różnych krajach okupowanych przez nazistowskie Niemcy poprzez nadawanie im paszportów krajów Ameryki Łacińskiej, głównie Paragwaju. Osoby posiadające takie dokumenty były wymieniane potem przez rząd III Rzeszy na obywateli niemieckich mieszkających w krajach Ameryki Łacińskiej. Operację tę zainicjował ambasador RP w Bernie Aleksander Ładoś, jego zastępca Stefan Ryniewicz i konsul Konstanty Rokicki oraz attache poselstwa Juliusz Kuehl. W 2019 roku Instytut Jad Washem przyznał tytuł Sprawiedliwego wśród Narodów Świata jedynie Konstantemu Rokickiemu, chociaż jak zaznacza Mordecai Paldiel, „wykonywał on głównie instrukcje swoich przełożonych”. Niewytłumaczalna pozostaje decyzja o odmowie przyznania tytułu Sprawiedliwych dwóm przełożonym Rokickiego, którzy zaplanowali, zainicjowali i prowadzili akcję ratunkową przez długi czas, co potwierdzają obszerne informacje archiwalne przekazane Yad Vashem — pisze badacz. Jak zaznacza, wielokrotne kierowane w ciągu minionego roku prośby o „wyjaśnienie tego przeoczenia spotykały się dotychczas z całkowitym milczeniem”. Paldiel w swoim artykule apeluje do Instytutu, w którym pracował przez 24 lata, o naprawienie błędu i pośmiertne nadanie tytułu Sprawiedliwych głównym bohaterom tej „gigantycznej akcji ratunkowej”. Czy powinny istnieć ukryte powody, dla których nie można tego uczynić pomimo poważnych dowodów na ich korzyść, czy Yad Vashem, instytucja publiczna utworzona na mocy prawa, nie jest zobowiązana przynajmniej do podania przyczyn takiej odmowy? — pyta. Nie wiadomo dokładnie, ilu Żydów faktycznie uratowała Grupa Berneńska, wydając kilka tysięcy paszportów. W niektórych przypadkach europejscy Żydzi otrzymywali też polskie paszporty, by umożliwić im ucieczkę z Europy, jak w przypadku Josepha Burga, późniejszego ministra w izraelskim rządzie i Pierre Mendes France, przyszłego premiera Francji. W tej historii zdumiewająca jest ścisła współpraca polskich dyplomatów z kilkoma żydowskimi działaczami w Szwajcarii — podkreśla Paldiel - do których należą Abraham Silberschein ze Światowego Kongresu Żydów, rabin Chaim Yisroel Eiss z Agudat Israel oraz Yitzhak i Recha Sternbuch z nowojorskiego Vaad Hatzalah, którzy wszyscy złożyli zeznania na temat roli polskich dyplomatów w akcji ratunkowej. gah/PAP
NASZ WYWIAD. Miroslav Škoro: Ośmiornica klientelizmu i korupcji oplotła swoimi mackami wszystkie sfery społeczeństwa^"Sieci" - Największy konserwatywny tygodnik w Polsce^2021-02-28 17:34:56.073844+01:00^https://wpolityce.pl/swiat/541012-nasz-wywiad-miroslav-skoro-powiedzialem-dosc^Chorwacka scena polityczna znajduje się w ciekawej fazie. Po długotrwałej dominacji konserwatywnej Chorwackiej Wspólnoty Demokratycznej (Hrvatska demokratska zajednica – HDZ) i lewicowej Partii Socjaldemokratycznej (Socijaldemokratska partija – SDP) powoli powstaje trzecia opcja, która krytykuje ten duopol za gospodarczą i społeczną stagnację, w jakiej znalazło się państwo. Mówi otwarcie o postkomunistycznym układzie (w obu ugrupowaniach znajduje się duża liczba byłych komunistów), który należy złamać. Ruch Ojczyźniany (Domovinski pokret – DP), Most i Suwerenyści ze swoimi 24 przedstawicielami mają dość silny konserwatywny blok w parlamencie. Są to partie, które pozycjonują się od centroprawicy do prawicy, ale nie widzą swojej politycznej przyszłości w głównym nurcie europejskich partii chadeckich,… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Prezydent i premier Węgier zaszczepieni chińskim preparatem. Orban: Niech państwo się nie boją. Proszę o rejestrowanie się^Zespół wPolityce.pl^2021-02-28 16:32:52.949155+01:00^https://wpolityce.pl/swiat/541150-prezydent-i-premier-wegier-zaszczepieni-chinskim-preparatem^Premier Węgier Viktor Orban został zaszczepiony przeciw koronawirusowi preparatem chińskiej firmy Sinopharm. Nagranie wideo przedstawiające to wydarzenie zamieścił w niedzielę na swoim profilu na Facebooku. CZYTAJ TAKŻE: — RAPORT ZE ŚWIATA. Obostrzenia w całej Europie. Holenderscy handlowcy zapowiadają bunt, Czechy zaostrzą restrykcje — Rosjanie nie chcą szczepić się Sputnikiem V. Węgierskie media zaniepokojone importem preparatów z Rosji — Ciężki czas pandemiczny przed Węgrami. Premier Orban ostrzega: Szpitale będą obciążone jak nigdy dotąd Na nagraniu widać, jak premierowi Orbanowi mierzona jest temperatura (dowiadujemy się, że ma 36,2 stopni), a następnie jest badany stetoskopem. Lekarz stwierdza, że premier jest w znakomitym stanie zdrowia, po czym zostaje mu wstrzyknięta chińska szczepionka. Viktor Orban mówi później w nagraniu, że od chwili szczepienia pracuje w swojej siedzibie i nic mu nie jest.  Niech państwo się nie boją. Atakuje trzecia fala i będzie silniejsza niż poprzednie dwie. Proszę o rejestrowanie się i szczepienie. To jedyna możliwa ochrona — podkreśla.
Nawalny został przewieziony do kolonii karnej. Wciąż jednak nie ma oficjalnych danych o jego miejscu pobytu^Zespół wPolityce.pl^2021-02-28 16:02:56.918442+01:00^https://wpolityce.pl/swiat/541132-nawalny-zostal-przewieziony-do-kolonii-karnej^Rosyjski opozycjonista Aleksiej Nawalny jest w kolonii karnej w obwodzie włodzimierskim, w centrum europejskiej części Rosji - powiadomili w niedzielę działacze komisji społecznej monitorującej więzienia. Wciąż jednak nie ma oficjalnych danych o jego miejscu pobytu. CZYTAJ RÓWNIEŻ: Rosjanie wspominają Borysa Niemcowa. Aleksiej Nawalny został tegorocznym laureatem nagrody imienia zabitego polityka Działacz komisji monitorującej więzienia w Moskwie, Aleksiej Mielnikow potwierdził doniesienia mediów o tym, że Aleksiej Nawalny jest w kolonii karnej w obwodzie włodzimierskim. Ze swej strony przedstawiciel fundacji „Ruś Siedząca” Rusłan Wachapow powiedział, że Nawalny rzeczywiście trafił do kolonii karnej w miejscowości Pokrow w tym regionie. Wachapow powołał się na więźniów, którzy odbywają wyrok w Pokrowie. Skazani, których przywieziono wraz z Aleksiejem Nawalnym zostali przyjęci w kolonii karnej inaczej niż zazwyczaj - ściśle według regulaminu i bez bicia - relacjonował Wachapow. Zwykle zdarza się, że nowoprzybyli do łagru w Pokrowie dostają uderzenia po przywiezieniu, gdy przechodzą z pojazdu więziennego na rewizję. Wachapow zastrzegł przy tym, że osadzeni w Pokrowie „nie są zachwyceni”, że Nawalny będzie odbywał tam wyrok.  Więźniowie obawiają się, że nie wiadomo, co będzie. Wszyscy tam nie cieszą się z pojawienia się Nawalnego. Dopiero co urządzili sobie życie w więzieniu, a teraz może nastąpić „przykręcenie śruby” (zaostrzenie reżimu w kolonii karnej) — powiedział aktywista. Oficjalnie Federalna Służba Więzienna (FSIN) nie ujawniła miejsca pobytu Aleksieja Nawalnego. Takiej informacji domagają się jego współpracownicy.  Chcielibyśmy być poinformowani oficjalnie, nie przez „grypsy”, a poprzez egzekwowanie prawa Aleksieja Nawalnego do informowania jego krewnych i adwokatów — powiedział szef sztabów Aleksieja Nawalnego w regionach Rosji, Leonid Wołkow. Formalnie służby więzienne mają dziesięć dni na powiadomienie rodziny opozycjonisty o jego przybyciu do miejsca odbywania wyroku. Inny współpracownik Aleksieja Nawalnego, Iwan Żdanow powiedział, że tak jak się obawiał, Nawalny trafił do kolonii karnej, w której panuje ostry rygor. Wyraził nadzieję, że polityk nie będzie w tym miejscu przez cały czas swojego wyroku. Aleksiej Nawalny powinien teraz przejść kwarantannę, która potrwa co najmniej tydzień, a potem zostanie dołączony do grupy więźniów. Kolonia karna w Pokrowie jest zakładem penitencjarnym o zwykłym rygorze, ale w rzeczywistości reżim jest tam surowszy - podaje Radio Swoboda, powołując się na aktywistę Konstantina Kotowa, który odbywał tam wyrok. Obrończyni Kotowa, Maria Ejsmont powiedziała, że w tej kolonii karnej władze czynią wszystko, by więźniowie czuli się zależni od administracji i nie mieli wolnego czasu. Wcześniej dochodziło tam do ciężkich pobić, ale w ostatnim czasie o takich incydentach nie słychać. Naczelnikiem kolonii karnej jest od niedawna Aleksandr Muchanow. W ciągu roku tylko jednej, dwóm osobom spośród skazanych pozwalano się kontaktować z Kotowem. Adwokaci zawsze mieli problem z dostaniem się tam. W żadnej kolonii karnej oprócz Pokrowa nie czekałam 5-6 godzin, zanim mnie wpuszczono. Robi się tam wszystko, by więźniowie polityczni byli izolowani — powiedziała Maria Ejsmont. Sam Konstantin Kotow, który spędził w Pokrowie około półtora roku powiedział, że choć nie był bity, to słyszał o maltretowaniu osadzonych. Biorą w tym udział więźniowie współpracujący z administracją więzienną - dodał. Według Wachapowa osadzeni, którzy współpracują z administracją mają duży wpływ w pokrowskiej kolonii karnej. Według relacji Kotowa w Pokrowie jest około 400 osadzonych. Na terenie kolonii działają warsztaty - m.in. montażu, krawiectwa, obróbki drewna i malarski. Raz bądź dwa razy w tygodniu więźniowie pracują przy porządkowaniu terenu. Moskiewski Sąd Miejski odrzucił 20 lutego apelację złożoną przez obrońców Aleksieja Nawalnego od decyzji sądu niższej instancji o „odwieszeniu” kary więzienia z 2014 roku za rzekome malwersacje finansowe. Aleksiej Nawalny powinien spędzić w kolonii karnej około 2,5 roku. mly/PAP
Batalię o przyszłość Europy oddajemy walkowerem. Jak chcemy wygrać walkę o umysły 450 mln mieszkańców Unii?^Marek Budzisz^2021-02-28 13:01:06.024907+01:00^https://wpolityce.pl/swiat/541108-batalie-o-przyszlosc-europy-oddajemy-walkowerem^Nathalie Tocci, specjalistka w zakresie polityki międzynarodowej, dyrektor włoskiego Istituto Affari Internazionali oraz główny doradca ds. polityki międzynarodowej Josepa Borella, podobnie zresztą jak jego poprzedniczki, autorka EU Global Strategy, jednym słowem ikona lewicowo – liberalnych kręgów europejskiego establishmentu politycznego opublikowała esej na temat europejskiej autonomii strategicznej, pytając w tytule czym ona jest, dlaczego jej potrzebujemy i jak możemy ją osiągnąć. Warto, temu ważnemu wystąpieniu poświecić nieco uwagi, przede wszystkim po to aby bez emocji i uprzedzeń poznać tok rozumowania Autorki i argumentację tych kręgów polityki europejskiej, które coraz głośniej mówią, że Europa winna w sprawach strategicznych być podmiotem autonomicznym. Autonomicznym, czyli zgodnie z etymologią tego terminu, jak dowodzi Tocci, kierującym się własnymi prawami. Kładzie ona, w punkcie wyjścia nacisk na to, że muszą to być własne, europejskie prawa, zasady i interesy. Projekt europejski, w jej opinii, przyspiesza w reakcji na kryzysy. Tak było z wprowadzeniem strefy euro, unii bankowej, pogłębionej integracji politycznej oraz obecnie tak jest jeśli chodzi o unię fiskalną. Każdy z tych kroków wymuszony był świadomością, że poprzednie rozwiązania stają się niewystarczające i konieczna jest „ucieczka do przodu”. Dyskusja na temat europejskiej samodzielności strategicznej, która trwa już w europejskich stolicach i Brukseli od 2013 roku, w świecie po pandemii przyspieszy i stanie się „tematem dnia” bo mamy do czynienia z kryzysem relacji międzynarodowych, z pewnością ze zmianą ich charakteru, co wywołuje dostosowanie polityk poszczególnych graczy do nowych warunków. Unia również będzie musiała podążyć ta drogą. Na czym polega nowość sytuacji? Geneza projektu europejskiego w ramach porządku liberalnego budowanego pod ochroną amerykańskiej supremacji wojskowej, jest wszystkim znana. Tylko, że obecnie, ten porządek, w opinii Tocci odchodzi na naszych oczach do przeszłości. „Stany Zjednoczone pozostają jedyną potęgą zdolną do wywierania wpływu, w tym militarnego, na poziomie globalnym, ale nie są już niekwestionowanym hegemona świata” – argumentuje doradczyni Borrella. Gospodarczo, finansowo, czy jeśli weźmiemy pod uwagę innowacyjność Ameryka ma równego sobie rywala jakim dziś są Chiny, które zresztą w najbliższych latach w wielu płaszczyznach mogą okazać się państwem bardziej rozwiniętym czy cywilizacyjnie zaawansowanym. Politycznie wreszcie, po doświadczeniach epoki Donalda Trumpa, rozziew miedzy Europą a Stanami Zjednoczonymi jest większy niźli kiedykolwiek w historii najnowszej. Obserwujemy nie tylko różne, gdyby brać pod uwagę opinie stolic europejskich i Waszyngtonu, diagnozy sytuacji i propozycje jak sobie z nią radzić, ale również, jak uważa Tocci, „załamanie się amerykańskiego soft power”, narastanie tendencji izolacjonistycznych w amerykańskiej polityce i politykę selektywnej obecności w świecie. Ta selekcja dokonywana jest pod kontem interesów amerykańskich, a nie szerszej wspólnoty kolektywnego Zachodu czy świata liberalnego. „Wszystko to sugeruje, że UE nie może tak po prostu zakładać, że może polegać na USA, tak jak niegdyś – konstatuje Tocci - Strategiczna autonomia Europy w dobie wielobiegunowości lub odnowionej dwubiegunowości jest tak samo potrzebna w nielicznych przypadkach, gdy drogi UE i USA się rozchodzą, jak w wielu innych, w których zbiegną się. Podczas gdy asymetria pozostanie strukturalną cechą więzi transatlantyckich, zwłaszcza w dziedzinie obronności, odnowiona więź transatlantycka będzie wymagać większej odpowiedzialności Europy, a tym samym autonomii, przede wszystkim w otaczających UE regionach, a także w przypadku głównych wyzwań naszych czasów związanych np. z zarządzaniem transnarodowym, zdrowiem i polityką klimatyczną, technologią i mobilnością ludzi.” Nawet w tym zdaniu jak na dłoni widać różnicę między opiniami formułowanymi przez Nathalie Tocci a głosami rozlegającymi się w naszej części kontynentu. Włoska analityk raczej skłonna jest podkreślać asymetryczność relacji wojskowych między Unią Europejską a NATO, z czego wyciąga wniosek, że zwiększenie wysiłków państw kontynentu na rzecz wzmocnienia własnego „europejskiego” potencjału jest zmianą ilościową a nie jakościową tych relacji. To, że Europa będzie silniejsza i będzie posiadała większe zdolności wojskowe, jest jedynie, w jej rozumowaniu czymś na kształt zmniejszenia dystansu, nie grozi zerwaniem relacji, wycofaniem się Waszyngtonu z Europy i nie stanowi ryzyka powstania „próżni bezpieczeństwa” w naszej części kontynentu. „Truizmem jest stwierdzenie – argumentuje, że transatlantyckie stosunki obronne będą nadal asymetryczne i że Europejczycy nadal będą potrzebować zaangażowania USA w obronę Europy. Nie oznacza to jednak, że nie powinni oni więcej inwestować w europejską obronność, ani że przywrócenie równowagi transatlantyckich więzi obronnych byłoby sprzeczne z interesami europejskimi lub transatlantyckimi. Jeśli cokolwiek jest prawdą, to akurat twierdzenie odwrotne.” W Warszawie raczej bardziej skłonni jesteśmy podkreślać ryzyko związane z polityką europejskiej suwerenności strategicznej, która może być dla Waszyngtonu, w tym ujęciu pretekstem do redukcji zainteresowania Europą zanim ta osiągnie własne możliwości obronne. Ta różnica ocen jest uderzająca i musi zostać w przyszłości wyjaśniona, bo ktoś buduje swą politykę w oparciu o fałszywe przesłanki. Albo my jesteśmy przesadnie proamerykańscy i zachowujemy się trochę jak niekochane dziecko, które za wszelką cenę stara się zdobyć łaski uwielbianego rodzica, albo analitycy na Zachodzie przeceniają siłę europejskich możliwości, nie doceniając zaś wyzwań na Wschodzie. Co uderzające w opinii włosko – europejskiej analityk strategiczna suwerenność naszego kontynentu winna wyrażać się bardziej w polityce regulacyjnej, handlowej, ekologicznej, wreszcie zagranicznej niźli w kwestiach związanych z obronnością. Nadal, w jej opinii należy rozwijać inicjatywę PESCO, dbając o to aby nie została ona zdominowana przez największych graczy (Niemcy, Francja) kosztem państw średnich (Polska, Hiszpania), ale inne obszary, w jej opinii są znacznie ważniejsze. Chodzi o politykę handlową, klimatyczną, nakłady na badania i rozwój, politykę emigracyjną wspieranie państw znajdujących się lub graniczących z „pasem ognia”, czyli szybko destabilizującymi się obecnie peryferiami Europy (Bałkany, Afryka Północna, Ukraina, Kaukaz Płd.). Uderzające jest to przekonanie, że w nowych realiach, świata o wielu ośrodkach siły, Europa silniej winna zaznaczyć swą obecność i interesy w obszarach dla niej istotnych z których jednak Tocci wyklucza „twarde” wojskowe domeny i narzędzia. Tocci jest przekonana, i jak się wydaje jest to pogląd ugruntowany wśród zachodniego establishmentu, że warunkiem europejskiej suwerenności strategicznej jest pójście o krok dalej jeśli idzie o wewnętrzna integrację Unii. Nie miejmy złudzeń, jest zwolenniczką używania kwestii „poszanowania rządów prawa” w charakterze narzędzia dyscyplinującego rządy państw sceptycznie nastrojonych wobec perspektywy budowy państwa federalnego. Pisze wiele o „wzmocnieniu europejskiej demokracji” oraz wiąże to z przeświadczenie, artykułowanym na początku swego wystąpienia, że jest to jeden z kluczowych elementów „życia Europy według własnych praw”, co jest, jej zdaniem, istotą europejskiej suwerenności strategicznej. Zresztą warto zwrócić uwagę na fakt, że w jej analizie w gruncie rzeczy brak jest perspektywy państw narodowych, co zresztą jest jej słabością, tak jakby one już nie istniały, albo ze zdaniem państw członkowskich Unii brukselska elita nie musiała się liczyć. Problemem, jak pisze jest „fragmentaryzacja” wielu europejskich polityk, począwszy od kwestii obronności, przez badania i rozwój, opodatkowanie zagranicznych gigantów technologicznych, bezpieczeństwo zdrowotne czy politykę zagraniczną. Jak się wydaje Nathalie Tocci jest zdania, że skala narastających problemów zmusi państwa narodowe do rozstania się z częścią własnej suwerenności na rzecz Unii, bo będzie to jedyna możliwość zmierzenia się z nimi. Europa działając jako całość nie ma gwarancji, że poradzi sobie z kryzysami wybuchającymi u jej granic, takimi jak np. chwilowo przytłumiony, ale przecież nie rozwiązany kryzys emigracyjny. Ale jeśli Europa może sobie nie poradzić, to państwa narodowe z pewnością nie będą w stanie sprostać wyzwaniom. I to jest, jak się wydaje, główny argument zachodnioeuropejskich elit dlaczego pogłębienie integracji, wykonanie kolejnego kroku w stronę budowy europejskiego państwa federalnego, jest historycznie nieuchronny. W coraz bardziej różnicującym się świecie jest to krok po prostu niezbędny, stanowiący jedyną możliwą odpowiedź na rysujące się wyzwania.  Jeśli intuicyjnie, w Warszawie, uważamy, że federacyjna i „strategicznie suwerenna” Europa nie jest najlepszym rozwiązaniem, to powinniśmy podjąć otwartą polemikę ze stanowiskiem prezentowanym m.in. przez Nathalie Tocci. Diagnoza sytuacji w której się znaleźliśmy jest w gruncie rzeczy podobna – w przyspieszonym tempie destabilizuje się stary hegemonistyczny porządek międzynarodowy gwarantowany przez wojskową dominację Stanów Zjednoczonych. Swoją obecność i aspiracje zaznaczają nowe ośrodki siły, świat staje się wielo-, a może dwubiegunowy, w każdym razie inny niźli w ciągu 30 lat po zakończeniu Zimnej Wojny. Zachód Europy mówi w takiej sytuacji – Unia nie ma innej drogi jak tylko stać się kolejnym ośrodkiem siły walczącym na wielu płaszczyznach i w wielu formatach o własne, partykularne interesy i wartości. Dlatego, aby sprawniej o to zabiegać, musi się zintegrować. Jest to wymogiem skuteczności i sprawności działania. A co mówi Wschód Europy? Jakie proponuje rozwiązania? Jaką alternatywę? Przy użyciu jakich argumentów chcemy wygrać batalię o umysły 450 mln mieszkańców Unii? Możemy nie zgadzać się z wizją federalnej Europy snutą przez Emmanuela Macrona a uzasadnianą przez Nathalie Tocci (choć ona prezentuje raczej punkt widzenia europejskiej biurokracji, a Macron bardzie franko-centryczny), ale sam sprzeciw wobec niej, bez pozytywnych rozwiązań, jest gwarancja poniesienia w tej batalii o przyszłość naszego kontynentu bolesnej klęski. Nie tylko dlatego, że mamy mniejsze zasoby, ale przede wszystkim z tego powodu, iż niewiele mamy do zaproponowania.
Rosjanie wspominają Borysa Niemcowa. Aleksiej Nawalny został tegorocznym laureatem nagrody imienia zabitego polityka^Zespół wPolityce.pl^2021-02-28 11:46:23.475816+01:00^https://wpolityce.pl/swiat/541101-rosjanie-wspominaja-niemcowa-nawalny-z-nagroda-jego-imienia^Aleksiej Nawalny został tegorocznym laureatem Nagrody Borysa Niemcowa, przyznawanej przez fundację założoną przez córkę zabitego polityka, Żannę Niemcową. Fundacja, która przyznała nagrodę w szóstą rocznicę śmierci Niemcowa, zażądała uwolnienia Nawalnego. CZYTAJ RÓWNIEŻ: Władze Rosji potwierdziły wysłanie Nawalnego do kolonii karnej. „Zgodnie z decyzją sądu przejechał tam, gdzie powinien się znajdować” Nawalny, skazany na więzienie po powrocie do Rosji z Niemiec, „nie tylko wykazał się niezwykłą odwagą osobistą, ale też wniósł wielki wkład w demaskowanie korupcji i zwiększenie udziału obywateli w tych mechanizmach, które jeszcze uchowały się w Rosji” - uzasadniła swoją decyzję fundacja. Werdykt ogłoszono w sobotę, w szóstą rocznicę zabójstwa Niemcowa. Nagroda przyznawana jest w uznaniu za obronę wartości demokratycznych w Rosji. W poprzednich latach Nawalny kilkukrotnie był nominowany do nagrody, ale nigdy jej nie otrzymał. W zeszłym roku jej laureatem został aktywista Konstantin Kotow, który w tym czasie był aresztowany. Nawalny jest obecnie w drodze do kolonii karnej, gdzie ma odbyć wyrok 2,5 roku pozbawienia wolności. Wciąż oficjalnie nie poinformowano, gdzie dokładnie został przewieziony. Obaj opozycjoniści współpracowali za życia Niemcowa. W latach 2011-12, gdy w Moskwie wybuchły masowe protesty przeciwko fałszerstwom wyborczym i powrotowi prezydenta Władimira Putina na Kreml, Nawalny i Niemcow należeli do rady koordynacyjnej założonej przez opozycję. Uczestniczyli też w przygotowaniach do marszu opozycji, który miał się odbyć w Moskwie 1 marca 2015 roku. Dwa dni przed tym pochodem Niemcow został zamordowany i zamiast marszu odbyła się wielka manifestacja żałobna poświęcona jego pamięci. W minioną sobotę na Wielki Most Moskworecki, gdzie zginął Niemcow, przyszło złożyć kwiaty ponad 10 tysięcy ludzi. Opozycyjny polityk został zabity strzałami w plecy 27 lutego 2015 roku. Akcje upamiętniające byłego wicepremiera Rosji, a później jednego z przywódców opozycji antykremlowskiej, Borysa Niemcowa odbyły się w sobotę w wielu miastach Rosji. W Moskwie na miejscu zabójstwa polityka złożyli kwiaty dyplomaci państw UE, w tym Polski. W ciągu czterech godzin hołd zamordowanemu opozycjoniście oddało ponad 7 tysięcy ludzi, którzy ustawili się w kolejce na Moście Moskworeckim. Borys Niemcow został zabity strzałami w plecy 27 lutego 2015 r. późnym wieczorem w Moskwie, na Wielkim Moście Moskworeckim nieopodal Kremla. W warunkach pandemii koronawirusa nie odbył się w Moskwie doroczny pochód upamiętniający polityka. Niemniej, przez cztery godziny po południu na most mogli przychodzić ludzie i składać kwiaty w miejscu zabójstwa. Rano odwiedzili to miejsce dyplomaci krajów Unii Europejskiej, Wielkiej Brytanii i Stanów Zjednoczonych. W dniach przed tegoroczną rocznicą współpracownik Borysa Niemcowa, Ilja Jaszyn zaapelował, by osoby odwiedzające miejsce zabójstwa nie demonstrowały haseł politycznych i przestrzegały wymogów sanitarnych obowiązujących podczas pandemii. Wczesnym popołudniem chętni czekali w kolejce, by złożyć kwiaty. W ciągu czterech godzin oddało hołd Niemcowowi ponad 7 tysięcy ludzi. Byli wśród nich wieloletni działacze opozycji antykremlowskiej: założyciel partii Jabłoko Grigorij Jawliński, były premier Rosji Michaił Kasjanow, polityk Władimir Ryżkow, redaktor naczelny niezależnej „Nowej Gaziety” Dmitrij Muratow. Przyszli też bohaterowie niedawnych procesów, które - według obrońców praw człowieka - były umotywowane politycznie: Anna Pawlikowa i Konstantin Kotow. Pamięć o Borysie nie zniknie, niezależnie od tego, jak chciałyby tego władze — powiedział mediom Kasjanow.  Nazwał Niemcowa „sztandarem walki o wolność”. Ocenił, że opozycja „nie może pozwolić władzom zapomnieć o tej zbrodni” i o tym, że należy znaleźć wszystkich winowajców. W niezależnej telewizji Dożd Ilja Jaszyn podkreślił, że zabójstwo Niemcowa było dla niego osobistą stratą, ale fenomen Niemcowa polegał na tym, że jako osobistą stratę odebrali jego śmierć ludzie, którzy w ogóle go nie znali. Jaszyn wyraził przekonanie, że ślady zleceniodawców zabójstwa „prowadzą do Groznego (głównego miasta Czeczenii-PAP), a być może dalej”, jednak obecna sytuacja polityczna w Rosji nie pozwala, by „śledztwo szło w tym kierunku”. Zwykle na miejscu zabójstwa na Wielkim Moście Moskworeckim stoi kilka fotografii Niemcowa i znicze. To spontanicznie utworzone, nieoficjalne miejsce pamięci przetrwało sześć lat dzięki pilnującym go wolontariuszom. Regularnie służby miejskie usuwają kwiaty, niszcząc ślad po upamiętnieniu, ale zawsze kwiaty, znicze i zdjęcia pojawiają się na nowo. Co roku w rocznicę zabójstwa polityka miejsce to usłane jest wiązankami kwiatów. Akcje pamięci odbyły się także w innych miastach; ze względu na różnicę czasu, najpierw na Syberii: w Omsku, Nowosybirsku, Tiumeniu, Irkucku. Później w ciągu dnia upamiętniono Niemcowa w Petersburgu, Archangielsku, Jarosławiu, Ufie, Jekaterynburgu i Syktywkarze w Republice Komi. W Niżnym Nowogrodzie, gdzie Niemcow zaczynał swoją karierę polityczną, odbyły się dwa wydarzenia upamiętniające polityka. Rano złożono kwiaty na tablicy pamiątkowej na domu, w którym Niemcow mieszkał. Po południu około sto osób przyszło pod gmach miejskiego teatru dramatycznego, gdzie utworzono zaimprowizowane miejsce pamięci. Zgromadzeni złożyli tam kwiaty i zapalili znicze. Borys Niemcow kierował obwodem nowogrodzkim w latach 1991-96. Zakazano takich zgromadzeń w Soczi, Czelabińsku, Krasnodarze i Pskowie. Niemniej, w tym ostatnim mieście aktywiści przeprowadzili jednoosobowe pikiety, które nie wymagają zezwolenia władz lokalnych. W Kazaniu, głównym mieście republiki Tatarstanu, policja zatrzymała dwójkę aktywistów, gdy ustawiali zdjęcia Niemcowa, by złożyć przy nich kwiaty. Później oboje zostali zwolnieni z komisariatu. W Barnaule w Kraju Ałtajskim władze zgodziły się na wiec upamiętniający Niemcowa i odbędzie się on w niedzielę. Według rodziny Borysa Niemcowa i jego zwolenników wciąż nie ujęto zleceniodawców zabójstwa, a jedynie prawdopodobnych wykonawców. W lipcu 2017 roku sąd w Moskwie skazał na 20 lat kolonii karnej Zaura Dadajewa, który - zdaniem śledczych - oddał strzały do Niemcowa 27 lutego 2015 roku. Czterech współoskarżonych Dadajewa otrzymało kary od 11 do 19 lat kolonii karnej. Wszyscy skazani pochodzą z Czeczenii, część z nich związana była ze strukturami siłowymi tej republiki, wchodzącej w skład Federacji Rosyjskiej. Rosjanie zasługują na coś lepszego - napisał sekretarz stanu Antony Blinken w sobotę w oświadczeniu wydanym z okazji szóstej rocznicy zabójstwa jednego z liderów antykremlowskiej opozycji Borysa Niemcowa. Oddajemy cześć pamięci rosyjskiego opozycjonisty Borysa Niemcowa, który został zastrzelony sześć lat temu tuż przy murach Kremla. Jako urzędnik państwowy Niemcow poświęcił swoje życie budowie wolnej i demokratycznej Rosji — czytamy w komunikacie Antony Blinkena.  Szef amerykańskiej dyplomacji podkreślił, że pamiętając o Borysie Niemcowie, USA potwierdzają swoje niezachwiane zaangażowanie na rzecz praw człowieka i podstawowych wolności. Pisząc o niepokoju związanym z sytuacją w Rosji, Antony Blinken zaznacza, że w tym kraju ci, którzy wypowiadają się w obronie swoich praw i demokracji są nadal celem ataków i zamachów.  Rosjanie zasługują na coś lepszego — podsumowuje amerykański sekretarz stanu. mly/PAP
Kontrowersje wokół "paszportów covidowych". Działają już w Izraelu, nad ich wprowadzeniem pracuje Unia Europejska^Zespół wPolityce.pl^2021-02-28 11:14:05.183715+01:00^https://wpolityce.pl/swiat/541095-kontrowersje-wokol-paszportow-covidowych^Certyfikaty, zwane często paszportami, jakie wydaje się osobom zaszczepionym przeciw Covid-19, mogą potencjalnie wyłączyć je spod części restrykcji, jednak w wielu krajach postrzegane są jako dyskryminujące. Zaświadczenia takie działają od tygodnia w Izraelu. CZYTAJ RÓWNIEŻ: Rosjanie nie chcą szczepić się Sputnikiem V. Węgierskie media zaniepokojone importem preparatów z Rosji Tzw. zielony paszport w Izraelu - przemianowany ostatecznie na „zieloną przepustkę”, by uniknąć skojarzeń ze swobodnymi podróżami zagranicznymi - przysługuje tym, którzy co najmniej tydzień wcześniej przyjęli drugą dawkę szczepionki oraz ponad 700 tys. osobom, które przeszły zakażenie koronawirusem. Jest ważny sześć miesięcy. Od 21 lutego Izraelczycy posiadający „zieloną przepustkę” mogą korzystać z siłowni i basenów oraz uczestniczyć w wydarzeniach sportowych i kulturalnych. Sklepy, centra handlowe czy targowiska są otwarte dla wszystkich, jednak część obiektów - w tym hotele i niektóre synagogi - są dostępne tylko po okazaniu indywidualnie wygenerowanego kodu QR, który można ściągnąć na telefon komórkowy lub otrzymać pocztą tradycyjną. W zamieszkałym przez 9,3 miliona osób Izraelu około połowa dorosłej populacji otrzymała wymagane dwie dawki szczepionki, jednak niektórzy nie chcą lub nie mogą poddać się szczepieniu z powodów zdrowotnych, religijnych czy innych. Szczepienia w tym kraju są powszechnie postrzegane jako jedyny sposób na otwarcie gospodarki, czyli powrotu do normalności dla obywateli. Każdy, kto nie chce lub nie może przyjąć szczepionki, zostanie „pozostawiony w tyle” - podsumował krótko minister zdrowia Juli Edelsztajn. Chociaż inne państwa obserwują rozwój sytuacji w Izraelu, większość z nich nie posiada wystarczających zasobów, by zaszczepić znaczną część obywateli ze względu na problemy z podażą lub koszty. Brytyjski rząd nie ma na razie jasnego stanowiska w sprawie paszportów szczepień, chociaż pojawiają się doniesienia, zgodnie z którymi prowadzone są prace nad aplikacją umożliwiającą podróże międzynarodowe. Premier Boris Johnson zapewnił, że nie przewiduje ich wprowadzenia wewnątrz kraju, np. jako warunku pójścia do pubu czy na koncert. Według wiceministra zdrowia Nadhima Zahawiego, jeśli szczepienia nie są obowiązkowe, nawet paszporty umożliwiające podróże byłyby dyskryminujące. Jedną z przyczyn, dla których rząd Wielkiej Brytanii jest ostrożny w tej sprawie, jest potencjalny duży sprzeciw ze strony własnego zaplecza parlamentarnego. Około jedna piąta klubu poselskiego Partii Konserwatywnej sprzeciwia się obecnym restrykcjom wprowadzonym z powodu epidemii, uważając je za nadmierne ograniczenie wolności obywatelskich. Ewentualne paszporty szczepień budziłyby bez porównania większe obiekcje - podkreślają komentatorzy. Niemiecka Rada Etyki na początku lutego uznała za niewłaściwe wcześniejsze zniesienie ograniczeń związanych z epidemią dla osób już zaszczepionych, przynajmniej do momentu wyjaśnienia, czy zaszczepione osoby nadal stanowią zagrożenie czy już nie. Zdaniem Rady dobra publiczne i usługi, które są niezbędne do uczestnictwa w życiu społecznym (jak transport publiczny lub podróże lotnicze), powinny być dostępne dla wszystkich obywateli, w tym - dla osób niezaszczepionych. We Francji debata na temat paszportów szczepień spolaryzowała opinię publiczną. Minister zdrowia Olivier Veran wielokrotnie zapewniał, że jest za wcześnie na ich wprowadzenie, ponieważ pierwszą dawkę szczepionki otrzymało 2,6 milionów Francuzów, a drugą zaledwie 1,2 miliona. Krytycy tego pomysłu - w tym wysocy rangą politycy - twierdzą, że przepustka byłby kolejnym ograniczeniem wolności i równości obywateli, które wraz z braterstwem, są dewizą Republiki Francuskiej. Tymczasem sześciu na dziesięciu Francuzów opowiedziałoby się za paszportem szczepień, jeśli oznaczałoby to większą swobodę podróżowania - wynika z sondażu Ifop opublikowanego w styczniu. Duński rząd zapowiedział na początku lutego wprowadzenie cyfrowych paszportów, które mają pomóc w odbywaniu podróży służbowych. Początkowo dane o zaszczepieniu będą dostępne na rządowej stronie internetowej, w przyszłości szczegóły dotyczące szczepienia lub nawet informację o posiadanych przeciwciałach będą dostępne w telefonie komórkowym. Niewykluczone, że w przyszłości takie świadectwo odporności na SARS-CoV-2 będzie wykorzystywane przy organizacji widowni wielkich imprez muzycznych. Władze Szwecji również rozpoczęły przymiarki do wprowadzenia cyfrowego paszportu, który miałby być wprowadzony od 1 czerwca. Główny epidemiolog Szwecji Anders Tegnell wyraził jednak obawę, że wprowadzenie przepustek dyskryminowałoby osoby, które nie mogą jeszcze poddać się szczepieniu, ponieważ np. nie należą do grupy ryzyka. W Finlandii w komentarzach prasowych podkreśla się, że na obecnym etapie - gdy zaszczepiono zaledwie ok. 5 proc. ludności, a przy tym nie wypracowano standardów międzynarodowych - trudno zakładać, że zaświadczenia dawałyby korzyści np. przy podróżowaniu. Podobne wątpliwości budzi warunkowanie paszportem wstępu na wydarzenia kulturalne czy inne masowe imprezy. Ze strony organizatorów płyną głosy, że stanowiłoby to formę „ukrytego przymuszania do szczepienia”. Z drugiej strony zwraca się uwagę na fakt, że publiczność tego typu imprez składa się głównie z przedstawicieli młodszego pokolenia, które w najbliższym czasie nie ma szans na zaszczepienie. Dla południowych krajów Unii Europejskiej - Grecji, Włoch czy Hiszpanii - stworzenie unijnego standardu certyfikowania szczepień jest kluczową kwestią w ratowaniu zagrożonego letniego sezonu turystycznego. Izrael zawarł już porozumienie z Grecją i Cyprem w sprawie wzajemnego uznawania tego rodzaju zaświadczeń. Kanclerz Niemiec Angela Merkel powiedziała podczas wirtualnego szczytu krajów UE w środę, że w kwestii wprowadzenia „elektronicznych certyfikatów szczepień” panuje jednomyślność, chociaż nie oznacza to jeszcze, że podróżować będą mogli tylko ci, którzy posiadają typu zaświadczenia. Przewodnicząca Komisji Europejskiej Ursula von der Leyen zaapelowała w czwartek o przyspieszenie prac nad wdrażaniem certyfikatów, by zdążyć do lata. Szefowa KE wyraziła pogląd, że paszporty powinny opierać się na takich elementach, jak informacja o szczepieniu, negatywny wynik testu na obecność SARS-CoV-2 lub nabycie odporności po przebyciu Covid-19. Oceniła, że wdrożenie systemu certyfikatów szczepień zajmie około trzech miesięcy. W Czechach głosy opowiadające się za wprowadzeniem paszportów pojawiały się w styczniu, gdy zaczynały się szczepienia i oczekiwania z nimi związane były duże większe niż obecnie. W dyskusji zwracano uwagę na możliwość dyskryminacji pewnych grup ludności. W chwili obecnej, ponieważ w kraju brakuje szczepionek, temat stracił na aktualności. Podobnie sytuacja wygląda na Słowacji. Na Węgrzech zapowiedziano wprowadzenie zaświadczeń dla zaszczepionych i ozdrowieńców, ale szczegóły dotyczące wynikających z nich uprawnień nie zostały jeszcze podane. W styczniu szef kancelarii premiera Gergely Gulyas mówił, że osoby mające certyfikat nie musiałyby np. przestrzegać godziny policyjnej, które obecnie obowiązuje w godzinach 20.00-5.00. W Rosji wydawane są zaświadczenia o zaszczepieniu, ale nie daje to żadnych przywilejów. Z sondaży wynika, że koncepcji paszportów epidemiologicznych sprzeciwia około 60 proc. Rosjan.  Wprowadzenie paszportów czy jakichś innych dodatkowych dokumentów wywołuje u obywateli irytację i w tym wypadku oceniają oni szczepienie jako proces przymusowy. Obecnie jest to niedopuszczalne — oceniła wicepremier Tatiana Golikowa, która w rządzie FR zajmuje się polityką społeczną. W Chinach wydawane są zaświadczenia o szczepieniach, a przynajmniej w niektórych wypadkach informacja o szczepieniu dopisywana jest do „kodów zdrowia” w telefonach komórkowych. Skanowanie takich kodów wymagane jest podczas podróży i przy wejściu do niektórych instytucji i budynków użyteczności publicznej, jednak nie wydaje się, by obecnie dawało to zaszczepionym osobom jakiekolwiek korzyści. W Korei Południowej, gdzie szczepienia rozpoczęły się w piątek, władze zamierzają wydawać zaświadczenia, których posiadacze nie będą wyłączeni z obowiązujących restrykcji dotyczących zgromadzeń, ale mogą być ulgowo traktowani w przypadku konieczności samoizolacji po wykryciu zakażenia u kogoś z ich otoczenia. Wprowadzenia paszportów nie przewidują na razie władze Japonii. Przeciwko takiemu rozwiązaniu wypowiedział się w poniedziałek japoński minister nadzorujący walkę z epidemią Taro Kono. Jego zdaniem warunkowanie międzynarodowych podróży szczepieniami byłoby dyskryminujące w odniesieniu do ludzi, którzy nie mogą przyjąć szczepionki z powodu np. Uczulenia. W Azji Południowo-Wschodniej kampanie szczepień rozpoczęły się niedawno lub dopiero się zaczynają i w fazę masową wejdą dopiero około maja. mly/PAP
Antysemickie incydenty w Holandii. Powybijane szyby na cmentarzu i graffiti na witrynie restauracji. "Wraca nienawiść do Żydów"^Zespół wPolityce.pl^2021-02-28 09:19:54.843479+01:00^https://wpolityce.pl/swiat/541079-antysemityzm-w-holandii-wraca-nienawisc-do-zydow^Powybijane szyby na żydowskim cmentarzu w Rotterdamie oraz graffiti na witrynie żydowskiej restauracji w Amsterdamie w sobotę to kolejne incydenty, które przypomniały o rosnącym antysemityzmie w Królestwie Niderlandów. „Wraca nienawiść do Żydów” - powiedział minister sprawiedliwości Ferdinand Grappenhaus. W piątek wybito szyby na cmentarzu żydowskim w Rotterdamie - informuje dziennik „De Telegraaf” na swojej stronie internetowej. Gazeta cytuje przedstawicieli gminy żydowskiej, którzy zapowiadają konieczność zamontowania kosztownych, stalowych blach zamiast szklanych okien.  Straciłem już rachubę, ile razy musieliśmy je wymieniać w ostatnich latach — napisał w sobotę na Twitterze Chris den Hoedt, szef gminy żydowskiej w Rotterdamie.  Dziennik poinformował również o kolejnym incydencie. W nocy z piątku na sobotę pojawiły się antysemickie napisy na witrynie żydowskiej restauracji HaCarmel w Amsterdamie. Gazeta przypomina, że jest ona często celem antysemickich incydentów.  Według Agencji Praw Podstawowych Unii Europejskiej, liczba antysemickich incydentów w Królestwie Niderlandów systematycznie wzrasta i jest najwyższa od 2014 r. W raporcie obejmującym antysemickie ataki w latach 2009-2019, agencja informuje, że w 2019 r. doszło do 182 incydentów, o 35% więcej niż rok wcześniej. Jak wskazuj agencja, w rekordowym 2014 r. zanotowano 171 ataków. Holenderski minister sprawiedliwości Ferdinand Grapperhaus, podczas uroczystości święta Chanuki, zorganizowanym 13 grudnia ubiegłego roku przez stowarzyszenie Makabi, zapowiedział powołanie krajowego koordynatora ds. walki z antysemityzmem (NCAB).  Nienawiść do Żydów wraca do społeczeństwa i to do głównego nurtu. Słyszymy to na ulicy, w szkole i w pracy. W wielu miejscach potwór czuje się jak w domu – mówił wówczas minister Grappenhaus.  Ministerstwo sprawiedliwości informuje na swojej stronie internetowej, iż propozycja powołania koordynatora spotkała się z szerokim poparciem w izbie niższej parlamentu. Była to inicjatywa liberalnej VVD oraz konserwatywnej chadecji (Christien Unie). Krajowy koordynator ds. walki z antysemityzmem ma za zadanie doradzać ministrowi sprawiedliwości w sprawach podejścia do antysemityzmu, bezpieczeństwa i zacieśniania współpracy między stronami zajmującymi się walką z tym zjawiskiem - informuje ministerstwo w komunikacie z 13 grudnia 2020 r. Koordynator nie został jeszcze powołany. mly/PAP
Oczekiwanie na pierwsze duże wystąpienie Donalda Trumpa po wyborach. Demokraci już straszą, że "rekin powrócił"^Michał Karnowski^2021-02-28 00:58:23.509650+01:00^https://wpolityce.pl/swiat/541077-co-powie-trump-demokraci-juz-strasza-ze-rekin-powrocil^W jednej sprawie nikt nie ma wątpliwości: gdyby dzisiaj odbywały się prawybory w partii Republikańskiej, Donald Trump wygrałby je w cuglach i mógł znowu walczyć o prezydenturę Stanów Zjednoczonych. Przyznał to nawet niechętny mu Republikanin Mitt Romney, przyznają i komentatorzy CNN.         Mimo utraty stanowiska nadal ma polityczną moc. Jego przychylność wciąż liczy się wśród konserwatystów, a niechęć politycznie zabija. Przekonała się o tym Nikki Haley, była ambasador USA przy ONZ, niegdyś stronniczka Trumpa ale w ostatnim okresie mocno go krytykująca. Pozwoliła sobie nawet na stwierdzenie (po wydarzeniach na Kapitolu), że „Trump nas zawiódł”. Potem próbowała uzyskać u Trumpa audiencję ale została odprawiona. I nie wystąpi na corocznej - od 1973 roku! - konferencji konserwatywnej Ameryki CPAC (Conservative Political Action Conference) choć bardzo chciała i była jako mówczyni przewidziana.  CPAC trwa na Florydzie już trzeci dzień i zebrali się tam prominentni politycy Partii Republikańskiej. Dominuje uznanie dla polityki Trumpa w okresie prezydentury oraz ostra krytyka skrajnie ideologicznej w sprawach wewnętrznych prezydentury Joe Biden’a. Charakterystyczne było wystąpienie Kristi Noem, gubernator Dakoty Południowej, która stwierdziła iż za poprzedniej administracji stworzono 7 milionów miejsc pracy ale wszystko zostało zniszczone. I to „nie covid niszczy, ale rząd”. W Południowej Dakocie przyjęto bowiem bardzo liberalne ograniczenia, działają szkoły, większość biznesów. Wszystko oparte na zasadzie, że każdy jest za siebie odpowiedzialny, a władza tę odpowiedzialność szanuje. Efekty nie są statystycznie złe, ale też nie mówimy o obszarach silnie ludnościowo zagęszczonych. Nie zmienia to faktu iż przekonanie, że ostre restrykcje antycovidowe były i są błędem, dominuje w wystąpieniach.  Podobnie jak sprawy imigracji. Proimigrancka kampania Bidena już bowiem skutkuje zwiększoną presją na granicy z Meksykiem. A nowa administracja nie za bardzo wie, co z tym faktem zrobić. Na razie przychylne jej media przestały mówić o „dzieciach w klatkach” - jak nazywano miejsca przetrzymywania zatrzymanych nieletnich - a zaczęły te same miejsca nazywać „miejscami schronienia dla imigrantów”.  Relacje i transmisje z tegorocznej CPAC pozwalają postawić tezę, że mamy do czynienia z istotnym przełomem. Próba eliminacji Trumpa z polityki nie powiodła się. Wydarzenia z 6 stycznia, kuriozalny choć tragiczny w skutkach szturm tłumu na Kapitol, budzi coraz więcej wątpliwości co do przebiegu. Próba przypisania odpowiedzialności ówczesnemu prezydentowi (rzekome podżeganie do powstania) upadła tak w Senacie (nieudany drugi impeachment), jak i w oczach opinii publicznej. W każdym razie tej istotnej dziś dla Donalda Trumpa - konserwatywnej. Oczywiście, część partyjnego establishmentu też wolałaby, by sobie poszedł (konflikt z liderem mniejszości republikańskiej w Kongresie Kevinem McCarthy’m). Ale poparcie wyborców jest za silne, by o tym myśleć. To raczej Trump spróbuje przebudować partyjne elity. Stąd tak duże napięcie przed zaplanowanym na dzisiaj jego wystąpieniem. Jeśli znajdzie jakiś nowy ton, nowy pomysł, może jeszcze nabrać energii. Jego stronnicy są oszczędni w przeciekach. Wskazują tylko, że podejmie tematy imigracji i ideologicznego kursu nowej administracji. Ma już zresztą sporo amunicji. Amerykanie znowu bombardują na Bliskim Wschodzie - a podobno to on był podżegaczem wojennym. Media pokazują też ludzi, którzy właśnie stracili pracę, bo Biden anulował zgodę na budowę rurociągu z Kanady. Jednocześnie jednak wyraźnie złagodził ton wobec Nord Stram 2 - a w każdym razie próbował. „Nie jest tak, że w ogóle nie lubi rurociągów. Rosyjskie lubi”** - komentują złośliwie Republikanie. Niby sprawy nie pierwszorzędne, ale jest ich sporo i się odkładają.  Wszystko przed czym ostrzegaliśmy potwierdziło się. Oni naprawdę zamierzają wszystko skasować — szydził Donald Trump junior w trzecim dniu CPAC.  To kasowanie nawiązuje oczywiście do „cancel culture”, czyli przeganiania z przestrzeni publicznej wszystko co współcześnie bądź w przeszłości pachniało wartościami tradycyjnymi. Potężne wrażenie wywołują cenzorskie akcje mediów społecznościowych.  Pojęcie „nowa tyrania” zyskuje na popularności. Szuka się sposobu na przeciwstawienie temu, na odbicie przestrzeni publicznej, w tym uniwersyteckiej, dla wolności słowa. Wszystko to pozwala konserwatystom z umiarkowanym optymizmem myśleć o dalszej walce. W 2022 spróbują odbić i Kongres i Senat - i nie są bez szans. Zapomina się zresztą często, że w tym pierwszym przewaga Demokratów jest minimalna, w drugim też. To by drastycznie zmniejszyło skuteczność ekipy Bidena. I dodało skrzydeł Trumpowi. Rekin nie odpłynął. Wypłynął na chwilę w morze ale zamierza wrócić i zjeść więcej ludzi  — grzmi Bill Maher, liberalny komentator. Zgadza się z nim senator Demokratyczny z Montany Jon Tester, który też ostrzega:  Jest dziś liderem wyścigu i jest bardzo prawdopodobne, że zdobędzie nominację republikańską w roku 2024.  Doradca Trumpa z kampanii 2020 roku Jason Miller stwierdza zaś:  Tak, wrócił. Silniejszy niż kiedykolwiek. Zapowiada się zatem ważna i fascynująca batalia polityczna, ale ze względu na zapędy nowej lewicy do wprowadzenia nowej tyranii, istotna także dla naszej wolności.
Minister Szczerski na wideokonferencji "Europa Karpat": Pokazaliśmy, że jesteśmy w stanie sami się organizować w tej części Europy^Notujemy ...^2021-02-27 23:13:40.523401+01:00^https://wpolityce.pl/swiat/541074-minister-szczerski-jestesmy-w-stanie-sami-sie-organizowac^Zdaniem ministra w Kancelarii Prezydenta Krzysztofa Szczerskiego jednym z największych sukcesów w budowaniu wspólnoty Europy środkowo-wschodniej jest to, że „pokazaliśmy, że jesteśmy w stanie sami się organizować w tej części Europy”. Szczerski był jednym z gości rozpoczętej w sobotę wideokonferencji „Europa Karpat”. Minister podkreślił, że będąc „wewnątrz szerszych kontekstów międzynarodowych, które są dla nas ważne, czyli m.in. Unii Europejskiej czy NATO jesteśmy w stanie także sami coś dla siebie zrobić”. Polityk podkreślił, że Grupa Wyszehradzka (V4) była „rdzeniem tej współpracy”, a teraz doszły dwa „nowe formaty współpracy”: Trójmorze i bukaresztańska dziewiątka (B9). Pokazaliśmy, że jesteśmy sobie nawzajem potrzebni, chcemy ze sobą rozmawiać, chcemy razem, jako ta część Europy, wnieść coś do tego nurtu, jakim jest polityka euroatlantycka —mówił Szczerski. W ocenie ministra te różne formy współpracy państw tej części Europy pokazują, że współdziałają one zarówno na płaszczyźnie euroatlantyckiej, jaki i regionalnej.  Jest to podwójna identyfikacja, co jest niezwykle ważne — stwierdził. Zdaniem Szczerskiego kolejnym ważnym elementem jest to, że zarówno Trójmorze jak i B9 „przełamują jednowektorową koncepcję naszego regionu, czyli tego, że jesteśmy położeni na osi wschód-zachód”. To położenie to jest przekleństwo, które musimy próbować przekuć na nasz zysk, ale to nie jest jedyna oś tego regionu. Budujemy kontekst północ-południe, który jest niezwykle ważny, bo on buduje wspólnotę naszego regionu — tłumaczył minister w Kancelarii Prezydenta RP. W ocenie Szczerskiego, kolejnym czynnikiem wyróżniającym tę cześć Europy jest to, że jest to region graniczny.  To nie jest dobre, bo nigdy nie jest dobrze być na granicy tak silnej tektoniki geopolitycznej, pewnego rowu tektonicznego, jakim jest wschodnia granica UE i NATO — mówił. Polityk zauważył, że celem państw tego regionu powinno być przesuwanie tej granicy „geopolitycznej na wschód”.  Dlatego powinna być silna, demokratyczna Ukraina, Białoruś, państwa południowego Kaukazu. Dlatego o to dbamy, żeby te państwa się rozwijały w tym kierunku, bo to jest nasz wspólny interes — powiedział Szczerski. Zdanie ministra, państwa muszą budować podmiotowość tej części Europy. Szczerski, podsumowując panel podał „przepis” na budowanie tej podmiotowości.  Trzymać Amerykę blisko, Rosję daleko, z Chinami ostrożnie, a w regionie trzymać się za ręce. I tak zbudujemy siłę naszej części świata — powiedział. Wideokonferencja „Europa Karpat” rozpoczęła się w sobotę i potrwa do niedzieli. Wśród poruszanych na spotkaniu tematów będą m.in. 30-lecie Grupy Wyszehradzkiej i wyzwania stojące przed państwami V4 również w kontekście pandemii COVID-19; Europa Środkowa w środowisku międzynarodowym m.in. w odniesieniu do inicjatyw dyplomatycznych, takich jak Bukaresztańska 9 czy Trójmorze. Uczestnicy podejmą również wątek Europejskiego Zielonego Ładu, międzynarodowych szlaków komunikacyjnych Via Baltica i Via Carpatia oraz szybkiej kolei łączącej państwa UE. gah/PAP
Ważna deklaracja Blinkena ws. Nord Stream 2! Rau: Powiedział, że będziemy o tym współdecydować, gdyż "Nic o was, bez was"^Zespół wPolityce.pl^2021-02-27 21:04:46.434916+01:00^https://wpolityce.pl/swiat/541065-wazna-deklaracja-blinkena-ws-ns-2-relacjonuje-szef-msz^Sekretarz stanu USA Antony Blinken w kontekście Nord Stream2 „użył takiego określenia, że będziemy o tym współdecydować, gdyż powiedział: ‘Nic o was, bez was’” – poinformował minister spraw zagranicznych Zbigniew Rau, mówiąc o swojej rozmowie telefonicznej z Blinkenem. We wtorek minister spraw zagranicznych Zbigniew Rau rozmawiał telefonicznie z sekretarzem stanu USA Antony Blinkenem. Do tej rozmowy nawiązał Rau w sobotę w Polskim Radiu 24, pytany stanowisko Stanów Zjednoczonych wobec Nord Stream2. W ubiegłym tygodniu w sobotę poinformowano w Waszyngtonie, że na obecnym etapie Departament Stanu USA nie zdecyduje się na wprowadzenie nowych sankcji przeciwko uczestnikom projektu Nord Stream 2. Na listę sankcyjną wpisano jedynie uczestniczącą w budowie rurociągu barkę Fortuna i jej właściciela KWT-Rus. Jeśli chodzi o Nord Stream2, to stanowisko Polski jest tutaj bardzo dobrze znane. Miałem okazję przedstawić je także w rozmowie z sekretarzem Blinkenem. Mówiliśmy o tym, że stanowisko Stanów Zjednoczonych jest bardzo, bardzo podobne. Pamiętamy, że prezydent Biden nazwał tę inwestycje złym interesem dla Europy. Tak że to jest sprawa, bynajmniej jeszcze nieprzesądzona — powiedział Rau. Ja bym powiedział, że co prawda można spekulować na temat możliwości takich negocjacji zakulisowych administracji amerykańskiej z rządem niemieckim. Natomiast to, co mi powiedział pan sekretarz Blinken, a była to także reakcja na mój artykuł opublikowany w „Politico” razem z ministrem spraw zagranicznych Ukrainy — zaznaczył szef MSZ. On użył takiego określenia, że będziemy o tym współdecydować, gdyż powiedział: „Nic o was, bez was” w kontekście Nord Stream — poinformował. Minister spraw zagranicznych, nawiązując do artykułu w „Politico” wskazał, że stanowisko Polski i Ukrainy wobec Nord Stream2 jest „absolutnie jednoznaczne”. Uznajemy ten projekt, niezależnie od tego, jak on bardzo jest zaawansowany, za szkodliwy. Dlatego, że – jak wskazujemy – on przede wszystkim dzieli Europejczyków, dzieli nie tylko członków Unii Europejskiej, dzieli także członków NATO. On dzieli także społeczeństwa zachodu wewnątrz poszczególnych krajów. I – jak wskazujemy – jest niezgodny z duchem solidarności europejskiej — powiedział Rau. Zaznaczył, że w artykule obaj ministrowie zwrócić uwagę na to, „że jeśli uznaje się, że jest on w interesie Niemiec, jest w interesie Rosji, a nie jest w interesie dużo mniejszych i dużo słabszych państw naszej części Europy, to znaczy, że interesy silniejszych okazują się uprzywilejowane wobec tych interesów słabszych”. A my, zarówno Polska, jak i Ukraina, jesteśmy przekonani, że relacje między państwami we wspólnocie Zachodu należy opierać na starej zasadzie, jeszcze sformułowanej w naszych relacjach z Litwą z okresu Unii Lubelskiej: „Wolni z wolnymi, równi z równymi”. To jest istota tych najlepszych relacji międzynarodowych — powiedział Rau. gah/PAP
Były agent Secret Service ujawnia pilnie strzeżoną tajemnicę Białego Domu? Chodzi o stan zdrowia prezydenta Bidena^Zespół wPolityce.pl^2021-02-27 15:37:20.255426+01:00^https://wpolityce.pl/swiat/541004-b-agent-secret-service-ujawnia-pilnie-strzezona-tajemnice^„Demencja Bidena jest co najgorsze pilnie strzeżoną tajemnicą w Białym Domu” - powiedział Dan Bongino w rozmowie z telewizją Fox News. Stąd wysiłki Demokratów, aby odebrać prezydentowi wyłączność decydowania o użyciu broni jądrowej, nabierają zupełnie innego znaczenia. CZYTAJ RÓWNIEŻ: -Administracja Joe Bidena ogłosiła sankcje na Arabię Saudyjską. To pokłosie upublicznionego raportu ws. śmierci dziennikarza -„Postęp” nabiera prędkości. Izba Reprezentantów przyjęła „Akt o równości” wpisujący transgenderyzm do praw obywatelskich Zgodnie z listem 31 Demokratów założenie jest takie, że prezydent powinien być zobowiązany do zasięgnięcia rady w tak poważnej decyzji. Wówczas, twierdzą kongresmeni, uniknie się zachowania „poprzednich prezydentów” - odniesienie do Donalda Trumpa - „którzy grozili innym krajom atakiem jądrowym lub prezentowali zachowanie, które powodowało, że inni urzędnicy wyrażali zaniepokojenie oceną sytuacji prezydenta”. Obecnie jednak prezydentem jest Joe Biden, a o tym – jak twierdzi były agent Secret Service Dan Bongino – może to być prosty powód, dla którego wielu obawia się o tym mówić. Powołując się na źródła w swojej „siatce” Bongino powiedział w czwartek, że w Białym Domu jest tajemnicą poliszynela to, że Biden cierpi na demencję. Mówienie o tym absolutnie nie daje mi satysfakcji. Mówię serio. Joe Biden ma naprawdę poważne kłopoty — powiedział Bongino w wywiadzie dla Fox News. I co ciekawe wszyscy wokół niego o tym wiedzą. Wszyscy to wiedzą. To jest skandal, że nie mówią wam, jak jego stan jest naprawdę zły  — powiedział odnosząc się do stanu zdrowia obecnego prezydenta USA. To nie jest żadna zagadka, co najgorsze to jest trzymane w Białym Domu w tajemnicy — dodał. Zwrócił przy tym uwagę, że od objęcia urzędu przez Joe Bidena minęły zaledwie dwa miesiące.  Jak źle będzie za cztery lata? To poważny problem. To nie jest żart — skonstatował. Bongino był członkiem prezydenckiej ochrony Secret Service za George’a W. Busha i Baracka Obamy. aw/Fox News/wnd.com
Administracja Joe Bidena ogłosiła sankcje na Arabię Saudyjską. To pokłosie upublicznionego raportu ws. śmierci dziennikarza^Zespół wPolityce.pl^2021-02-27 00:03:18.447948+01:00^https://wpolityce.pl/swiat/540982-administracja-bidena-oglosila-sankcje-na-arabie-saudyjska^Administracja Joe Bidena ogłosiła w piątek sankcje i zakazy wizowe dla obywateli Arabii Saudyjskiej w związku z zabiciem saudyjskiego dziennikarza Dżamala Chaszodżdżiego w 2018 roku. Powstrzymano się od nałożenia sankcji na księcia Mohammad ibn Salmana. CZYTAJ TAKŻE: Upubliczniono raport amerykańskiego wywiadu ws. śmierci Chaszodżdżiego. Jego zabójstwo miał zlecić następca tronu Arabii Saudyjskiej To pokłosie upublicznionego raportu wywiadu USA, w którym stwierdzono, że następca tronu Arabii Saudyjskiej Mohammad ibn Salman zlecił operację pojmania lub morderstwa Chaszodżdżiego. Ministerstwo finansów USA nałożyło sankcje na byłego zastępcę szefa wywiadu Arabii Saudyjskiej Ahmeda al-Asiriego oraz siły szybkiego reagowania Saudyjskiej Gwardii Królewskiej. Podmioty objęte sankcjami mają zamrożone wszelkie aktywa w USA, a obywatele Stanów Zjednoczonych mają zabronione prowadzenie z nimi interesów. W związku z zabójstwem Chaszodżdżiego Stany Zjednoczone wprowadziły również ograniczenia wizowe dla 76 obywateli Arabii Saudyjskiej. To działanie w ramach szerszej polityki skierowanej do rządów, które prowadzą działania przeciwko dziennikarzom i dysydentom poza granicami ich państw.  Ze względu na bezpieczeństwo dla wszystkich w naszych granicach, sprawcy atakujący w dysydentów w imieniu jakiegokolwiek obcego rządu nie powinni mieć możliwości dotarcia na terytorium Stanów Zjednoczonych — przekazał w oświadczeniu sekretarz stanu Anthony Blinken. Mimo obciążenia Mohammada ibn Salmana Waszyngton nie zdecydował się ukarać bezpośrednio następcy saudyjskiego tronu, który de facto rządzi krajem. Do takiego kroku w piątek wezwała USA ekspertka ONZ ds. praw człowieka Agnes Callamard. Jej zdaniem władze Arabii Saudyjskiej powinny także ujawnić szczegóły morderstwa. Opozycyjny wobec władz w Rijadzie Chaszodżdżi został zabity w saudyjskim konsulacie w Stambule, do którego poszedł 2 października 2018 roku, by załatwić formalności związane ze ślubem. Władze saudyjskie przez długi czas twierdziły, że nie mają nic wspólnego z jego zaginięciem, ale ostatecznie przyznały, że doszło do zabójstwa, gdy zawiodły próby nakłonienia dziennikarza do dobrowolnego powrotu do kraju. Zwłok nigdy nie odnaleziono. Saudyjski prokurator przyznał, że zostały rozczłonkowane i wyniesione z konsulatu. Poprzedni prezydent USA Donald Trump nigdy nie chciał publicznie obwiniać Mohammada ibn Salmana, dbając o sojusz z Arabią Saudyjską, którą traktował jako filar swojej antyirańskiej strategii i lojalnego kupca amerykańskiej broni. Biden od dawna jednak utrzymywał, że z powodu kontrowersji, które narosły wokół sprawy Chaszodżdżiego i naruszania praw człowieka, Arabia Saudyjska powinna być traktowana przez USA z większym dystansem. Wysoki rangą urzędnik administracji Bidena, zastrzegając anonimowość, powiedział, że nowe podejście Waszyntonu do relacji z Rijadem ma na celu „stworzenie nowego punktu wyjścia” bez zrywania podstaw stosunków na Bliskim Wschodzie.  kpc/PAP
Nowy stan wyjątkowy i nowe ograniczenia w Czechach. Premier Babisz apeluje: „Dajcie nam jeszcze jedną szansę”^Zespół wPolityce.pl^2021-02-26 23:13:24.138414+01:00^https://wpolityce.pl/swiat/540978-nowy-stan-wyjatkowy-i-nowe-ograniczenia-w-czechach^Czeski rząd zdecydował w piątek o wprowadzeniu nowego stanu wyjątkowego obowiązującego do 28 marca br. zamiast kończących się regulacji, których nie chcieli przedłużyć posłowie. Na podstawie nowego stanu wyjątkowego od poniedziałku ograniczone będą podróże między powiatami. CZYTAJ TAKŻE: Polska pomoże sąsiadom w leczeniu pacjentów z Covid-19. „10 osób w stanie ciężkim ze Słowacji trafi do szpitala w Nowym Targu” Wyjątkiem w podróżach między powiatami będą wyjazdy do pracy lub w celu opieki nad bliskimi. Każdy wyjazd będzie musiał być uzasadniony i udokumentowany. Spacery, jazda na rowerze lub biegi dozwolone będą tylko w granicach gminy zamieszkania. Wyprowadzanie zwierząt w nocy będzie możliwe tylko w promieniu do 500 metrów od miejsca zamieszkania. Wicepremier, minister spraw wewnętrznych Jan Hamaczek powiedział, że przestrzegania zakazów będzie pilnować policja.  Jeżeli jej możliwości będą niewystarczające, będziemy musieli zmobilizować wojsko — zastrzegł. Rząd zdecydował także o ponownym ograniczeniu nauki w pierwszych klasach szkół podstawowych. Zamknięte będą też przedszkola i żłobki. Dodatkowo zamknięte będą niektóre z dotąd otwartych sklepów detalicznych. Zakupy będą ograniczone do rzeczywiście niezbędnych towarów i przedmiotów. Otwarte mają być m.in. sklepy spożywcze, drogerie, apteki, stacje benzynowe i sklepy z karmą dla zwierząt. Wicepremier, minister handlu i usług Karel Havliczek podkreślił, że nowe ograniczenia nie dotyczą zakładów produkcyjnych. Decyzję o wprowadzeniu nowego stanu wyjątkowego i nowych ograniczeń poprzedził maraton debat w Izbie Poselskiej parlamentu. Posłowie najpierw zaakceptowali poprawki Senatu w projekcie ustawy o pandemii, która nazywana jest „lex covid”. Ustawa, którą jeszcze w piątek podpisał prezydent Milosz Zeman, wprowadza nowy rodzaj - stan zagrożenia. W systemie zarządzania kryzysowego jest on niższą kategorią niż stan wyjątkowy. Daje szerokie uprawnienia rządowi, ministrowi zdrowia i służbom higienicznym we wprowadzaniu niezbędnych ograniczeń związanych z zagrożeniem epidemicznym. Według premiera Andreja Babisza i ministra zdrowia Jana Blatnego regulacja ta jest jednak niewystarczająca w obecnej sytuacji i dlatego rząd po odrzuceniu przez posłów wniosku o przedłużeniu kończącego się stanu wyjątkowego, proklamował nowy. Premier Andrej Babisz uzasadnił tę decyzję pojawieniem się nowych wariantów koronawirusa, wyczerpywaniem się możliwości służby zdrowia i pogarszającą się sytuacja epidemiczna. Premier apelował: „Dajcie nam jeszcze jedną szansę” i prosił o przestrzeganie ograniczeń. Przypomniał, że wiosną 2020 r. stan wyjątkowy wprowadzano, gdy w kraju było 22 zakażonych. W szpitalach było trzech pacjentów i nikt nie zmarł. Zdaniem ministra zdrowia, bez wprowadzenia nowych ograniczeń związanych z przemieszczaniem się obywateli w najbliższym czasie liczba nowych przypadków koronawirusa będzie przekraczać 20 tys. dziennie. Według ostatnich danych ministerstwa zdrowia w czwartek przybyło 14 457 nowych zakażonych. Przed tygodniem było o prawie 3 tys. mniej. Aktywnych przypadków jest rekordowo dużo: 137 698. W szpitalach znajduje się 7176 pacjentów. W ciężkim stanie, który wymaga specjalistycznego leczenia i aparatury jest rekordowych 1531 osób. Łączna liczba zmarłych w czwartek wynosiła 19999. kpc/PAP
Upubliczniono raport amerykańskiego wywiadu ws. śmierci Chaszodżdżiego. Jego zabójstwo miał zlecić następca tronu Arabii Saudyjskiej^Zespół wPolityce.pl^2021-02-26 21:23:35.020441+01:00^https://wpolityce.pl/swiat/540970-raport-amerykanskiego-wywiadu-ws-smierci-chaszodzdziego^Następca tronu Arabii Saudyjskiej Mohammad ibn Salman zlecił operację pojmania lub morderstwa zabitego w 2018 roku saudyjskiego dziennikarza Dżamala Chaszodżdżiego - wynika z upublicznionego w piątek raportu amerykańskiego wywiadu. Ocena wywiadu USA oparta jest m.in. na bezpośrednim zaangażowaniu w morderstwo doradcy księcia oraz wykorzystywaniu przemocy w uciszaniu politycznych przeciwników w Arabii Saudyjskiej. Władze w Waszyngtonie uważają za nieprawdopodobne, by de facto rządzący krajem Mohammad ibn Salman nie wiedział o operacji. Zgodnie z raportem 35-letni książę twierdził, że dziennikarz stanowi zagrożenie dla królestwa, i opowiadał się za przemocą, gdyby miało to być konieczne do jego uciszenia. Dokument wymienia 21 osób, które według wywiadu są „z dużym prawdopodobieństwem” winne zabójstwa Chaszodżdżiego. Jak zapowiadał doradca Białego Domu ds. bezpieczeństwa narodowego Jake Sullivan, po ujawnieniu raportu amerykańska administracja przedstawi dodatkowe kroki wobec władz w Rijadzie. Spekuluje się, że oznaczać to może sankcje na saudyjskie podmioty gospodarcze, a być może nawet na następcę tronu. W czwartek przed publikacją raportu prezydent USA Joe Biden rozmawiał telefonicznie po raz pierwszy z królem Arabii Saudyjskiej Salmanem. Amerykański przywódca - jak głosi oświadczenie Białego Domu - w rozmowie „podkreślił wagę, jaką Stany Zjednoczone przywiązują do powszechnych praw człowieka i praworządności”. Nowy gospodarz Białego Domu jest znacznie chłodniejszy wobec Rijadu niż jego poprzednik, ograniczając wsparcie USA dla działań wojskowych prowadzonych przez Arabię Saudyjską w Jemenie i odmawiając bezpośredniej rozmowy z Mohammedem bin Salmanem. Opozycyjny wobec władz w Rijadzie Chaszodżdżi został zabity w saudyjskim konsulacie w Stambule, do którego poszedł 2 października 2018 roku, by załatwić formalności związane ze ślubem. Władze saudyjskie przez długi czas twierdziły, że nie mają nic wspólnego z jego zaginięciem, ale ostatecznie przyznały, że doszło do zabójstwa, gdy zawiodły próby nakłonienia dziennikarza do dobrowolnego powrotu do kraju. Zwłok nigdy nie odnaleziono. Saudyjski prokurator przyznał, że zostały rozczłonkowane i wyniesione z konsulatu. Senat USA, który miał dostęp do ustaleń amerykańskich służb wywiadowczych, orzekł krótko po śmierci dziennikarza, że za morderstwo odpowiedzialność ponosi Mohammad ibn Salman. Według stacji CNN, która zapoznała się z dokumentami sądowymi, dwa prywatne samoloty używane przez grupę, która zabiła Chaszodżdżiego, „należały do firmy przejętej niecały rok wcześniej przez saudyjskiego następcę tronu”. Poprzedni prezydent USA Donald Trump nigdy nie chciał publicznie obwiniać Mohammada ibn Salmana, dbając o sojusz z Arabią Saudyjską, którą traktował jako filar swojej antyirańskiej strategii i lojalnego kupca dużych ilości amerykańskiej broni.  Uratowałem jego skórę — przyznał nawet kiedyś Trump przed amerykańskim dziennikarzem Bobem Woodwardem. Biden od dawna jednak utrzymywał, że z powodu kontrowersji, które narosły wokół sprawy Chaszodżdżiego i naruszania praw człowieka, Arabia Saudyjska powinna być traktowana przez USA z większym dystansem. mly/PAP
"Nowy model bezpieczeństwa publicznego" czy rządy przestępców? Kolejny burmistrz w USA planuje odebrać fundusze policji^Anna Wiejak^2021-02-26 19:14:54.210740+01:00^https://wpolityce.pl/swiat/540948-kolejny-burmistrz-w-usa-planuje-odebrac-fundusze-policji^Jak poinformował portal Breitbart, burmistrz San Francisco z ramienia Partii Demokratycznej London Breed zamierza odebrać policji 120 mln dolarów z miejskiego budżetu i przekazać na potrzeby społeczności Afroamerykanów. Decyzja ta jest o tyle szokująca, że miasto boryka się ze wzrastającą przestępczością – w 2020 roku liczba zabójstw wzrosła o 35 procent. CZYTAJ RÓWNIEŻ: -Zamieszki w USA po śmierci Floyda. Trump potępia: „To, co teraz widzimy, nie ma nic wspólnego ze sprawiedliwością czy pokojem” -Stany Zjednoczone w ogniu protestów. Demonstranci zablokowali autostradę i podpalili jedną z restauracji. WIDEO Breed, która sama jest Afroamerykanką chce przeznaczyć te pieniądze na zwiększenie liczby miejsc pracy, kampanie zdrowotne, programy kulturalne oraz dla młodych a także na mieszkalnictwo. Wprawdzie Afroamerykanie stanowią zaledwie 5 proc. ludności San Fransisco, ale za to 40 proc. wszystkich osób bezdomnych w tym mieście. Potrzeby zatem niewątpliwie są. Może jednak zastanawiać, dlaczego fundusze na ten cel chce pozyskać zmniejszając finansowanie organów pilnujących porządku publicznego?  Nie ona zresztą pierwsza. Podobne plany miał już w zeszłym roku burmistrz Los Angeles Eric Garcetti, nota bene również przedstawiciel Partii Demokratycznej – obiecał odebrać miejscowej policji 150 mln dolarów, czyli ponad 10 proc. całego jej budżetu, aby zainwestować je w „społeczności kolorowych”. Ruch ten był odpowiedzią na wezwanie lewicowych aktywistów, aby „odebrać fundusze policji”, jakie towarzyszyło manifestacjom ruchu Black Lives Matter. Po śmierci George’a Floyda policja w USA stanęła w obliczu fali hejtu ze strony środowisk liberalnych i lewicowych. W Minneapolis, Milwaukee, Denver, Oakland, Portland, San Francisco, podobnie zresztą jak i w kilku innych miastach szkoły zdecydowały o ograniczeniu obecności funkcjonariuszy lub całkowicie zerwały kontrakty ze stróżami prawa. Nie będzie przesadą stwierdzenie, że Stany Zjednoczone stanęły w obliczu wymierzonego w policję zorganizowanego ruchu. Warto przy tym dodać, iż tego typu pomysły w USA nie są niczym nowym, ale w ubiegłym roku udało się znaleźć dla nich poparcie. Phillip McHarris, a doktorant socjologii na Uniwersytecie Yale w rozmowie z CNN wyjaśnił, że „ci, którzy domagają się rozwiązania policji postrzegają zaprzestanie jej finansowania jako pierwszy krok w kierunku stworzenia zupełnie nowego modelu prowadzonego przez społeczeństwo bezpieczeństwa publicznego”. W jego ocenie „odebranie funduszy może rozpocząć proces końca kultury kary w kryminalnym systemie sprawiedliwości”. Przyznał, że sam wyrósł w okolicy, gdzie było „realne, dostrzegalne zagrożenie przemocą i bronią” i dodał, że nigdy nie przyszło mu na myśl wezwać policję – dla własnego bezpieczeństwa. Zamiast tego polegał na sąsiadach, którzy pomagali mu odnajdować drogę wśród zagrożeń. Pytanie, czy zwolennicy likwidacji policji naprawdę wierzą w to, co mówią? Likwidacja organu pilnującego przestrzegania prawa doprowadzi do wzrostu przestępczości, a w dłuższej perspektywie – do ustalania przez przestępców reguł życia społecznego. Jest to oczywistość. A może właśnie o to chodzi? Może liberalna lewica forsuje tę utopię, aby doprowadzić do sparaliżowania społeczeństw lękiem o własne życie, własny byt? Jest w tym coś, w szczególności jeżeli przypomnimy sobie polskie doświadczenia, kiedy będąca u władzy Platforma Obywatelska likwidowała posterunki policji. Wprawdzie nie dokonywało się to na gruncie jakiekolwiek ideologii, ale jest coś w tym cichym, niepisanym sojuszu części liberalno-lewicowych polityków z przestępcami. Warto dodać, że w Stanach Zjednoczonych co jakiś czas pojawiają się ze strony Demokratów pomysły ograniczenia Amerykanom dostępu do broni. Jeżeli zostałyby zrealizowane przy jednoczesnej likwidacji policji, broń – wprawdzie nielegalną – posiadaliby jedynie przestępcy. Wówczas będzie można zapomnieć o jakichkolwiek rządach prawa. Political fiction? Chyba niekoniecznie…
Janez Janša w liscie do Ursuli von Leyen: Oskarżenia o zagrożonej demokracji w Słowenii są absurdalne^Goran Andrijanić^2021-02-26 19:01:37.127948+01:00^https://wpolityce.pl/swiat/540942-jansa-do-von-leyen-demokracja-w-slowenii-nie-jest-zagrozona^Premier Słowenii Janez Janša napisał list do przewodniczącej Komisji Europejskiej Ursuli von Leyen, w którym odrzucił oskarżenia z Brukseli o zagrożeniach dla demokracji i wolności mediów w jego kraju i zasugerował, aby przedstawiciele UE przyjechali do Słowenii i sami to sprawdzili. Janša zareagował na wypowiedzi wiceprzewodniczącej Komisji Europejskiej Very Jourovej, w którym skrytykowała ona stan wolności mediów i demokracji w Słowenii. Premier Słowenii powiedział, że te same zarzuty zostały później powtórzone przez niektórych europejskich urzędników.  CZYTAJ TAKŻE Janša do Sorosa: Proszę cię, trzymaj się z dala od Europy i Unii. Twoje brudne pieniądze niszczą demokrację CZYTAJ TAKŻE Słowenia ma konserwatywnego premiera: polityka Janeza Janšy jest bliska polityce Orbana CZYTAJ TAKŻE Dziennikarze ze Słowenii napisali list do Jourovej. „Pani opinie są wyraźnie jednostronne, Pani zdaniem najlepiej mieć liberalną jednomyślność” Janša napisał, że od 1 lipca 2021 r. Słowenia obejmie przewodnictwo w Radzie UE i, że podobna sytuacja jak teraz, miała miejsce w 2008 r., kiedy Ljubljana po raz pierwszy przewodniczyła Radzie UE.  „Wtedy, w podobny sposób list podpisany przez 571 dziennikarzy i redaktorów ze Słowenii krążył po całej Europie. List dosłownie scharakteryzował zbliżającą się prezydencję Słowenii jako duże zagrożenie dla całej Unii. Nawet wtedy wiele europejskich mediów wychwytywało tak absurdalne oskarżenia, jak obiektywne doniesienia i ciągle je powtarzało. Nasza pierwsza prezydencja w UE nie okazała się „dużym zagrożeniem dla Unii”; zamiast tego nasza oddana praca dla dobra wszystkich państw członkowskich UE była kluczem do sukcesu. Mimo to drugą prezydencję Słowenii poprzedziły podobne próby organizowane przez tych samych bohaterów z listy 571 dziennikarzy, jak w 2007 roku; z przykrością odnotowujemy, że tym razem z udziałem niektórych urzędników instytucji UE”, pisze premier Słowenii. Jansa pisze, że Unia ma w tej chwili wiele problemów i dlatego jego kraj odpowiedzialnie przygotowuje się do prezydencji.  „Dlatego nie chcemy, aby nasza praca została przysłonięta absurdalnymi zarzutami, które może odrzucić każdy, kto w towarzystwie zdolnego tłumacza spędziłby dzień lub dwa na śledzeniu słoweńskich mediów i dynamiki politycznej. Dlatego zapraszam grupę roboczą ad hoc, złożoną z przedstawicieli Komisji Europejskiej, do odwiedzenia Słowenii w najbliższym możliwym terminie, aby z pierwszej ręki przyjrzeć się stanowi demokracji, praworządności, niezawisłości sądów oraz wolności i pluralizmowi mediów w Słowenii”, pisze polityk. Premier Słowenii wyjaśnia następnie w liście, że w Słowenii może istnieć ogólny problem z demokracją. „Jednak korzenie problemu są znacznie szersze i głębsze, ponieważ są związane z komunistyczną spuścizną”, pisze i kontynuuje premier:  „Pozwolę sobie zacytować sprytną obserwację profesora Bugariča, wybitnego prawnika: ‘… wiele instytucji (sądy, służba cywilne i media) zostało głęboko upolitycznionych przez byłych urzędników. Zamiast bronić praworządności, instytucje te, nie mogąc oprzeć się silnej presji politycznej swoich „zleceniodawców”, zajęły się egzekwowaniem prawa, sprzyjając partyjnym interesom politycznym. Ponieważ lewicowo-liberalny blok polityczny dominował w przestrzeni politycznej przez prawie czternaście lat, miało to silny wpływ na kształtowanie się słoweńskiej elity ogólnie’. Ocena ta sięga 2015 roku, kiedy mój rząd rozpoczął swój mandat mniej niż rok temu, na samym początku epidemii”. Na poparcie swoich słów Jansa wymienia szereg przypadków i skandali korupcyjnych z niedawnej historii politycznej Słowenii, które dowodzą wpływu byłych struktur komunistycznych. Na przykład przemoc wobec dziennikarzy badających korupcję urzędników związanych z byłym systemem komunistycznym lub tuszowanie skandalu, gdy państwowy bank Ljubljanska Banka w 2009 r. prał pieniądze reżimu w Iranie, który był wówczas objęty sankcjami Unii.  Na koniec słoweński premier ponownie wezwał szefa Komisji do wysłania komisji do Słowenii i stwierdził:  „Jak określono w Traktacie o Unii Europejskiej, oczekuję, że Komisja będzie działać zgodnie z zasadą lojalnej współpracy między Unią Europejską a państwami członkowskimi oraz z dobrze rozumianym wzajemnym szacunkiem, do którego należy obiektywne, kompleksowe i bezstronne traktowanie oraz poszanowanie dla faktów”.
Ukraińska minister ostrzega: "Nord Stream 2 utorowałby drogę do szerszej rosyjskiej interwencji na terytorium Ukrainy"^Zespół wPolityce.pl^2021-02-26 18:55:39.151420+01:00^https://wpolityce.pl/swiat/540951-ukrainska-minister-ns2-oznaczalby-rosyjska-interwencje^Ukończenie budowy gazociągu Nord Stream 2 utorowałoby drogę do szerszej rosyjskiej interwencji na terytorium Ukrainy oraz do eskalacji konfliktu - oceniła w piątek wicepremier Ukrainy Olha Stefaniszyna. Stefaniszyna wzięła udział w panelu dyskusyjnym waszyngtońskiego think tanku Atlantic Council, który poświęcony był Nord Stream 2. Wicepremier Ukrainy uznała, że jednym z kluczowych strategicznych celów powstającego gazociągu jest „podważenie bezpieczeństwa energetycznego” jej państwa.  Ukończenie tego projektu utorowałoby drogę i otworzyło możliwości do szerszej rosyjskiej interwencji na terytorium Ukrainy i eskalacji konfliktu, której nie możemy sobie nawet wyobrazić — ostrzegła. Biorący udział w panelu poseł niemieckich Zielonych Manuel Sarrazin wyraził przekonanie, że Nord Stream 2 to „geostrategiczny projekt Kremla mający na celu ominięcie Ukrainy”, co - jak zastrzegł - negatywnie odbije się na gospodarce tego państwa. Dodatkowo - jak argumentował, wskazując na krytykę gazociągu w Europie Środkowej - Nord Stream 2 „dzieli Europę”. Przedstawiciel Zielonych podkreślił także, że ukończenie projektu będzie miało negatywny wpływ na klimat. Nord Stream 2 od lat budzi w Europie kontrowersje. Zwolennicy rurociągu utrzymują, że to projekt komercyjny, krytycy wskazują na jego geopolityczny wymiar i to, że może służyć jako Kremlowi narzędzie wywierania wpływu na Europę. Gazociąg, któremu sprzeciwia się m.in Polska i kraje bałtyckie, jest także krytykowany w samych Niemczech. Presja, by Berlin porzucił budowę, wzrosła od czasu aresztowania w Moskwie lidera rosyjskiej opozycji Aleksieja Nawalnego. Stanowisko rządu niemieckiego i kanclerz Angeli Merkel pozostaje jednak niezmienione. Trasa rurociągu, który prezydent USA Joe Biden nazwał „złym interesem dla Europy”, omija Ukrainę, pozbawiając ją opłat tranzytowych, i umożliwia Rosji zwiększenie przesyłu gazu ziemnego bezpośrednio do Niemiec. Dotychczas amerykańskie sankcje skutecznie uniemożliwiały dokończenie projektu. Nowy gospodarz Białego Domu dąży jednak do poprawy relacji z władzami w Berlinie, a te obstają przy gazociągu. mly/PAP
Portugalski rząd zezwolił na organizację co najmniej dwóch koncertów. Ma to służyć zbadaniu wpływu koronawirusa na duże imprezy^Zespół wPolityce.pl^2021-02-26 17:36:46.015232+01:00^https://wpolityce.pl/swiat/540940-zbadaja-wplyw-koronawirusa-na-duze-imprezy^Rząd Antonia Costy zgodził się na organizację w kwietniu co najmniej dwóch dużych koncertów muzycznych w Lizbonie oraz Porto. Wydarzenia mają służyć zbadaniu wpływu koronawirusa na duże imprezy kulturalne, w szczególności na festiwale. CZYTAJ TAKŻE: -RAPORT ZE ŚWIATA. Hiszpanie trafiają do prywatnych szpitali. Kuriozalny pomysł w Niemczech. Szwedzi ograniczają wjazd do kraju -Dramatyczna sytuacja w portugalskich szpitalach. Rząd zezwolił na zatrudnianie zagranicznych medyków Z piątkowych informacji rządowej agendy medycznej, Generalnej Dyrekcji Zdrowia (DGS), wynika, że w marcu przedstawiciele portugalskich służb sanitarnych odbędą serię spotkań służących ustaleniu strategii organizacji letnich festiwali muzycznych. Sprawdzianem zasad organizacji festiwali w warunkach Covid-19, będą co najmniej dwa kwietniowe koncerty w Lizbonie i Porto. W ich trakcie przetestowany zostanie wpływ obowiązkowego zachowania dystansu społecznego i masek ochronnych na zachowanie bezpieczeństwa podczas dużych imprez kulturalnych w plenerze. Według ekspertów z DGS warunkiem udziału w tych wydarzeniach będą też szybkie testy śliny wykonywane przed wejściem na teren, na którym organizowany jest koncert, w domyśle w plenerze. Przedstawiciele agendy rządowej nie wykluczają jednak sprawdzenia efektu organizacji koncertów wewnątrz hal. Pasjonaci festiwali muzycznych twierdzą, że kwietniowe koncerty są doskonałym pomysłem służb medycznych Portugalii, aby sprawdzić możliwość powrotu do programów kulturalnych, a także ratować sektor wydarzeń kulturalnych. Jak powiedział PAP lizboński ekonomista Miguel Monteiro, właśnie wśród spółek branży rozrywkowej notowanych jest w okresie pandemii Covid-19 najwięcej spadków obrotów oraz bankructw. Możliwość organizowania festiwali muzycznych latem dałaby wielu ludziom możliwość odreagowania wielomiesięcznych restrykcji sanitarnych oraz ograniczenia kontaktu z kulturą do sfery wirtualnej, a jednocześnie chroniłaby przed kolejnymi bankructwami  — dodał Monteiro. mm/PAP
Reakcje na próbę wojskowego przewrotu w Armenii pokazują, jak zmienił się regionalny układ sił^Marek Budzisz^2021-02-26 16:59:20.543123+01:00^https://wpolityce.pl/swiat/540934-reakcje-na-probe-wojskowego-przewrotu-w-armenii^W Armenii mamy do czynienia z próbą wojskowego zamachu stanu, choć precyzyjnie należałoby napisać o wywieraniu presji przez wyższych oficerów na premierze Nikole Paszynianie, którzy wezwali, aby ten podał się do dymisji i rozpisał przedterminowe wybory. Wojsko, póki co, pozostaje w koszarach, mamy więc do czynienia z polityczną, na razie, fazą konfliktu. Najpierw warto zwrócić uwagę na międzynarodowe reakcje, bo one pokazują zmiany w układzie sił na południowym Kaukazie. Moskwa najprawdopodobniej wpadła w panikę obserwując rozwój wydarzeń, o czym świadczą jej nerwowe reakcje. Najpierw do Erywania zadzwonił, do swego odpowiednika, minister obrony Szojgu, potem minister spraw zagranicznych Ławrow, a następnie odbyła się rozmowa Władimira Putina z Nikołem Paszynianem. Rzecznik Kremla, Pieskow, komentując jej przebieg powiedział, że Rosja „z trwogą” obserwuje rozwój wydarzeń w Armenii oraz podkreślił, iż ma nadzieję na rozwiązanie kryzysu „w ramach obowiązującego prawa”. Już sam fakt rozmowy telefonicznej Putina z Paszynianem w dzień „puczu” może być odczytywany w kategoriach wsparcia dla ormiańskiego premiera, a dalsza część wypowiedzi Pieskowa potwierdza tym bardziej, iż głównym kryterium obecnej polityki rosyjskiej będzie dążenie do stabilizacji sytuacji w Armenii. Otwarcie napisał o tym Sergiej Markedonow, rosyjski analityk, pracownik naukowy MGiMO, jeden z głównych rosyjskich specjalistów od tego obszaru. W jego opinii, opozycja w Armenii jest zbyt słaba, aby obalić Paszyniana, a w związku z tym, podgrzewanie nastrojów prowadzić może w gruncie rzeczy do destabilizacji kraju. Jednak nawet jeśli udałoby się jej doprowadzić do zmian na szczytach władzy, to alternatywa polityczna jest niejasna, a z rosyjskiego punktu widzenia być może nawet niebezpieczna. Nie chodzi przy tym o rzekomą „antyrosyjskość”, ale o deklarowaną po wielokroć przez liderów anty-paszynianowskiej opozycji niechęć do warunków zawieszenia broni kończącej wojnę z Azerbejdżanem. Gdyby zatem przeciwnicy, znacznie dziś politycznie słabszego, niźli po Aksamitnej Rewolucji, Paszyniana doszli do głosu, to nie można wykluczyć wzrostu napięcia z Azerbejdżanem. A to dziś nie jest Moskwie na rękę. W Rosji mamy też do czynienia z odmienną na temat wydarzeń w Armenii narracją. Otóż jej zwolennicy są zdania, wskazując na powiązania Paszyniana i innych polityków z jego formacji z fundacjami Sorosa, że obecny premier Armenii w istocie chce „po cichu” zmienić geostrategiczną orientację Erywania i „obrócić go na Zachód”. Jego polityka miałaby być w tym ujęciu uzgadniana z amerykańską ambasadą i w związku z tym, zwolennicy tej szkoły myślenia z entuzjazmem zapewne przyjęliby zmiany w Erywaniu. To, że na Kremlu, mimo oczywistej niechęci do wyniesionego do władzy przez rewolucję Paszyniana, zdecydowano się na razie wspierać ormiańskiego premiera, świadczyć może o tym, że Moskwa, przede wszystkim, chce w regionie stabilizacji. Stanowczo przeciw „puczystom” opowiedział się Azerbejdżan oraz, co jest pewnym novum oddającym zmiany na regionalnej szachownicy, również Turcja. Minister Mevlüt Çavuşoğlu, przebywający nota bene w Budapeszcie powiedział, że „Turcja stanowczo potępia każdy wojskowy zamach stanu lub próbę zamachu, niezależnie od tego gdzie ma on miejsce”. W podobnym tonie wystąpił prezydent Recep Erdoğan, a jeszcze bardziej stanowczy komunikat w tej sprawie sformułował Fahrettin Altun, odpowiedzialny za komunikację medialną prezydenta Turcji, który powiedział, że „Turcja zawsze staje po stronie demokracji i wolnej woli obywateli - gdziekolwiek na świecie mogą zostać zaatakowani”, co można nawet odczytywać jako groźbę interwencji. Ilham Alijew, prezydent Azerbejdżanu, na specjalnie zwołanej konferencji prasowej powiedział wręcz, że jeśli Armenia myśli o wojskowym rewanżu i dlatego niektóre jej siły polityczne chcą modernizować armię, to wkrótce „zobaczy tę pięść” wykonując przy tym wymowny gest. Swą wypowiedź uzupełnił informacją o nowych kontraktach na zakup broni i uzbrojenia od Turcji, oraz o tym, że chce aby armia jego kraju była miniaturą tureckich sił zbrojnych a także, że w 2016 roku, w czasie poprzedniej wojny, ówczesny prezydent Armenii Serż Sarkisjan prosił go o dwa tygodnia na to, aby móc wycofać ormiańskie siły zbrojne z Karabachu. Ta ostatnia wypowiedź ma znaczenie dla toczących się właśnie w Armenii dyskusji. Premier Paszynian obarczany jest odpowiedzialnością za przegraną wojnę przez zjednoczona opozycję, której tronem są ludzie obalonego przez obecny obóz Sarkisjana. Dla porządku trzeba odnotować jeszcze wypowiedź rzecznika amerykańskiego Departamentu Stanu w sprawie wydarzeń w Erywaniu. Ned Price powiedział, że „siły zbrojne nie powinny mieszać się do polityki wewnętrznej” oraz wezwał do poszanowania prawa, co oznacza ostrzeżenie pod adresem tych, którzy chcieliby przy użyciu siły obalić Paszyniana. Mamy zatem do czynienia, w praktyce, z „koncertem mocarstw” regionalnych zainteresowanych stabilizacją sytuacji w Armenii i zważywszy na reakcję na niskim szczeblu, zdystansowanym przyzwoleniem Stanów Zjednoczonych na tego rodzaju politykę. W całej sprawie jest jeszcze jedna, ciekawa kwestia. Otóż obecne turbulencje w Erywaniu wywołane zostały wypowiedzią premiera Paszyniana, który na początku tygodnia pytany przez dziennikarzy miał powiedzieć, że jednym z powodów klęski Armenii w Karabachu było to, że rosyjskie Iskandery nie wybuchały, lub były sprawne w 10 %. Poproszony o komentarza zastępca szefa Sztabu Generalnego Tiran Chaczatrjan miał się długo śmiać a potem powiedział, że wypowiedź Paszyniana to bzdury. Premier urażony zdymisjonował Chaczatrjana, w którego obronie stanął szef sztabu Onik Gasparjan, którego Paszynian również zdymisjonował, choć nieskutecznie, bo póki co decyzji o jego zwolnieniu nie podpisał prezydent Armenii. W obronie dymisjonowanego szefa sztabu stanęła grupa, a jak twierdzą ormiańskie media, niemal wszyscy wyżsi rangą oficerowie, którzy wezwali Paszyniana do ustąpienia. Sprawa, która nie ma jeszcze swego finału, bo wiele wskazuje na to, że działania wojskowych uzgodnione były z liderami zjednoczonej opozycji, w tym byłym prezydentem Robertem Koczarjanem, którzy w ubiegłym tygodniu zainicjowali akcje polityczną mającą prowadzić do przyspieszonych wyborów parlamentarnych w Armenii, ma kilka dodatkowych ciekawych wątków. Warto przypomnieć, że Robert Koczarjan jest osobistym przyjacielem Władimira Putina, a jego walkę z obecnym rządem poparli również inni wysocy rangą przedstawiciele obalonego reżimu, tacy jak Jurij Chaczaturow, który był sekretarzem prorosyjskiego bloku wojskowego ODKB i po dojściu Paszyniana do władzy był nie tylko odwołany ze swej funkcji, ale również aresztowany. Jeśli teraz Moskwa, mimo oczywistych sympatii lokowanych po stronie przeciwników Paszyniana zdecydowała się go wesprzeć, to trzeba, jeśli oczywiście ta polityka nie zostanie zrewidowana, uznać to za istotną informacje co do natury nowej polityki Moskwy w regionie. Sama wypowiedź Paszyniana na temat rosyjskich Iskanderów, która oczywiście wpisuje się w trwającą od jesieni ubiegłego roku w Armenii gorącą debatę na temat przyczyn klęski w wojnie z Azerbejdżanem była dla Moskwy bardzo niezręczna, co najmniej z trzech powodów. Po pierwsze Iskandery, które Armenia otrzymała jako pierwsza z państw będących sojusznikami Rosji, są dumą tamtejszego przemysłu zbrojeniowego i armii. Jeśli lider państwa, które z niewiadomych przyczyn nie użyło posiadanych rakiet w trakcie ważnej dla niego wojny, mówi, że okazały się one nieprzydatne, to jest to duży cios prestiżowy. Co więcej Paszynian wyraził swą negatywną opinię na temat rosyjskich Iskanderów 23 lutego, a tego dnia w Rosji celebrowany jest „dzień obrońców ojczyzny” święto narodowe, pierwotnie ustanowione w rocznicę powołania Armii Czerwonej i świętowane we wszystkich krajach „przestrzeni postsowieckiej”. Symboliczny wymiar tej deklaracji, nawet jeśli uznać za prawdziwe komunikaty rosyjskiego MON, że według ich danych Iskandery w ogóle nie były w użyciu w czasie wojny Armenii i Azerbejdżanu, jest znaczący. I wreszcie wypowiedź Paszyniana miała miejsce w czasie, kiedy w Zjednoczonych Emiratach Arabskich trwają targi broni i uzbrojenie IDEX 2021, jedna z najważniejszych, jeśli nie najważniejsza impreza z punktu widzenia rosyjskiego sektora wojskowo – przemysłowego. To co premier Armenii powiedział na temat jakości rosyjskich systemów nie może z pewnością być uznane za udzielenie dobrych referencji.  A jednak Moskwa zdecydowała się przełknąć te wszystkie „zniewagi” i nie postawiła, przynajmniej na razie, na wojskowe obalenie rządu Nikoły Paszyniana. Może dlatego, że nadal cieszy się on sporym poparciem społecznym. W świetle ostatnich badań opinii publicznej za jego odejściem opowiada się 44 % mieszkańców Armenii, ale przeciw temu jest 39 % ankietowanych. Nadal 19 % badanych nie ma w tej sprawie zdania i to ich głos może przesądzić w którą stronę pójdzie rozwój wydarzeń. Również wczorajsze „kryterium uliczne” w Erywaniu, gdzie zarówno zjednoczona opozycja 17 partii jak i obóz Paszyniana wyprowadzili swoich zwolenników na ulice pokazało, że obecna władza ma przewagę, bo zmobilizowała ponad, według niezależnych obliczeń, dwa i pół razy więcej zwolenników. Wszystko to razem wzięte raczej skłania siły zewnętrzne, w tym i Rosję, do powściągliwości. Zaangażowanie się w wewnętrzny spór może nie doprowadzić do zwycięstwa jednej ze stron, ale z pewnością zdestabilizować sytuację. A to nie musi wcale oznaczać zwiększenia wpływów Rosji w Armenii. Z tego też względu, przynajmniej na razie, Moskwa reaguje powściągliwie czekając na rozwój wydarzeń. Analitycy estońskiego wywiadu w opublikowanym niedawno corocznym raporcie na temat bezpieczeństwa swego kraju oceniając politykę Rosji napisali, iż popadła ona w „pułapkę wielowektorowości”. Chcąc dużo ugrać w różnych punktach świata Moskwa rozproszyła swe siły, co zostało wykorzystane przez regionalnych rywali. Estończycy argumentowali, że sytuacja na południowym Kaukazie jest najlepszym przykładem co to w praktyce oznacza. Rosja nadal utrzymuje tam znaczące wpływy, ale już nie jest w stanie samodzielnie o wszystkim decydować i musi się liczyć ze zdaniem innych graczy. Ostatnie wydarzenia w Armenii i reakcje na to co się dzieje zdają się potwierdzać tę diagnozę.
Unijne źródło: W poniedziałek nowe sankcje na Rosję. Na liście bliscy współpracownicy prezydenta Władimira Putina^Zespół wPolityce.pl^2021-02-26 16:40:20.378035+01:00^https://wpolityce.pl/swiat/540923-unijne-zrodlo-w-poniedzialek-nowe-sankcje-na-rosje^W najbliższy poniedziałek ambasadorowie państw członkowskich przy UE mają przyjąć w Brukseli nowe sankcje na Rosję za aresztowanie opozycjonisty Aleksieja Nawalnego - przekazało PAP w piątek źródło unijne. Następnie tzw. procedura pisemna nałożenia sankcji ma zostać sfinalizowana do 2 marca. -Zakończył się pierwszy dzień szczytu UE. Dyskutowano m.in. o szczepieniach i sankcjach na Rosję: Decyzja w przyszłym tygodniu -Unijne sankcje wobec Rosji oparte o najniższy wspólny mianownik dla 27 krajów członkowskich W miniony poniedziałek ministrowie spraw zagranicznych państw UE uzgodnili wprowadzenie kolejnych sankcji wobec Rosji w związku z Nawalnym. Na liście osób objętych zakazem podróży i zamrożeniem aktywów znajdą się: szef Komitetu śledczego, który podlega bezpośrednio prezydentowi Rosji Władimirowi Putinowi - Aleksandr Bastrykin, prokurator generalny Igor Krasnow, dowódca Gwardii Narodowej Wiktor Zołotow i szef służby więziennej (FSIN) Aleksandr Kałasznikow. Unia nie zdecydowała się wprowadzić restrykcji przeciwko rosyjskim oligarchom, co postulowali współpracownicy Nawalnego. 20 lutego Moskiewski Sąd Miejski odrzucił apelację złożoną przez obrońców Nawalnego od decyzji sądu niższej instancji o „odwieszeniu” kary więzienia z 2014 roku. Nawalny powinien spędzić w kolonii karnej około 2,5 roku. Szef służby więziennej Kałasznikow w piątek potwierdził, że opozycjonista został wysłany do kolonii karnej; nie wyjaśnił, gdzie dokładnie będzie on odbywać wyrok. 2 lutego sąd niższej instancji na wniosek służb więziennych zadecydował o zamianie wyroku w zawieszeniu, wydanego wobec Nawalnego w 2014 roku, na karę bezwzględnego pozbawienia wolności. Nawalny został w 2014 roku skazany na 3,5 roku więzienia w zawieszeniu za domniemaną malwersację funduszy francuskiej firmy kosmetycznej Yves Rocher. Europejski Trybunał Praw Człowieka znał w 2017 roku, że proces ten był niesprawiedliwy, i nakazał wypłacenie odszkodowania Nawalnemu i jego bratu Olegowi. mm/PAP
Joe Biden w 7. rocznicę rosyjskiej inwazji: USA nadal stoją po stronie Ukrainy i jej sojuszników, a Krym to Ukraina^Zespół wPolityce.pl^2021-02-26 16:02:10.204862+01:00^https://wpolityce.pl/swiat/540918-biden-w-7-rocznice-rosyjskiej-inwazji-krym-to-ukraina^Stany Zjednoczone nadal stoją po stronie Ukrainy i jej sojuszników, a Krym to Ukraina - ogłosił w piątek prezydent USA Joe Biden w oświadczeniu w siódmą rocznicę rosyjskiej inwazji na ten półwysep. W dokumencie znajduje się obietnica „dalszej pracy, by pociągnąć Rosję do odpowiedzialności”. CZYTAJ TAKŻE: — Prezydent Ukrainy ostrzega przed Nord Stream 2: Mamy z Andrzejem Dudą niezmienne stanowisko. To pułapka dla całej Europy — Ekspert: Część niemieckich elit traktuje Nord Stream 2 jako sposób na uniezależnienie się od „niestabilnej” Ukrainy Najeżdżając na Krym siedem lat temu, Rosja naruszyła stosowane przez kraje prawo międzynarodowe i normy oraz suwerenność i integralność terytorialną sąsiedniej Ukrainy — przypomina Biden w komunikacie. Amerykański przywódca zapewnia w nim, że „Stany Zjednoczone nadal stoją po stronie Ukrainy oraz jej sojuszników i partnerów, tak jak od początku tego konfliktu”.  W tę ponurą rocznicę potwierdzamy prostą prawdę: Krym to Ukraina  — podkreśla. W oświadczeniu znajduje się obietnica „dalszej pracy, by pociągnąć Rosję do odpowiedzialności za jej nadużycia i agresję na Ukrainie”.  Stany Zjednoczone nigdy nie uznały i nie uznają rzekomej aneksji półwyspu przez Rosję; będziemy stać po stronie Ukrainy przeciwko agresywnym działaniom Rosji  — czytamy. Na koniec oświadczenia Biden podkreśla, że Stany Zjednoczone wspierają wszystkich, którzy „pracują na rzecz pokojowej, demokratycznej i dostatniej przyszłości” Ukrainy. W 2014 roku, nie respektując integralności terytorialnej Ukrainy i przy użyciu sił zbrojnych, Rosja przejęła kontrolę nad położonym nad Morzem Czarnym Półwyspem Krymskim. W rezultacie na Kreml nałożone zostały międzynarodowe sankcje, wprowadziły je także władze USA. Po inauguracji Bidena relacje amerykańsko-ukraińskie koncentrują się głównie wokół gazociągu Nord Stream 2, który - jeśli zostanie dokończony - połączy Rosję z Niemcami, omijając Ukrainę. Dotychczas amerykańskie sankcje skutecznie uniemożliwiały dokończenie projektu, wobec którego ostry sprzeciw zgłaszają władze w Kijowie, a także USA, Polska i państwa bałtyckie. tkwl/
"Postęp" nabiera prędkości. Izba Reprezentantów przyjęła "Akt o równości" wpisujący transgenderyzm do praw obywatelskich^Zespół wPolityce.pl^2021-02-26 14:20:26.096069+01:00^https://wpolityce.pl/swiat/540862-obled-transgenderyzm-prawem-obywatelskim-w-usa^224 głosami Izba Reprezentantów Stanów Zjednoczonych przyjęła „Akt o równości” wpisujący transgenderyzm do praw obywatelskich, zmuszający lekarzy do wykonywania aborcji i operacji zmieniających płeć a także wprowadzający aborcję na życzenie na listę operacji finansowanych z pieniędzy podatników. CZYTAJ RÓWNIEŻ: -Środowiska LGBT oczekują od Bidena, że rozprawi się z chrześcijańskim szkolnictwem. „Albo uczą gender, albo nie dostaną akredytacji” -Szaleństwo! Biden podpisał dekret, który „poszerza prawa” sportowców transpłciowych w szkołach. „Niszczy kobiecy sport” „Akt o równości” stanowi poprawkę do „Aktu o Prawach Obywatelskich” z 1964 roku i ma zapobiegać dyskryminacji ze względu na orientację seksualną i tożsamość genderową. Z tej okazji liderzy w Kongresie celowo błędnie nazwą ten dokument legislacyjny w celu zakamuflowania jego prawdziwych intencji. „Akt o równości” typowym przykładem tego podawania fałszywych informacji — mówiła Vicky Hartzler (R), która głosowała przeciwko „Aktowi o równości”. Czy naprawdę ta ustawa powinna stać się prawem? Dobrostan naszych dzieci, rola rodziców, prywatność i bezpieczeństwo bezbronnych kobiet, współzawodnictwo w żeńskim sporcie, działalność charytatywna i biznesowa, integralność naszego systemu opieki zdrowotnej, to wszystko będzie zagrożone. A to dopiero wierzchołek góry lodowej — przekonywała. Za „Aktem o równości” zagłosowali wszyscy Demokraci i trzech Republikanów: Brian Fitzpatrick (Pensylwania), John Katko (Nowy Jork) i Tom Reed (Nowy Jork).  Jesteśmy świadkami największego zabójstwa wolności religijnej, biologicznej rzeczywistości i praw rodzicielskich, jakie kiedykolwiek było w Kongresie — skomentował wynik głosowania Tony Perkins, prezes Family Research Council.  Akt wymaga, żeby wiara była odizolowana obrębem mózgu, gdzie ma zostać. Jednakże ci, którzy wierzą Biblii nie mogą przedkładać „Aktu o równości” nad Słowo Boże — dodał. Z kolei Bill Donahue, z Catholic League nazwał nowe prawo „najbardziej kompleksowym zabójstwem chrześcijaństwa, jakie kiedykolwiek zostało wpisane do prawa”. W ocenie Ryana Andersona, stojącego na czele Ethics and Public Policy Center, będzie ono używane „jako miecz przeciwko tym, którzy nie akceptują nowych ideologii seksualnych i genderowych”. Anderson zauważył, że „Akt o równości” „poświęca równość, bezpieczeństwo i prywatność kobiet, podczas gdy jednocześnie daje przywileje mężczyznom, którzy identyfikują się jako kobiety”. Jeżeli ta ustawa wejdzie w życie, będą oni mieli prawo spędzać noc w schroniskach dla maltretowanych kobiet, rozbierać się w damskich szatniach i startować w żeńskich zawodach sportowych — zauważył. aw/CNN/LifeSiteNews
Niemiecki deputowany podejrzany o korupcję w związku z zamówieniem masek ochronnych. Uchylono mu immunitet^Zespół wPolityce.pl^2021-02-26 13:21:12.925387+01:00^https://wpolityce.pl/swiat/540880-niemiecki-deputowany-podejrzany-o-korupcje-w-tle-maseczki^Prokuratura w Monachium wszczęła śledztwo przeciwko deputowanemu Bundestagu ze współrządzącej konserwatywnej partii CSU Georgowi Nuessleinowi, który jest podejrzany o korupcję w związku z zamówieniem masek ochronnych podczas pierwszej fali pandemii Covid-19. CZYTAJ RÓWNIEŻ: -Niepokojące wieści z USA! Odkryto nowy wariant koronawirusa. Nie chroni przed nim system immunologiczny ani antyciała -Pracownik firmy działającej na zlecenie Bundestagu oskarżony o szpiegostwo na rzecz Rosji! Miał przekazywać plany budynku służbom Niższa izba niemieckiego parlamentu uchyliła w czwartek immunitet Nuessleinowi z rządzącej w Bawarii Unii Chrześcijańsko-Społecznej (CSU), sprzymierzonej w rządzie federalnym z Unią Chrześcijańsko-Demokratyczną (CDU) kanclerz Angeli Merkel. Jej lider Markus Soeder jest w sondażach faworytem do zastąpienia Merkel na urzędzie kanclerskim po zaplanowanych na wrzesień wyborach. Po uchyleniu immunitetu przez Bundestag prokuratura dokonała przeszukań w kilku miejscach w Niemczech i Liechtensteinie i przejęła dokumenty, które teraz muszą zostać poddane ocenie. Śledztwo dotyczy „wstępnego podejrzenia o oszustwo i korupcję urzędników państwowych” - powiedział AFP rzecznik prokuratury. Podkreślił, że inna osoba, której tożsamości nie ujawniono, również była celem tej procedury w związku „z zakupem masek ochronnych przeciwko koronawirusowi„. Więcej szczegółów nie ujawnił. Nuesslein jest jednym z wiceprzewodniczących klubu parlamentarnego CDU/CSU. Pytane przez AFP służby prasowe deputowanego nie odniosły się do sprawy na tym etapie. Według doniesień medialnych Nuesslein miał na wiosnę 2020 roku promować dostawcę masek ochronnych w ministerstwie zdrowia RFN i ministerstwie zdrowia Bawarii oraz w federalnym resorcie spraw wewnętrznych, kierowanym przez Horsta Seehofera, również z CSU. Zamówienie zostało złożone. Następnie „Nuesslein wystawił firmie tekstylnej z zachodniej części Hesji rachunek za pośrednictwo na kwotę 660 tys. euro” – podaje tygodnik „Der Spiegel”, wskazując, że „pieniądze najwyraźniej zostały wypłacone”. Według gazety „Bild” pieniądze trafiły do spółki, której Nuesslein jest dyrektorem, ale nie zostały zgłoszone do urzędu skarbowego. Kilku deputowanych Bundestagu wezwało do przeprowadzenia pełnego dochodzenia w tej sprawie. Jeśli istnieje najmniejsze podejrzenie, że któryś z członków parlamentu osobiście wzbogacił się na kryzysie związanym z koronawirusem, to jest to poważny i ciężki zarzut, który musi zostać w pełni wyjaśniony — przekazała na swoim koncie na Twitterze Katja Mast, przedstawicielka Socjaldemokratycznej Partii Niemiec (SPD), będącej w koalicji rządowej z blokiem chadeckim CDU/CSU. Nuesslein jest ekspertem CSU ds. zdrowia; odpowiada też za ochronę klimatu. W Bundestagu zasiada od 2002 roku.  aw/PAP
Władze Rosji potwierdziły wysłanie Nawalnego do kolonii karnej. "Zgodnie z decyzją sądu przejechał tam, gdzie powinien się znajdować"^Zespół wPolityce.pl^2021-02-26 12:41:33.977493+01:00^https://wpolityce.pl/swiat/540871-nawalny-zostal-wyslany-do-kolonii-karnej-jest-potwierdzenie^Rosyjski opozycjonista Aleksiej Nawalny został wysłany do kolonii karnej - podała w piątek agencja RIA Nowosti, powołując się na szefa Federalnej Służby Więziennej Aleksandra Kałasznikowa. Oświadczył on, że Nawalny „jest tam, gdzie powinien się znajdować”. CZYTAJ RÓWNIEŻ: -Niepokojące! Nawalny opuścił areszt śledczy, ale nie wiadomo gdzie jest. Jego adwokat: Najprawdopodobniej pojechał do kolonii karnej -Amnesty International odbiera Nawalnemu status więźnia sumienia. Powód? „Mowa nienawiści” w komentarzach sprzed 15 lat Zgodnie z decyzją sądu przejechał tam, gdzie powinien się teraz znajdować. Wszystko zostało przeprowadzone w ramach prawa — powiedział Kałasznikow. Oświadczył, że gwarantuje, że życiu i zdrowiu Nawalnego nic nie zagraża.  aw/PAP
Szef Rady Europejskiej spotkał się z sekretarzem generalnym NATO. Zagrożenia i priorytety państw UE i NATO tematami rozmów^Zespół wPolityce.pl^2021-02-26 11:26:18.238298+01:00^https://wpolityce.pl/swiat/540851-szef-re-spotkal-sie-z-sekretarzem-generalnym-nato^Musimy wzmocnić naszą odporność na nowe zagrożenia w sferze bezpieczeństwa - powiedział w piątek szef Rady Europejskiej Charles Michel na wspólnej konferencji prasowej z sekretarzem generalnym NATO Jensem Stoltenbergiem. Wśród tych wyzwań wymienił cybernetyczne, hybrydowe i dezinformację. CZYTAJ TAKŻE: -Müller przed unijnym wideoszczytem: UE miała czas, by doprowadzić do „wymuszenia” realizacji umów przez producentów szczepionek -Zakończył się pierwszy dzień szczytu UE. Dyskutowano m.in. o szczepieniach i sankcjach na Rosję: Decyzja w przyszłym tygodniu NATO odgrywało i odgrywa kluczową rolę w łączeniu Ameryki Północnej i Europy. Podzielamy te same wartości demokratyczne, mamy wspólne interesy strategiczne i jesteśmy przekonani, że nowa administracja Joe Bidena jest unikalną okazją na odnowienie sojuszu transatlantyckiego miedzy Europą a USA  — przekonywał Michel w Brukseli przed rozpoczęciem drugiego dnia wideoszczytu szefów państw i rządów UE. Mierzymy się z nowymi zagrożeniami. Cybernetycznymi, hybrydowymi i dezinformacją. Musimy wzmocnić naszą odporność  — podkreślił. Zaznaczył również, że priorytetowym zadaniem jest zwiększenie „bezpieczeństwa i przewidywalności w naszym bezpośrednim sąsiedztwie”. Z kolei sekretarz generalny NATO Jens Stoltenberg stwierdził, że głównym celem Sojuszu podczas pandemii jest zapewnienie, by kryzys zdrowotny nie stał się kryzysem bezpieczeństwa. Widzimy, jak nasze siły zbrojne w Europie wspierają wysiłki cywilne, pomagają budować szpitale polowe, transportują pacjentów, sprzęt medyczny. Widzimy, jak działania cywilne, wysiłki UE, idą w parze z wysiłkami militarnym na całym kontynencie  — powiedział. Widzimy nadal zagrożenia, z którymi mieliśmy do czynienia przed pandemią. Agresywne działania Rosji, bardziej brutalne formy terroryzmu, wyrafinowane cyberataki, wzrost potęgi Chin i implikacje dla bezpieczeństwa związane ze zmianami klimatu. Żaden kraj ani kontynent nie może zmierzyć się z tymi wyzwaniami samemu. Ani sama Europa, ani sama Ameryka, tylko oba kontynenty razem  — przekonywał Stoltenberg. Zapowiedział, że odbudowa sojuszy i wzmocnienie więzów transatlantyckich będzie głównym tematem spotkania przywódców NATO w tym roku w Brukseli. Dokładna data szczytu jeszcze nie jest znana. Stoltenberg dołączył w piątek do unijnych przywódców na początku posiedzenia Rady Europejskiej w celu wymiany poglądów na temat współpracy UE-NATO. mm/PAP
Ekspert: Część niemieckich elit traktuje Nord Stream 2 jako sposób na uniezależnienie się od "niestabilnej" Ukrainy^Ciekawa opinia^2021-02-26 10:47:59.112244+01:00^https://wpolityce.pl/swiat/540845-traktuja-ns2-uniezaleznienie-sie-od-niestabilnej-ukrainy^Dla dużej części niemieckich elit politycznych i biznesowych budowa Nord Stream 2 to sposób na uniezależnienie się od „niestabilnej” i „skorumpowanej” Ukrainy - mówi w rozmowie z PAP Thomas O’Donnell, analityk rynku energetycznego i wykładowca prywatnego berlińskiego uniwersytetu Hertie School of Governance. CZYTAJ RÓWNIEŻ: -To dopiero groteska! „FAZ”: Niemcy nie mają prawa weta w sprawie budowy NS2. „Prawne możliwości jej zatrzymania są ograniczone” -Presja ma sens! Europejskie firmy obawiają się sankcji USA. Co najmniej 18 przedsiębiorstw wycofuje się z budowy gazociągu Nord Stream2 Oprócz SPD z jej mitem Ost-Politik, postkomunistycznej Die Linke oraz prawicowej AfD, również niemieccy centroprawicowi politycy, dyplomaci i liderzy biznesu, większość CDU i CSU, zdecydowanie popierają Nord Stream 2. W rzeczywistości rozumowanie centroprawicy pod wieloma względami pokrywa się z myśleniem lewicy i skrajnej prawicy — zwraca uwagę O’Donnell. Różnica polega na tym, że przedstawiciele niemieckiej centroprawicy, przynajmniej w rozmowach prywatnych lub nieoficjalnych, chętnie przyznają, że Rosja Putina jest niebezpiecznym sąsiadem. Jednocześnie, zawsze podkreślają, że sposobem na zarządzanie tą sytuacją jest budowanie głębokich powiązań handlowych. Upierają się przy argumencie, że czyni to wojnę niemożliwą, ponieważ dla Putina zniszczenie wspólnego biznesu byłoby zbyt kosztowne, a od czasów Zimnej Wojny energia jest przedmiotem wspólnych interesów. Jest to bardzo podobne do logiki niemieckiej lewicy i centrolewicy, ale bez ideologicznego zadęcia, jeśli nie liczyć nostalgii za Ligą Hanzeatycką — z przekąsem zauważa analityk. Po drugie, konserwatywny biznes i politycy - według O’Donnella, mającego rozległe kontakty w tych środowiskach - postrzegają NS1 i NS2 jako „rozwiązanie problemu konieczności polegania na Ukrainie„, jej przywódcach politycznych i oligarchach w zakresie tranzytu rosyjskiego gazu do UE i do Niemiec. Bardziej liberalni członkowie tej elity uważają, że Ukraina jest „niestety krajem nieprzewidywalnym” i „na razie skorumpowanym” ze względu na długi okres przebywania w składzie ZSRS i zasługuje na pomoc. Znacznie częściej słyszy się jednak - jak relacjonuje ekspert - oskarżenia pod adresem Ukrainy, że to ona jest odpowiedzialna za kilka ostatnich przerw w dostawach gazu z Rosji, że „kradnie gaz”, że „nie można Ukraińcom ufać” i że Niemcy „zawsze miały problemy” z Kijowem, który teraz w dodatku „chce wciągnąć Berlin w swoją wojnę z Rosją”. Ostatecznie, zarówno te bardziej liberalne elity, jak i te mniej, są zgodne: lepiej jest sprowadzać rosyjski gaz do Niemiec bezpośrednio, żeby Niemcy same radziły sobie z Rosjanami, bez ryzyka i komplikacji ze strony Ukrainy, ale też Białorusi i Polski. Jest to ich imperatyw strategiczny. Wówczas Niemcy będą mogły sprawiedliwie i zgodnie z niemieckim prawem dystrybuować ten gaz w Europie, a jednocześnie będą miały instrument wpływu na Rosję. Takie jest założenie — przedstawia motywację Niemców O’Donnell i od razu zauważa oczywisty problem. Takie stanowisko to geopolityka. Dlatego nie jest nigdy formułowane wprost i oficjalnie. Z powodu swojej historii Niemcy nie mogą mówić otwarcie o swoich geopolitycznych interesach. Gdyby ludzie zobaczyli, co naprawdę robią Niemcy - narzucają swoją ideę bezpieczeństwa energetycznego Europie bez konsultacji i wykorzystując słabość instytucji w Brukseli, to zorientowaliby się, że mają do czynienia z energetycznym hegemonem. Niemcy nie chcą takiego wizerunku — wnioskuje ekspert i równocześnie krytycznie ocenia argument elit, że zrobienie z RFN gazowego hubu pozwoliłoby uzyskać instrument wpływu na Kreml. Ten pomysł tylko pozornie jest ciekawy. Spójrzmy na sytuację realistycznie. Załóżmy, że Putin dokonuje inwazji na Ukrainę. Gaz który przez nią płynie zostaje odcięty. Czy jesteśmy sobie w stanie wyobrazić, że Niemcy oprócz tego, że tracą dostawy idące przez Ukrainę, odcinają też inne drogi, żeby coś udowodnić Putinowi? Byłoby to oczywiście słuszne, ale od razu podniosłyby się głosy, że nie wolno tego zrobić z najrozmaitszych powodów. Że to np. wina Ukraińców i że nie wolno narażać niemieckiego przemysłu i niemieckich miejsc pracy. Najnowsza historia uczy, że Niemcy nie nadają się do roli policjanta i nie zastąpią w Europie USA — mówi analityk, przywołując wojnę w Bośni i toczące się wówczas bez końca w Berlinie debaty, kto oddał pierwszy strzał. W efekcie po prostu Amerykanie musieli przyjść i zrobić porządek. Należałoby zatem pomyśleć o lepszej, innej gwarancji, niż instrument wpływu na Rosję oddany w całości w ręce Niemców — ostrzega Thomas O’Donnell. Pytany o realne interesy czysto gospodarcze, które powodują, że RFN z takim uporem dąży do zakończenia budowy gazociągu, analityk odrzuca sugestię, że może chodzić o nacisk tamtejszych koncernów energetycznych. Niemieckie inwestycje w rosyjskie złoża rzeczywiście istnieją, ale te firmy nie są na tyle duże i ważne, żeby Merkel zdecydowała się dla nich na konflikt z USA. Ten czynnik akurat nie ma znaczenia — jednoznacznie stwierdza ekspert. Problem jest - jego zdaniem - szerszy. Zależność gospodarki RFN od potencjalnie niestabilnych dostaw rosyjskiego gazu, to dla niej poważne ryzyko. Dlatego przecież Berlin zdecydował się na transformację energetyczną (Energiewende) - żeby uciec od tej zależności. Kłopot w tym, że Energiewende nie działa tak, jak Niemcy założyli. Oczywiście oni nigdy tego nie przyznają, bo jest to element ich softpower. Fakty są jednak takie, że zależność od rosyjskiego gazu wciąż jest tak samo duża. Dążenie do przejęcia kontroli nad dostawami jest zatem dla nich elementem ograniczania własnego ryzyka — konkluduje O’Donnell. aw/PAP
Polska pomoże sąsiadom w leczeniu pacjentów z Covid-19. "10 osób w stanie ciężkim ze Słowacji trafi do szpitala w Nowym Targu"^Zespół wPolityce.pl^2021-02-26 09:33:05.386174+01:00^https://wpolityce.pl/swiat/540830-polska-pomoze-sasiadom-w-leczeniu-pacjentow-z-covid-19^Rząd Czech negocjuje z Polską i Niemcami bezpłatną pomoc na zasadzie wzajemności dla swoich pacjentów z Covid-19 - przekazała agencja CTK po czwartkowym wieczornym posiedzeniu rządu. O prowadzonych rozmowach poinformował minister zdrowia Jana Blatny. „W najbliższych dniach przyjmiemy około 10 pacjentów w stanie ciężkim ze Słowacji. Zostaną oni przewiezieni do szpitala w Nowym Targu” - zapowiedział w piątek rzecznik resortu zdrowia Wojciech Andrusiewicz. Dodał, że trwają rozmowy o podobnej pomocy dla Czechów. CZYTAJ RÓWNIEŻ: -Ciężki czas pandemiczny przed Węgrami. Premier Orban ostrzega: Szpitale będą obciążone jak nigdy dotąd -Ujawniono treść projektu konkluzji szczytu UE! Przywódcy państw domagają się przyspieszenia dostaw szczepionek przeciw Covid-19 Z materiału, który resort zdrowia przedstawił na posiedzenie gabinetu wynika, że rząd Czech chce wynegocjować bezpłatne przyjęcie na zasadach przyszłej wzajemności pacjentów w szpitalach w Polsce i w Niemczech. Za pośrednictwem Ministerstwa Spraw Wewnętrznych zwróci się do Komisji Europejskiej o zwrot kosztów transportu pacjentów. Przed tygodniem premier Mateusz Morawiecki zaproponował Czechom i Słowacji miejsca w polskich szpitalach dla pacjentów z Covid-19. Premier powiedział na konferencji prasowej w Katowicach 18 lutego, że Polska czeka tylko na sygnał od partnerów w Pradze i Bratysławie. Andrusiewicz był pytany na briefingu w Warszawie o pacjentów, którzy mają trafić do polskich szpitali ze Słowacji i Czech; dopytywano go, ilu jest tych pacjentów oraz kiedy i gdzie trafią. Rzeczywiście tu już rozmowy między Polską a Słowacją zmierzają ku końcowi; tak naprawdę w najbliższych dniach przyjmiemy na pewno w okolicach 10 pacjentów ze Słowacji, to są pacjenci w stanie ciężkim, z oddziałów intensywnej opieki medycznej. Oni zostaną przewiezieni do szpitala w Nowym Targu, tam są przygotowane dla nich miejsca. W odwodzie mamy dla nich jeszcze inny szpital, w Rzeszowie. W najbliższych dniach ten transport powinien się odbyć — poinformował rzecznik MZ. Pytany, czy tych 10 pacjentów ze Słowacji to początek, Andrusiewicz powiedział, że na ten moment o przyjęcie i hospitalizację tylu pacjentów prosiła strona słowacka. Dodał, że trwają jeszcze rozmowy z Czechami, które są bardziej dotknięte epidemią koronawirusa niż Słowacja. Jak mówił, w Czechach jest ponad pięć razy więcej niż w Polsce zakażeń na 100 tys. mieszkańców, podczas gdy na Słowacji to jest dwa i pół razy więcej. „Jesteśmy więc gotowi, biorąc pod uwagę, że mamy bufor 12 tys. łóżek, pomóc zarówno Czechom jak i Słowakom” - zadeklarował. Agencja CTK po czwartkowym wieczornym posiedzeniu rządu czeskiego przekazała, że rząd Czech negocjuje z Polską i Niemcami bezpłatną pomoc na zasadzie wzajemności dla swoich pacjentów z Covid-19. O prowadzonych rozmowach poinformował minister zdrowia Jana Blatny. Z materiału, który resort zdrowia przedstawił na posiedzenie gabinetu wynika, że rząd Czech chce wynegocjować bezpłatne przyjęcie na zasadach przyszłej wzajemności pacjentów w szpitalach w Polsce i w Niemczech. Za pośrednictwem Ministerstwa Spraw Wewnętrznych zwróci się do Komisji Europejskiej o zwrot kosztów transportu pacjentów. Przed tygodniem premier Mateusz Morawiecki zaproponował Czechom i Słowacji miejsca w polskich szpitalach dla pacjentów z Covid-19. Premier powiedział na konferencji prasowej w Katowicach 18 lutego, że Polska czeka tylko na sygnał od partnerów w Pradze i Bratysławie. O pomocy z Niemiec dyskusje w Czechach trwają od stycznia, gdy o potrzebie przewozu pacjentów do niemieckich krajów związkowych Saksonii i Bawarii mówili lekarze ze szpitali w przygranicznych regionach. Na początku obecnego tygodnia Ministerstwo Zdrowia zwróciło się do rządu o zgodę na podjęcie negocjacji z Niemcami. W rezultacie wolne miejsca w szpitalach w Niemczech są wykazywane w danych centralnej dyspozytury szpitalnej w Czechach. Dotąd żaden pacjent nie trafił do szpitali za granicą. Wiceminister zdrowia Vladimir Czerny zapowiadał, że Czechy zwrócą się do partnerów z zagranicy o pomoc, gdy łóżka w Czechach będą zapełnione w 90 proc. Obecnie miejsca na oddziałach intensywnej opieki medycznej są zajęte w 86 proc., a łóżka przystosowane do podawania tlenu - w 77 proc. Według resortu zdrowia możliwości szpitali są na granicy wyczerpania. W materiale dla gabinetu stwierdzono, że bardzo duże ryzyko jest w miastach Hradec Kralove oraz Karlowe Wary. Sytuacja pogarsza się także w krajach (województwach) pilzneńskim, ujsteckim, pardubickim i libereckim. aw/PAP
Wysłuchanie w PE z udziałem firm produkujących szczepionki na Covid-19 niewiele wyjaśniło^Zbigniew Kuźmiuk^2021-02-26 09:32:29.445242+01:00^https://wpolityce.pl/swiat/540829-wysluchanie-w-pe-niewiele-wyjasnilo^Wczoraj rozpoczął się zdalny dwudniowy szczyt Rady Europejskiej, którego zasadniczą częścią była rozmowa o przyczynach opóźnień w dostawach szczepionek na europejski rynek, ale także miało miejsce wysłuchanie publiczne z udziałem przedstawicieli firm farmaceutycznych, które już dostarczają szczepionki, albo będą je dostarczać w najbliższych miesiącach na europejski rynek. W wysłuchaniu publicznym zorganizowanym przez połączone komisje PE ochrony zdrowia i zdrowia publicznego (ENVI) i przemysłu (INTRE), wzięli udział dyrektorzy wykonawczy: Pfizer-BioNtech, Moderna, AstraZeneca, a wiec firm których szczepionki już zostały dopuszczone do obrotu na trenie UE ale także tych, które kończą badania albo też czekają na decyzję Europejskiej Agencji Leków (EAL): Curevac, Novavac, Johnson&Johnson oraz Sanofi. Mimo bardzo konkretnych pytań europosłów dotyczących tak zdecydowanych opóźnień w dostawach szczepionek ze strony Pfizera, Moderny, a szczególnie AstraZeneca, odpowiedzi dyrektorów wykonawczych były bardzo ogólnikowe i najczęściej ograniczały się do stwierdzenia o problemach w łańcuchach dostaw (każda ze szczepionek to przynajmniej 300-400 składników pochodzących od kilkudziesięciu producentów z całego świata). Widać było jednak pewną nerwowość w odpowiedziach dyrektora wykonawczego AstraZeneca (to firma brytyjsko szwedzka) na pytania o preferowanie interesów W. Brytanii w dostawach szczepionki przez tę firmę, a z kolei dyrektor wykonawcza firmy Pfizer-BioNtech bardzo zdecydowanie zareagowała na postulat zakazu wywozu do krajów trzecich szczepionki tej firmy produkowanej na trenie UE. Optymistyczne w tej dyskusji było to, że wszystkie 3. firmy dostarczające już szczepionki na unijny rynek, publicznie deklarowały, że znacząco przyśpieszą ich dostawy w II i III kwartale tego roku, choć nie padły twarde zobowiązania, że w pełni wywiążą się z zobowiązań wynikających z umów podpisanych z Komisją Europejską. Z kolei firmy, które kończą badania nad swoimi szczepionkami albo też czekają na decyzję EAL o dopuszczeniu szczepionek do obrotu w Europie deklarowały, że gdy tylko te decyzje zapadną ich możliwości produkcyjne, zostaną natychmiast uruchomione. To wysłuchanie publiczne niestety potwierdza podejrzenie, że umowy jakie zawarła KE z firmami farmaceutycznymi w szczególności zaś zapisy o ilościach dostaw i ich terminach, nie dają UE prawa do nakładania kar, czy innych roszczeń w przypadku ich nie dotrzymania. Firmy bronią się przed ujawnieniem tych szczegółów twierdząc, że to są tajemnice handlowe, których ewentualne ujawnienie utrudni im negocjacje handlowe z innymi krajami na świecie (wszystkie one uczestniczą jednak w programie WHO- Covax dostarczania szczepionek za darmo do najbiedniejszych krajów świata). Ta „nieporadność” KE w zawieraniu umów na dostawy szczepionek jest tym dziwniejsza, że firmy farmaceutyczne pracujące nad szczepionkami na Covid-19, otrzymały w różnych proporcjach z budżetu UE w 2020 roku kwotę 2,7 mld euro, a także dodatkowe wsparcie ze wszystkich krajów członkowskich w kwocie 0,75 mld euro (składka wszystkich 27 krajów proporcjonalnie do ich zamożności), co miało służyć przyśpieszeniu badań. Wprawdzie wszyscy dyrektorzy wykonawczy firm farmaceutycznych, biorący udział we wczorajszej dyskusji, podkreślali, że środki przekazane im przez UE w poprzednim roku przyspieszyły procesy badawcze nad szczepionkami i dzięki temu udało się je przygotować w ciągu jednego roku ale ich zdaniem, nie może to być powodem preferencji w dostawach szczepionek. Na koniec tej debaty optymistycznie wybrzmiała jeszcze zapowiedź dyrektora wykonawczego firmy Johnson&Johnson, który stwierdził, że jeszcze w tym roku jego firma wyprodukuje 200 mln dawek, a ponieważ ta szczepionka jest jednodawkowa, to powinno to znacząco przyspieszyć proces szczepień w krajach UE i na świecie.
Liberalizacja prawa aborcyjnego w Holandii. Chodzi o "czas na refleksję". Minister zapowiada, że nie wprowadzi jej w życie!^Zespół wPolityce.pl^2021-02-26 07:45:01.530330+01:00^https://wpolityce.pl/swiat/540818-kolejna-liberalizacja-prawa-aborcyjnego-w-holandii^Izba niższa holenderskiego parlamentu (Tweede kamer) zdecydowaną większością głosów opowiedziała się w czwartek za liberalizacją obowiązującego prawa aborcyjnego. Wywodzący się z chadeckiej partii CDA minister zdrowia zapowiedział, że nie wprowadzi jej w życie. CZYTAJ TAKŻE: Biskupi państw UE w przejmującym liście do szefa PE: Kościół wzywa do ochrony i opieki nad całym życiem nienarodzonym Aborcja jest dozwolona w Niderlandach do 24 tygodnia ciąży. Decyzje w sprawie jej przeprowadzenia może podjąć kobieta po ukończeniu 16 lat. Jeżeli jest młodsza, potrzebuje zgody rodziców. Ustawa o przerywaniu ciąży stanowi, iż osoba, która zdecydowała się na aborcję, musi odczekać pięć dni zanim dojdzie do zabiegu. Jest to tak zwany okres refleksji. W czwartek wieczorem Tweede kamer większością 119 głosów (na 150), przyjęła propozycję lewicy, by zrezygnować z tego warunku. Wspólny wniosek zielonych (Groen/Links) oraz socjaldemokratów (PvdA) został poparty w głosowaniu przez liberałów premiera Marka Rutte (VVD), współrządzących z nimi socjalliberałów (D66) oraz opozycyjnych populistów z PVV, Partię Socjalistyczną (SP), Forum na Rzecz Demokracji Thierry Baudeta a także Partię na rzecz zwierząt (PvdD). Przeciwko opowiedziały się pozostałe partie koalicji: Apel Chrześcijańsko-Demokratyczny (CDA) oraz konserwatywna chadecja (CU) a także pozostające w opozycji do gabinetu Marka Rutte - protestancka partia SGP oraz reprezentacja mniejszości tureckiej DENK. „Nareszcie! (…) Kobiety naprawdę same będą mogły zdecydować, ile potrzebują czasu na refleksję”  — napisała na Twitterze po głosowaniu liderka socjaldemokratów (PvdA) Lilianne Ploumen. Portal NOS przypomina, iż gabinet ministrów, który kończy urzędowanie, sygnalizował już wcześniej, że nie podejmie żadnych kroków zmieniających ustawę aborcyjnej. Powstaje zatem pytanie, jak szybko decyzja izby niższej parlamentu zostanie wprowadzona w życie, tym bardziej, że wywodzący się z chadecji (CDA) wicepremier i minister zdrowia Hugo De Jonge zapowiedział podczas debaty w parlamencie, iż nie wprowadzi tej decyzji w życie. kpc/PAP
Pierwsza operacja wojskowa podjęta za prezydentury Bidena. Lotnictwo USA przeprowadziło naloty we wschodniej Syrii^Zespół wPolityce.pl^2021-02-26 07:12:04.904414+01:00^https://wpolityce.pl/swiat/540814-pierwsza-operacja-wojskowa-podjeta-za-prezydentury-bidena^Lotnictwo USA przeprowadziło w czwartek we wschodniej Syrii naloty wymierzone w obiekty proirańskich milicji. Był to odwet za atak rakietowy w Iraku, w którym zginął jeden cywil współpracujący z amerykańską armią. Naloty USA były pierwszą operacją wojskową podjętą za prezydentury Joe Bidena. Syryjskie Obserwatorium Praw Człowieka mające swą siedzibę w Londynie poinformowało, że w czwartkowym ataku sił powietrznych USA śmierć poniosło co najmniej 17 bojowników. Jak wyjaśnił w oświadczeniu rzecznik Pentagonu John Kirby, operacja wojskowa Stanów Zjednoczonych miała charakter odwetowy i były odpowiedzią Waszyngtonu „na niedawne ataki na cele amerykańskie w Iraku oraz pogróżki wysuwane pod adresem USA”. Kirby podkreślił też, że „podjęta przez prezydenta Joe Bidena decyzja o atakach lotniczych w Syrii była konsultowana z sojusznikami Stanów Zjednoczonych”. Dodał, że „działaniom militarnym towarzyszyły zabiegi dyplomatyczne”. Operacja wysyła jednoznaczną wiadomość: prezydent Biden będzie działał w celu ochrony personelu amerykańskiego i koalicyjnego — przekazał rzecznik Pentagonu. Amerykańskie dowództwo utrzymuje, że uczyniło wszystko, by podjęte działania były wyważone.  Naszym celem jest zmniejszenie eskalacji napięć na północy Syrii i w Iraku — czytamy w komunikacie Pentagonu wydanym w czwartek wieczorem. Wyjaśniono w nim, że ataki były wymierzone w obiekty wykorzystywane przez powiązane z Iranem szyickie milicje: Kataib Hezbollah, która jest jedną z najpotężniejszych grup paramilitarnych w Iraku oraz milicję Kataib Sajed al-Szuhada, aktywną zwłaszcza w Syrii. Szef Pentagonu generał Lloyd Austin zapewnił, że jest pewien, iż zbombardowany obiekt były używany przez tych samych szyickich bojowników, którzy przeprowadzili 15 lutego ostrzał na bazę z wojskami USA w północnym Iraku. Jak dodał, rekomendował Bidenowi odwet w takiej właśnie formie. 15 lutego w Irbilu w irackim Kurdystanie ostrzelana została baza lotnicza, w której stacjonują wojska amerykańskie. Zginął wtedy jeden cywil współpracujący z armią USA, a pięć osób zostało rannych, w tym amerykański żołnierz. Jeszcze w tym tygodniu urzędnicy w Waszyngtonie mówili, że nie wiedzą, która milicja przeprowadziła atak. Podkreślali jednak, że w przeszłości to wspierane przez Iran szyickie grupy były odpowiedzialne za ataki rakietowe wymierzone w personel lub obiekty USA w Iraku. Był to pierwszy od dwóch miesięcy atak na zachodnie obiekty wojskowe lub dyplomatyczne w Iraku, gdzie stacjonuje obecnie około 2,5 tysiąca amerykańskich żołnierzy. Niecały tydzień później doszło do kolejnego ostrzału rakietowego bazy. W poniedziałek miał miejsce kolejny atak - tym razem w obiekty USA zlokalizowane w tzw. Zielonej Strefie w Bagdadzie. Do eskalacji sytuacji na Bliskim Wschodzie dochodzi na kilka dni przed pielgrzymką papieża Franciszka do Iraku. Pierwszym etapem podróży będzie Bagdad, dokąd papież przybędzie 5 marca. Podczas swej wizyty Franciszek odwiedzi miejsca ciężkich walk z Państwem Islamskim, iracki Kurdystan i zniszczone ziemie chrześcijan. Spotka się z najwyższym szyickim duchownym w Iraku, ajatollahem Alim as-Sistanim. Nieco ponad rok temu po ostrzale baz w Iraku ówczesny prezydent USA Donald Trump autoryzował atak, w którym śmierć poniósł generał Kasem Sulejmani, szef elitarnych sił irańskich Al-Kuds. W rezultacie na początku roku Iran i Stany Zjednoczone stanęły na krawędzi poważnego bezpośredniego konfliktu zbrojnego. W pierwszych tygodniach po inauguracji Bidena nowa administracja w Waszyngtonie podkreśla głównie konieczność zwrócenia większej uwagi na wyzwania stawiane przez Chiny, gdy chodzi o priorytety polityki zagranicznej. W kontekście polityki bliskowschodniej najwięcej mówi się zaś o ewentualnym powrocie Stanów Zjednoczonych do międzynarodowego porozumienia nuklearnego z Iranem.  kpc/PAP
Gdzie trafi Nawalny? "Z punktu widzenia Kremla skazanie to dopiero początek, a nie koniec gry"^Marek Budzisz^2021-02-26 06:34:27.415162+01:00^https://wpolityce.pl/swiat/540538-gdzie-trafi-nawalny-skazanie-to-dopiero-poczatek^Aleksiej Nawalny, najsłynniejszy dziś rosyjski, a może nawet światowy, więzień polityczny, przez wielu porównywany do Nelsona Mandeli, następne dwa lata i osiem miesięcy spędzi w kolonii karnej. Co to w praktyce oznacza? Z jakimi wyzwaniami przyjdzie mu się mierzyć? Jak obecnie wygląda rosyjski „archipelag gułag”, którego przejmujący obraz dał w swym dziele Aleksander Sołżenicyn? Dziś Nawalny przebywa w federalnym areszcie śledczym nr 1, nieoficjalnie nazywanym „Matrosskaja Tiszina”, bo przy ulicy o tej nazwie się znajduje, lub też „Kremlowskim Centralnym”, ze względu na rangę aresztantów, którzy są tam przetrzymywani. Precyzyjnie rzecz ujmując, jak powiedziała rosyjskiemu tygodnikowi internetowemu „Snob” Ewa Merkaczewa, wchodząca w skład kierownictwa moskiewskiej Komisji Monitorowania Publicznego,… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Budapeszt nieugięty wobec opinii rzecznika TSUE: Tak działa zachodnia bańka myślowa. Będziemy nadal bronić granic Europy^Zespół wPolityce.pl^2021-02-25 19:40:49.904574+01:00^https://wpolityce.pl/swiat/540769-budapeszt-nieugiety-wobec-opinii-rzecznika-tsue^Rząd Węgier będzie nadal bronić granic Europy i robić wszystko, by zapobiec tworzeniu się międzynarodowych korytarzy migracyjnych – oznajmiła w czwartek minister sprawiedliwości Judit Varga na Facebooku. Była to reakcja na opinię rzecznika generalnego TSUE Athanasiosa Rantosa, że wprowadzenie przez Węgry sankcji karnych wobec organizacji, których działalność polega na umożliwieniu wszczęcia procedury azylowej osobom niemającym szans na ochronę międzynarodową, jest niezgodne z prawem UE. CZYTAJ WIĘCEJ: TSUE ingeruje w wewnętrzne sprawy Węgier! Uznał sankcje dla organizacji transportujących migrantów za niezgodne z prawem UE Rząd również w przyszłości będzie bronić granic Węgier i Europy i uczyni wszystko, by zapobiec tworzeniu się międzynarodowych korytarzy migracyjnych —powiedziała Varga. Jej zdaniem opinia rzecznika generalnego TSUE to „nowy przykład na to, jak działa zachodnia bańka myślowa”.  Widać wyraźnie, że rząd węgierski może być nie wiadomo jak skłonny do współpracy, a brukselskiej elicie z ideologicznego lenistwa łatwiej jest wszczynać przeciw Węgrom postępowania, chowając się za oklepanymi mantrami i zaklęciami —oznajmiła. Oceniła, że „w pożałowania godny sposób” Komisja Europejska i rzecznik generalny TSUE są zgodni, że wspieranie i organizowanie nielegalnej migracji jest w pełni dopuszczalne. Tymczasem – jak powiedziała – węgierski kodeks karny uważa taką działalność za przestępstwo. W 2018 r. Węgry znowelizowały kodeks karny, przewidując możliwość kary do roku pozbawienia wolności dla osób, które finansują wspomaganie bezprawnej imigracji albo prowadzą taką działalność regularnie, jak również dla osób, które dopuszczają się tego w celu osiągnięcia zysku materialnego albo w pasie 8 km od granicy. Zgodnie z nowelizacją nie można też przyjmować wniosków o azyl od osób, które przybyły na Węgry z kraju, w którym nie są narażone na prześladowania, albo dostały się na Węgry przez państwo, które zapewniłoby im odpowiednią ochronę, gdyby o to wystąpiły. Na liście takich krajów znalazła się m.in. Serbia, z której dostawało się na Węgry najwięcej nielegalnych migrantów. Zgodnie z opinią rzecznika generalnego TSUE regulacja dotycząca karalności „narusza korzystanie z praw gwarantowanych przez prawodawcę Unii w zakresie pomocy osobom ubiegającym się o ochronę międzynarodową”. Rantos zwrócił uwagę, że to do „właściwych organów krajowych, a nie do doradców prawnych ani do organizacji czy osób proponujących pomoc osobom ubiegającym się o ochronę międzynarodową, należy ocena, czy podniesione we wniosku podstawy uzasadniają przyznanie tej ochrony zgodnie z warunkami wymaganymi przez ustawodawstwo krajowe”. Wyroki TSUE są prawie zawsze zgodne z opiniami wydanymi przez rzeczników generalnych. kk/PAP
Pracownik firmy działającej na zlecenie Bundestagu oskarżony o szpiegostwo na rzecz Rosji! Miał przekazywać plany budynku służbom^Zespół wPolityce.pl^2021-02-25 19:39:18.964063+01:00^https://wpolityce.pl/swiat/540783-obywatel-niemiec-oskarzony-o-szpiegostwo-na-rzecz-rosji^Prokuratura Federalna w Niemczech oskarżyła niemieckiego obywatela, pracownika firmy działającej na zlecenie Bundestagu o przekazywanie planów budynków parlamentu rosyjskim służbom wywiadowczym. Zdaniem Prokuratora Generalnego mężczyzna jest szpiegiem. Jak przekazał „Spiegel”, obywatel Niemiec Jens F. był pracownikiem firmy, która przeprowadzała weryfikację ruchomych urządzeń elektronicznych w nieruchomościach użytkowanych przez Bundestag. Prokuratura Federalna poinformowała, że oskarżony miał dostęp do plików pdf, które przedstawiały układy pięter budynków należących do parlamentu. „Z własnej inicjatywy” w okresie pomiędzy lipcem a wrześniem 2017 r. miał przekazywać te informacje pracownikowi ambasady rosyjskiej w Berlinie, który pełnoetatowo związany jest z Głównym Zarządem Wywiadowczym (GRU - wywiad wojskowy) w Rosji. Nie podano dalszych szczegółów sprawy. Berliński Sąd Najwyższy jest odpowiedzialny za rozpatrywanie aktu oskarżenia i zdecyduje o wszczęciu procesu.  gah/PAP
Biskupi państw UE w przejmującym liście do szefa PE: Kościół wzywa do ochrony i opieki nad całym życiem nienarodzonym^Zespół wPolityce.pl^2021-02-25 19:22:37.451206+01:00^https://wpolityce.pl/swiat/540780-biskupi-ue-bronia-zycia-w-przejmujacym-liscie-do-szefa-pe^Komisja Konferencji Biskupów Unii Europejskiej (COMECE) skierowała list do przewodniczącego PE Davida Sassoliego w sprawie rezolucji z listopada 2020 r. dot. aborcji w Polsce. Wskazuje w nim, że „praworządność wymaga również poszanowania kompetencji państw członkowskich”. W swoim liście biskupi UE podkreślają, że „Kościół katolicki, który stara się wspierać kobiety w sytuacjach życiowych wynikających z trudnych lub niechcianych ciąż, wzywa do ochrony i opieki nad całym życiem nienarodzonym”. Z prawnego punktu widzenia ani prawodawstwo Unii Europejskiej, ani Europejska Konwencja Praw Człowieka nie przewidują prawa do aborcji. Sprawę tę pozostawiono systemom prawnym państw członkowskich — podkreślają biskupi. Komisja Konferencji Biskupów Unii Europejskiej wskazuje, że zgodnie z podstawową zasadą Unii Europejskiej działa ona wyłącznie w granicach kompetencji przyznanych jej przez państwa członkowskie w Traktatach.  Ścisłe przestrzeganie tej zasady jest wymogiem praworządności, jedną z podstawowych wartości Unii — czytamy w liście. Popierając rezolucję Parlamentu, która kładzie nacisk na poszanowanie praworządności, COMECE podkreśla, że praworządność wymaga również poszanowania kompetencji państw członkowskich i wyborów dokonywanych przez nie w ramach wykonywania ich wyłącznych kompetencji — czytamy. W swoim liście biskupi UE wyrażają również zaniepokojenie „kwestionowaniem przez rezolucję PE podstawowego prawa do sprzeciwu sumienia, które jest emanacją wolności sumienia”. 26 listopada 2020 r. Parlament Europejski przyjął rezolucję dotyczącą „faktycznego zakazu prawa do aborcji w Polsce”. Została ona przygotowana przez pięć grup politycznych: Europejską Partię Ludową, Socjalistów i Demokratów, Odnowić Europę, Zielonych i GUE. 455 europosłów poprało rezolucję, 145 było przeciw, a 71 europosłów wstrzymało się od głosu. PE w rezolucji „zdecydowanie potępił” orzeczenie Trybunału Konstytucyjnego dotyczące aborcji w Polsce, uważając, że „orzeczenie to zagraża zdrowiu i życiu kobiet”. Zdaniem europosłów, „ograniczenie lub zakazanie prawa do aborcji w żaden sposób nie eliminuje aborcji, a jedynie spycha ją do podziemia, prowadząc do wzrostu liczby nielegalnych, niebezpiecznych, tajnych i zagrażających życiu aborcji”. PE zaapelował, aby wykonywanie aborcji nie było objęte kodeksem karnym, ponieważ odstrasza to lekarzy, którzy powstrzymują się od ich dokonywania z obawy przed sankcjami karnymi. Rezolucja wskazuje, że „nieuzasadnione przekroczenie ograniczeń w dostępie do aborcji, wynikające ze wspomnianego orzeczenia Trybunału Konstytucyjnego, nie chroni przyrodzonej i niezbywalnej godności kobiet, gdyż narusza Kartę Praw Podstawowych, orzecznictwo Europejskiego Trybunału Praw Człowieka, liczne konwencje międzynarodowe, których Polska jest sygnatariuszem, a także Konstytucję RP”. Komisja Konferencji Biskupów Unii Europejskiej (COMECE) to komisja składająca się z delegowanych biskupów, przedstawicieli 25 konferencji episkopatów Unii Europejskiej, pochodzących z Anglii i Walii, Austrii, Belgii, Bułgarii, Chorwacji, Czech, Francji, Grecji, Hiszpanii, Holandii, Irlandii, Litwy, Luksemburga, Łotwy, Malty, Niemiec, Polski, Portugalii, Rumunii, Słowacji, Słowenii, Szkocji, Węgier, Włoch. Do zadań COMECE należy monitorowanie i analiza procesów politycznych w Unii Europejskiej we wszystkich sferach zainteresowania i działalności Kościoła. gah/PAP
Ciężki czas pandemiczny przed Węgrami. Premier Orban ostrzega: Szpitale będą obciążone jak nigdy dotąd^Zespół wPolityce.pl^2021-02-25 18:46:28.657571+01:00^https://wpolityce.pl/swiat/540777-premier-orban-szpitale-beda-obciazone-jak-nigdy-dotad^Premier Węgier Viktor Orban podkreślił w czwartek, że Węgry mają przed sobą bardzo trudne dwa tygodnie w walce z epidemią koronawirusa i szpitale będą obciążone jak nigdy dotąd. Powiedział o tym w nagraniu zamieszczonym na Facebooku. „Mam złe wiadomości: sytuacja wygląda tak, że mamy przed sobą dwa najtrudniejsze tygodnie od początku pandemii. Z powodu pojawienia się nowych mutacji liczba zakażeń bardzo rośnie i będzie rosnąć. Nasze szpitale będą tak obciążone, jak nigdy dotąd. Będziemy potrzebować każdego lekarza, każdej pielęgniarki, każdego respiratora”  – powiedział Orban po naradzie z epidemiologami. Premier zaapelował do rodaków, by w swoim własnym interesie spróbowali jak najsumienniej przestrzegać zaleceń ogłaszanych przez sztab operacyjny ds. walki z koronawirusem. Zaapelował też do ludności o rejestrowanie się na szczepienie przeciw Covid-19.  **„Ścigamy się z czasem. Jeśli dużo osób zarejestruje się na szczepienie i je dostanie, ten trudny okres się skróci, jeśli mało będzie się rejestrować i szczepić, okres ogromnej presji będzie dłuższy”  **– zaznaczył. Na Węgrzech gwałtownie rośnie liczba nowych zakażeń koronawirusem. Według czwartkowych danych w ciągu ostatniej doby stwierdzono 4385 nowych infekcji – najwięcej od 18 grudnia. Zmarło też 120 chorych na Covid-19, co jest liczbą najwyższą od 12 stycznia. Dotąd zaszczepiono na Węgrzech przeciw koronawirusowi ponad 508 tys. osób. Stosowanych jest pięć preparatów: firm Pfizer, Moderna i AstraZeneca, rosyjski Sputnik V oraz – od środy – chińska szczepionka Sinopharmu. Rząd Węgier podjął w środę decyzję o przedłużeniu do 15 marca obostrzeń epidemicznych, obejmujących m.in. godzinę policyjną od godz. 20 do 5 i zakaz zgromadzeń. PAP/mall
Niepokojące! Nawalny opuścił areszt śledczy, ale nie wiadomo gdzie jest. Jego adwokat: Najprawdopodobniej pojechał do kolonii karnej^Zespół wPolityce.pl^2021-02-25 18:25:57.846651+01:00^https://wpolityce.pl/swiat/540772-nawalny-opuscil-areszt-ale-nie-wiadomo-gdzie-jest^Rosyjski opozycjonista Aleksiej Nawalny został wysłany z aresztu śledczego w Moskwie - poinformował w czwartek adwokat Wadim Kobziew. Wyraził przypuszczenie, że polityk został skierowany do kolonii karnej, gdzie ma odbywać wyrok 2,5 roku pozbawienia wolności. CZYTAJ TAKŻE:  - Amnesty International odbiera Nawalnemu status więźnia sumienia. Powód? „Mowa nienawiści” w komentarzach sprzed 15 lat - Budzisz w nowym „Sieci”: Aleksiej Nawalny następne dwa lata i osiem miesięcy spędzi w kolonii karnej. Co to oznacza w praktyce? Kobziew napisał na swoim Twitterze, że Nawalny został z aresztu Matrosskaja Tiszyna „wysłany etapem”, co oznacza transportowanie więźnia pomiędzy zakładami karnymi. Później prawnik powiedział agencji Interfax, że przyszedł w czwartek zobaczyć się z Nawalnym, ale powiedziano mu, że opozycjonisty już nie ma w areszcie śledczym.  Nie powiedziano mi, dokąd pojechał; najprawdopodobniej do kolonii karnej, a być może jeszcze gdzieś indziej —oświadczył adwokat. Po tym, jak Nawalny przybędzie do kolonii karnej jej władze powinny pozwolić mu na powiadomienie rodziny, gdzie się znajduje. „Etap”, czyli droga do kolonii karnej może jednak trwać nawet kilka tygodni.  Mam nadzieję, że w jego wypadku tak nie będzie. Liczymy na pomoc dziennikarzy i komisji społecznej monitorującej więzienia —powiedział Kobziew. Moskiewski Sąd Miejski odrzucił 20 lutego apelację złożoną przez obrońców Nawalnego od decyzji sądu niższej instancji o „odwieszeniu” kary więzienia z 2014 roku. Nawalny powinien spędzić w kolonii karnej około 2,5 roku. Adwokaci mówili po rozprawie, że opozycjonista może zostać wysłany do kolonii karnej w dowolnym momencie. Zastrzegali, że wcześniej powinni otrzymać decyzję Moskiewskiego Sądu Miejskiego na piśmie. 2 lutego sąd niższej instancji na wniosek służb więziennych zadecydował o zamianie wyroku w zawieszeniu, wydanego wobec Nawalnego w 2014 roku, na karę bezwzględnego pozbawienia wolności. Nawalny został w 2014 roku skazany na 3,5 roku więzienia w zawieszeniu za domniemaną malwersację funduszy francuskiej firmy kosmetycznej Yves Rocher. Europejski Trybunał Praw Człowieka uznał w 2017 roku, że proces ten był niesprawiedliwy i nakazał wypłacenie odszkodowania Nawalnemu i jego bratu Olegowi. kk/PAP
Tak działa rewolucja kulturowa? Rekordowe 5,6 proc. Amerykanów identyfikuje się jako osoby LGBT+. To 18 mln osób^Zespół wPolityce.pl^2021-02-25 18:03:02.469273+01:00^https://wpolityce.pl/swiat/540768-rekordowe-56-proc-amerykanow-identyfikuje-sie-jako-lgbt^Około 18 mln Amerykanów, czyli 5,6 proc. społeczeństwa, to lesbijki, geje, biseksualiści lub osoby transseksualne - wynika z sondażu Gallupa. To rekordowy poziom. CZYTAJ WIĘCEJ: Konrad Kołodziejski: Rewolucja Bidena. „Feministki, homoseksualiści, Afroamerykanie, rdzenni Amerykanie – teraz nadszedł ich czas” Badanie z 2020 r. wykazało 24 proc. wzrost w porównaniu z ostatnim sondażem z 2017 r., kiedy to 4,5 proc. dorosłych zidentyfikowano jako osoby LGBT+. Przypisano to znaczącemu wzrostowi akceptacji społecznej. W czasie, gdy Amerykanie coraz bardziej popierają równe prawa dla gejów, lesbijek i osób transpłciowych, coraz większy odsetek Amerykanów identyfikuje się jako LGBT — analizuje Instytut Gallupa. Poparcie dla małżeństw osób tej samej płci, zalegalizowane w 2015 roku i postrzegane w dużej mierze jako synonim wspierania praw LGBT+, wzrosło do 62 proc. - wynika z badań Public Religion Research Institute - w porównaniu z 36 proc. w 2007 roku. Większość Amerykanów LGBT+ - aż 54,6 proc. - identyfikuje się jako biseksualiści, podczas gdy 24,5 proc. jako geje, 11,7 proc. - lesbijki i 11,3 proc. - trans. Ankieterzy przebadali telefonicznie losową próbę 15 tys. Amerykanów w 2020 roku i stwierdzili, że 86,7 proc. zidentyfikowało się jako osoby heteroseksualne, podczas gdy 7,6 proc. odmówiło odpowiedzi na pytanie, w porównaniu z około 5 proc. w poprzednich badaniach Gallupa, które rozpoczęły się w 2012 roku. Między pokoleniami istniały wyraźne różnice. Osoby starsze znacznie rzadziej uważały się za osoby LGBT+, z najniższym odsetkiem - 1,3 proc. - wśród osób urodzonych przed 1946 r. Kobiety częściej identyfikują się jako osoby LGBT+ niż mężczyźni, przy 6,4 proc. w porównaniu z 4,9 proc. 13 proc. liberałów stwierdziło, że są osobami LGBT+ w porównaniu z 2,3 proc. konserwatystów. Czy tak wygląda właśnie działanie rewolucji kulturowej w społeczeństwie amerykańskim? CZYTAJ TAKŻE: Marzena Nykiel: 6 etapów homopropagandy już za nami. Teraz rewolucja prawna. Jakimi metodami zmieniono nasze myślenie i co czeka za rogiem? olnk/Reuters
"Financial Times": Rozważne luzowanie obostrzeń w Szkocji przynosi efekty. Liczba zgonów i zakażeń niższa niż w Anglii^w Prasie Światowej^2021-02-25 14:59:55.233634+01:00^https://wpolityce.pl/swiat/540732-ft-rozwazne-luzowanie-obostrzen-w-szkocji-przynosi-efekty^Reakcja władz Szkocji na pandemię koronawirusa, która polega na szybszym wprowadzaniu restrykcji i ostrożniejszym ich znoszeniu niż ma to miejsce w Anglii, wydaje się przynosić efekty - ocenia w czwartek dziennik „Financial Times”. CZYTAJ RÓWNIEŻ:  -Europa walczy z pandemią. Irlandia przedłuża lockdown; Holandia znosi część obostrzeń: „Mamy po prostu dość”; Szkocja ostrożna -Wielka Brytania na „jednokierunkowej drodze ku wolności”. Dzięki kampanii szczepień wyjście z lockdownu jest coraz bliższe Jak pisze „FT”, biznes i opozycja skrytykowały szefową szkockiego rządu Nicolę Sturgeon za to, że przedstawione przez nią plany wyjścia z lockdownu są ostrożniejsze niż te, które zapowiedział dla Anglii brytyjski premier Boris Johnson, ale dane z zimowej fali pandemii sugerują, że większa gotowość Sturgeon do pozostawienia ograniczeń pomogła Szkocji utrzymać liczbę zgonów i infekcji na niższym poziomie niż w Anglii. Wprawdzie liczba zgonów z powodu Covid-19 na milion osób w październiku i listopadzie 2020 roku przez ponad miesiąc była w Szkocji wyższa niż w Anglii, ale ostatecznie osiągnęła szczyt na niższym poziomie, a liczba zgonów ponad oczekiwaną, co jest postrzegane jako najlepszy miernik ogólnego wpływu pandemii, od grudnia również jest w Szkocji niższa. Jak wskazuje „FT”, względna wyższa skuteczność działań rządu szkockiego ma implikacje polityczne, bo według sondaży panuje powszechne przekonanie, iż Sturgeon radzi sobie z pandemią lepiej niż Johnson, co zwiększa poparcie dla niepodległości Szkocji. Cytowana przez gazetę Linda Bauld, profesor zdrowia publicznego na uniwersytecie w Edynburgu, powiedziała, że w zimowym sukcesie Szkocji pomógł pomogły bardzo niski poziom infekcji latem oraz szybsza reakcja na bardziej zakaźny wariant wirus oznaczony symbolem B.1.1.7, który po raz pierwszy wykryto w Kent we wrześniu. Dodała, że ważnym czynnikiem była decyzja szkockiego rządu o zaostrzeniu restrykcji w zakresie kontaktów społecznych w gęsto zaludnionym centralnym pasie, który obejmuje Edynburg i Glasgow, gdy nowe infekcje zaczęły rosnąć we wrześniu. Mark Woolhouse, profesor epidemiologii chorób zakaźnych na uniwersytecie w Edynburgu, wyjaśnia, że działanie na wcześniejszym etapie krzywej epidemii doprowadziło do niższego szczytu niż w Anglii, nawet bez pełnego jesiennego lockdownu.  To jest ogólna zasada: im wcześniej działasz, tym mniej drakońskie muszą być twoje działania  — powiedział Woolhouse. Jak pisze „FT”, rząd Szkockiej Partii Narodowej był w tym miesiącu ostro skrytykowany przez opozycję za stosunkowo powolne tempo szczepień. Sturgeon wyjaśniała, że jest to wynik decyzji o skoncentrowaniu się na szczepieniach starszych mieszkańców domów opieki, a nie zwiększaniu ich wśród wszystkich osób powyżej 80. roku życia. W domach opieki w Szkocji liczba zgonów powyżej oczekiwanej spadła znacznie szybciej w ciągu ostatnich kilku tygodni niż w Anglii, a jak wynika z podanych w środę statystyk, w ciągu ostatnich czterech tygodni liczba zgonów w domach opieki, w których koronawirus był czynnikiem decydującym, spadła o 69 proc. Bauld wyjaśnia, że szkockie podejście odzwierciedla szacunki, iż każde 20 szczepionek podanych w domach opieki przekłada się na uratowanie jednego życia, podczas gdy w ogólnej populacji osób powyżej 80. roku życia potrzeba do tego 160 szczepionek. W lutym jednak Szkocja była w stanie zwiększyć tempo szczepień poza domami opieki i teraz nawet wyprzedziła inne części kraju w ich liczbie w stosunku do populacji. mm/PAP
Amnesty International odbiera Nawalnemu status więźnia sumienia. Powód? "Mowa nienawiści" w komentarzach sprzed 15 lat^Zespół wPolityce.pl^2021-02-25 12:17:36.684292+01:00^https://wpolityce.pl/swiat/540696-amnesty-international-cofa-nawalnemu-status-wieznia-sumienia^Amnesty International odebrała rosyjskiemu opozycjoniście Aleksiejowi Nawalnemu status „więźnia sumienia”. Organizacja twierdzi, że była „bombardowana” skargami podkreślającymi ksenofobiczne komentarze, które Nawalny wygłaszał w przeszłości. Stanowisko AI potwierdził Alexander Artemyev, dyrektor ds. Mediów na Europę Wschodnią i Azję Środkową w rozmowie z zona.media. CZYTAJ TAKŻE: — Prezydent w ONZ wsparł protesty Białorusinów i upomniał się o Nawalnego: „Chcemy świata opartego na sile prawa” — „Washington Post”: USA przygotowują sankcje na Rosję w związku z cyberatakiem SolarWinds oraz próbą otrucia Nawalnego — Budzisz w nowym „Sieci”: Aleksiej Nawalny następne dwa lata i osiem miesięcy spędzi w kolonii karnej. Co to oznacza w praktyce? Agencja Reutera przywołała nagranie opozycjonisty z 2007 roku, na którym Nawalny wezwał do deportacji migrantów z Azji Centralnej czy mieszkańców Kaukazu Północnego. Artemyev powiedział, że zespół AI przestudiował wypowiedzi Nawalnego sprzed około 15 lat i „doszedł do wniosku, że osiągają one poziom mowy nienawiści”. Niemniej jednak nasze wezwanie do jego natychmiastowego uwolnienia pozostaje aktualne, ponieważ jest on prześladowany z powodów czysto politycznych — dodał dyrektor ds. mediów. Zwrócił jednak uwagę, że działacze na rzecz praw człowieka „mieli wrażenie, że prośby o weryfikację wypowiedzi Nawalnego były częścią skoordynowanej kampanii mającej na celu zdyskredytowanie go za granicą”. Zona.media, powołując się na anonimowe źródło, dodał, że w całej kampanii pewną rolę mogła odegrać finansowana przez Kreml RT. Iwan Żdanow, sojusznik Nawalnego, powiedział: „procedura nadawania i cofania statusu Amnesty International okazała się niezwykle haniebna”. Amnesty International uznała Nawalnego za więźnia sumienia po tym, jak został zatrzymany w Rosji po powrocie z Niemiec 17 stycznia, gdzie wracał do zdrowia po próbie otrucia. W minioną sobotę Moskiewski Sąd Miejski odrzucił apelację złożoną przez obrońców Nawalnego od decyzji sądu niższej instancji o „odwieszeniu” kary więzienia z 2014 roku. Nawalny powinien spędzić w kolonii karnej około 2,5 roku. Adwokaci mówili po rozprawie, że opozycjonista może zostać wysłany do kolonii karnej w dowolnym momencie. Zastrzegali, że wcześniej powinni otrzymać decyzję Moskiewskiego Sądu Miejskiego na piśmie. 2 lutego sąd niższej instancji na wniosek służb więziennych zadecydował o zamianie wyroku w zawieszeniu, wydanego wobec Nawalnego w 2014 roku, na karę bezwzględnego pozbawienia wolności. Nawalny został w 2014 roku skazany na 3,5 roku więzienia w zawieszeniu za domniemaną malwersację funduszy francuskiej firmy kosmetycznej Yves Rocher. Europejski Trybunał Praw Człowieka uznał w 2017 roku, że proces ten był niesprawiedliwy i nakazał wypłacenie odszkodowania Nawalnemu i jego bratu Olegowi. wkt/BBC.com/zona.media/PAP/Reuters
TSUE ingeruje w wewnętrzne sprawy Węgier! Uznał sankcje dla organizacji transportujących migrantów za niezgodne z prawem UE^Zespół wPolityce.pl^2021-02-25 12:11:56.135631+01:00^https://wpolityce.pl/swiat/540694-tsue-ingeruje-w-wewnetrzne-sprawy-wegier^Wprowadzenie przez Węgry sankcji karnych dla organizacji, których działalność polega na umożliwieniu wszczęcia procedury azylowej osobom, nie mającym szans na ochronę międzynarodową, jest niezgodne z prawem UE - uznał w opublikowanej w czwartek opinii rzecznik generalny TSUE Athanasios Rantos. CZYTAJ RÓWNIEŻ: Soros musi być zachwycony! KE wzywa Węgry do wykonania orzeczenia TSUE w sprawie organizacji pozarządowych W 2018 r. Węgry zaostrzyły legislację azylową, m.in. wprowadzając kary dla organizacji za „działalność prowadzoną w celu umożliwienia wszczęcia procedury ubiegania się o ochronę międzynarodową przez osoby, które nie spełniają ustanowionych przez prawo krajowe kryteriów przyznania tej ochrony”. Czyli - w terminologii używanej przez przedstawicieli węgierskiego rządu - za ułatwianie nielegalnej imigracji. Przepis był konkretnie wymierzony w organizacje, które transportowały migrantów na Węgry przez Serbię. Żeby uniknąć wątpliwości, Budapeszt dodatkowo za kryterium dyskwalifikujące przy ubieganiu się o azyl uznał przybycie migranta z bezpiecznego kraju trzeciego. Serbia znalazła się na liście takich krajów. Zgodnie z przedstawioną opinią rzecznika generalnego TSUE regulacja dotycząca karalności „narusza korzystanie z praw gwarantowanych przez prawodawcę Unii w zakresie pomocy osobom ubiegającym się o ochronę międzynarodową”. Tłumacząc, Rantos, zwrócił uwagę, że to do „właściwych organów krajowych, a nie do doradców prawnych ani do organizacji czy osób proponujących pomoc osobom ubiegającym się o ochronę międzynarodową, należy ocena, czy podniesione we wniosku podstawy uzasadniają przyznanie tej ochrony zgodnie z warunkami wymaganymi przez ustawodawstwo krajowe”. Wyroki TSUE są prawie zawsze zgodne z opiniami wydanymi przez rzeczników generalnych. mly/PAP
Ujawniono treść projektu konkluzji szczytu UE! Przywódcy państw domagają się przyspieszenia dostaw szczepionek przeciw Covid-19^Zespół wPolityce.pl^2021-02-25 07:14:21.680239+01:00^https://wpolityce.pl/swiat/540663-przywodcy-domagaja-sie-od-ue-przyspieszenia-szczepien^Utrzymanie rygorystycznych restrykcji przeciwepidemicznych, przyspieszenie dostaw szczepionek przeciw Covid0-19 i ograniczenie podróży, które nie są niezbędne, to niektóre z deklaracji znajdujących się w projekcie konkluzji rozpoczynającego się w czwartek dwudniowego wideoszczytu UE. Z dokumentu, do którego dotarła PAP, wynika, że przywódcy mają wyrazić determinację, aby kontynuować współpracę i koordynować działania w walce z pandemią. Mają też stwierdzić, że sytuacja epidemiczna pozostaje poważna, a nowe warianty koronawirusa stwarzają dodatkowe wyzwania. Dlatego musimy utrzymać rygorystyczne ograniczenia, zwiększając jednocześnie wysiłki na rzecz przyspieszenia dostaw szczepionek. Na razie należy ograniczyć podróże, które nie są niezbędne. Z zadowoleniem przyjmujemy przyjęcie dwóch zaleceń Rady w sprawie podróży w obrębie UE i do UE, zgodnie z którymi można wprowadzić ograniczenia zgodnie z zasadami proporcjonalności i niedyskryminacji oraz z uwzględnieniem szczególnej sytuacji społeczności transgranicznych. Należy zapewnić niezakłócony przepływ towarów i usług w ramach jednolitego rynku, w tym poprzez wykorzystanie zielonych pasów — czytamy w dokumencie. Przywódcy mają też stwierdzić, że UE musi pilnie przyspieszyć autoryzację, produkcję i dystrybucję szczepionek, a także proces szczepień. Projekt zawiera także wezwanie do jak najszybszego identyfikowania nowych wariantów koronawirusa, aby kontrolować ich rozprzestrzenianie się. Popieramy dodatkowe wysiłki Komisji, aby współpracować z przemysłem i państwami członkowskimi w celu zwiększenia możliwości produkcji szczepionek, a także dostosowania szczepionek do nowych wariantów, jeśli to konieczne. (…) Firmy muszą zapewnić przewidywalność produkcji szczepionek i przestrzegać umownych terminów dostaw — czytamy w projekcie. Liderzy mają też wezwać do kontynuowania prac nad wspólnym podejściem do tzw. certyfikatów szczepień. W projekcie znajduje się też deklaracja podjęcia działań nad poprawą koordynacji UE, zgodnie z traktatowymi kompetencjami Unii, nad zapewnieniem lepszej gotowości reagowania na przyszłe sytuacje dotyczące zagrożenia zdrowia. Przywódcy mają wezwać też Komisję Europejską do przedstawienia do czerwca raportu na temat dotychczasowych doświadczeń wynikających z pandemii Covid-19. Sprawozdanie powinno również dotyczyć wymiany informacji, koordynacji, komunikacji i wspólnych zamówień publicznych, a także sposobów zapewnienia odpowiednich zdolności produkcyjnych w UE i tworzenia rezerw strategicznych przy jednoczesnym wspieraniu dywersyfikacji i odporności globalnych łańcuchów dostaw leków. W środę premierzy Polski, Hiszpanii, Danii i Belgii oraz prezydent Litwy napisali list do szefa Rady Europejskiej Charles’a Michela, w którym apelują o zwiększenie dostaw szczepionek i przyspieszenie prac nad zwiększeniem mocy produkcyjnych w UE. CZYTAJ RÓWNIEŻ: Premierzy Polski, Hiszpanii, Danii i Belgii oraz prezydent Litwy napisali list do szefa RE. „Apelują o zwiększenie dostaw szczepionek” Liderzy apelują w nim o zwiększenie dostaw szczepionek.  Nadzwyczajny szczyt UE w tym tygodniu odbywa się we właściwym czasie. Terminowy dostęp Europy do wystarczającej liczby szczepionek pozostaje nierozwiązanym wyzwaniem. Pomimo bezprecedensowo szybkiego rozwoju nowych szczepionek o wysokiej jakości, trudności produkcyjne nie ustają i prowadzą do poważnych opóźnień. W połączeniu z pojawieniem się nowych mutacji COVID może to zagrozić naszej drodze do pełnej odbudowy i normalnego życia — czytamy w liście Mateusza Morawieckiego, Pedro Sancheza, Mette Frederiksen, Alexandra De Croo i Gitanasa Nausedy. Wideoszczyt UE rozpocznie się w czwartek i potrwa do piątku. gah/PAP
Prezydent Ukrainy ostrzega przed Nord Stream 2: Mamy z Andrzejem Dudą niezmienne stanowisko. To pułapka dla całej Europy^Zespół wPolityce.pl^2021-02-24 22:41:29.697398+01:00^https://wpolityce.pl/swiat/540651-prezydent-ukrainy-ostrzega-przed-nord-stream-2-to-pulapka^Gazociąg Nord Stream 2 to pułapka dla Europy - napisał w środę wieczorem na Twitterze prezydent Ukrainy Wołodymyr Zełenski. Wraz z prezydentem Polski Andrzejem Dudą mamy jasne i niezmienne stanowisko w sprawie tego projektu - dodał. Prezydenci rozmawiali telefonicznie. CZYTAJ WIĘCEJ: Telefoniczna rozmowa prezydentów Polski i Ukrainy. Poruszono m.in. tematy dot. szczepień i sankcji na Nord Stream w Mamy z Andrzejem Dudą jasne i niezmienne stanowisko w sprawie Nord Stream 2. Nie można do niego dopuścić. NS2 to pułapka dla całej Europy —napisał Zełenski.
Media reagują na list liderów państw ws. szczepionek do Charlesa Michela. "Pięciu przywódców stwierdziło, że nie ma czasu do stracenia"^w Prasie Światowej^2021-02-24 22:17:36.777344+01:00^https://wpolityce.pl/swiat/540598-media-reaguja-na-list-przywodcow-ws-szczepionek-do-michela^Brukselskie media szeroko opisują w środę list przywódców Polski, Belgii, Danii, Litwy i Hiszpanii do przewodniczącego Rady Europejskiej Charlesa Michela ws. szczepionek. Wskazują, że liderom tych pięciu krajów zależy na zwiększeniu zdolności produkcyjnych szczepionek w Europie. Portal Euractiv podkreśla, że przywódcy w liście wzywają do natychmiastowych działań i wsparcia dla europejskich producentów szczepionek, aby zaradzić obecnemu niedoborowi dostaw. Euractiv wskazuje, że list podpisany przez premierów Belgii, Danii, Hiszpanii, Polski i prezydenta Litwy powstał z inicjatywy premiera Polski Mateusza Morawieckiego. Przed telekonferencją przywódców UE w dniach 25-26 lutego, pięciu przywódców stwierdziło, że nie ma czasu do stracenia, biorąc pod uwagę, że szybki dostęp Europy do szczepionek pozostaje nierozwiązanym wyzwaniem  — czytamy. Co łączy Belgię, Danię, Litwę, Polskę i Hiszpanię? Nie stanowią żadnej z ugruntowanych grup podobnie myślących krajów, różnią się wielkością i geografią, a ich gospodarki w różny sposób ucierpiały na skutek pandemii. A jednak ich przywódcy mają wspólną prośbę skierowaną do innych szefów państw i rządów UE (…) Zróbmy więcej szczepionek w Europie  — pisze z kolei „Politico”. Portal również wskazuje, że liderom pięciu krajów zależy m.in. na pilnym zintegrowaniu unijnego łańcucha dostaw i zwiększeniu zdolności produkcyjnych szczepionek w Europie. Euractiv wskazuje także, że gigant farmaceutyczny AstraZeneca przekazał we wtorek, że będzie w stanie dostarczyć do UE tylko połowę oczekiwanych dostaw szczepionek COVID-19 w drugim kwartale. Rzecznik firmy powiedział agencji AFP, że AstraZeneca „pracuje nad zwiększeniem produktywności w swoim łańcuchu dostaw UE” i wykorzysta swoje „globalne możliwości w celu dostarczenia 180 milionów dawek do UE w drugim kwartale”. Euractiv wskazuje też, że jednocześnie kraje Bałkanów Zachodnich pozostają bez unijnych szczepionek i są teraz zdane „na łaskę politycznych gier Moskwy i Pekinu„. List premierów Polski, Hiszpanii, Danii i Belgii oraz prezydent Litwy został wysłany do szefa Rady Europejskiej Charlesa Michela przed zaplanowanym w tym tygodniu wideoszczytem UE, poświęconym pandemii Covid-19 Nadzwyczajny szczyt UE w tym tygodniu odbywa się we właściwym czasie. Terminowy dostęp Europy do wystarczającej liczby szczepionek pozostaje nierozwiązanym wyzwaniem. Pomimo bezprecedensowo szybkiego rozwoju nowych szczepionek o wysokiej jakości, trudności produkcyjne nie ustają i prowadzą do poważnych opóźnień. W połączeniu z pojawieniem się nowych mutacji COVID może to zagrozić naszej drodze do pełnej odbudowy i normalnego życia  — czytamy w liście Mateusza Morawieckiego, Pedro Sancheza, Mette Frederiksena, Alexandra De Croo i Gitanasa Nausedy. mm/PAP
Przyspieszenie szczepień priorytetem szczytu Rady Europejskiej. Wśród tematów również bezpieczeństwo i obronność^Zespół wPolityce.pl^2021-02-24 22:14:26.344340+01:00^https://wpolityce.pl/swiat/540510-przyspieszenie-szczepien-priorytetem-na-radzie-europejskiej^Priorytetowym tematem wideoszczytu unijnych przywódców, który rozpocznie się w czwartek, będzie przyspieszenie szczepień i zwiększenie produkcji szczepionek przeciwko Covid-19 - poinformował w środę w zaproszeniu na dwudniowe spotkanie przewodniczący Rady Europejskiej Charles Michel. Nasza walka z pandemią Covid-19 trwa. Wciąż jest to trudne wyzwanie ze względu na pojawianie się nowych wariantów i konieczność znalezienia właściwej równowagi między ograniczeniami a płynnym przepływem towarów i usług na wspólnym rynku  — napisał Michel do szefów unijnych państw i rządów, które zostało również opublikowane na stronie internetowej Rady Europejskiej. Naszym priorytetem jest nadal przyspieszanie szczepień w całej Unii. Oznacza to (konieczność) przyspieszenia procesu autoryzacji szczepionek, a także ich produkcji i dystrybucji. Będzie to wymagało na przykład poszukiwania rozwiązań, które pozwolą zbliżyć producentów w ramach łańcuchów dostaw w celu zwiększenia produkcji w UE. Obejmuje to również zapewnienie przewidywalności dostaw szczepionek i wywiązania się przez firmy farmaceutyczne ze swoich zobowiązań  — wyliczał przewodniczący RE. Odnosząc się do restrykcji nakładanych przez państwa członkowskie z powodu koronawirusa stwierdził, że nadal mogą być potrzebne ograniczenia dotyczące nieistotnych podróży. Zastrzegł jednak, że przepływ towarów i usług na jednolitym rynku pozostaje kluczowy. Kolejne punkty obrad szczytu zaproponowane przez Michela na czwartek to mechanizmy zabezpieczeń przed zagrożeniami zdrowotnymi w przyszłości oraz dalsze prace nad wspólnym stanowiskiem w sprawie świadectw szczepień. Następnego dnia (tj. w piątek - PAP) zaczniemy od bezpieczeństwa i obrony. Sekretarz generalny NATO Jens Stoltenberg dołączy do nas na początku wideokonferencji w celu wymiany poglądów na temat współpracy UE-NATO. Następnie omówimy, jak poprawić naszą wspólną zdolność reagowania na wyzwania i zagrożenia dla bezpieczeństwa. Chciałbym również, abyśmy poświęcili trochę czasu cyberatakom i zagrożeniom hybrydowym, które stanowią bardzo realne wyzwania dla naszego bezpieczeństwa. Na koniec omówimy nasze stosunki z południowym sąsiedztwem  — podsumował przewodniczący Rady Europejskiej. mm/PAP
"Deutsche Welle" chce "zadbać" o "pluralizm mediów" na Węgrzech. Rzecznik węgierskiego rządu: "Mały niemiecki imperializm kulturowy"^Zespół wPolityce.pl^2021-02-24 18:25:05.832317+01:00^https://wpolityce.pl/swiat/540556-rzecznik-rzadu-wegier-zarzucil-dw-imperializm-kulturowy^„Imperializm kulturowy” zarzucił niemieckiej rozgłośni Deutsche Welle rzecznik rządu Węgier Zoltan Kovacs w związku z zapowiedzią uruchomienia przez DW węgierskojęzycznych treści. Napisał o tym na swoim blogu. CZYTAJ RÓWNIEŻ: -Węgry na celowniku niemieckiej rozgłośni publicznej. Rzecznik rządu komentuje: „Mały niemiecki imperializm kulturowy” -Biedni Niemcy, tacy utrudzeni. „Eksces Onetu, ma mocne podstawy w niemieckich operacjach propagandowych prowadzonych na Polakach” Kovacs oświadczył, że dyrektor generalny DW Peter Limbourg zapowiedział tworzenie treści dla węgierskich odbiorców, ponieważ jak uważa „pluralizm mediów na Węgrzech jest zagrożony, a niezależna i krytyczna prasa znajduje się pod presją”. Rzecznik zatytułował swój wpis: „Kulturkampf? Finansowana przez państwo telewizja niemiecka uruchamia… programy po węgiersku”. Według rzecznika niemiecki Deutsche Welle „robiąc mały wypad przez granicę” będzie prezentować po węgiersku „prawdziwe historie”. W samą porę przed wyborami (parlamentarnymi na Węgrzech) w 2022 r. — zauważył z przekąsem Kovacs. I dodał: „Nie ma to jak mały niemiecki imperializm kulturowy. Co się może nie udać?”. Limbourg – według omówienia w węgierskich mediach - zapowiedział w podcaście regionalnego nadawcy, że najpierw uruchomione zostaną materiały wideo, a potem – przypuszczalnie pod koniec marca – węgierskojęzyczny kanał YouTube. Celem – jak powiedział – jest większa rozmaitość mediów oraz informowanie na podstawie faktów. Wspomniał też o poruszaniu takich tematów jak prawa człowieka i prawa mniejszości oraz LMBTQ. aw/PAP
RAPORT ZE ŚWIATA. Obostrzenia w całej Europie. Holenderscy handlowcy zapowiadają bunt, Czechy zaostrzą restrykcje^Zespół wPolityce.pl^2021-02-24 17:56:01.749156+01:00^https://wpolityce.pl/swiat/540612-raport-ze-swiata-obostrzenia-w-calej-europie^Litwa wydłuża kwarantannę, Węgrzy szczepią lekarzy chińską szczepionką, a w Holandii niezadowoleni są handlowcy. Koronawirus wciąż wpływa na sytuację na całym świecie. Kwarantanna na Litwie, wprowadzona z powodu pandemii Covid-19, została wydłużona o kolejny miesiąc, do 1 kwietnia – postanowił w środę rząd w Wilnie. Zgodnie z dotychczasowymi decyzjami miała ona obowiązywać do 1 marca. Od czwartku przestaje obowiązywać nakaz noszenia maseczek na zewnątrz. Litewski minister zdrowia Arunas Dulkis uzasadniając decyzję wydłużenia o kolejny miesiąc kwarantanny wskazał, że „w ciągu ostatniego tygodnia liczba zakażeń nie spadła, a liczba hospitalizowanych wzrosła”. Dane litewskiego Departamentu Statystyki wskazują, że liczba zakażeń koronawirusem na 100 tys. mieszkańców w ciągu ostatnich 14 dni wynosi 243. Odsetek dodatnich wyników testowania w ciągu ostatnich siedmiu dni wynosi prawie 8 proc. O wydłużenia kwarantanny wnioskowała też grupa ekspertów doradzająca rządowi. Członek tej grupy Vaidotas Grigas podkreślił, że warunki kwarantanny nadal mogą być łagodzone, ale „nie można ryzykować raptownej rezygnacji ze wszystkich ograniczeń”. Od dwóch tygodni na Litwie czynne są już zakłady fryzjerskie, salony piękności i małe sklepy z artykułami przemysłowymi. W ubiegłym tygodniu wznowiono odprawianie mszy świętych z udziałem wiernych. W środę rząd postanowił, że od czwartku nie będzie obowiązku noszenia maseczek ochronnych na zewnątrz, jeżeli przestrzegany jest dwumetrowy dystans między ludźmi. Obowiązek noszenia maseczek w pomieszczeniach pozostał. Nadal zamknięte są lokale gastronomiczne, nie działają obiekty sportowe i miejsca rozrywki, nauka w szkołach i na uczelniach odbywa się zdalnie, urzędy państwowe i część firm również pracują w tym trybie. Członkowie jednego gospodarstwa domowego mogą przyjmować wizyty tylko jednej innej osoby, której mogą towarzyszyć dzieci. Na świeżym powietrzu można się spotykać tylko z jedną osobą, z którą się nie mieszka. Kwarantanna na Litwie została wprowadzona 7 listopada 2020 roku. Warunki epidemiologiczne we Włoszech nie pozwalają na złagodzenie restrykcji - oświadczył w środę w Senacie w Rzymie minister zdrowia Roberto Speranza.  Jesteśmy na ostatnim odcinku i nie możemy obniżyć czujności — podkreślił. Przedstawiając w izbie wyższej parlamentu informację na temat przebiegu pandemii i kroków w walce z koronawirusem, szef resortu zdrowia zwrócił uwagę na to, że w szpitalach w pięciu regionach przekroczony został krytyczny poziom na oddziałach intensywnej terapii. Następnie zaznaczył, że notuje się ostatnio wzrost wskaźnika reprodukcji wirusa, który zbliża się do 1, co oznacza, że zakażona osoba zaraża następną. Minister Speranza dodał, że na obecny przebieg pandemii wpływ mają warianty wirusa, zwłaszcza brytyjski, który według ekspertów wkrótce będzie dominował w kraju. Jego większe szerzenie się sprawia, że niezbędne jest podniesienie czujności. Na szczęście jednak odmiana ta nie zmniejsza skuteczności szczepionek — mówił.  Dodał, że obniżają ją dwa inne warianty, czyli brazylijski i południowoafrykański. Szerzą się one mniej, ale konieczne jest izolowanie ognisk — zastrzegł. Zdaniem ministra zdrowia publiczne polemiki na temat pandemii wywołują dezorientację wśród obywateli, którzy - jak podkreślił - „są coraz bardziej zmęczeni tym długim kryzysem”. Apelował o „jedność i odpowiedzialność” w jego obliczu. Ponawiam przesłanie ufności: powstrzymamy wirusa dzięki nauce i personelowi medycznemu. Opóźnienia niektórych dostaw szczepionek nie zmienią trwającego procesu, a my widzimy światło na końcu tunelu — zapewnił minister Speranza. Wcześniej rząd Mario Draghiego przedłużył do 27 marca zakaz podróży między regionami. Wprowadził też nowe obostrzenie: zabronił odwiedzin w prywatnych domach w miejscowościach ogłoszonych czerwonymi strefami wysokiego ryzyka zakażeń. Lekarze domowi na Węgrzech już dostali chińskie szczepionki przeciw koronawirusowi wyprodukowane przez firmę Sinopharm – poinformowała w środę naczelna lekarz kraju Cecilia Mueller na konferencji prasowej online. Dzisiaj do naszych lekarzy domowych dotarły już – do niektórych nawet wczoraj - chińskie szczepionki Sinopharmu — powiedziała Cecilia Mueller. Podkreśliła, że każdy gabinet otrzymuje średnio dawki wystarczające do zaszczepienia 50-55 osób.  Teraz już na pewno może szczepić każdy lekarz domowy — zaznaczyła. Wcześniej premier Viktor Orban oświadczył w nagraniu na Facebooku, że środa jest ważnym dniem, bo na Węgrzech zaczynają się szczepienia chińskim preparatem Sinopharmu. Premier wcześniej mówił, że osobiście preferuje właśnie ten preparat, gdyż – jak wyjaśnił – koronawirus najdłużej występuje w Chinach, wobec czego Chińczycy prawdopodobnie wiedzą najwięcej na jego temat. Pierwsza partia chińskich szczepionek w ilości 550 tys. dawek dotarła na Węgry 16 lutego. Węgry podpisały umowę na dostarczenie 19,7 mln dawek szczepionki z krajów zachodnich, ale ze względu na powolność dostaw rząd zawarł także umowę z Rosją na zakup rosyjskich szczepionek Sputnik V w liczbie wystarczającej do zaszczepienia miliona osób oraz z Chinami na dostawę chińskiej szczepionki w liczbie wystarczającej dla 2,5 mln osób. Na Węgrzech zaszczepiono dotąd co najmniej jedną dawką ponad 471 tys. osób (na niecałe 10 mln mieszkańców). Od kilku tygodni ponownie rośnie na Węgrzech liczba dziennych zakażeń i zgonów na Covid-19. W ciągu ostatniej doby stwierdzono 2855 nowych infekcji koronawirusem i zmarło 102 chorych na Covid-19. Znów rośnie także liczba osób wymagających pomocy respiratora przy oddychaniu – jest ich obecnie ponad 400. Duński rząd uzgodnił w środę w parlamencie złagodzenie od 1 marca surowych restrykcji, które obowiązywały w tym kraju od połowy grudnia w związku z pandemią koronawirusa. Częścią strategii otwierania społeczeństwa jest zwiększenie liczby testów na Covid-19. Jak wynika z przyjętego porozumienia mniejszościowego rządu socjaldemokratów z innymi partiami lewicowymi i liberalnymi, ponownie otwarte zostaną sklepy specjalistyczne (obuwnicze, księgarnie) o powierzchni do 5 tys. m kw. Większe sklepy będą mogły obsługiwać klientów w ograniczonym zakresie, po wcześniejszym umówieniu. Centra handlowe pozostaną zamknięte. Instytucje kultury będą mogły działać pod warunkiem, że będą wymagały okazania negatywnego wyniku testu na Covid-19 od publiczności. W przypadku rekreacji na świeżym powietrzu oraz stowarzyszeń limit zgromadzeń zostanie zwiększony do 25. Stopniowo do tradycyjnego nauczania powracać będą szkoły. Wprowadzony zostanie obowiązek testowania uczniów oraz lekcje stacjonarne co drugi tydzień. Planuje się, że jeśli liczba zakażeń koronawirusem nie będzie rosnąć, w połowie marca lub na początku kwietnia na uczelnie wyższe powrócą studenci. Rząd zastrzegł, że niektóre złagodzenia restrykcji mogą dotyczyć regionu lub części kraju.  W naszych prognozach jest dużo niepewności. Jeśli okaże się, że jest miejsce na dalsze otwarcie, będziemy stopniowo aktualizować nasz plan — stwierdził minister zdrowia Magnus Heunicke. Pozostałe restrykcje zostaną przedłużone do 5 kwietnia. W zeszłym tygodniu duńskie władze zdrowotne poinformowały o zakupie od pięciu producentów 10 mln szybkich testów na Covid-19, mających pomóc w wychodzeniu z lockdownu. Wśród ekspertów trwa dyskusja, na ile takie testy są wiarygodne z uwagi na ich różną czułość. Przedstawionego przez rząd planu otwarcia społeczeństwa nie zaakceptowały partie prawicowe. Według nich są one zbyt ostrożne. W Danii w ciągu ostatniej doby potwierdzono 529 nowych przypadków koronawirusa.  Premier Czech Andrej Babisz zapowiedział zaostrzenie obowiązujących restrykcji, które mają przypominać rozwiązania z pierwszej fali pandemii. Po konsultacjach m.in. z opozycją i partnerami społecznymi gabinet ma podjąć decyzję jeszcze w środę wieczorem lub w nocy. Sytuację epidemiczną premier Babisz nazwał „niezwykle poważną” i zapowiedział zaostrzenie środków w walce z szerzącym się koronawirusem.  Jeśli tego nie zrobimy, to przez najbliższe dwa, trzy tygodnie będziemy mieli ogromne problemy w służbie zdrowia, która jest na granicy sił — powiedział premier i dodał, że „czekają nas piekielne dni”.  Premier wystąpił osobiście i sam, co ostatnio na konferencjach po posiedzeniu rządu nie było normą. Gabinet na porannym posiedzeniu w środę miał m.in. zajmować się powrotem do szkół ostatnich klas podstawówek i maturzystów. Premier wykluczył jednak taką możliwość.  Według ministra szkolnictwa Roberta Plagi na posiedzeniu rządu dyskutowano ewentualność zamknięcia otwartych aktualnie przedszkoli oraz pierwszych roczników szkół podstawowych. Media przypomniały, że ograniczenia wprowadzone w marcu 2020 r., które przywołał premier, od obecnie obowiązujących różniły się m.in. zamkniętymi granicami, częściowo zamkniętymi zakładami produkcyjnymi oraz obowiązkiem pracy dla studentów medycyny. Zdaniem obserwatorów najbardziej prawdopodobne rozwiązania rządu mogą obecnie dotyczyć ściślejszego zakazu wychodzenia, zamknięcia otwartych szkół i być może wprowadzenia zakazu podróży między poszczególnymi regionami.  Według ostatnich danych ministerstwa zdrowia w Czechach przybyło we wtorek 15 672 chorych na Covid-19, najwięcej od 6 stycznia br., gdy zanotowano ponad 17 tys. nowych przypadków. Udział pozytywnych przypadków w liczbie przeprowadzonych testów wyniósł 40 proc. W szpitalach jest 6817 pacjentów z covid-19. W ciężkim stanie jest 1389 z nich. Już w poniedziałek liczba pacjentów na oddziałach intensywnej opieki medycznej była najwyższa od początku pandemii.  Od 1 marca 2020 r., gdy w Czechach zarejestrowano pierwsze zakażenia nowym koronawirusem, zainfekowało się SARS-CoV-2 1 184 352 osób. Aktualnie zakażonych jest ponad 127 tys. osób. Zmarło 19 682 osoby. W ostatnich dniach notuje się około 150-160 zgonów dziennie. We wtorek było ich 64, ale dane dotyczące zgonów są uaktualniane w ciągu dnia.  Na razie nie można mówić o łagodzeniu restrykcji epidemicznych na Węgrzech, ale niewykluczone, że władze rozważą zgodę na odwiedzanie domów opieki dla osób starszych – powiedział w środę premier Węgier Viktor Orban w nagraniu na Facebooku. Na razie nie można mówić o łagodzeniu przepisów — podkreślił premier Orban, apelując do rodaków, by zgłaszali się na szczepienie przeciw Covid-19, bo Węgrom zagraża trzecia fala zakażeń koronawirusem. Zaznaczył jednak:  Rozważymy jedną rzecz: mieszkańcy domów opieki dla starszych, których w 80 proc. już zaszczepiliśmy, bardzo cierpią z tego powodu, że nie można ich odwiedzać i sami też nie mogą wychodzić. Chcielibyśmy znaleźć jakieś rozwiązanie możliwe do przyjęcia z ludzkiego punktu widzenia. Dodał, że środa jest ważnym dniem, bo na Węgrzech rozpoczyna się szczepienie preparatem chińskiej firmy Sinopharm.  Mnie też napełnia nadzieją fakt, że być może w przyszłym tygodniu nadejdzie kolej (na szczepienie) tych, którzy kierują ochroną (przed epidemią) — powiedział Orban. Na Węgrzech zaszczepiono dotąd co najmniej jedną dawką ponad 471 tys. osób (na niecałe 10 mln mieszkańców). Stosowane są cztery preparaty: Pfizer, Moderna, AstraZeneca i rosyjski Sputnik V. Od kilku tygodni ponownie rośnie na Węgrzech liczba dziennych zakażeń i zgonów na Covid-19. W ciągu ostatniej doby stwierdzono 2855 nowych infekcji koronawirusem, zmarło 102 chorych na Covid-19. Znów rośnie także liczba osób wymagających pomocy respiratora przy oddychaniu – jest ich obecnie ponad 400. Luzowanie koronawirusowych obostrzeń, które ogłosił premier Holandii Mark Rutte, jest oceniane przez handlowców jako niewystarczające. Organizacje skupiające detalistów zapowiadają otwarcie swych sklepów. Media wskazują na wyborczy kontekst luzowania restrykcji. Premier ogłosił we wtorek, że od 3 marca sprzedawcy detaliczni będą mogli zacząć przyjmować klientów. Aby jednak zrobić zakupy, trzeba będzie zarejestrować się przez internet cztery godziny wcześniej, a na jednym piętrze sklepu będzie mogło przebywać jednocześnie tylko dwóch klientów. Obecnie zamówione przez internet towary można odbierać na zewnątrz sklepu. Holenderskie media wskazują w kontekście luzowania obostrzeń na zbliżające się wybory parlamentarne. Publicystka dziennika „Algemeen Dagblad” Linda Akkermans ironizuje w środowym wydaniu gazety, że na kolejnej konferencji prasowej, zaplanowanej na 8 marca, czyli tuż przed wyborami 15-17 marca, niezależnie od wskaźnika zachorowań na Covid-19 Rutte ogłosi zniesienie godziny policyjnej, a restauracje będą mogły otworzyć ogródki. W jednym z nich „premier wzniesie toast ze swoimi kumplami z VVD (Partii Ludowej na rzecz Wolności i Demokracji) za głośne zwycięstwo w wyborach” - pisze komentatorka. Tylko dwie osoby na piętrze w sklepie IKEA? To będzie zabawny widok – mówili po konferencji premiera dziennikarze wieczornego programu publicystycznego Nieuwsuur telewizji publicznej NPO. Cytowana przez „Algemeen Dagblad” rzeczniczka sieci sklepów HEMA (545 sklepów w Holandii) wyraziła rozczarowanie zaproponowanymi przez rząd rozwiązaniami. „To nam zupełnie nie pomaga” – mówiła. Natomiast rzecznik organizacji detalistów INretail Paul te Grotenhuis powiedział dziennikowi „Metro”, że detaliści w całej Holandii przygotowują się do ponownego otwarcia swoich sklepów. Wskazał, że może to nastąpić już na początku marca. Poinformował też, że 72 proc. ankietowanych w styczniu przedsiębiorców jest bardzo zaniepokojonych tym, że ich firmy mogą nie przetrwać wydłużonego zamknięcia. Jak zaznacza, „jeszcze kilka tygodni temu uważało tak 63 proc.” handlowców. W badaniu przeprowadzonym na zlecenie INretail ponad połowa (56 proc.) sprzedawców wskazuje na problemy z płynnością finansową. Harry van der Velde, przewodniczący stowarzyszenia zrzeszającego 140 sklepów w mieście Klazienaveen przy granicy z Niemcami, już 13 lutego zapowiedział w telewizji regionalnej RTV Drenthe, że jego organizacja, w głosowaniu przez komunikator WhatsApp, zdecydowała o otwarciu sklepów 2 marca.  Grzywna wynosi do 4000 euro, czyli dużo pieniędzy, ale alternatywa jest gorsza — argumentował wówczas van der Velde. mly/PAP
Rosja chce zmienić Białoruś w jedną ze swych prowincji. Świadczą o tym ostatnie rozmowy w Soczi^Marek Budzisz^2021-02-24 14:47:15.434712+01:00^https://wpolityce.pl/swiat/540567-rosja-chce-zmienic-bialorus-w-jedna-ze-swych-prowincji^Możemy już podsumować wizytę w Soczi i dialog z Putinem Aleksandra Łukaszenki. Wynikom trwających ponad 6 godzin rozmów, które następnego dnia były jeszcze uszczegółowiane, bo wczoraj Putin łączył się telefonicznie z Mińskiem dziś więcej uwagi poświęcił rzecznik Kremla Pieskow. Powiedział on, że przede wszystkim rozmawiano o ujednoliceniu systemów podatkowych obu państw, współpracy w zakresie wymiany handlowej oraz koordynacji polityki resortów siłowych., Dziennikarze pytali też o to czy sporządzona została lista białoruskich firm, które miałyby stać się celem akwizycji przez rosyjskie koncerny, ale Pieskow powiedział, że współpraca inwestycyjna zawsze jest tematem rozmów, ale o mówić o konkretnych planach jest jeszcze zbyt wcześnie. Te lakoniczne wypowiedzi, w połączeniu z komunikatem, który ukazał się po wczorajszej rozmowie telefonicznej i wystąpieniami Putina i Łukaszenki w Soczi pozwalają jednak zrekonstruować na czym dziś polega „plan gry” Rosji wobec Białorusi. CZYTAJ RÓWNIEŻ: Rosja wyśle do Mińska ambasadora „do zadań specjalnych”. Mówił o obozach szkoleniowych dla bojowników w Polsce Łukaszenka na spotkaniu z Putinem podniósł kwestię „kart drogowych” integracji obydwu państw mówiąc, że jest ich 33 albo 34, pracują nad ich kształtem rządy obydwu państw i trzeba je jeszcze trochę „zmodernizować” jak się wyraził. Dotychczas informacje, pochodzące jeszcze z 2019 roku, sugerowały, że opracowanych zostało 31 planów integracji różnych sfer gospodarczych i administracyjnych obydwu państw. Teraz jest mowa o większej ich liczbie, choć nie do końca wiadomo, które obszary dodano. Niedawna wizyta w Mińsku rosyjskiego wicepremiera Jurija Borysowa, generała w stanie spoczynku nadzorującego również rosyjski kompleks wojskowo – przemysłowy, pozwala przypuszczać, że integracja gospodarcza, o której wówczas, jak głosi oficjalny komunikat rozmawiano może dotyczyć również tego sektora. Tym bardziej, że wczorajsza rozmowa telefoniczna Putin – Łukaszenka również z tym była związana. Warto przypomnieć, że najwięcej kontrowersji w trakcie negocjacji mających miejsce w 2019 roku wzbudzały kwestie ujednolicenia systemu podatkowego Rosji i Białorusi, co zdaniem specjalistów nie tylko równałoby się faktycznemu wprowadzeniu rosyjskiego systemu podatkowego, ale również wymuszało rewizję czy raczej zmianę całego białoruskiego systemu prawa cywilnego, tak aby upodobnić je do rosyjskiego. Kwestie wspólnej waluty, o której niedawno wspominał były premier Dmitrij Miedwiediew, były kolejnym przedmiotem dyskusji. Oczywiście najwięcej kontrowersji wzbudzała 31 karta przewidująca powołanie wspólnych organów państwowych Rosji i Białorusi. Kwestie polityki energetycznej, celnej i handlowej były kolejnymi przedmiotami sporu. Z deklaracji zarówno Łukaszenki jak i Putina w Soczi wynika, że porozumienie w szczegółowych kwestiach integracji, wzbogacone o kolejne obszary, jest tylko kwestią czasu. W trakcie niedawnego VI Zgromadzenia Delegatów Ludowych w Mińsku padły też ze strony przedstawicieli władzy w Mińsku ważne deklaracje, na które trzeba zwrócić uwagę. Otóż minister spraw zagranicznych Uładzimir Makiej powiedział, że znajdujący się w białoruskiej konstytucji zapis o wielowektorowej polityce zagranicznej kraju i dążenie do uzyskanie statusu państwa neutralnego, czy może raczej „pozablokowego” nie odpowiada już nowym realiom geostrategicznym. Komentatorzy oceniają tę deklarację jako potwierdzenie woli białoruskiego reżimu silniejszej integracji, również wojskowej z Rosją i odejście od polityki, podkreślanej zwłaszcza po 2014 roku, równego dystansu w sporze Moskwy i Kijowa. Być może to, że lecąc do Soczi samolot Łukaszenki musiał ominąć terytorium Ukrainy, bo nie uzyskał zgody Kijowa na przelot, jest potwierdzeniem tego zwrotu. Uładzimir Makiej powiedział również, że Mińsk rewiduje swą politykę w zakresie handlu zagranicznego. Do tej pory władze dążyły do tego aby 1/3 obrotów handlowych przypadała na Rosję, 1/3 na Unię Europejską i reszta na „inne kierunki”. Obecnie ma to być równy, po 50 % podział Rosja – reszta świata. Trend ten będzie zresztą wzmacniany w wyniku zarówno presji Moskwy, jak i uzależnienia Białorusi od rosyjskich zastrzyków finansowych. Po wizycie Borysowa, premier Roman Gołowczenko powiedział, że Białoruś i Rosja uzgodniły współdziałanie w polityce przemysłowej, co w praktyce, jak wyjaśniono ma sprowadzać się do włączenie białoruskich firm do rosyjskich przedsięwzięć i łańcuchów zaopatrzenia. Przy czym nowe w tym jest to, że przeniesiono kontakty na niższe szczeble – do poziomu zarządów przedsiębiorstw. To zresztą trend, który zarysował się już wcześniej jeśli idzie o resorty siłowe. Obecnie kontakty między białoruskim MSW w Rosgwardią, czy ministerstwami obrony, będą bezpośrednie, niekontrolowane przez centralę w Mińsku, co oczywiście znakomicie wzmacnia możliwości rosyjskiej penetracji. Decyzja o przedłużeniu o kolejne 25 lat dzierżawy przez Rosję obiektów wojskowych na Białorusi ma w tym kontekście bardziej wymiar symboliczny niźli realny. Z rosyjskiego punktu widzenia znacznie ważniejsze obecnie niźli kwestie wojskowe, zwłaszcza wobec deklaracji Łukaszenki, że obydwa kraje już walczą z nieliniową agresją NATO, mają sprawy gospodarcze i instytucjonalizacja państwa związkowego. Przede wszystkim z tego względu, że decyzje dziś podejmowane tworzą fakty dokonane, bo więzi ekonomiczne znacznie trudniej zerwać niżli polityczne oraz stabilizują sytuację na Białorusi, co pozwala przeciwdziałać perspektywie radykalizacji społeczeństwa. A dodatkowo umożliwiają wywieranie presji na sąsiadów. Uzgodniona umowa o przeniesieniu białoruskiego tranzytu do rosyjskich portów bałtyckich, która z ekonomicznego punktu widzenia ma sens tylko dzięki subsydiom do cen frachtu rosyjskich kolei, a obowiązywać będzie przez następne 3 lata, jest narzędziem presji zarówno na Mińsk jak i na Państwa Bałtyckie, szczególnie Łotwę. Nieprzypadkowo nowym przedstawicielem Rosji na Białorusi, o czym poinformowano dzisiaj, ma być Jewgienij Łukianow, były wieloletni ambasador na Łotwie. Łączy on wszystkie niezbędne w sprawowaniu swej funkcji w Mińsku cechy – jest powiązany z rosyjskimi resortami siłowymi (był zastępcą sekretarza Rady Bezpieczeństwa), ma doświadczenia bankowe (DresdnerBank i WTB, gdzie odpowiadał, co zresztą samo w sobie dla znających kontekst jest ciekawą informacją za przeciwdziałaniu praniu brudnych pieniędzy) oraz, co jest dodatkowym atutem, pochodzi z Petersburga, gdzie w latach 90-tych zaczął robić karierę. Poglądy też ma prawidłowe. W 2014 roku mówił, że Majdan wywołały Stany Zjednoczone, które chciały się zemścić na Rosji za Syrię, a obozy szkoleniowe dla ukraińskich rewolucjonistów znajdowały się w Polsce. Mniejsza o tego rodzaju smaczki, ale gołym okiem widać, że głównym zadaniem Łukianowa ma być „przyspieszenie integracji”. Dotychczasowy ambasador Dmitrij Mazencew ma zastąpić odchodzącego na emeryturę i nie mogącego pochwalić się sukcesami sekretarza państwa związkowego Rosji i Białorusi, Grigorija Rapotę. Rosja buduje na Białorusi silną ekipę, której celem, jak można przypuszczać jest dopilnowanie integracji. Wszystko to razem wzięte oznacza, że Moskwa krok po kroku, unikając spektakularnych posunięć, które mogą wzbudzić zainteresowanie świata i wywołać jakąś niepożądana reakcję będzie konsumowała Białoruś. Łukaszenka otrzyma to na czym mu zależy – możliwość utrzymania władzy do końca obecnej kadencji, a Rosja bez przeszkód będzie uprawiała politykę, której celem jest sprowadzenie Białorusi, choć zapewne bez formalnej inkorporacji, do roli autonomicznej prowincji Federacji.
Waszczykowski: Zachód wciąż udaje, że zagrożenie ze strony Rosji nie istnieje. Będzie do tego przekonywał USA^Notujemy ...^2021-02-24 12:03:43.443846+01:00^https://wpolityce.pl/swiat/540528-waszczykowski-zachod-udaje-ze-nie-ma-zagrozenia-z-rosji^„Zachód wciąż udaje, że zagrożenie ze strony Rosji nie istnieje. Będzie do tego przekonywał USA” – pisze Witold Waszczykowski na łamach „Rzeczpospolitej”. CZYTAJ RÓWNIEŻ: Polska i USA Bidena: pierwsze sygnały są bardzo obiecujące. „Za stosunki międzynarodowe odpowiadają demokraci starej daty” Były szef polskiego MSZ pisze o zmianach, które mogą dokonać się wraz z dojściem do władzy Joe Bidena. Waszczykowski zwraca uwagę na oczekiwania, które ma lewicowo-liberalny zachód Europy.  Wśród lewicowo-liberalnych elit Europy panuje przekonanie, że nowa administracja Bidena wyjdzie na spotkanie tych oczekiwań. Rzeczywiście, pierwsze dekrety wykonawcze prezydenta amerykańskiego idą w tym kierunku w kilku dziedzinach. Europejczycy mogą doznać jednak zawodu, gdyż w wielu dziedzinach i na wielu kierunkach Biden może kontynuować politykę Trumpa – czytamy. Europoseł PiS pisze również o oczekiwaniach naszego regionu Starego Kontynentu.  Ta cześć Europy nadal dostrzega tradycyjne zagrożenia militarne. Tu strategiczna pauza i pokojowa dywidenda po zakończeniu zimnej wojny została dawno zapomniana. Od 25 lat Rosja przypomina o swoich imperialnych ambicjach. Na Kaukazie, w Gruzji, Ukrainie czy Białorusi. Rosja nie rezygnuje również z ingerowania w sfery polityczne i ekonomiczne odległych państw – przekonuje Waszczykowski. Przypomina, w jaki sposób Rosja próbuje szantażować świat.  Rosja od lat stosowała też strategię szantażu energetycznego. W tej części Europy mniej boimy się konsekwencji spalania węgla. Bardziej obawiamy się konsekwencji użycia rakiet Iskander czy zielonych ludzików przez Moskwę – pisze były szef polskiego MSZ. Następnie pisze o czterech nadziejach i obawach związanych z nową administracją Stanów Zjednoczonych. Jako jedno z nich wymienia sprawę stosunku do Rosji Putina.  Czwarte zmartwienie to bezpośredni stosunek nowej administracji amerykańskiej do Rosji, która w naszej części Europy jest postrzegana jako imperialne mocarstwo, agresywne i destabilizujące sytuację międzynarodową. Z niepokojem wsłuchujemy się w amerykańskie debaty o ewentualnej zmianie polityki powstrzymywania Rosji i sankcjach karnych za agresywne poczynania. Istnieje obawa czy nowy prezydent amerykański nie ulegnie pokusie dokonania nowego otwarcia w relacjach z Rosją – pisze polityk. Przekonuje jednak, że świat nie jest bezsilny i ma narzędzia wpływania na Kreml.  USA i Unia Europejska nie są bezsilne wobec rosyjskiego imperializmu. Nie ma deficytu katalogu kar i działań powstrzymujących Rosję i dających możliwość zapewnienia bezpieczeństwa całej Europie. Potrzebna jest wola. Potrzebne jest przeświadczenie, że długofalowe rozwiązania pokojowe dla Europy są bardziej opłacalne niż szybkie geszefty z Rosją – czytamy.
Szczepionka narzędziem w polityce międzynarodowej? Izrael chce przekazać 100 tys. dawek 15 krajom za poparcie dyplomatyczne^Zespół wPolityce.pl^2021-02-24 11:48:37.603643+01:00^https://wpolityce.pl/swiat/540527-izrael-chce-przekazac-szczepionki-za-poparcie-dyplomatyczne^Izrael ma zamiar przekazać prawie 100 tys. dawek szczepionki przeciwko koronawirusowi do około 15 krajów w zamian za poparcie dyplomatyczne - pisze w środę izraelski portal anglojęzyczny Times of Israel. Lista krajów nie została jeszcze sfinalizowana, ale doniesienia mówią, że znajdą się na niej Włochy i Czad, a także inne państwa afrykańskie, które odnowiły stosunki dyplomatyczne z Izraelem. Czechy, Gwatemala, Honduras i Węgry - które otworzyły misje dyplomatyczne w Jerozolimie lub zobowiązały się do tego - również mają otrzymać szczepionki. Dawki mają pochodzić z zapasów szczepionek, które Izrael zakupił od firmy Moderna. Według kancelarii premiera Benjamina Netanjahu do Izraela zgłosiło się wiele krajów z prośbą o szczepionki. W oświadczeniu nie wymieniono ani krajów ani rodzaju szczepionek, które zostaną przekazane, a jedynie podano, że tysiące preparatów zostanie wysłanych do Ramallah, siedziby rządu Autonomii Palestyńskiej na Zachodnim Brzegu Jordanu. Jak pisze Times of Israel, ministrowie byli trzymani w niewiedzy na temat planu, który jest forsowany przez szefa rządu. Fakt, że Netanjahu nieodpowiedzialnie handluje szczepionkami obywateli Izraela, za które zapłacono z ich podatków, pokazuje, że uważa, iż rządzi monarchią, a nie państwem  — napisał na Twitterze minister obrony Beni Ganc.  Taki proces wymaga dyskusji i zatwierdzenia. Tylko potrzeba bezpieczeństwa, dyplomatyczna lub pilna potrzeba medyczna mogłaby uzasadnić taki proces; Netanjahu musi przedstawić to opinii publicznej lub przynajmniej uzyskać zatwierdzenie przez odpowiednie gremia  — dodał. Minister finansów Israel Kac, członek partii Likud premiera Netanjahu, również powiedział, że nic mu nie wiadomo o planach przekazania szczepionek różnym krajom w zamian za wsparcie dyplomatyczne. Po raz pierwszy o sprawie poinformowało w niedzielę izraelskie radio. Jak podało, premier Netanjahu jest zainteresowany zaoferowaniem szczepionek w ramach wsparcia dyplomatycznego. W rozmowach z kilkoma źródłami rządowymi premier podobno poruszył możliwość przekazania dawek szczepionek pewnym niewymienionym z nazwy krajom w celu poprawy pozycji dyplomatycznej Izraela na świecie. xyz/PAP
Unijne sankcje wobec Rosji oparte o najniższy wspólny mianownik dla 27 krajów członkowskich^Zbigniew Kuźmiuk^2021-02-24 09:17:25.488205+01:00^https://wpolityce.pl/swiat/540499-sankcje-ue-wobec-rosji-oparte-o-najnizszy-wspolny-mianownik^Rada Unii Europejskiej ministrów spraw zagranicznych 27 krajów członkowskich, w ostatni poniedziałek, podjęła decyzję kierunkową dotyczącą dodatkowych sankcji wobec Rosji w związku z zatrzymaniem i uwięzieniem Aleksieja Nawalnego. Jak zapowiedziano po tym posiedzeniu te dodatkowe sankcje będą dotyczyły najprawdopodobniej kilku indywidualnych osób i będą polegały na zakazie wjazdu na terytorium UE oraz zamrożeniu ich środków zdeponowanych w unijnych krajach.  Wśród tych osób mają się znaleźć między innymi prokurator generalny Rosji Igor Krasnow i szef Komitetu Śledczego Rosji Aleksander Bastrykin. Odrzucono natomiast propozycję umieszczenia na tej liście czołowych rosyjskich oligarchów wspierających reżim Putina, ponieważ jak podkreślają służby KE, Unia musi się poruszać w reżimie sankcyjnym, który nie zostanie zakwestionowany przez TSUE. Jak zwykle w sprawie sankcji nakładanych przez UE działa zasada najniższego wspólnego mianownika dla wszystkich krajów członkowskich, a szczególnie te największe robiące z Rosją duże interesy, nie były zainteresowane niczym więcej (Niemcy, Francja, Włochy). Choć zdecydowanie mocniejszych sankcji oczekiwał Parlament Europejski, który pod koniec stycznia przyjął rezolucję dotyczącą aresztowania Aleksieja Nawalnego, miażdżącą większością głosów, głosowało 675 posłów, 581 posłów było za, 50 wstrzymało się od głosu, a tylko 44 posłów było przeciw. To było jedno z nielicznych głosowań rezolucji dotyczących potępienia działań Rosji, w którym tradycyjne sympatie do tego kraju panujące w Parlamencie Europejskim zostały zredukowane do minimum. Unijne sankcje wobec Rosji mają już swoją historię. Pierwsze z nich zostały wprowadzone w związku z aneksją Krymu w marcu 2014 roku, a później były stopniowo rozszerzane, po zaangażowaniu tego kraju w destabilizację Ukrainy (wspieranie wojny w obwodach Charkowskim i Donieckim). Są one przedłużane przez Radę co pół roku i obecnie obowiązują do końca czerwca 2021 roku, obejmują 177 osób i 48 podmiotów gospodarczych, głownie tych, które zaangażowały się w realizację kontraktów na Krymie. Ale w związku z brakiem realizacji tzw. porozumień mińskich, dotyczących zakończenia wojny w dwóch ukraińskich obwodach Ługańskim i Donieckim, Rosji dotyczą także inne restrykcje o charakterze gospodarczym, tj. ograniczenie dostępu niektórych rosyjskich banków i firm do unijnych pierwotnych i wtórnych rynków kapitałowych, zakaz importu i eksportu broni, zakaz eksportu produktów podwójnego zastosowania dla celów militarnych lub dla użytkowników wojskowych w Rosji oraz ograniczenie dostępu Rosji do określonych strategicznie cennych technologii i usług, które można wykorzystać dla produkcji i wydobycia ropy naftowej. Także te sankcje, są przedłużane co pół roku zwłaszcza, że od marca 2015 roku, kiedy zawarto tzw. porozumienia mińskie, oprócz zawieszenia broni na froncie, Rosja nie zrealizowała żadnego z pozostałych ustaleń Na początku ich obowiązywania mogły być one dla rosyjskiej gospodarki uciążliwe ale po ponad 6 latach Rosja nauczyła się je omijać, często korzystając przy imporcie zakazanych produktów czy technologii z firm z krajów trzecich. Także w przypadku sankcji dotyczących rosyjskich obywateli, niemożność wjazdu do krajów UE, rekompensują sobie częstszą obecnością w innych częściach świata, a oszczędności już dawno deponują także poza krajami UE. Zgoda na sankcje oparte o unijny wspólny mianownik powoduje, że często są one mało skuteczne i powodują, że UE jest postrzegana przez tych, których one dotyczą, jako słaby podmiot w układzie międzynarodowym.
Węgierska minister sprawiedliwości: "Nie potrzebujemy więcej Europy za wszelką cenę, tylko Europy mądrzejszej"^Zespół wPolityce.pl^2021-02-24 06:54:25.428328+01:00^https://wpolityce.pl/swiat/540482-minister-varga-potrzebujemy-madrzejszej-europy^„Nie potrzebujemy więcej Europy za wszelką cenę, tylko Europy mądrzejszej – głębsza integracja niech będzie tam, gdzie wspólne wystąpienie Unii jest skuteczniejsze niż narodowe” - powiedziała PAP minister sprawiedliwości Węgier Judit Varga Podkreśliła też, że Grupa Wyszehradzka stała się marką znaną na całym świecie. CZYTAJ RÓWNIEŻ: Węgierska minister sprawiedliwości: Bruksela próbuje przeforsować centralną wolę ideologiczną. To szantaż polityczny Należy rozproszyć błędne przekonanie, że właściwą odpowiedzią powinna być coraz głębsza integracja — podkreśliła minister. Varga powiedziała, że jej najważniejszym oczekiwaniem wobec portugalskiej prezydencji jest to, by była uczciwym pośrednikiem i zrealizowała porozumienie o budżecie i funduszu odbudowy. Z tego punktu widzenia jest istotne, by przeciwstawiła się kombinatorom, którzy chcą uzależnić wypłatę środków od oczekiwań ideologicznych. Chcielibyśmy także poszanowania dla ram traktatowych, a więc aby udane polityki gospodarcze, które prowadziły do wzrostu płac, pozostały w kompetencjach państw członkowskich — powiedziała. Pytana, czy jej zdaniem zmienia się nastawienie państw członkowskich w takich kwestiach jak powiązanie unijnego budżetu z mechanizmem praworządności, uznała za wielki krok do przodu budżet UE przyjęty w grudniu zeszłego roku, gdyż „Węgrom i Polsce udało się zachować suwerenność i obroniły traktaty”. Oceniła, że UE już teraz ma liczne narzędzia do ochrony swych interesów finansowych, więc nadzwyczaj szeroko zarysowany i niezdefiniowany odpowiednio mechanizm praworządności, podobny do projektowanego, nie wnosiłby żadnej wartości dodanej. Z radością stwierdzam, że coraz więcej krajów rozumie węgierską pozycję, chociaż nadal zdarza się stosowanie szantażu politycznego, aby wymóc zmianę stanowiska na niektórych państwach członkowskich w pewnych ważnych kwestiach, takich jak migracja czy polityka rodzinna — powiedziała. Pytania o dokonania Grupy Wyszehradzkiej, która właśnie obchodzi 30-lecie istnienia, Varga oceniła, że Grupa w ostatnim czasie przeistoczyła się w symbol dobrego sąsiedztwa i sukcesu w polityce zagranicznej i „stała się marką znaną na całym świecie”. Za duże sukcesy V4 uznała utworzenie międzyrządowego Wyszehradzkiego Instytutu Patentowego z siedzibą w Budapeszcie oraz Środkowoeuropejskiej Sieci Profesorskiej i Programu Młodzieżowego. Jak zaznaczyła, ta druga instytucja, uruchomiona w październiku zeszłego roku, tworzy wspólnotę profesjonalną i bazę wiedzy, które „mogą pokazać wiarogodną, narodową, konserwatywną, chrześcijańsko-demokratyczną alternatywę wobec kierunku liberalnego i federalistycznego”.  Tymi instytucjami Węgry wzmocniły kontakty ze swymi sojusznikami, co było ważnym fundamentem budowania wewnątrz UE koalicji, do której udało się przyciągnąć także inne kraje z szerzej pojętego regionu — zaznaczyła. Odnosząc się do relacji węgiersko-amerykańskich po objęciu urzędu prezydenta przez Joe Bidena, minister powiedziała, że rząd węgierski jest w pełni zaangażowany w ich wzmacnianie na fundamencie wzajemnego szacunku i dobrej woli.  Stany Zjednoczone są dla naszego kraju nie tylko jednym z najważniejszych partnerów handlowych, ale też sojusznikiem w NATO. Dwustronne kontakty w ostatnich latach znakomicie się rozwinęły i wierzymy, że ta tendencja będzie się utrzymywać. Aby tak było, nasz rząd oczekuje jednak współpracy opartej na wspólnych interesach i wzajemnym szacunku — zaznaczyła. Pytana o szykowaną na Węgrzech ustawę regulującą funkcjonowanie w kraju wielkich gigantów technologicznych, Varga powiedziała, że ministerstwo sprawiedliwości otrzymywało wiele sygnałów o tym, że komentarze niektórych użytkowników były poddawane ograniczeniom bez żadnego uprzedzenia czy uzasadnienia. Obecnie opracowywana jest koncepcja zapewniająca zgodne z prawem, przejrzyste i podlegające kontroli działanie spółek technologicznych. Oczywiście z uwagą śledzimy inicjatywy innych krajów, a więc również unijny projekt rozporządzenia o nazwie Digital Service Act, bowiem naszym wspólnym celem jest przyjęcie takich regulacji, które wprowadzą zgodność między państwami członkowskimi. Widzimy jednak, że wystąpienie UE w tej sferze może się przeciągnąć nawet na lata, a odpowiedzialny rząd nie może patrzeć bezczynnie na uszczuplanie praw obywateli — oznajmiła. Pytana o inne ważne projekty ustawodawcze, zaznaczyła, że na razie najważniejsze jest jak najszybsze zwycięstwo w walce z koronawirusem, który zaatakował nie tylko zdrowie ludzi, ale też gospodarkę i miejsca pracy. Z tego powodu trzeba bronić również rodziny i przedsiębiorstwa, a w najbliższym czasie ogromną rolę pełnić będzie ożywianie gospodarki - oceniła. Odnosząc się do przyjętej na Węgrzech pod koniec marca 2020 r. ustawy o ochronie przed koronawirusem, zgodnie z którą rząd mógł w czasie stanu zagrożenia m.in. zawieszać stosowanie niektórych ustaw, Varga nazwała krytykę pod adresem tej ustawy „bezprzykładną, zmasowaną kampanią polityczną i podsycaniem histerii przeciwko naszemu krajowi”. Zaznaczyła, że wprowadzone na Węgrzech środki nie były bynajmniej wyjątkowe w skali europejskiej, a wiosną jej kraj jako jeden z pierwszych państw członkowskich UE zniósł nadzwyczajny porządek prawny. Pytana o to, jak Węgry starają się walczyć z fake newsami, zaznaczyła, że najważniejszym narzędziem jest hamowanie rozprzestrzeniania fałszywych wieści siejących panikę, które jeszcze przed pandemią koronawirusa było częścią kodeksu karnego, ale „takie wyzwania jak obecna sytuacja pandemii wymusiły zaostrzenie przepisów”. Nawiązała w ten sposób do wspomnianej ustawy, zgodnie z którą m.in. za umyślne rozpowszechnianie kłamstw podczas stanu zagrożenia grozi kara od roku do 5 lat więzienia. Podkreśliła, że latem zeszłego roku Trybunał Konstytucyjny stwierdził, że z uwagi na nadzwyczajny porządek prawny nowa ustawa nie przekracza granic proporcjonalnego ograniczenia wolności słowa. Jednakże jej zdaniem „media głównego nurtu liberalnego” zasadniczo „przemilczają poglądy odmienne od własnych i stale wprowadzają w błąd decydentów w UE i państwach członkowskich oraz europejskich obywateli”.  Szereg polityków i dziennikarzy nie jest w stanie strawić, że prawicowe, chrześcijańsko-demokratyczne, antymigracyjne rządy stawiające na pierwszym miejscu interesy narodowe już od wielu lat mogą odnosić sukcesy — oceniła. Odnosząc się do umowy kupna szczepionek zawartej przez UE, podkreśliła, że ponieważ państwa członkowskie „przekazały Brukseli prawo nabycia szczepionek, to ona negocjowała z zachodnimi producentami, a my nie mieliśmy wzglądu w ten proces”. Widzimy jednak, że szczepionki z Brukseli nie docierają szybko i dlatego trzeba je zdobywać skądinąd, z Rosji i Chin (tak rozbiły Węgry – PAP). Pod tym względem zgadzamy się z Niemcami, że państwa członkowskie mogą zamawiać szczepionki poza unijnymi kwotami. Nie jest to złamanie europejskiego porozumienia, gdyż nie ma w nim napisane, że nie można zamawiać szczepionek drogą dwustronnych umów ponad zakontraktowanymi kwotami, które mają pierwszeństwo — zaznaczyła. kpc/PAP
"Washington Post": USA przygotowują sankcje na Rosję w związku z cyberatakiem SolarWinds oraz próbą otrucia Nawalnego^w Prasie Światowej^2021-02-24 06:31:38.971885+01:00^https://wpolityce.pl/swiat/540474-washington-post-usa-przygotowuja-sankcje-na-rosje^Władze Stanów Zjednoczonych przygotowują sankcje na Rosję w związku z cyberatakiem SolarWinds oraz próbą otrucia rosyjskiego opozycjonisty Aleksieja Nawalnego - podaje we wtorek dziennik „Washington Post”, powołując się na źródła wśród urzędników w Waszyngtonie. CZYTAJ RÓWNIEŻ: Ponad 2,5 roku kolonii karnej dla Nawalnego! Opozycjonista w sądzie: „Gdybym się ukrywał, nie siedziałbym za tą szybą” Sankcjami objęte mają być osoby odpowiedzialne za hakerski atak zwany SolarWinds, za którym - jak utrzymują władze w Waszyngtonie - stoją Rosjanie. Amerykanie nałożą je - jak informuje „Washington Post” - gdy uznają, że operacja „nie była równoznaczna z rodzajem szpiegostwa, które prowadzi także USA”. Urzędnicy nad Potomakiem opracowują plan wzmocnienie środków cyberbezpieczeństwa, by utrudnić Rosji i innym państwom włamania do sieci sektora federalnego i prywatnego. Ofiarą cyberataku pod kryptonimem SolarWinds, który miał miejsce w ubiegłym roku, padło dziewięć amerykańskich agencji rządowych i około 100 prywatnych firm. Kara za cyberatak ma być częścią szerszych kroków, mających na celu pociągnięcie Kremla do odpowiedzialności za inne działania, w tym użycie zakazanej broni chemicznej przeciw Nawalnemu. Portal Politico informował w poniedziałek, że Biały Dom planuje we współpracy z europejskimi sojusznikami nałożyć sankcje na Moskwę za próbę otrucia Nawalnego i jego uwięzienie. Doradca prezydenta USA ds. bezpieczeństwa narodowego Jake Sullivan powiedział w niedzielę, że odpowiedź Waszyngtonu wobec Moskwy „obejmie mieszankę narzędzi widocznych i niewidocznych i nie będą to po prostu sankcje”. Najważniejsze - jak podkreślił w wywiadzie dla telewizji CBS - jest to, że „upewnimy się, że Rosja zrozumie, gdzie Stany Zjednoczone wyznaczają granice”. mly/PAP
Europa walczy z pandemią. Irlandia przedłuża lockdown; Holandia znosi część obostrzeń: "Mamy po prostu dość"; Szkocja ostrożna^Zespół wPolityce.pl^2021-02-23 23:53:08.823030+01:00^https://wpolityce.pl/swiat/540480-jak-europa-radzi-sobie-z-pandemia-sprawdz^Premier Francji Jean Castex podczas wizyty w szpitalu w Argenteuil w regionie Ile-de-France we wtorek oświadczył, że najbliższe tygodnie będą decydujące w powstrzymywaniu pandemii koronawirusa. Zapewnił o swym wsparciu dla lekarzy i pielęgniarek. 60 pacjentów jest codziennie przyjmowanych na oddział intensywnej terapii w szpitalach w Ile-de-France. Koronawirus nadal się rozprzestrzenia. Minister zdrowia Olivier Veran pojedzie w środę do szpitala w Dunkierce, gdzie liczba zakażeń gwałtownie wzrosła w ostatnich dniach. Rząd często podkreśla swoje wsparcie dla sektora medycznego, który na wiosnę podczas pierwszej fali koronawirusa ostrzegł, że nie będzie w stanie bez dodatkowego wsparcia opiekować się z równym oddaniem pacjentami zakażonymi koronawirusem podczas kolejnych fal pandemii. W ciągu ostatnich 24 godzin odnotowano we Francji 20 064 nowych przypadków zakażenia, w szpitalach zmarło 310 chorych z Covid-19, a w domach opieki, według danych rejestrowanych od piątku, 121 osób - podała we wtorek Agencja Zdrowia Publicznego. W ciągu ostatniej doby do szpitali przyjęto 1780 pacjentów. 25 660 osób jest hospitalizowanych, w tym 3435 przebywa na oddziałach intensywnej terapii, w ciągu doby przyjęto na OIOM-y 345 chorych na Covid-19. Od początku pandemii we Francji na Covid-19 zmarło 85 070 chorych, wirusem zakaziło się 3 629 891 osób. Odsetek testów z wynikiem dodatnim wzrósł z 6,4 proc. do 6,5 proc. W Irlandii najwyższy poziom restrykcji koronawirusowych zostaje przedłużony co najmniej do 5 kwietnia, choć od początku marca rozpocznie się stopniowy powrót uczniów do nauki w trybie stacjonarnym - ogłosił we wtorek wieczorem premier tego kraju Micheal Martin. Jak wyjaśnił, wprawdzie dzięki restrykcjom w Irlandii nastąpił znaczący spadek poziomu infekcji, ale pojawienie się brytyjskiego wariantu koronawirusa sprawiło, że sytuacja bardzo się różni od tej sprzed kilku miesięcy. Powiedział, że stanowi on już 90 proc. nowych zakażeń w kraju. Prawda jest taka, że zmienił on znacznie dynamikę i musimy być bardzo ostrożni, gdy podejmujemy kolejne kroki naprzód —mówił Martin, dodając, że jest szczególnie ważne, by ludzie zachowywali czujność i przestrzegali restrykcji.  Kiedy otwieramy pewne rzeczy, chcemy, aby pozostały one otwarte, dlatego nie mogę przecenić znaczenia ciągłego przestrzegania ograniczeń poziomu 5 —podkreślił. Jedyną zmianą w stosunku do dotychczasowych ograniczeń będzie powrót uczniów do szkół, który zaplanowany jest w trzech etapach - od 1 marca, od 15 marca i po przerwie wielkanocnej, czyli od 12 kwietnia, oraz dzieci do przedszkoli, co nastąpi od 8 marca i od 29 marca. W mocy pozostają natomiast nakaz pracy z domu, jeśli jest to możliwe, oraz zakaz oddalania się na dalej niż 5 km od domu, o ile nie jest to uzasadnione ważnymi powodami. Ewentualne złagodzenie restrykcji nastąpi dopiero 5 kwietnia. W Irlandii we wtorek poinformowano o wykryciu 575 nowych zakażeń koronawirusem, co jest najniższym bilansem od początku roku, ale też o 45 zgonach na Covid-19 i o ile liczba zakażeń wyraźnie spada, to zgony utrzymują się na tym, dość wysokim jak na ten kraj, poziomie. Od początku epidemii w Irlandii stwierdzono 216 300 infekcji i zarejestrowano 4181 ofiar śmiertelnych Covid-19. Martin poinformował, że do tej pory w Irlandii podano 350 tys. dawek szczepionki przeciw Covid-19, ale do końca marca ta liczba ma sięgnąć 1,25 mln. Zapowiedział, że celem jest, aby do końca kwietnia zaszczepionych przynajmniej pierwszą dawką zostało 40 proc. dorosłych mieszkańców kraju, do końca maja - 64 proc., a do końca czerwca - 82 proc. Ponad 30 proc. notowanych obecnie przypadków koronawirusa we Włoszech, to zakażenia jego brytyjskim wariantem - takie dane przedstawili we wtorek premierowi Mario Draghiemu eksperci krajowego Instytutu Służby Zdrowia i komitetu doradców rządu. Statystyka ta wskazuje na wyraźny wzrost odsetka zakażeń nową brytyjską odmianą w krótkim czasie. W pierwszej połowie lutego stanowiły one jedną piątą przypadków. Według specjalistów w połowie marca wariant ten będzie dominował w całym kraju. Relacjonując spotkanie z premierem koordynator doradczego komitetu techniczno-naukowego Agostino Miozzo powiedział dziennikarzom: „Nie opisaliśmy sytuacji jako zbliżającej się katastrofy”. Jesteśmy natomiast ostrożni —dodał. Wtorkowy bilans epidemii we Włoszech to 356 następnych zgonów na Covid-19 i 13314 nowych zakażeń koronawirusem. Podczas wtorkowej konferencji prasowej premier Mark Rutte i minister zdrowia Hugo De Jonge zapowiedzieli zniesienie części obowiązujących obecnie ograniczeń epidemicznych, m.in. otwarcie sklepów detalicznych. „Jesteśmy ciągle w trudnej fazie” – zaznaczył jednak szef rządu. Rutte zwrócił też uwagę na obciążenie szpitali, brytyjski warian koronawirusa i możliwą trzecią falę zakażeń. „Zaczynamy jednak stopniowe otwieranie społeczeństwa” - zapowiedział. Społeczne, ekonomiczne i psychologiczne konsekwencje zaczynają się sumować, po prostu mamy dość —mówił. Od 3 marca sprzedawcy detaliczni będą mogli zacząć przyjmować klientów. Aby jednak zrobić zakupy, trzeba będzie zarejestrować się przez internet cztery godziny wcześniej, a na jednym piętrze sklepu będzie mogło przebywać jednocześnie tylko dwóch klientów. Obecnie zamówione przez internet towary, można odbierać na zewnątrz sklepu. Premier zapowiedział także otwarcie zawodów „kontaktowych” - salonów fryzjerskich, szkół jazdy, salonów kosmetycznych. – Prostytutki będą musiały jednak jeszcze trochę poczekać – mówił Rutte. 1 marca zostaną otwarte szkoły średnie i policealne. Uczniowie będą mogli w nich przebywać tylko przez jeden dzień w tygodniu. Uniwersytety pozostaną nadal zamknięte, będą się mogły odbywać jedynie egzaminy. Jednocześnie do 15 marca zostanie utrzymana godzina policyjna (od 21. do 4.30). Decyzja o jej ewentualnym przedłużeniu zostanie ogłoszona 8 marca. Mam nadzieję, że ten środek nie będzie już potrzebny —dodał premier, przypominając, że tego dnia odbędą się wybory do izby niższej parlamentu. W związku z pandemią Holendrzy będą mogli głosować 15, 16 i 17 marca. Lokale wyborcze będą otwarte do godziny 21. Minister zdrowia poinformował o wykonywaniu coraz większej liczby testów. Szczepimy też coraz więcej ludzi —powiedział. Nie padły jednak żadne konkretne liczby. W Szkocji stopniowe znoszenie restrykcji koronawirusowych zacznie się w połowie marca, a pod koniec kwietnia powinno być możliwe ich obniżenie z poziomu 4 do 3 - zapowiedziała we wtorek szefowa szkockiego rządu Nicola Sturgeon. W przeciwieństwie do brytyjskiego premiera Borisa Johnsona, który w poniedziałek ogłosił plan wychodzenia z lockdownu w Anglii, Nicola Sturgeon nie powiedziała, kiedy restrykcje w Szkocji mogą być całkowicie zniesione. Również w odróżnieniu do Anglii, gdzie poziom restrykcji będzie znoszony równocześnie w całym kraju, premier Sturgeon zasygnalizowała, że w Szkocji może nastąpić powrót do regionalnych poziomów restrykcji. Na tym etapie mamy dość ograniczone możliwości złagodzenia ograniczeń. Krótko mówiąc, nasza obecna sytuacja jest niezwykle pozytywna i obiecująca - i wszyscy powinniśmy czerpać z tego nadzieję, ale nadal jest dość niepewna i jeśli mamy podtrzymać nasz postęp, to naprawdę musimy zachować ostrożność i rozwagę —mówiła Nicola Sturgeon w szkockim parlamencie, uzasadniając wolniejsze niż w Anglii tempo znoszenia restrykcji. W Szkocji już w poniedziałek do nauki w trybie stacjonarnym wróciły dzieci z przedszkoli, uczniowie klas 1-3 w szkołach podstawowych oraz niewielka liczba ze szkół średnich. Od 15 marca do klas powrócą pozostali uczniowie szkół podstawowych, a także część szkół średnich i część studentów. Ponadto od tego dnia cztery osoby z dwóch gospodarstw domowych będą mogły spotykać się na otwartym powietrzu. Od 4 kwietnia przestanie obowiązywać nakaz pozostawania w domach poza uzasadnionymi powodami, a liczba osób, które mogą spotykać się na zewnątrz podniesiona zostanie do sześciu z dwóch gospodarstw domowych. Stopniowo zacznie być otwierany handel poprzez rozszerzenie listy sklepów, które mogą być otwarte, a także wznowienie sprzedaży w systemie „kliknij i odbierz”. Otwarte zostaną świątynie, przy czym może to nastąpić wcześniej z racji Wielkanocy. Natomiast na 26 kwietnia zaplanowane jest obniżenie poziomu restrykcji z 4 do 3 (w skali 0-4), a także „stopniowe, ale znaczące ponowne otwarcie gospodarki, w tym niekluczowego handlu detalicznego, sektora gastronomiczno-hotelarskiego i usług, takich jak siłownie i salony fryzjerskie”. Premier Sturgeon zapowiedziała, że w połowie marca ogłosi, które dokładnie sektory gospodarki będą się mogły otwierać od końca kwietnia, a także, że ma nadzieję przedstawić wówczas dalsze etapy. Ostrzegła jednak, że restrykcje dotyczące podróżowania pozostaną w mocy „jeszcze przez jakiś czas”, gdyż są one kluczowe w ochronie przed nowymi wariantami wirusa. Szefowa szkockiego rządu zaznaczyła, że plan znoszenia restrykcji jest warunkowy.  Należy oczywiście podkreślić, że wszystko to zależy od tego, czy będziemy nadal tłumić wirusa - i czy zaakceptujemy pewne kompromisy przez pewien czas, na przykład w przypadku podróży zagranicznych —mówiła. Opozycja w szkockim parlamencie skrytykowała premier za to, że nie dała żadnych ram czasowych - nawet warunkowych - kiedy restrykcje mogłyby zostać zniesione całkowicie. W Anglii, zgodnie z planem przedstawionym przez premiera Johnsona, jeśli wszystko dobrze pójdzie, nastąpi to 21 czerwca. W Szkocji w ostatnich dniach dobowa liczba nowo wykrywanych zakażeń koronawirusem waha się w przedziale 650-900, co jest znaczącym spadkiem w stosunku do początku stycznia, gdy przekraczała 2500. Od początku epidemii stwierdzono tam prawie 199 tys. zakażeń, z powodu których zmarło 7006 osób. kk/PAP
Polska niebawem stanie się 19. sojusznikiem USA korzystającym z pocisków Javelin. Użytkownikiem broni mają być WOT^Zespół wPolityce.pl^2021-02-23 23:15:54.017391+01:00^https://wpolityce.pl/swiat/540475-polska-19-sojusznikiem-usa-korzystajacym-z-pociskow-javelin^Amerykanie i Polacy kontynuują wzmacnianie naszych wspólnych zdolności obronnych. Jestem dumny, że Polska już niebawem stanie się naszym 19. sojusznikiem korzystającym z przeciwpancernych pocisków kierowanych Javelin - podkreślił we wtorek charge d’affaires, a.i. USA w Polsce Bix Aliu. Nie zwalniamy tempa. Amerykanie i Polacy kontynuują wzmacnianie naszych wspólnych zdolności obronnych. Javelin to kolejny etap. Jestem dumny, że Polska już niebawem stanie się naszym 19. sojusznikiem z systemem Javelin —napisał Bix Aliu na Twitterze. Zamieścił też wpis Ambasady USA w Warszawie, w którym poinformowano, że w Toruniu rozpoczęło się szkolenie żołnierzy Wojsk Obrony Terytorialnej na instruktorów obsługi przeciwpancernych pocisków Javelin.  Jest to element kontraktu podpisanego między Polską a USA. Dzięki temu powstanie wykwalifikowana kadra, gotowa do szkolenia polskich operatorów Javelin —podkreślono we wpisie ambasady. W kwietniu zeszłego roku MON poinformowało, że zakończyło negocjacje w sprawie zakupu amerykańskich przenośnych zestawów przeciwpancernych Javelin. W marcu zgodę na sprzedaż Polsce do 79 wyrzutni i 180 pocisków, sprzętu towarzyszącego, amunicji szkolnej i szkoleń za maksymalnie 100 mln dol. zatwierdził Departament Stanu. Sprzedaż ma się odbyć w ramach programu FMS (Foreign Military Sales) – sprzedaży sojusznikom broni używanej przez amerykańskie wojsko. Użytkownikiem broni mają być Wojska Obrony Terytorialnej. Pociski Javelin wybrano jako rozwiązanie odpowiadające rozwijanej w WOT koncepcji lekkiej piechoty i budowy zdolności przeciwpancernych tego rodzaju sił zbrojnych. Wybór Javelina, jako broni typu „wystrzel i zapomnij” do walki na dystansach kilkuset metrów, WOT uzasadniały prostotą obsługi i szkolenia, pozwalającymi utrzymać nawyki ochotników i rezerwistów. Według tej koncepcji Javelin ma uzupełnić, a nie zastąpić bardziej zaawansowane pociski Spike. Polska zwróciła się do Stanów Zjednoczonych o sprzedaż nowej wersji, która pozwala niszczyć nie tylko cele opancerzone, ale również umocnienia i „siłę żywą”, ma także ulepszoną głowicę naprowadzającą. kk/PAP
Szkolenia dla pracowników Coca-Coli: „Postaraj się być mniej białym”, czyli rasistowski przekaz w kostiumie antyrasizmu^Grzegorz Górny^2021-02-23 21:02:37.208907+01:00^https://wpolityce.pl/swiat/540439-rasistowski-przekaz-w-kostiumie-antyrasizmu^Niedawno Coca-Cola przeprowadziła w USA internetowy kurs szkoleniowy dla swych pracowników poświęcony walce z rasizmem. Do sieci wyciekła prezentacja z owych szkoleń, która wprawiła wielu internautów w osłupienie. Jeden z pierwszych slajdów głosił: „Postaraj się być mniej białym”. Kolejne napisy precyzowały o co konkretnie chodzi: „Postaraj się być mniej despotycznym”, „Postaraj się być mniej aroganckim”, „Postaraj się być mniej ignoranckim” itd. Innymi słowy: biały człowiek to z natury despotyczny i arogancki ignorant.  CZYTAJ RÓWNIEŻ: Węgierski komentator lewicowy: dlaczego globalne koncerny prowadzą kampanię przeciw wolności słowa? Program szkolenia został wymyślony przez nową gwiazdę politycznej poprawności w Ameryce – Robin DiAngelo, autorki książki „White Fragility”, którą można nazwać manifestem „krytycznej teorii rasy”. Przesłanie jej pracy sprowadza się do prostej tezy: wszyscy biali to rasiści. Nawet jeżeli subiektywnie są antyrasistami, to obiektywnie i tak nadal pozostają rasistami. Decyduje o tym jeden fakt: biały kolor skóry.  Na pierwszy rzut oka nie można z tym nic zrobić, ponieważ człowiek nie jest w stanie zmienić swojego koloru skóry. Autorka szkoleń ma jednak wyjście z tej sytuacji. Jej rada dla białych (czyli dla rasistów) brzmi: „Postaraj się być mniej białym”. Amerykańska psycholog Karlyn Borysenko, która kilka dni temu ujawniła w internecie treść szkoleń, uważa, że wspomniany kurs przyniesie skutki odwrotne od zamierzonych. Zamiast tworzyć zdrowsze środowisko pracy, uczy bowiem ludzi nienawiści do samych siebie oraz wprowadza dodatkowe podziały. Nikt nie ma przecież wątpliwości, że rasizm jest czymś godnym pogardy. Jeżeli zaś dochodzimy do wniosku, że sami jesteśmy rasistami, to musimy czuć do siebie pogardę. Musimy czuć też pogardę do społeczności stworzonych przez ludzi białych, ponieważ – zgodnie z „krytyczną teorii rasy” – rasizm w takich zbiorowościach jest systemowy, endemiczny i strukturalny.   Trudno nie nazwać postawy zalecanej podczas tych szkoleń rasizmem, choć przedstawia się ona jako antyrasistowska. Aż strach pomyśleć, co by się działo, gdyby w prezentacji słowo „biały” zastąpione zostało wyrazem „czarny”. Wówczas na organizatorów kursu zwaliłaby się fala krytyki i oskarżeń o najbardziej prymitywny i odrażający rasizm.  Wśród osób oburzonych wspomnianymi szkoleniami znajdują się nie tylko biali. Jedną z nich jest czarnoskóra vlogerka Candace Owens, która po tym, jak doświadczyła rasistowskich ataków ze strony liberalnej lewicy, założyła w 2018 roku Fundację Blexit. Celem tej organizacji jest namawianie kolorowej ludności USA do porzucania Partii Demokratycznej. Teraz Owens zachęca białych, by wytaczali Coca-Coli procesy o rasizm i dyskryminację. Warto wspomnieć, że we wrześniu 2020 roku Donald Trump zakazał agencjom federalnym poddawania swoich pracowników szkoleniom opartym na „krytycznej teorii rasy”. Stwierdził, że to antyamerykańska propaganda, która dzieli społeczeństwo. Jego następca Joe Biden w pierwszym dniu swego urzędowania zniósł jednak zakaz swego poprzednika.  W organizowaniu takich szkoleń dla swych pracowników celują natomiast duże korporacje, będące dziś w awangardzie przemian. Robin DiAngelo ma teraz złote żniwa. Za półdniowy kurs kasuje minimum 15 tysięcy dolarów.
Tak chcą walczyć z dyskryminacją i rasizmem?! Coca-Cola poleca kurs dla pracowników... jak być "mniej białym"^Czyżby obłęd?^2021-02-23 18:06:48.819341+01:00^https://wpolityce.pl/swiat/540375-coca-cola-poleca-kurs-dla-pracownikow-jak-byc-mniej-bialym^Promowany przez Coca-Colę kurs online dla pracowników firmy na temat dyskryminacji rasowej radził im, by „byli mniej biali” - podała amerykańska telewizja Fox News. W wyniku kontrowersji materiał został zdjęty z platformy LinkedIn. CZYTAJ RÓWNIEŻ: -Szczyt absurdu w brytyjskim szpitalu! Genderowe wytyczne dla personelu: „Karmienie klatką piersiowa”; „Rodzic rodzący” -Szczyt absurdu poprawności politycznej! Studenci ze Sztokholmu chcą zmiany nazwy sali „Morze Białe”. Ma być rasistowska Kilkuminutowy film, który miał uwrażliwić pracowników na problemy dyskryminacji rasowej, jest oparty na bestsellerowej, lecz kontrowersyjnej książce „White Fragility” („Biała kruchość”) autorstwa Robin DiAngelo. W skład kursu wchodziły slajdy zachęcające do „bycia mniej białym”, co według autorów w praktyce oznacza m.in. bycie mniej „opresyjnym”, „aroganckim” i „ignoranckim”, a także zerwanie z „białą solidarnością” i apatią. Inny slajd mówi o tym, że biali ludzie w USA i innych zachodnich krajach przechodzą socjalizację, która uczy ich poczucia wyższości wobec innych. Badania pokazują, że już w 3-4. roku życia dzieci rozumieją, że lepiej jest być białym — czytamy na slajdzie. Jak stwierdza Fox News, opublikowane na Twitterze slajdy z wideo wywołały sprzeczne reakcje - jedne chwalące podejście firmy do rasizmu, inne zarzucające jej dyskryminację. Jak wyjaśniła w liście do Fox Business Network Coca-Cola, film obrandowany logo firmy „nie jest częścią programu edukacyjnego spółki”, lecz „częścią planu, by pomóc w budowie inkluzywnego miejsca pracy”. Koncern dodał, że materiał szkoleniowy jest ogólnodostępny na platformie społecznościowej LinkedIn Learning. We wtorek na stronie, na której był dostępny, widniał już komunikat, że kurs został usunięty. aw/PAP
Premier przekonuje o reakcji wobec agresywnej polityki Rosji. Morawiecki: Prowadzimy bardzo intensywne działania w tym kierunku^Zespół wPolityce.pl^2021-02-23 14:13:16.118608+01:00^https://wpolityce.pl/swiat/540395-premier-przekonuje-o-dzialaniach-wobec-polityki-rosji^Widać wyraźnie antydemokratyczne i antyspołeczne postępowanie władz rosyjskich, na forum Rady Europejskiej będziemy dyskutować, jakie kroki powinny być podjęte, żeby wyrazić głęboką dezaprobatę ze strony całej UE - powiedział we wtorek premier Mateusz Morawiecki. CZYTAJ TAKŻE: -Budzisz w nowym „Sieci”: Aleksiej Nawalny następne dwa lata i osiem miesięcy spędzi w kolonii karnej. Co to oznacza w praktyce? -Będą nowe sankcje na Rosję i prawdopodobnie również na Białoruś. Kreml niezadowolony z decyzji UE: Budzą rozczarowanie Szef unijnej dyplomacji Josep Borrell poinformował w poniedziałek, że ministrowie spraw zagranicznych państw UE uzgodnili wprowadzenie kolejnych sankcji przeciwko Rosji za uwięzienie antykremlowskiego opozycjonisty Aleksieja Nawalnego. Na czteroosobowej liście sankcyjnej znaleźli się m.in. prokurator generalny Rosji Igor Krasnow i szef Komitetu Śledczego Aleksander Bastrykin. Borrell poinformował również, że unijni ministrowie zgodzili się zwiększyć wsparcie dla działaczy zaangażowanych w Rosji w obronę swobód obywatelskich i politycznych. Morawiecki był pytany na konferencji prasowej, czy aktywność i stanowisko ministrów spraw zagranicznych państw unijnych są wystarczające.  Prowadzimy bardzo intensywne działania w kierunku wyciągnięcia konsekwencji z tej agresywnej polityki zagranicznej prowadzonej przez naszego wschodniego sąsiada — odparł premier. Przypomniał, że w tym tygodniu - w czwartek i piątek - odbędzie się posiedzenie Rady Europejskiej.  Będziemy na forum Rady Europejskiej z premierami i prezydentami dyskutować o tym, jakie kroki powinny być podjęte, żeby wyrazić naszą głęboką dezaprobatę ze strony całej Unii Europejskiej  — powiedział Morawiecki. Dodał, że jest w kontakcie z wieloma premierami państw UE.  Rośnie, wzmacnia się konsensus prowadzący do tego, żeby rzeczywiście, można powiedzieć, nie puścić płazem tego, co się dzieje za naszą wschodnią granicą, bo dzieje się niedobrze. Widać wyraźnie te antydemokratyczne, antyspołeczne postępowanie władz rosyjskich  — powiedział szef rządu. Chcemy jednocześnie przekonać jak największą liczbę naszych partnerów w UE do tego, że potrzebne są wyraźne kroki, wyraźne decyzje po stronie UE. Widzę, że coraz więcej państw jest przekonanych, że tak powinniśmy postąpić  — podkreślił premier. Latem 2020 roku lidera rosyjskiej opozycji Nawalnego próbowano zamordować bojowym środkiem chemicznym z grupy Nowiczoków; taki wniosek na podstawie badań wyciągnęli m.in. niemieccy eksperci. Nawalny w stanie śpiączki farmakologicznej został przewieziony z Rosji do Berlina, gdzie następnie przez kilka miesięcy odbywał leczenie i rehabilitację. Po powrocie do Moskwy w styczniu br. został aresztowany, a 2 lutego rosyjski sąd „odwiesił” jego dawny wyrok z 2014 roku. W sobotę sąd odrzucił apelację Nawalnego w tej sprawie – ma on na 2,5 roku trafić do kolonii karnej. Dodatkowo sąd w Moskwie skazał w sobotę opozycjonistę na grzywnę w wysokości 850 tys. rubli (ponad 11,4 tys. USD), uznając go za winnego zniesławienia kombatanta II wojny światowej Ignata Artiemienki. W październiku 2020 roku UE nałożyła już sankcje na sześciu rosyjskich urzędników, ponieważ jej zdaniem próba otrucia Nawalnego nie mogła mieć miejsca bez wiedzy i zgody rosyjskich organów państwowych. mm/PAP
Kanadyjski parlament uznał działania Chin wobec Ujgrów za ludobójstwo. Szef dyplomacji w imieniu rządu wstrzymał się od głosu^Zespół wPolityce.pl^2021-02-23 10:50:52.943173+01:00^https://wpolityce.pl/swiat/540337-kanadyjski-parlament-uznal-dzialania-chin-za-ludobojstwo^Kanadyjski parlament uznał działania Chin wobec Ujgurów w Sinciangu za ludobójstwo w rozumieniu konwencji ONZ z 1948 r., która zakazuje takich praktyk. W poniedziałek kanadyjscy deputowani przyjęli specjalną uchwałę w tej sprawie. Rezolucja wzywa też rząd Kanady, by podjął kroki na rzecz przeniesienia olimpiady zimowej 2022 r. z Chin do innego kraju, jeśli Pekin nie zaprzestanie ludobójstwa Ujgurów. Konwencja w sprawie zapobiegania i karania zbrodni ludobójstwa została uchwalona przez Zgromadzenie Ogólne ONZ w grudniu 1948 r. Pojęcie ludobójstwa (Genocide) wprowadzone do obiegu przez polskiego prawnika, lwowianina Rafała Lemkina, zostało określone w art. 2, jako działania „w zamiarze zniszczenia w całości lub części grup narodowych, rasowych lub religijnych jako takich”. Zaś art. 4 Konwencji stanowi, że winni ludobójstwa będą karani niezależnie od tego, czy są członkami rządu, funkcjonariuszami publicznymi lub osobami prywatnymi. Za uchwałą głosowało w poniedziałek 266 spośród 338 parlamentarzystów w Izbie Gmin. Poparli ją nie tylko konserwatywni wnioskodawcy i parlamentarzyści z Bloc Quebecois, którzy zgłosili – niewiążącą dla rządu - poprawkę w sprawie zimowej olimpiady, ale także duża część liberalnych deputowanych. Członkowie rządu nie byli obecni podczas głosowania, z wyjątkiem ministra spraw zagranicznych Marca Garneau, który powiedział, że wstrzymuje się od głosowania „w imieniu rządu Kanady”. W ostatnich latach w Kanadzie pojawiało się coraz więcej informacji dokumentujących represje wobec liczącej ok. 10 mln osób muzułmańskiej mniejszości ujgurskiej, która zamieszkuje głównie Autonomiczny Region Sinciang w północnych Chinach. Ujgurzy są poddawani przymusowej „reedukacji” w obozach, udokumentowano liczne przypadki gwałtów na ujgurskich kobietach, powszechną inwigilację i niszczenie ujgurskich zabytków kultury. W listopadzie 2019 r. międzynarodowe konsorcjum dziennikarzy ICIJ upubliczniło w 17 międzynarodowych mediach tajne dokumenty chińskiego rządu pokazujące skalę represji. Sprawa jest złożona, bo dotyczy nie tylko polityki zagranicznej, ale także bezpośrednio Kanadyjczyków. W piątek premier Kanady Justin Trudeau pytany o stosunek rządu do propozycji uchwały zwracał uwagę na złożoność sytuacji.  Ten termin (ludobójstwo – PAP) ma ogromny ciężar w prawie międzynarodowym — mówił Trudeau. Podkreślał, że Kanada bardzo poważnie traktuje informacje o naruszeniach praw człowieka w Sinciangu. Media od dawna zwracały uwagę na trudną sytuację rządu Kanady, który musi prowadzić ostrożną politykę wobec Pekinu po tym, gdy w w grudniu 2018 r. Chiny aresztowały dwóch Kanadyjczyków Michaela Spavora i Michaela Kovriga i od tego czasu przetrzymują ich w areszcie pod zarzutami o szpiegostwo. To działanie odwetowe po zatrzymaniu w Kanadzie na wniosek USA wiceprezes Huawei Meng Wanzhou, która czeka na decyzję w sprawie ekstradycji do USA. W czwartek Kanada wraz z 57 innymi krajami wystąpiła przeciwko podejmowanym ad hoc zatrzymaniom obcokrajowców.  Arbitralne zatrzymanie i przetrzymywanie obcokrajowców w celu wymuszenia działań czy wywierania nacisku na inne rządy jest sprzeczne z prawem międzynarodowym, podkopuje relacje między krajami i ma negatywny wpływ na podróże zagraniczne, pracę i życie w innych krajach — napisano w deklaracji.  Lista sygnatariuszy pozostaje otwarta, jest na niej 58 krajów, w tym Polska i Unia Europejska jako podmiot prawa międzynarodowego. Minister innowacji i nauki Francois-Philippe Champagne, który jako poprzedni minister spraw zagranicznych Kanady pracował nad stworzeniem dyplomatycznej koalicji dodał, że deklaracja wzorowana jest m.in. na artykule 5. aktu założycielskiego NATO, który stanowi, że atak na jedno z państw członkowskich oznacza napaść na wszystkich członków sojuszu. Były ambasador Kanady w Chinach Guy Saint-Jacques wskazywał w poniedziałek rano w publicznej telewizji CBC, że skoordynowana akcja krajów demokratycznych może wywrzeć presję na Chiny. Jak w poniedziałek po południu podała CBC, podczas zaplanowanego na wtorek spotkania prezydenta USA Joe Bidena z premierem Kanady ma zostać przyjęty plan odnowy stosunków między oboma krajami, a jednym z tematów rozmów będzie także sytuacjia Kovriga i Spavora, zaś USA zobowiązały się do działań w sprawie zakończenia tego „niesprawiedliwego uwięzienia”. Rząd w Pekinie od lat zaprzecza doniesieniom nt. sytuacji Ujgurów. Ambasador Chin w Kanadzie Cong Peiwu jeszcze przed tygodniem utrzymywał, że ludobójstwo Ujgurów to wymysł. W rozmowie z agencją The Canadian Press ocenił, że parlament Kanady miesza się w wewnętrzne sprawy Chin. mm/PAP
Lider gruzińskiej opozycji zatrzymany przez policję. Przed siedzibą partii doszło do starć jego zwolenników z siłami bezpieczeństwa^Zespół wPolityce.pl^2021-02-23 10:50:45.833212+01:00^https://wpolityce.pl/swiat/540343-lider-gruzinskiej-opozycji-zatrzymany-przez-policje^Gruzińska policja wkroczyła we wtorek rano do biura największej partii opozycyjnej Zjednoczonego Ruchu Narodowego w Tbilisi i zatrzymała jej prezesa Nikę Melię. Przed siedzibą partii doszło do starć z silami bezpieczeństwa. CZYTAJ TAKŻE: Zamieszki w stolicy Gruzji po dymisji premiera Giorgiego Gacharii. Doszło do starć aktywistów z policją Policyjna akcja miała gwałtowny przebieg. Melia wraz z członkami partii zabarykadował się wewnątrz biura, podczas gdy zwolennicy opozycji walczyli z funkcjonariuszami na ulicy. Do zatrzymania Melii doszło kilka dni po rezygnacji premiera Giorgiego Gacharii, który był przeciwny decyzji sądu z 17 lutego o aresztowaniu lidera opozycji.  Nie należy sądzić jednego człowieka, nawet jeśli to jest legalne, jeśli to tworzy ryzyko dla zdrowia i życia naszych obywateli lub może prowadzić do eskalacji (sytuacji) politycznej  — przekonywał Gacharia Sąd w Tbilisi nakazał aresztowanie Melii jako zmianę środka zapobiegawczego, ponieważ miał on nie wnieść kaucji o równowartości ok. 12 tys. USD, zasądzonej w związku ze sprawą dotyczącą protestów opozycji i próby szturmu parlamentu w 2019 roku. Podjęta 18 lutego pierwsza próba wyegzekwowania decyzji sądu była nieudana ze względu na stawiany przez zwolenników opozycji opór. Wzywamy przedstawicieli partii politycznych i ich zwolenników do protestów w pokojowy sposób, by unikali przemocy i nie ingerowali w decyzję sądu  — powiedział szef gruzińskiego MSW Wachtang Gomelauri. W ramach postępowania karnego w sprawie szturmu na parlament Melia był już raz obciążony kaucją i zobowiązany do noszenia bransolety elektronicznej. Melia zerwał ją jednak podczas jesiennych protestów po ogłoszeniu zwycięstwa w wyborach parlamentarnych Gruzińskiego Marzenia. Opozycja w Gruzji uważa je za sfałszowane i domaga się rozpisania wyborów przedterminowych.  mm/PAP
Będą nowe sankcje na Rosję i prawdopodobnie również na Białoruś. Kreml niezadowolony z decyzji UE: Budzą rozczarowanie^Zespół wPolityce.pl^2021-02-23 08:29:49.178113+01:00^https://wpolityce.pl/swiat/540318-beda-nowe-sankcje-na-rosje-i-prawdopodobnie-na-bialorus^Nowe sankcje na Rosję będą dotyczyły indywidualnych osób i będą sprowadzać się do dwóch elementów – zakazu wjazdu do krajów UE i pozbawienia środków zdeponowanych w krajach UE - powiedział PAP i Polskiemu Radiu minister spraw zagranicznych Zbigniew Rau. Jak zaznaczył, poniedziałkowa dyskusja na posiedzeniu ministerialnym w Brukseli ujawniła wiele stanowisk dot. relacji UE-Rosja.  W jednej kwestii udało nam się jednak bardzo szybko, w zasadzie bez dyskusji, osiągnąć konsensus. Tą kwestią była sprawa nałożenia sankcji unijnych na tych, którzy są uznani za winnych bezprawnego zatrzymania i uwięzienia Aleksieja Nawalnego —powiedział. Dodał, że sankcje będą dotyczyły indywidualnych osób i będą sprowadzać się do dwóch elementów – zakazu wjazdu do krajów UE i pozbawienia środków zdeponowanych w krajach UE. Pytany, czy możliwe jest nałożenia sankcji na rosyjskich oligarchów, odpowiedział, że UE musi poruszać się w określonym reżimie sankcyjnym, który sprowadza się wyłącznie do przesłanek związanych z łamaniem praw człowieka. Minister Rau powiedział też, że obecnie szef unijnej dyplomacji Josep Borrell postrzega relacje UE z Rosją tak, jak są one postrzegane w Europie Środkowej. Zmiana jest istotna, by nie powiedzieć radykalna —podkreślił. Zaznaczył, że podczas dyskusji pojawiały się liczne głosy, że Rosja przyjmuje strategię dzielenia nie tylko państw NATO, czy UE, ale także dzielenia społeczeństw poszczególnych krajów. Szef unijnej dyplomacji Josep Borrell poinformował w poniedziałek, że ministrowie spraw zagranicznych państw UE uzgodnili wprowadzenie kolejnych sankcji przeciwko Rosji za uwięzienie antykremlowskiego opozycjonisty Aleksieja Nawalnego. Na czteroosobowej liście sankcyjnej znaleźli się m.in. prokurator generalny Rosji Igor Krasnow i szef Komitetu Śledczego Aleksander Bastrykin. W odpowiedzi na wydarzenia związane z sytuacją pana Nawalnego osiągnęliśmy porozumienie polityczne, żeby wprowadzić restrykcje przeciwko tym, którzy są odpowiedzialni za jego aresztowanie, skazanie i prześladowanie —powiedział Josep Borrell po posiedzenie Rady UE ds. zagranicznych w Brukseli. W tym celu po raz pierwszy zrobimy użytek z globalnego systemu sankcji za naruszenia praw człowieka. Procedura administracyjna rozpocznie się na mój wniosek dziś. (…) Mam nadzieję, że zostaną wprowadzone szybko. Być może procedura zajmie tydzień, mam nadzieję, że nie dłużej i zostaną zaaprobowane przez Radę —oznajmił. Poinformował również, że unijni ministrowie zgodzili się też zwiększyć wsparcie dla działaczy zaangażowanych w Rosji w obronę swobód obywatelskich i politycznych. MSZ Rosji oświadczyło w komunikacie, że decyzja UE o kolejnych sankcjach wobec Moskwy budzi rozczarowanie i Bruksela kieruje się „antyrosyjskimi stereotypami”. Żądanie uwolnienia aresztowanego opozycjonisty Aleksieja Nawalnego resort określił jako „absurdalne”. Uważamy za stanowczo niedopuszczalne wciąż brzmiące żądania - bezpodstawne i absurdalne - by +uwolnić+ obywatela Federacji Rosyjskiej, który został skazany przez sąd rosyjski za przestępstwa gospodarcze —oświadczyło MSZ w komunikacie, wydanym w poniedziałek późnym wieczorem. Oceniło, że „w praktyce międzynarodowej nazywa się to ingerencją w sprawy wewnętrzne suwerennego państwa”. Zdaniem MSZ decyzję UE o nowych sankcjach poprzedziła „kampania informacyjna” dotycząca wizyty szefa dyplomacji UE Josepa Borrella w Moskwie z 5 lutego.  Sens tej kampanii informacyjnej wyraźnie polegał na tym, aby znaleźć odpowiedni pretekst do narzucenia ministrom spraw zagranicznych krajów UE myśli o konieczności +odegrania się+, i zrekompensowania sobie strat wizerunkowych, które jakoby poniosła unijna dyplomacja, kosztem dalszego pogorszenia relacji z Rosją —oznajmiło ministerstwo. W oświadczeniu oceniono, że decyzja w sprawie sankcji „wywołuje rozczarowanie” i że podjęto ją „pod zmyślonym pretekstem”. UE „straciła kolejną możliwość, by zrewidować kurs stawiania sztucznych warunków, sankcji i nacisków w relacjach z Rosją, który w ciągu minionych lat okazał się całkowicie nieprzekonywujący” - dodał rosyjski resort spraw zagranicznych. MSZ zarzucił krajom UE, że kierują się „antyrosyjskimi stereotypami”. Utrwalenie w arsenale polityki zagranicznej UE tego rodzaju bezprawnych narzędzi, jak stawianie ultimatum, naciski i sankcje, wywołuje jedynie ubolewanie —oświadczyło MSZ Rosji. Sytuacja na Białorusi ulega stałemu pogorszeniu, więc prawdopodobnie dojdzie do nałożenia kolejnych sankcji na ten kraj - powiedział PAP i Polskiemu Radiu minister spraw zagranicznych Zbigniew Rau. Zbigniew Rau powiedział PAP i Polskiemu Radiu, że KE zamierza przedstawić plan wsparcia dla demokratycznej Białoruś, jednak ciągle nie wiadomo, kiedy się to stanie.  Komisarz ds. sąsiedztwa i rozszerzenia Oliver Varhelyi, na prośbę szefa unijnej dyplomacji Josepa Borrella udzielił dość ogólnych odpowiedzi dotyczących tej kwestii. Data przedstawienia tego planu nie została jeszcze ustalona —powiedział polski minister. Dodał, że coraz więcej szefów dyplomacji państw członkowskich zdaje sobie sprawę, że jednym z kluczy do rozwiązania problemu Białorusi jest przedstawienie, a potem wdrożenia tego planu. Niestety, sytuacja na Białorusi ulega stałemu pogorszeniu, więc prawdopodobnie dojdzie do nałożenia kolejnych sankcji. Lista więźniów politycznych stale się wydłuża. Do tych więźniów sumienia dołączyły dwie dziennikarki Biełsatu. Co więcej, obie zostały skazane na dwa lata pozbawienia wolności. Presja na społeczeństwo obywatelskie nieustannie narasta. W związku z tym należy się spodziewać adekwatnej reakcji UE —powiedział. Dodał, że w kwestiach podejścia do sytuacji na Białorusi nie ma żadnych sporów między państwami UE. Sprawa sytuacji na Białorusi budzi w UE wiele emocji, odkąd sąd w Mińsku skazał dwie dziennikarki Biełsatu, Kaciarynę Andrejewą i Darię Czulcową, na dwa lata pozbawienia wolności za prowadzenie relacji online z protestu. Według sądu są one winne organizowania działań naruszających porządek publiczny. Był to pierwszy na Białorusi proces i wyrok skazujący dla dziennikarzy w sprawie karnej, związanej z protestami przeciwko sfałszowaniu wyników wyborów prezydenckich w sierpniu 2020 roku. Według organizacji praw człowieka proces, w którym wyrok zapadł w czwartek, miał charakter polityczny. Komisja Europejska skrytykowała w piątek skazanie dziennikarek. „To kontynuacja haniebnych i brutalnych represji białoruskich władz przeciwko obywatelom Białorusi” - powiedział rzecznik KE Peter Stano. Biełsat jest jedyną na terytorium kraju białoruskojęzyczną telewizją. Nadaje z Polski, a organizacyjnie jest częścią TVP. Na Białorusi jest dostępny przez internet oraz przez satelitę. Sprawa Białorusi oraz represji wobec dziennikarzy i protestujących była podnoszona przez Stałego Przedstawiciela RP przy UE w środę na spotkaniu unijnych ambasadorów w Brukseli oraz na spotkaniu ambasadorów UE z szefem unijnej dyplomacji Josepem Borrellem w czwartek. kk/PAP
Wielka Brytania na "jednokierunkowej drodze ku wolności". Dzięki kampanii szczepień wyjście z lockdownu jest coraz bliższe^Zespół wPolityce.pl^2021-02-23 07:24:28.984463+01:00^https://wpolityce.pl/swiat/540309-wielka-brytania-na-jednokierunkowej-drodze-ku-wolnosci^Premier Wielkiej Brytanii Boris Johnson powiedział w poniedziałek wieczorem, że dzięki szczepieniom kraj jest na jednokierunkowej drodze ku wolności, ale on sam nie może dać gwarancji, że obecny lockdown będzie ostatnim. Z każdym mijającym dniem obecna kampania szczepień tworzy tarczę ochronną wokół naszej ludności. Podążamy teraz jednokierunkową drogą w kierunku wolności —powiedział Johnson na konferencji prasowej na Downing Street, podczas której podsumował przedstawiony wcześniej w Izbie Gmin plan wychodzenia z lockdownu w Anglii. Zgodnie z nim, od 8 marca szkoły powrócą do nauczania w trybie stacjonarnym, a kolejne etapy będą wprowadzane w odstępach co najmniej pięciotygodniowych aż do 21 czerwca, gdy - jeśli wszystko pójdzie dobrze - zniesione zostaną pozostałe restrykcje w kontaktach społecznych.  Nie mogę zagwarantować, że (postępy) będą nieodwracalne, ale intencją jest, by tak było —zastrzegł szef brytyjskiego rządu. Zarówno on, jak i towarzyszący mu naczelny lekarz Anglii, Chris Whitty podkreślali, że nie da się całkowicie wyeliminować Covid-19 ani zredukować liczby zgonów do zera. Whitty uprzedził, że każdy kolejny etap luzowania restrykcji może spowodować ponowny wzrost współczynnika R, który określa poziom transmisji wirusa, powyżej granicznego poziomu 1,0, ale zarazem szczepienia będą zmniejszały liczbę hospitalizacji i zgonów. Whitty, zapytany o to, na ile zgonów opinia publiczna powinna się przygotować w wyniku złagodzenia lockdownu, odpowiedział:  Każdego roku w Wielkiej Brytanii znaczna liczba osób umiera z powodu infekcji dróg oddechowych. Na dającą się przewidzieć przyszłość do tej listy zostanie dodany koronawirus. Z kolei główny doradca naukowy rządu Patrick Vallance ostrzegł, że prawdopodobnie część środków bezpieczeństwa wprowadzonych z powodu epidemii, jak: zasłanianie twarzy w niektórych sytuacjach czy system odtwarzania kontaktów zakażonych, będzie potrzebna również podczas następnej zimy. W poniedziałek podano, że w ciągu ostatniej doby wykryto 10 641 zakażeń koronawirusem, co jest zbliżonym bilansem do tych z ostatniego tygodnia i zarejestrowano 178 zgonów. Jest to pierwszy przypadek od 13 grudnia, gdy liczba przypadków śmiertelnych spadła poniżej 200. Od początku epidemii w Wielkiej Brytanii wykryto 4 mln 126 150 zakażeń koronawirusem, spośród których 120 757 zakończyło się pełnoobjawowym Covid-19 i śmiercią. Do niedzieli włącznie pierwszą dawkę szczepionki otrzymało 17 723 840, a drugą - 624 325 osób. kk/PAP
Budzisz w nowym "Sieci": Aleksiej Nawalny następne dwa lata i osiem miesięcy spędzi w kolonii karnej. Co to oznacza w praktyce?^"Sieci" - Największy konserwatywny tygodnik w Polsce^2021-02-22 23:14:48.268158+01:00^https://wpolityce.pl/swiat/540296-marek-budzisz-w-tygodniku-sieci-gdzie-trafi-nawalny^Aleksiej Nawalny, najsłynniejszy dziś rosyjski, a może nawet światowy, więzień polityczny, przez wielu porównywany do Nelsona Mandeli, następne dwa lata i osiem miesięcy spędzi w kolonii karnej. Co to w praktyce oznacza? Z jakimi wyzwaniami przyjdzie mu się mierzyć? Jak obecnie wygląda rosyjski „Archipelag Gułag”, którego przejmujący obraz dał w swym dziele Aleksander Sołżenicyn? – zastanawia się na łamach tygodnika „Sieci” Marek Budzisz. Dziennikarz przytacza relacje rosyjskich mediów, które informują o obecnym miejscu przetrzymywania słynnego opozycjonisty. Umieszczono go w specjalnej placówce dla więźniów wysokiej rangi. Nawalny znajduje się obecnie w specjalnym więzieniu dla najważniejszych więźniów w Rosji. Przetrzymywanych jest tam ok. 100 aresztantów, a warunki jak na Rosję są dobre. Osadzeni są trzymani w trzyosobowych, niedawno wyremontowanych celach, mają do dyspozycji telewizor, lodówkę i czajnik elektryczny, mogą zamawiać sobie jedzenie w zewnętrznych restauracjach, a nawet na pewnych warunkach korzystać z poczty elektronicznej. W tym areszcie przebywają więźniowie specjalni – miliarderzy, byli gubernatorzy aresztowani za łapówkarstwo, osądzani w najgłośniejszych w Rosji sprawach, tacy jak kryminalna sława, autorytet świata przestępczego, „wor w zakonie” o ksywie Japończyk czy skazany za łapówkarstwo były pułkownik FSB Dmitrij Zacharczenko, u którego podczas rewizji znaleziono w gotówce 8,5 mld rubli (115 mln dol.), 2 mln euro i 120 mln dol., nie licząc samochodów, złota ani innych drobiazgów (wiadomo też, że posiadał kilkadziesiąt nieruchomości) — czytamy. Budzisz opisuje stan rosyjskiego więziennictwa.  W uchodzącej za jedną z najgorszych w Federacji Rosyjskiej kolonii karnej nr 37, znajdującej się w syberyjskim Kemerowie, skąd regularnie napływają informacje o biciu i torturowaniu więźniów, dla tych, którzy byli w stanie się wkupić w łaski strażników, zorganizowano przyjęcie z pieczonym prosiakiem, o alkoholu nie wspominając. W rosyjskich koloniach karnych rządzi bowiem pieniądz, a korupcja jest powszechna. Jak wspomina Michaił Chodorkowski, im bardziej znany więzień, tym – paradoksalnie – ma lepiej, bo obsługa boi się rozgłosu i związanych z nim kłopotów — pisze. Zdaniem autora tekstu możliwe są różne scenariusze wobec Nawalnego. Rosyjskie władze mogą umieścić go w moskiewskiej placówce o wyższym standardzie, jednak równie dobrze „[…] zdecydować na wysłanie go do którejś z wielu rosyjskich zwyczajnych kolonii karnych, gdzie rządzi przemoc, porządku pilnują recydywiści współpracujący ze służbą więzienną, a pobicia, gwałty i podejrzane wypadki są na porządku dziennym”.  Więcej na temat Aleksieja Nawalnego w nowym numerze „Sieci” dostępnym w sprzedaży od 22 lutego br., także w formie e-wydania na https://www.wsieciprawdy.pl/aktualne-wydanie-sieci.html. Zapraszamy też do subskrypcji tygodnika w Sieci Przyjaciół – www.siecprzyjaciol.pl i oglądania ciekawych audycji telewizji wPolsce.pl.
Kłopoty kanclerz Merkel. "Spiegel": Coraz więcej Niemców nie ufa, że rząd poradzi sobie z pandemią koronawirusa^w Prasie Światowej^2021-02-22 22:16:40.608116+01:00^https://wpolityce.pl/swiat/540298-spiegelspada-zaufanie-niemcow-ze-rzad-poradzi-z-pandemia^Coraz więcej Niemców nie ufa, że rząd poradzi sobie z pandemią koronawirusa. Obywatele coraz sceptyczniej odnoszą się do kompetencji rządzących partii CDU, SPD i CSU, wynika z reprezentatywnej ankiety przeprowadzonej przez instytut badań opinii Civey dla tygodnika „Spiegel”. CZYTAJ TAKŻE: — Niemcy odczuwają bolesne skutki pandemii COVID-19. Bardzo wysoki spadek produkcji przemysłowej w 2020 roku — Federacja Przemysłu Niemieckiego alarmuje ws. zamknięcia granic z Czechami i Tyrolem. „Istnieje duże ryzyko…” Kanclerz Angela Merkel i jej rząd mogli dotąd liczyć na niezmiennie wysokie oceny wystawiane im przez obywateli podczas pandemii. Ale teraz wydaje się, że nastrój się zmienił, a zaufanie Niemców do kompetencji wielkiej koalicji w zakresie walki z koronawirusem słabnie. Około 45 procent ma niewielkie lub żadne zaufanie do tego, że CDU/CSU i SPD będą w stanie sprostać wyzwaniom związanym z pandemią. Zaufanie do koalicji jest bardzo wysokie lub raczej wysokie tylko wśród mniej niż 40 procent Niemców. Przy czym zaufanie do Unii CDU i CSU (chadecja) jest znacznie większe niż do SPD (socjaldemokracja). Około 43 procent stwierdziło, że w walce z pandemią ufa Unii wyraźnie lub bardzo. Tylko około 21 proc. mniej lub bardziej wyraziło zaufanie do partii kandydata na kanclerza Olafa Scholza. Zaufanie obywateli do kompetencji rządu wobec koronawirusa spadło już wcześniej. Na początku lutego po raz pierwszy większość nie miała już dużego zaufania do prac koalicji. 10 lutego Angela Merkel i premierzy krajów związkowych podjęli decyzję o przedłużeniu lockdownu do 7 marca. W poniedziałek poinformowano, że kanclerz Angela Merkel dopuszcza poluzowanie obostrzeń w trzech obszarach: kontakty osobiste, szkoły i szkoły zawodowe oraz sport, gastronomia i kultura, ale chce, by było to powiązane z szeroko zakrojoną akcją testowania. Od wtorku grupa robocza pod przewodnictwem szefa urzędu kanclerskiego Helge Brauna (CDU) ma opracować szczegóły możliwych scenariuszy otwarcia i przygotuje kolejną konferencję kanclerz z premierami krajów związkowych w sprawie lockdownu, zaplanowaną na 3 marca. tkwl/PAP
Bezmięsne posiłki w szkołach - tak mer Lyonu z Zielonych walczy z Covid-19. Protest rolników i polityków: Nie wkładajmy ideologii do talerzy^Zespół wPolityce.pl^2021-02-22 20:57:12.371099+01:00^https://wpolityce.pl/swiat/540257-obled-mer-lyonu-zakazuje-miesnych-posilkow-w-szkolach^Istne lewicowe szaleństwo! Niemiecki Greenpeace wzywa do zakazu reklamowania mięsa, Sylwia Spurek prowadzi własną krucjatę przeciwko produktom odzwierzęcym i chce zakazu reklamowania także mleka i nabiału. Z kolei we Francji, mer Lyonu podjął decyzję o tym, że we wszystkich stołówkach szkolnych w mieście podawany jest ten sam, bezmięsny zestaw dań. CZYTAJ TAKŻE: — Sylwia Spurek kontra hodowcy zwierząt. Europosłanka chce całkowitego zakazu reklamy mięsa, mleka i nabiału — Ideologiczny odlot! Spurek walczy o to, by produkty roślinne można było określać jako „kotlety”, „pasztety” i „burgery” — NASZ WYWIAD. Ardanowski: Spełnienie lewicowych postulatów to koniec rolnictwa. Uderzenie idzie w zwierzęta i produkcję roślinną Mer Lyonu Gregory Doucet jest członkiem partii Zielonych. Decyzja o oferowaniu wyłącznie bezmięsnych posiłków wywołała falę protestów. Przestańmy wkładać ideologię do talerzy naszych uczniów. Dajmy im do jedzenia to, co pozwala rosnąć, a mięso jest takim pożywieniem – podkreślił minister rolnictwa Julien Denormandie, który nakazał zająć się sprawą prefektowi departamentu Rodanu. W poniedziałek, w proteście „przeciw decyzji mera i braku zaangażowania władz państwowych”, rolnicy z departamentu Rodanu manifestowali przed ratuszem w Lyonie. Minister spraw wewnętrznych Gerald Darmanin określił decyzję mera jako „skandaliczną ideologię” i oskarżył Zielonych, że „nie tylko obrażają francuskich rolników i rzeźników”.  Moralizatorska i elitarystyczna polityka wyklucza ludzi biedniejszych, gdyż wiele jest dzieci, które mięso do jedzenia mają tylko w stołówce — oświadczył szef MSW. Doucet twierdzi, że przy podejmowaniu decyzji nie kierował się ideologią tylko troską o sprawność w dostarczaniu produktów w czasie pandemii Covid-19. Także przedstawiciele większości w Radzie Miejskiej Lyonu przekonują, że w stołówkach wciąż podawane będą jajka i ryby. Stwierdzili też, że jadłospis, zawierając wszelkie konieczne wartości odżywcze, dostosowany jest do gustu większości uczniów. Wyjaśnienia nie przekonują Laurenta Wauquiez’ego, przewodniczącego regionu Rodan-Alpy. We wpisie na Facebooku potępił decyzję mera, nazywając ją „prowokacją i szczególną formą hipokryzji” Zielonych i skrajnej lewicy. Po pierwsze, jest jakaś forma hipokryzji. Zamiast jasno zakładać, że „chcemy zmusić dzieci do niejedzenia mięsa”, mamy pretekst do kryzysu zdrowotnego. Ta hipokryzja, która idzie naprzód w ukryciu ideologicznym, jest szczególnie szokująca jeśli chodzi o dzieci. Region zarządza setką stołówek, a my jesteśmy w stanie podawać mięso, organizując przepływy uczniów. Drugą niespodzianką jest całkowity brak konsultacji z rodzinami. Ci, którzy z łatwością wymachiwali konsultacjami i uczestnictwem, jeśli chodzi o wspieranie ZAD lub sprzeciwianie się projektowi, nagle idą do przodu bez dyskusji z rodzinami, które jednak są pierwszymi zainteresowanymi — wskazał Wauquiez.      Kryzys zdrowotny wymaga dostosowania się, ale to nie dzieci muszą się dostosować. Wręcz przeciwnie, robimy wszystko, aby ich chronić w tym czasie — podkreślił polityk. wkt/Facebook/Metro.co.uk
NASZ WYWIAD. ONZ wyciągnie wnioski z błędów ws. Kremla? Prof. Szeremietiew: Rosja to inna cywilizacja. Dialog z nią jest niemożliwy^Zespół wPolityce.pl^2021-02-22 18:08:12.761624+01:00^https://wpolityce.pl/swiat/540211-wywiad-prof-szeremietiew-dialog-z-rosja-nie-jest-mozliwy^„Otóż dialog, definicja dialogu mówi, że jest to rozmowa z partnerem, do którego mamy zaufanie. To zaufanie jest jakby warunkiem niezbędnym, żeby wspólnie można było podjąć dialog albo rozmowę i wyjaśnić różnice zdań. Mówienie o dialogu w sytuacji, kiedy mamy do czynienia z kimś, do kogo nie można mieć grama zaufania?” - mówi portalowi wPolityce.pl prof. Romuald Szeremietiew, polityk, publicysta, wykładowca akademicki. CZYTAJ RÓWNIEŻ: -Prezydent w ONZ wsparł protesty Białorusinów i upomniał się o Nawalnego: „Chcemy świata opartego na sile prawa” -Polska i Ukraina kontra Gazprom. Wiceszef MSZ: Nord Stream2 to projekt szkodliwy dla bezpieczeństwa całej UE wPolityce.pl: Przemawiając na forum ONZ prezydent Andrzej Duda powiedział, że „przywracanie podejścia ‘business-as-usual’ w stosunkach z Rosją i oczekiwanie, że wpłynie ono na zachowanie Kremla, jest naiwne”. Z lat obserwacji widać, że w ogóle podejście Organizacji Narodów Zjednoczonych do Rosji jest delikatnie mówiąc kontrowersyjne. Jak Pan to ocenia? Prof. Romuald Szeremietiew: Takie naiwności są popełniane jeżeli chodzi o Rosję od dawien dawna. To nic nowego. Im ktoś jest dalej od Rosji, im mniej ma z nią kontaktu, tym bardziej myśli, że można Rosję do czegoś przekonać, że tam są jakieś pożytki, z których warto skorzystać. Co prawda jest jeden wyjątek, mianowicie Niemcy się bardzo starały o to, żeby być jak najbliżej Rosji i wyszły na tym powiedziałbym bardzo marnie. Ale jak widać przynajmniej części Niemców to niczego nie nauczyło i nadal tego typu poglądy tam są dosyć widoczne, że z Rosją trzeba koniecznie współpracować, dogadywać się, rozumieć itd.  Tłumaczę tu następującą sytuację, mianowicie żeby się porozumieć z kimś, to po pierwsze trzeba mówić tym samym językiem, a po drugie wyznawać przynajmniej podobne wartości. Wtedy pojawia się pole do porozumienia i do wyjaśnienia sobie, na czym polegają kontrowersje. Otóż Rosja posługuje się innym językiem niż świat cywilizowany, naszej cywilizacji, i reprezentuje też inną cywilizację od tej, do której my jesteśmy przyzwyczajeni i która jest dominującą, bo to się zmienia – wiadomo, że w tym obszarze cywilizacyjnym też się toczą różnego rodzaju walki, widzimy to również w Polsce. Dopóki to się jeszcze nie przełamie, to ta różnica powiedziałbym w pojmowaniu wartości, które są ważne w życiu między ludźmi, którzy są wychowani w cywilizacji miłującej Rosję, a ludźmi takimi jak Polacy jest zasadniczo odmienna. W związku z tym trudno jest myśleć o tym, że uda się coś wyjaśnić, wytłumaczyć, przekonać. Niestety w takich sytuacjach, jeżeli już dochodzi do jakiegoś konfliktu, to rozstrzyga – mówiąc wprost – brutalna siła. Ten kto jest silniejszy, to wygrywa. I tak wygrały Stany Zjednoczone zimną wojnę ze Związkiem Radzieckim. Prezydent Andrzej Duda zwrócił też uwagę, że właściwy dialog oznacza konieczność przestrzegania pewnych standardów. Warto dodać, że w przypadku Rosji te standardy się nie poprawiają, lecz ulegają pogorszeniu. Pan prezydent wygłosił te słowa na forum ONZ, które wprawdzie potępiło zajęcie Krymu przez Rosję, ale tak naprawdę niewiele zrobiło w kierunku utrzymania integralności terytorialnej państwa ukraińskiego. Pytanie, czy ONZ odpowie na apel głowy państwa polskiego i w końcu wyciągnie wnioski z własnych błędów? Żyjemy w takich czasach, w których zmieniane jest znaczenie słów. Nie rozumie się różnego rodzaju pojęć. Prawda, dojście do prawdy to są rzeczy, które zdaje się coraz bardziej znikają z przestrzeni publicznej. Pojawiają się różnego rodzaju dziwne twory językowe, coś co można określić nowomową. Otóż dialog, definicja dialogu mówi, że jest to rozmowa z partnerem, do którego mamy zaufanie. To zaufanie jest jakby warunkiem niezbędnym, żeby wspólnie można było podjąć dialog albo rozmowę i wyjaśnić różnice zdań. Mówienie o dialogu w sytuacji, kiedy mamy do czynienia z kimś, do kogo nie można mieć grama zaufania? Dziwne. Chyba, że się rozumie dialog, jako postępowanie policjanta, który usiłuje przekonać bandytę, żeby się poddał. Tego typu rozmowa ma więc polegać na tym, żeby tego przeciwnika po prostu spacyfikować, ale to nie ma nic wspólnego z tym, o czym myślimy, jeżeli mówimy o dialogu. Tu znowu wracamy do tej kwestii cywilizacyjnych wartości i tego, jak postrzegamy świat i jakimi wartościami się kierujemy. Dlaczego w Pana ocenie ONZ jest takie miękkie i spolegliwe w stosunku do Rosji? Nie wiem, czy tylko w stosunku do Rosji. Pojawiło się tam wiele innych dziwnych zjawisk. Może decyduje o tym też skład personalny osób, które w tym ONZ działają, ogromny wpływ kiedyś mówiło się tzw. trzeciego świata, który jest pewnym fałszywym konstruktem zbudowanym w czasach zimnej wojny, a który to trzeci świat reprezentowali politycy o bardzo określonych koncepcjach, zwykle lewicowych i sprzyjających tym różnym lewackim pomysłom. To się oczywiście przenosi na funkcjonowanie takiej organizacji, jaką jest ONZ. To jest generalnie problem, który mamy w świecie, jeżeli idzie o to, w jakim kierunku świat ma zmierzać i kim ma być człowiek i jaka ma być przyszłość naszej ludzkiej rodziny w XXI wieku. Weźmy chociażby sprawę Nawalnego, sprawy jego współpracowników czy tych wszystkich osób, które demonstrowały w Rosji pokazały, że Rosja absolutnie nie przejmuje się prawami człowieka. Tymczasem ONZ, tak zaangażowana w krzewienie lewicowych ideologii pod hasłem obrony praw człowieka, nie podejmuje jakichś konkretnych narzędzi, żeby Rosję zdyscyplinować… I nie chce podejmować. Pamiętajmy, że Federacja Rosyjska jest członkiem Rady Bezpieczeństwa. Konstrukcja ONZ też polega na tym, że istnieją tacy „superczłonkowie” w składzie ONZ, od których zgody zależy, czy w ogóle jakieś działanie jest podjęte, czy nie. Tego typu uprzywilejowani członkowie mają tam prawo weta. Rosja jest takim uprzywilejowanym członkiem ONZ, więc Rosja może się specjalnie nie przejmować tym, jak jest postrzegana i czego od niej chcą. Z kolei Organizacja Narodów Zjednoczonych, nawet gdyby chciała podjąć jakieś działania, to jest w tym bardzo ograniczona właśnie tą sytuacją. Przypomnę tylko, że interwencja sił ONZ w wojnie koreańskiej była możliwa dlatego, że Związek Radziecki wtedy zawiesił swoje członkostwo w Radzie Bezpieczeństwa ONZ i nie uczestniczył w podejmowaniu decyzji. Już później takiego błędu sowieci nie robili. Rosja nie tak znowu dawno blokowała pomoc humanitarną dla Syrii… Tak. Tak jest cały czas. Mechanizm ONZ-owski biorąc pod uwagę skuteczność jeżeli chodzi o przestrzeganie zasad prawa międzynarodowego jest bardzo niedoskonały i nieskuteczny. Ale nic lepszego nie mamy… Dziękuję za rozmowę. Rozmawiała Anna Wiejak
Turcja, NATO, Rosja – zmiany zachodzą na naszych oczach^Marek Budzisz^2021-02-22 17:40:46.003966+01:00^https://wpolityce.pl/swiat/540266-turcja-nato-rosja-zmiany-zachodza-na-naszych-oczach^Monachijska Konferencja Bezpieczeństwa, szczyt G – 7 i spotkanie ministrów obrony państw NATO przysłoniły nam nieco to co się dzieje gdzie indziej, zwłaszcza wokół Turcji, a mamy do czynienia z niezwykle interesującymi i pouczającymi procesami. Dzisiaj odbywa się spotkanie Recepa Erdoğana z Iriną Vlah, liderką mniejszości Gagauzów w Mołdawii. Jest to lud pochodzenia tureckiego, wyznający prawosławie, który cieszy się wewnętrzną autonomią. Do tej pory Gagauzowie, jak wiele mniejszości w krajach przestrzeni postsowieckiej raczej orientowali się na Moskwę, bojąc się dominacji orientacji rumuńskiej w Mołdawii. Uważa się nawet, że jeśliby rozwiązanie kryzysu związanego z Naddniestrzem przebiegło tak jak to proponował w swoim czasie (2003 rok) Dmitrij Kozak, wówczas i dziś zajmujący funkcję zastępcy szefa administracji Putina i nadzorujący obszary postsowieckie, to Mołdawia mogłaby stać się krajem federacyjnym a Gagauzi de facto uzyskaliby status języczka u wagi, przesądzającego geostrategiczną orientacje kraju. Oczywiście do takiego rozwiązania jest jeszcze daleko, choć prezydentura Mai Sandu oznacza, że kwestia Naddniestrza znów wraca na agendę. Zainteresowanie Ankary Mołdawią i umacnianie relacji z Gagauzami, gdzie Turcja otworzyła w ubiegłym roku swój konsulat w Comrat, pokazuje, że Turcja ma zamiar „wejść do gry” w tym strategicznie ważnym regionie. Obiektywnie rzecz biorąc wzrost wpływów Ankary oznacza, zwłaszcza wobec prozachodniej orientacji Mai Sandu, zmniejszenie wpływów Rosji, co w Moskwie nie może być przyjmowane z entuzjazmem.  Aktywizuje się też grupa państw będących regionalnymi przeciwnikami Turcji. Mam na myśli powołanie pod egidą Aten, 11 lutego tzw. Philia Forum w którym obok Grecji uczestniczyli ministrowie spraw zagranicznych Cypru, Egiptu, Arabii Saudyjskiej, Bahrajnu, Iraku, ZEA oraz za pośrednictwem łączy internetowych Francji. Antyturecki i geostrategiczny wymiar tego spotkania nie był nie tylko skrywany, ale wręcz podkreślany, zarówno przez premiera Mitsotakisa jak i szafa MSZ-u Grecji Nikosa Dendiasa. Premier Grecji powiedział, że celem tego nowego regionalnego formatu jest wykorzystanie geograficznego położenia jego kraju, który może stać się centrum dwóch osi geopolitycznych, a mianowicie północ – południe i wschód – zachód. Przy czym greccy komentatorzy zauważają, że obiektywnie rzecz biorąc polityce Aten sprzyja zarówno kryzys relacji Ankary z wieloma państwami europejskimi, przede wszystkim z Francją, zadrażnienia relacji ze Stanami Zjednoczonymi oraz nowe realia regionalnej geostrategii. Znaczenie Cieśnin miałoby ich zdaniem maleć w związku z faktem, że NATO ma dostęp do Morza Czarnego za pośrednictwem Bułgarii i Rumunii a z Rosją graniczy na tzw. wschodniej flance. Niezależnie od tego czy zgadzamy się z tymi ocenami na dwie kwestie warto zwrócić uwagę. Pierwszą jest powstanie bloku politycznego w którym uczestniczą państwa będące członkami NATO, którego głównym celem jest równoważenie, czy przeciwdziałanie polityce innego członka NATO. To nowe, potencjalnie groźne zjawisko, które może się rozszerzyć, zwłaszcza, że postawę przychylną Ankarze zajmuje dziś Londyn, o Kijowie nie wspominając. Drugą, istotną kwestią jest stawiane przez Greków pytanie czy Turcja jest niezbędnym, z punktu widzenia Zachodu, elementem polityki powstrzymywania Rosji.  Relacje Ankary ze Stanami Zjednoczonymi w ostatnich dniach również uległy ponownemu zaostrzeniu. Mamy do czynienia w tym wypadku z sinusoidą, okresy retorycznego ocieplenia i poszukiwania jakiejś formuły kompromisu przeplatają się z fazami zaostrzenia. Tym razem mamy do czynienia z zaostrzeniem. Bezpośrednim jego powodem była kwestia odkrycia szczątków zamordowanych przez bojowników kurdyjskiej PKK 13 tureckich jeńców i nie dość stanowcza, zdaniem Ankary, reakcja na to zdarzenie Waszyngtonu. Oczywiście odświeżyło to stare resentymenty i skłoniło niektórych tureckich publicystów do przypomnienia, że Abdullah Öcalan, uznawany za terrorystę, kiedy został pojmany przez tureckie służby specjalne w Kenii, kiedy podróżował z cypryjskim paszportem dyplomatycznym chroniony przez oddział greckich komandosów. Sam Erdogan wypowiadając się na jednym z regionalnych kongresów swojej formacji politycznej oskarżył Departament Stanu, ale również państwa zachodnie o to, że w swych kondolencjach byli nie tylko nieszczerzy, ale również celowo uchylali się od wyraźnego potępienia terroryzmu PKK, co jego zdaniem jest kolejnym potwierdzeniem kooperacji między Zachodem a antytureckim ruchem. W wypowiedzi Erdoğana brzmiały też twarde nuty. Miał powiedzieć, adresując swe słowa Waszyngtonowi, że „ jeśli chcemy kontynuować nasz sojusz i NATO w skali globalnej, to musicie przestać być po stronie terrorystów ”. Burhanettin Duran, dyrektor w rządowym think tanku SETA napisał, że warunkiem współpracy w ramach NATO musi być z jednej strony zaprzestanie polityki budowania wewnętrznych bloków, których celem jest ograniczenie możliwości Turcji w ramach Sojuszu a po drugie, uznanie szczególnej formuły relacji Ankary z Rosją. To ostatnie stwierdzenie należy raczej rozumieć w kategoriach faktycznego przyznania Turcji statusu porównywalnego do pozycji Niemiec czy Francji, których prawa do prowadzenia odrębnej, będącej nawet w kontrze do linii innych państw NATO, polityki wobec Rosji nikt nie kwestionuje. Turcja zresztą nie ogranicza się jedynie do retorycznych pogróżek, ale buduje własny alians regionalny. Świadczy o tym choćby ostatnie, z 18 lutego, spotkanie ministrów spraw zagranicznych Turcji, Gruzji i Azerbejdżanu w Baku, po którym część obserwatorów zaczęła pisać o perspektywie sojuszu wojskowego między tymi państwami. Regionalną sytuację w zakresie bezpieczeństwa komplikują informacje, które napłynęły w ostatnich dniach z rosyjskiej bazy wojskowej w Hmejmim. Otóż miało miejsce przedłużenie tamtejszego pasa startowego do 3200 metrów, co zdaniem amerykańskich specjalistów umożliwia stacjonowanie tam rosyjskich bombowców strategicznych wyposażonych w ładunki nuklearne. Oznaczałoby to, że z Syrii Rosja jest w stanie kontrolować nie tylko wschodnią część Morza Śródziemnego i blokować Kanał Sueski, ale również tamtejszy kontyngent wojskowy stanowi bezpośrednie zagrożenie dla znacznej części Europy. Rosjanie oczywiście obserwują stan relacji Turcja – Stany Zjednoczone czy toczące się w NATO dyskusje. Warto w tym kontekście zwrócić uwagę na artykuł Timofieja Bordaczowa, dyrektora programowego Klubu Wałdajskiego, który snuje rozważania się czy nie nadszedł już ten czas, kiedy Rosja powinna pokazać Turcji swoją siłę. Rosyjski ekspert zastanawia się czy Turcja, uprawiająca w jego opinii politykę w stylu „niegrzecznego dziecka” i sprawiającego problemy wielkim mocarstwom jest już na tyle w wyniku swej asertywnej polityki osamotniona i izolowana, że Moskwa może przejść do realizacji scenariusza bardziej agresywnego. Warto też zwrócić uwagę na ten fragment wypowiedzi Bordaczowa w którym wprost pisze on, że „W rzeczywistości turecka polityka zagraniczna jest bardzo prosta. Jest to drapieżnik średniej wielkości. Nie „zaprząta sobie głowy” rozmową o wartościach czy szczególnych związkach. Turcja nie jest niebezpieczna militarnie. Za plecami Erdoğan, w przeciwieństwie do Polski, nie ma nic, co mogłoby doprowadzić do konfliktu zbrojnego między Rosją a Zachodem”. Jego zdaniem Rosja, która dysponuje wystarczającym potencjałem aby „zdmuchnąć Turcję z szachownicy” nie robi tego z prostej przyczyny – tego rodzaju posunięcie nie poprawi sytuacji w regionie z rosyjskiego punktu widzenia. Zresztą, jak stwierdza, istotą polityki Ankary, w ostatnich latach, jest ryzykowna gra, nieco ponad własne możliwości, aby uzyskać w międzynarodowej rodzinie państw wyższy status. Ankara toczy grę w stylu polityki końca XIX i początku XX wieku, która jest na rękę Moskwie, bo obiektywnie osłabia spójność kolektywnego Zachodu, głównego, strategicznego w opinii Bordaczowa, przeciwnika Federacji Rosyjskiej. Przytaczam opinię rosyjskiego analityka i eksperta, zbliżonego do władzy nie dlatego, iż uważam jego diagnozy, w każdym punkcie, za słuszne. Prawdziwe jest oczywiście to, że Ankara uprawia ryzykowną politykę, której celem jest wzrost jej międzynarodowej pozycji. Prawdziwe jest też to, że głośniej mówiąc o własnych interesach poróżniła się z dotychczasowymi wielkimi graczami (Francja, Stany Zjednoczone). Nie można jej odmówić determinacji w budowie własnego potencjału i sieci powiązań, w tym gospodarczych oraz militarnych, o charakterze regionalnym, wykraczającym poza system sojuszy w ramach NATO. Słabym punktem tej polityki, jak zauważa Bardaczow jest ryzyko rozejścia się dróg Turcji i Paktu Północnoatlantyckiego. Jednak w NATO mamy do czynienia zarówno z niechętną Ankarze postawą Paryża, jak i znacznie bardziej przychylną polityką Londynu. To oznacza, że teza o nieuchronnym rozejściu się dróg Turcji i Paktu, może okazać się na wyrost i być bardziej wynikiem myślenia życzeniowego, niźli realnym scenariuszem. Tego nie wiemy. Wiemy jednak, że mamy do czynienia z najambitniejszą, od czasów Atatürka, próbą zdefiniowania na nowo roli Turcji w regionie i w świecie. Czy Erdoğanowi się uda, tego nie wiemy, ale nie można odmówić mu determinacji i odwagi. Postawił on w gruncie rzeczy na rozluźnienie systemu sojuszy wielostronnych na rzecz regionalnych centrów siły. Z polskiej perspektywy obserwacja tureckiej strategii politycznej może okazać się pouczającą nauką, ale nie dlatego, aby bezpośrednio, jak sądzą umysły powierzchownie oceniające bieg spraw, przenosić tureckie wzory do Polski. Liczy się metodologia myślenia o własnych interesach, dla której punktem wyjścia jest przekonanie, że stary system sojuszy może okazać się niewystarczającym, bo świat gwałtownie się zmienia, rekonfiguruje i kształtuje na nowo.
Jest zgoda na nałożenie na Rosję nowych sankcji UE! Powodem decyzji jest aresztowanie Aleksieja Nawalnego^Zespół wPolityce.pl^2021-02-22 16:01:50.005942+01:00^https://wpolityce.pl/swiat/540241-jest-zgoda-na-nalozenie-na-rosje-sankcji-ue^Wysoki przedstawiciel UE ds. zagranicznych Josep Borrell poinformował w poniedziałek, że ministrowie spraw zagranicznych krajów UE zdecydowali się nałożyć na Rosję kolejne sankcje. W odpowiedzi na wydarzenia związane z sytuacją pana Nawalnego osiągnęliśmy porozumienie polityczne, żeby wprowadzić restrykcje przeciwko tym, którzy są odpowiedzialni za jego aresztowanie, skazanie i prześladowanie — powiedział Josep Borrell po posiedzenie Rady UE ds. zagranicznych w Brukseli. Członkowie Rady podzielają ocenę, że Rosja zmierza w kierunku państwa autorytarnego i oddala się od Europy — ubolewał szef dyplomacji Unii.
Szczepienie przeciw COVID-19 chroni przed hospitalizacją? Są pierwsze wyniki badań brytyjskich naukowców^Zespół wPolityce.pl^2021-02-22 15:27:33.367197+01:00^https://wpolityce.pl/swiat/540227-szczepienie-chroni-przed-hospitalizacja-sa-pierwsze-wyniki^Jedna dawka stosowanych w Wielkiej Brytanii szczepionek przeciw Covid-19 zmniejsza ryzyko hospitalizacji o 85-94 proc. - wynika z pierwszych realnych wyników badań ich skuteczności w tym kraju, które opublikowano w poniedziałek. Według nich, szczepionka opracowana wspólnie przez firmy Pfizer i BioNTech zmniejsza po czterech tygodniach ryzyko hospitalizacji o 85 proc., zaś ta stworzona przez naukowców z Uniwersytetu Oksfordzkiego i firmę AstraZeneca - o 94 proc. Ponadto stwierdzono, że w grupie osób powyżej 80 lat - które są najbardziej narażone na Covid-19 - liczba hospitalizacji spadła o 81 proc. Badacze ze szkockiej rządowej agencji Public Health Scotland oraz pięciu tamtejszych uniwersytetów porównali dane na temat liczby osób, które trafiły do szpitali z powodu Covid-19 mimo przyjęcia pierwszej dawki szczepionki z tymi, którzy nie zostali zaszczepieni i zostali hospitalizowani. Przeanalizowano dane na temat 1,14 mln osób, które zostały zaszczepione w Szkocji między 8 grudnia a 15 lutego. Spośród tej liczby do szpitali trafiło z powodu Covid-19 zaledwie nieco ponad 8 tys. osób. Wyniki te są bardzo zachęcające i dają nam wielkie powody do optymizmu na przyszłość. Mamy teraz dowody z całego kraju na to, że szczepienie chroni przed hospitalizacjami z powodu Covid-19  — powiedział prowadzący badanie prof. Aziz Sheikh. To pierwsze w Wielkiej Brytanii dane na temat skuteczności szczepionek, które są oparte nie na testach, lecz na danych o faktycznie zaszczepionych osobach. Wkrótce podobne dane powinny być opublikowane o skuteczności szczepień w Anglii. Wyższa skuteczność szczepionki AstraZeneca wynika z faktu, że badano efekt szczepień po czterech tygodniach, a w jej przypadku wydłużenie przerwy pomiędzy pierwszą a drugą dawką ją poprawia, zaś według Pfizer/BioNTech maksymalna skuteczność ich produktu jest osiągana, gdy przerwa między dawkami wynosi trzy tygodnie. Brytyjski rząd zdecydował o wydłużeniu odstępu między podawaniem pierwszej a drugiej dawki szczepionek, aby jak najszybciej podać jak największej liczbie osób pierwszą dawkę. mm/PAP
Ponury bilans zamieszek w Katalonii. Ponad 80 policjantów rannych, część przebywa w szpitalu z poważnymi obrażeniami^Zespół wPolityce.pl^2021-02-22 14:47:03.369765+01:00^https://wpolityce.pl/swiat/540221-ponury-bilans-zamieszek-w-katalonii-80-rannych-policjantow^Ponad 80 policjantów zostało rannych od 16 lutego w zamieszkach w Katalonii, jakie wybuchły po osadzeniu w więzieniu rapera Pablo Hasela, skazanego za obrażanie organów państwa hiszpańskiego i pochwalanie terroryzmu - poinformowały władze. Część rannych funkcjonariuszy przebywa w szpitalach z powodu poważnych obrażeń odniesionych w konfrontacji z agresywnymi manifestantami, którzy podczas protestów rzucali w policjantów m.in. kamieniami oraz metalowymi elementami ławek i sygnalizacji świetlnej. Najwięcej policjantów odniosło rany podczas rozruchów w Barcelonie, Tarragonie i Gironie. W miastach tych manifestanci nie tylko atakowali funkcjonariuszy, ale również niszczyli elewacje banków i sklepów. Niektóre obiekty handlowe zostały splądrowane.
Ekolodzy zablokują NS2? Federalna agencja rozpatruje wniosek o realizację pozwolenia na budowę rurociągu na wodach niemieckich^Zespół wPolityce.pl^2021-02-22 12:19:18.162274+01:00^https://wpolityce.pl/swiat/540178-federalna-agencja-rozpatruje-wniosek-o-budowe-ns2^Operator gazociągu Nord Stream 2 złożył do Federalnej Agencji Morskiej i Hydrograficznej (BSH) wniosek o niezwłoczną realizację pozwolenia na budowę na wodach niemieckich, zawieszone po tym, jak organizacje ekologiczne sprzeciwiły się temu zezwoleniu - informuje w poniedziałek portal NDR. CZYTAJ RÓWNIEŻ: -Szef polskiego MSZ wyraził uznanie dla amerykańskiej senator: Nord Stream 2 już wbił klin między sojuszników -Rosyjskie statki wznowiły budowę Nord Stream 2! Butne tłumaczenia Ławrowa: To jest projekt inwestycyjny. Koniec kropka Nord Stream 2 zamierza wykorzystać istniejące pozwolenie na budowę do dokończenia rurociągu bałtyckiego na wodach niemieckich. Jednak jest ono obecnie zawieszone po tym, jak organizacje ekologiczne - Deutsche Umwelthilfe (DUH) i NABU - sprzeciwiły się temu zezwoleniu. Rzecznik Nord Stream 2 powiedział, że wniosek złożono w grudniu, a w niedzielę BSH potwierdził, że wniosek wpłynął i jest rozpatrywany. Operator powstającego gazociągu złożył wniosek, aby móc kontynuować budowę pomimo obiekcji stowarzyszeń ekologicznych. Nord Stream 2 jest pod presją czasu, ponieważ pozwolenie na budowę jest ważne tylko do końca maja i pozwala na prace przy układaniu nawet podczas okresu odpoczynku ptaków. BSH musi teraz przeanalizować argumenty przedstawione przez niemieckie organizacje ochrony przyrody. Jeżeli organ podzieli ich punkt widzenia, pozwolenie na budowę pozostanie nieważne. Jeśli jednak BSH zatwierdzi wniosek do natychmiastowego wykonania, Nord Stream 2 może kontynuować budowę. DUH i NABU nadal będą miały wówczas prawo do wniesienia sprawy do sądu. W połowie stycznia Federalna Agencja Morska i Hydrograficzna zatwierdziła natychmiastową dalszą budowę gazociągu Nord Stream 2 na niemieckich wodach Bałtyku. Zgoda BSH była konieczna m.in. dlatego, że po groźbie sankcji ze strony USA z projektu wycofała się szwajcarska firma AllSeas dysponująca specjalnymi statkami do układania rur; miały one pozwolenie na prowadzenie tych prac także w miesiącach zimowych. Po decyzji AllSeas spółka Nord Stream 2 AG musiała przestawić się na inny typ jednostki układającej rury i to jego dotyczy wydane w styczniu pozwolenie. aw/PAP
Szef unijnej dyplomacji zaostrza retorykę wobec Rosji? Borrell: "Znajduje się na kursie konfrontacyjnym z Unią Europejską"^Zespół wPolityce.pl^2021-02-22 10:44:00.379553+01:00^https://wpolityce.pl/swiat/540169-szef-unijnej-dyplomacji-zaostrza-retoryke-wobec-rosji^Rosja znajduje się na kursie konfrontacyjnym z Unią Europejską - ocenił w poniedziałek przed posiedzeniem Rady UE ds. zagranicznych, szef unijnej dyplomacji Josep Borrell. Podkreślił, że Rosja łamie międzynarodowe zobowiązania, których sama się podjęła. Rosja znajduje się na kursie konfrontacyjnym z UE. W sprawie pana (Aleksieja) Nawalnego mamy do czynienia ze zwykłą odmową respektowania zobowiązań, łącznie z odmową brania pod uwagę decyzji Europejskiego Trybunału Praw Człowieka. Będziemy dyskutować z ministrami spraw zagranicznych jak na to zareagować. Mam nadzieję, że to zrobimy w sposób zjednoczony i zdeterminowany  — oznajmił wysoki przedstawiciel UE ds. zagranicznych przed rozpoczęciem spotkania z szefami dyplomacji państw członkowskich w Brukseli. Wśród innych tematów obrad będzie też sytuacja na Białorusi. Na Białorusi mamy do czynienia z eskalacją represji, zastraszaniem ludności i społeczeństwa obywatelskiego. Musimy zastanowić się, jak na to szybko (…) odpowiedzieć  — powiedział Borrell. W ostatnim czasie, wokół szefa unijnej dyplomacji pojawiło się wiele krytycznych głosów. Spotkanie, które odbył w Moskwie z ministrem spraw zagranicznych Rosji, Siergiejem Ławrowem, okazało się kompromitacją Borrella. CZYTAJ WIĘCEJ: -Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza -Zachodni dyplomaci i politycy reagują na kompromitację Borrella. „Musi pomyśleć o rezygnacji”; „Zhańbił się swoją niezdarną wizytą” -Szczerski komentuje kompromitację Borrella: Wizyta szefa dyplomacji UE w Moskwie była fatalna. Oczywiste jest, że to Rosja ją rozegrała mm/PAP
Szczepionka przeciw Covid-19 jako... okup. Dzięki preparatowi uwolniono zakładniczkę z Izraela przetrzymywaną w Syrii^Zespół wPolityce.pl^2021-02-22 07:30:44.722585+01:00^https://wpolityce.pl/swiat/540150-szczepionka-przeciw-covid-19-jako-okup^W zamian za uwolnienie Izraelki przetrzymywanej w Syrii Izrael zgodził się sfinansować dostawę setek tysięcy rosyjskich szczepionek przeciw Covid-19 dla Syrii. Według dziennika „Haarec” taki okup mógłby zostać też użyty w przypadku zakładników przetrzymywanych przez Hamas w Strefie Gazy. 23-letnia Izraelka została 2 lutego aresztowana za nielegalne przekroczenie granicy syryjskiej na Wzgórzach Golan. W czwartek władze w Damaszku zwolniły ją z aresztu, a izraelski rząd ogłosił, że została wymieniona na dwóch syryjskich pasterzy zatrzymanych przez Izraelczyków. Dzień później „Haarec`” podał, że w umowie wymiany był zawarty „niecodzienny” warunek. Ujawnienie szczegółów zablokował cenzor wojskowy, jako że treści dotyczące armii i bezpieczeństwa krajowego podlegają jego kontroli przed publikacją. Według dziennika „New York Times” i wydawanego w Londynie arabskojęzycznego dziennika „Aszark al-Awsat” Izraelczycy zgodzili się na sfinansowanie nieokreślonej początkowo liczby szczepionek dla Syrii. Według tych źródeł za szczepionki Sputnik V Izrael miałby zapłacić bezpośrednio Rosji pośredniczącej w negocjacjach między dwoma wrogimi państwami, które nigdy nie nawiązały stosunków dyplomatycznych. Po tym jak szczegóły umowy zostały ujawnione przez źródła zagraniczne, izraelski cenzor odwołał wcześniejszy zakaz. Z kolei oficjalna syryjska agencja informacyjna SANA zaprzeczyła tym doniesieniom. Szczepionki usiłuje się wykorzystać jako kartę przetargową również w sprawie dwóch izraelskich zakładników, w tym jednego wywodzącego się z Etiopii, którzy są przetrzymywani przez Hamas w Strefie Gazy od ponad sześciu lat. Rodziny przetrzymywanych żołnierzy, od dwóch miesięcy wzywają premiera Benjamina Netanjahu do użycia tego rodzaju pomocy medycznej w negocjacjach. Teraz pojawia się pytanie, dlaczego (Netanjahu) nie zapłaci podobnej ceny za porozumienie w Gazie, nawet jeśli żądania Hamasu są większe. Czy krew młodej kobiety ultraortodoksyjnego pochodzenia w Syrii jest bardziej czerwona niż krew imigranta z Etiopii w Gazie? — pyta niechętny premierowi „Haarec”. Uwolniona Izraelka, której tożsamość nie została ujawniona, wywodzi się z religijnego środowiska, jednak porzuciła rodzinę i wstąpiła do armii. Trzykrotnie próbowała przedostać się do Strefy Gazy i raz do Jordanii. Za każdym była zatrzymywana lub aresztowana przez władze izraelskie, które uwolniły ją ostatecznie z powodu złego stanu psychicznego - relacjonuje „Aszark al-Awsat”. Izrael podał co najmniej jedną dawkę szczepionki prawie połowie swojej populacji, podczas gdy Syria, gdzie od ponad 10 lat trwa wojna domowa, nie rozpoczęła jeszcze programu szczepień. gah/PAP
Premier: "Polska jest atrakcyjnym miejscem do rozwijania i kariery, i firmy". Co drugi specjalista IT z Białorusi wybiera nasz kraj^Zespół wPolityce.pl^2021-02-22 07:18:34.919049+01:00^https://wpolityce.pl/swiat/540149-pmm-polska-jest-atrakcyjnym-miejscem-do-rozwijania-kariery^Prawie połowa białoruskich specjalistów z branży IT opuszczających swój kraj wybiera Polskę - poinformował cytowany w komunikacie GovTech premier i minister cyfryzacji Mateusz Morawiecki. Dzięki Poland Business Harbour, białoruscy specjaliści IT dowiadują się tego co nasi rodzimi programiści już wiedzą – Polska jest atrakcyjnym miejscem do rozwijania i kariery, i firmy. To, że prawie co drugi z nich wybiera właśnie nasz kraj, świadczy o tym, że stworzone przez nas programy działają, wspierając jednocześnie demokrację na Białorusi i polski sektor cyfrowy — powiedział cytowany w komunikacie szef rządu. Rządowy program Poland Business Harbour ułatwia specjalistom IT, start-upom i innym firmom relokację na teren Polski. W komunikacie wyjaśniono, że kiedy na przełomie sierpnia i września 2020 r. powstawała rządowa inicjatywa Poland Business Harbour, zaledwie 10 proc. specjalistów IT z Białorusi opuszczających swój kraj wybierało Polskę. Według białoruskich niezależnych mediów, po pół roku obowiązywania tego programu zachęcającego tamtejszy silny sektor IT do relokacji, odsetek ten wzrósł do 43 proc. Do Polski przeniosło się już ok. 7 proc. całego sektora, wspierając naszą gospodarkę i zaspokajając rosnące zapotrzebowanie polskich firm z branży cyfrowej. Jednocześnie, dla niemal dwóch trzecich specjalistów IT rozważających wyjazd, nasz kraj stał się pierwszym wyborem, wyprzedzając zdecydowanie inne państwa. Do drugiej na podium Ukrainy wyjechało ok. 15 proc. specjalistów IT a do trzeciej Litwy – ok. 10 proc. — czytamy w komunikacie. Cytowana w komunikacie Justyna Orłowska, Pełnomocnik Prezesa Rady Ministrów ds. GovTech, zaznacza, że twórcom programu Poland Business Harbour, przyświecała idea stworzenia bezpiecznej przystani dla białoruskich specjalistów IT aby zachęcić ich do rozwijania swoich talentów w Polsce. Stworzyliśmy dla nich, razem z ponad setką polskich firm, szereg ułatwień legislacyjnych, biznesowych i proceduralnych. To, że od powstania programu, Polskę wybiera czterokrotnie więcej specjalistów IT niż wcześniej odbieramy jako docenienie przez białoruską społeczność cyfrową tych działań. Motywuje nas to do kontynuacji tych działań i dalszej rozbudowy polskiego ekosystemu wsparcia — dodaje Orłowska. Jak czytamy w komunikacie, przed kryzysem, związanym z nieuczciwie przeprowadzonymi wyborami prezydenckimi w 2020 roku, białoruski sektor IT rozwijał się niezwykle dynamicznie. W 2019 roku był odpowiedzialny za niemal połowę wzrostu PKB Białorusi, a firmy zrzeszone w jednym tylko Mińskim Parku Wysokich Technologii eksportowały dobra i usługi warte prawie 1,5 mld. dolarów. Z Białorusi wywodzą się twórcy takich aplikacji jak Viber czy gry World of Tanks. Dodano, że białoruscy programiści to grupa stanowiąca jedno z największych źródeł wsparcia białoruskiej opozycji i jest w związku z tym celem represji. Program Poland Business Harbour to kompleksowy pakiet wsparcia dla białoruskich specjalistów IT oraz firm z tego sektora – zarówno start-upów, jak i w pełni rozwiniętych przedsiębiorstw. Jego celem jest umożliwienie łatwej relokacji każdej z tych grup. To wspólna inicjatywa Centrum GovTech w Kancelarii Prezesa Rady Ministrów, Ministerstwa Rozwoju, Pracy i Technologii, Ministerstwa Spraw Zagranicznych, Polskiej Agencji Inwestycji i Handlu, Polskiej Agencji Rozwoju Przedsiębiorczości, Fundacji StartupHub Poland oraz Polskiego Holdingu Hotelowego. Aby otrzymać wizę w Programie Poland Business Harbour, wystarczy wykazać się rocznym doświadczeniem w branży IT, wykształceniem technicznym lub ofertą pracy od jednej z polskich firm uczestniczących w programie. Wiza PBH umożliwia zabranie ze sobą najbliższej rodziny oraz zwalnia wszystkich jej posiadaczy z obowiązku uzyskania pozwolenia na pracę. Wizy w ramach programu PBH są wydawane regularnie z najwyższym priorytetem przez polskie placówki konsularne. Dzięki temu skorzystało z nich już ponad 5 tys. osób.  gah/PAP
Prezydent wystąpi na sesji ONZ. Tematy? Pandemia, sytuacja na Białorusi i w Rosji, prześladowania ze względu na wyznanie^Zespół wPolityce.pl^2021-02-22 06:49:47.394601+01:00^https://wpolityce.pl/swiat/540146-prezydent-duda-wystapi-na-sesji-onz-wskazano-tematy^Konsekwencje pandemii dla praw człowieka, sytuacja na Białorusi i w Rosji oraz kwestia prześladowań ze względu na wyznanie - to tematy, które prezydent Andrzej Duda poruszy w swoim wystąpieniu na Radzie Praw Człowieka ONZ - powiedział PAP prezydencki minister Krzysztof Szczerski. Prezydent Andrzej Duda weźmie w poniedziałek udział w debacie wysokiego szczebla 46. sesji Rady Praw Człowieka ONZ. Wystąpienie polskiego przywódcy zostanie wyemitowane w pierwszym dniu wydarzenia, które ze względu na trwającą pandemię Covid-19, będzie miało charakter wideokonferencji. Minister w KPRP Krzysztof Szczerski powiedział PAP, że prezydent będzie mówił w swoim wystąpieniu m.in. „o skutkach pandemii koronawirusa dla praw człowieka na świecie”. Według Szczerskiego, prezydent podkreśli, że kwestie ochrony zdrowia i bezpieczeństwa zdrowotnego są obecnie w świadomości społecznej uważane za jedno z podstawowych praw człowieka. Sprawa bezpieczeństwa zdrowotnego stała się dziś kwestią praw człowieka, więc to też powinno być przedmiotem obrad takich gremiów jak Rada Praw Człowieka. (…) Prezydent w kontekście pandemii zwróci również uwagę, że musimy zrobić wszystko - jako społeczność międzynarodowa - by skutkiem pandemii nie było dalsze rozwarstwienie, (podział) na bogatych i biednych na świecie — zaznaczył minister w KPRP. Prezydent zwróci również uwagę - podkreślił Szczerski - że pomimo skupienia świata przede wszystkim na pandemii, zagrożenia związane z łamaniem praw człowieka nie wygasły, „są z nimi dziś problemy, te prawa są naruszane”. Prezydent w tym kontekście powie oczywiście o Białorusi. Szczególnie to jest aktualne po skazaniu dwóch dziennikarek telewizji Biełsat ostatnio na dwa lata łagru, o czym pan prezydent mówił w czwartek — powiedział Szczerski. Dwie dziennikarki Biełsatu - Kaciaryna Andrejewa i Daria Czulcowa - zostały w czwartek skazane przez sąd w Mińsku na dwa lata pozbawienia wolności za „organizację zamieszek”; reporterki zostały ukarane za prowadzenie relacji online z mitingu. Ich proces uznano za polityczny. Prezydent powie też o Rosji. Nie tylko o kwestii uwolnienia Aleksieja Nawalnego, ale także przede wszystkim upomni się o losy wszystkich anonimowych zwolenników wolności i demokracji w Rosji, tych, którzy protestowali, zostali zatrzymani, trafili do więzień i ich los jest nieznany — kontynuował Szczerski. Prezydencki minister podkreślił, że chodzi o upomnienie się „o tych anonimowych ludzi w Rosji, nie tylko tych znanych, z pierwszych stron gazet”. Sąd w Moskwie zadecydował 2 lutego, że wyrok w zawieszeniu wobec Nawalnego, wydany w 2014 roku za rzekome malwersacje finansowe, zostanie zamieniony na karę bezwzględnego pozbawienia wolności. Proces, w którym zapadł ten wyrok ETPC uznał w 2017 roku za niesprawiedliwy. Opozycjonista jest w Moskwie w areszcie śledczym. Apelacja złożona przez obrońców Nawalnego od decyzji o „odwieszeniu” wyroku zostanie rozpatrzona w sądzie wyższej instancji w Moskwie w najbliższą sobotę. Jeśli decyzja uprawomocni się, to Nawalny będzie musiał spędzić w kolonii karnej dwa lata i osiem miesięcy. Demonstracje w obronie Nawalnego odbyły się w wielu miastach Rosji i zakończyły się masowymi zatrzymaniami. Szczerski podkreślił, że podczas wystąpienia prezydent będzie również mówił o Ukrainie.  Prezydent upomni się też o prawa mieszkańców okupowanych terytoriów Ukrainy, (…) bo tam też dochodzi do naruszeń praw człowieka i wolności — podkreślił minister w KPRP. Według niego, Andrzeja Duda „powtórzy także nasze zaangażowanie w ochronę najsłabszych - osób niepełnosprawnych, dzieci, tych, którzy pierwsi padają ofiarą prześladowań i naruszeń praw i wolności obywatelskich”. Prezydent będzie również mówił - według Szczerskiego - o „wolności religijnej - jako ważnym elemencie praw człowieka”.  Dzisiaj na świecie powszechne są prześladowania ze względu na wyznanie — zaznaczył minister. Prezydent odniesie się również - kontynuował Szczerski - do „szeroko dyskutowanej obecnie przez społeczeństwa na całym świecie konieczności zagwarantowania wolności słowa w dobie cyfrowego świata”.  gah/PAP
Pozytywne dane z badań! "Der Spiegel": Szczepionka firm Pfizer & BioNTech ogranicza przekazywanie koronawirusa^w Prasie Światowej^2021-02-21 22:04:38.673533+01:00^https://wpolityce.pl/swiat/540106-szczepionka-firm-pfizerbiontech-ogranicza-transmisje-wirusa^Z badań, jakie przeprowadzono w Izraelu, wynika, że szczepionka firmy Pfizer i BioNTech jest nie tylko skuteczna w ochronie przed zachorowaniem na Covid-19, ale też znacząco ogranicza transmisję koronawirusa przez zakażonych - pisze w niedzielę „Der Spiegel”. CZYTAJ RÓWNIEŻ: -W Izraelu „zielone paszporty” dla zaszczepionych przeciwko Covid-19. Netanjahu: „Idź, zaszczep się i zacznij swój powrót życia” -Koronarestrykcje: Część krajów UE wprowadziła obowiązek noszenia maseczek FFP2. W niektórych regionach lokalne lockdowny W świetle jeszcze niepublikowanych danych, do których dotarł niemiecki tygodnik, „szczepionka niemieckiej firmy BioNTech i jej amerykańskiego partnera Pfizera wydaje się w dużym stopniu zapobiegać przenoszeniu koronawirusa, ogranicza jego transmisję nawet o 89,4 proc.” Wiadomość ta może mieć decydujące znaczenie dla prognozowania dalszego rozwoju pandemii — pisze „Der Spiegel”, podkreślając, że badania zostały przeprowadzone wspólnie przez niemieckich ekspertów i izraelskie ministerstwo zdrowia. W Izraelu około jedna trzecia ludności została już zaszczepiona. Dlatego po raz pierwszy można było na szeroką skalę zaobserwować, jak działa szczepionka i jak wpływa na sytuację epidemiologiczną. W sumie w badaniu uwzględniono dane około 1,7 miliona zaszczepionych osób - czytamy. Na wyniki tych badań oczekiwano z wielką niecierpliwością. Badania kliniczne, które poprzedzały zatwierdzenie szczepionki, weryfikowały jedynie skuteczność w zapobiegania zachorowaniu na Covid-19. To, czy osoby zaszczepione mogą być nosicielami wirusa, pozostawało do tej pory niejasne. Oczekiwania były dość skromne. Nawet prezes BioNTech, Ugur Sahin zakładał, że szczepionka opracowana wspólnie z Pfizerem będzie w stanie zapobiec zakażaniu co najwyżej w 60 proc. — pisze „Der Spiegel”. Wynik okazał się zaskakująco pozytywny.  Podczas gdy w grupie podwójnie zaszczepionych wystąpiły tylko 1842 infekcje Sars-CoV-2 na 100 tys., co odpowiada współczynnikowi zachorowalności 11,5 w przeliczeniu na tzw. osobodni, to w grupie kontrolnej nieszczepionych wystąpiło 76 797 infekcji, co odpowiada współczynnikowi zapadalności 114,4, czyli około dziesięć razy wyższemu — pisze niemiecki tygodnik. Dane z Izraela wskazują jednoznacznie na spadek zakażeń w coraz większej części populacji. Dowodzi to, że osoby zaszczepione chronią nie tylko siebie, ale i innych. Co ważne, brytyjski wariant koronawirusa B.1.1.7 był już w trakcie badania wariantem dominującym, obejmując 81 proc. przypadków. Badania, na które powołuje się „Der Spiegel” nie zostały jeszcze opublikowane w czasopiśmiennictwie naukowym. Dlatego szczegółowe dane nie są na razie komentowane przez firmy Pfizer i BioNTech. 22-stronicowy dokument został już częściowo ujawniony w Izraelu. Jeśliby szczepionka miała nas chronić tylko przed ciężką postacią Covid-19, w najgorszym razie zaszczepieni staliby się rzeszą zakażonych bezobjawowo, którzy, przekonani o tym, iż nie niosą zagrożenia, zarażaliby innych — pisze „Der Spiegel”. Z drugiej strony, jeśli prawie 90 proc. zaszczepionych faktycznie nie jest nosicielami Sars-CoV-2, to znacznie łatwiej będzie kontrolować pandemię w ciągu najbliższych kilku miesięcy, a ograniczenia dotyczące kontaktów mogą również zostać złagodzone znacznie wcześniej — dodaje. aw/PAP
Prezes Światowego Kongresu Żydów wyraził uznanie dla gestu papieża: "Jestem głęboko wdzięczny". Co zrobił Franciszek?^Zespół wPolityce.pl^2021-02-21 19:24:55.671534+01:00^https://wpolityce.pl/swiat/540130-prezes-swiatowego-kongresu-zydow-wyrazil-uznanie-dla-papieza^Prezes Światowego Kongresu Żydów Ronald S. Lauder wyraził uznanie dla papieża Franciszka, który w sobotę odwiedził w domu w Rzymie ocalałą z Holokaustu, urodzoną na Węgrzech pisarkę, poetkę i reżyserkę Edith Bruck. Kongres nazwał tę wizytę „bezprecedensową”. W oświadczeniu, opublikowanym na stronie internetowej Światowego Kongresu Żydów przytoczono słowa, jakie papież skierował do byłej więźniarki Auschwitz i innych niemieckich obozów:  „Przyszedłem podziękować Pani za świadectwo i oddać hołd narodowi-męczennikowi szaleństwa nazistowskiego populizmu”. Komentując to wydarzenie prezes Kongresu oświadczył:  Jestem głęboko wdzięczny papieżowi Franciszkowi za jego ogromne współczucie wyrażone wizytą u Edith Bruck, która ocalała z grozy kilku nazistowskich obozów koncentracyjnych, straciła rodzinę zamordowaną podczas Holokaustu i z odwagą podzieliła się swą historią. Papież okazał szczere oddanie zarówno poprzez osobistą życzliwość dla doświadczeń innych, jak i pilną potrzebę dalszego kierowania uwagi na nieludzkie okrucieństwa ludobójstwa, w tym Holokaustu. W czasie, gdy neonazizm, antysemityzm i inne bigoterie odradzają się w wielu częściach świata, moralna uczciwość i poczucie historii papieża Franciszka wyznacza standardy dla innych religijnych, politycznych i społecznych przywódców — podkreślił Ronald S. Lauder. Wyraził również wdzięczność Edith Bruck za odwagę, za jaką opowiada o swej traumie i za to, że poświęciła życie na przekazywanie prawdy w Holokauście. Zaznaczył, że świadectwa ocalałych z Zagłady są bezcenne. Nasze zrozumienie tego, co najgorsze w człowieczeństwie, zawdzięczamy osobom, które zaangażowały się, by głosić świadectwo tego, co wycierpiały. Poprzez to zrozumienie modlimy się, by to zło nigdy już się nie powtórzyło — dodał prezes Światowego Kongresu Żydów. kpc/PAP
Czy Joe Biden rzeczywiście zamierza blokować Nord Stream 2? Niejasne stanowisko obecnej administracji w sprawie nowych sankcji^Marek Budzisz^2021-02-21 17:45:53.059200+01:00^https://wpolityce.pl/swiat/540110-czy-joe-biden-rzeczywiscie-zamierza-blokowac-nord-stream-2^Dmytro Kuleba, minister spraw zagranicznych Ukrainy napisał, że koszt budowy gazociągu Nord Stream 2, który jest szacowany na 11 mld dolarów, dawno już przekroczył ekonomicznie uzasadniony poziom. A to, zdaniem dyplomaty jest najlepszym dowodem potwierdzającym, że rzeczywistym celem projektu nie jest wcale zarabianie pieniędzy na eksporcie gazu, ale chodzi w nim o uzyskanie narzędzia zagrażającego bezpieczeństwu Ukrainy, Europy i jedności euroatlantyckiej. Ukraina i inne kraje naszego regionu liczyła, że nowa demokratyczna administracja Joe Bidena prowadziła będzie znacznie bardziej niźli poprzednicy zdecydowaną politykę wobec rosyjskiego gazociągu. Pokładano nadzieję w wiedzy i sympatii wobec Kijowa takich przedstawicieli nowej administracji jak Victoria Nuland, która odpowiada w Departamencie Stanu za politykę wobec naszej części Europy, o znajomości spraw ukraińskich ze strony samego Joe Bidena nie zapominając. Po cichu zapewne liczono na to, że obecny amerykański establishment będzie skłonny odpłacić się Kijowowi za powściągliwą postawę w obliczu presji wywieranej na ukraińskich polityków przez wysłanników Donalda Trumpa, który zabiegał o to aby Ukraina w trakcie amerykańskiej kampanii wyborczej oskarżyła obecnego prezydenta Stanów Zjednoczonych o niejasne układy z podejrzaną firmą Burisma Holding, na rzecz której pracował jego syn Hunter.  Wydaje się jednak, że nadzieje te okazały się źle ulokowane, bo nowa administracja, w świetle informacji politico.eu nie tylko nie zamierza rozszerzać sankcji na Nord Stream 2, ale wręcz blokuje nowe propozycje w tym zakresie. Jim Risch, republikański senator ze stanu Idaho wydał nawet, jak informuje portal, pod koniec minionego tygodnia specjalne oświadczenie w tej sprawie. Powodem był raport, który otrzymał on z Departamentu Stanu na temat rosyjskiego gazociągu. Po jego lekturze doszedł do wniosku, że przesłany materiał nie zawiera żadnych nowych informacji, które nie byłyby znane już za czasów administracji Trumpa, mimo, że upłynął miesiąc nowej władzy a budowa w sposób niezakłócony trwa. W jego opinii świadczy to, że obserwowanie postępu prac nad Nord Stream 2 i szukanie narzędzi aby zablokować budowę nie jest priorytetem dla Departamentu Stanu, a to oznacza, że niezależnie od gromkich i najwyraźniej pod publiczkę formułowanych deklaracji, w rzeczywistości nowe ekipa nie chce wstrzymania budowy gazociągu. Obserwatorzy zwrócili również uwagę na fakt, że w trakcie swego wystąpienia na forum Monachijskiej Konferencji Bezpieczeństwa Joe Biden nie wspomniał o kwestii gazociągu, co może być dowodem na to, iż Waszyngton traktuje kwestię jego przyszłości w kategoriach karty przetargowej w rozmowach z Berlinem.  W podobnym duchu ocenione zostały ostatnie decyzje podjęte przez Departament Stanu o których poinformowano w miniony piątek. Zawierają one nowe pakie sankcji, którego analiza skłoniła Republikanów, jak informuje The Washington Post, do postawienia tezy, iż są one jedynie powieleniem decyzji podjętych już za czasów Trumpa, zarówno jeśli chodzi o firmy jak i osoby objęte restrykcjami, a na liście nie ma nowych podmiotów, które aktywnie uczestniczą w trwającej budowie gazociągu. Ten „nowy” pakiet sankcji, w którym w istocie jest niewiele nowego, jest pokłosiem raportu sporządzonego przez Departament Stanu dla Kongresu w którym opisano stan spraw związanych z Nord Stream 2. Administracja do sporządzenia takiego raportu zobowiązana została przez kongresmanów obydwu partii, jednak po jego lekturze wątpliwości czy ekipa Bidena podejmuje, prócz akcji w sferze medialnej, jakiekolwiek działania mające prowadzić do wstrzymania budowy gazociągu, wzrosły, a nie zmalały. Zdziwienie kongresmanów wzbudziło nie tylko to, że raport został przesłany z trzydniowym opóźnieniem, ale również, a może przede wszystkim fakt, iż prócz tytułu nie wspomina się w nim o Rosji. Brak jest również w nim jakiejkolwiek informacji na temat konsultacji Waszyngtonu z sojusznikami na temat wspólnej polityki wobec gazociągu, w tym, a może przede wszystkim konsultacji z sojusznikami na naszej części kontynentu. Republikańscy kongresmani - senator Jim Risch i członek Izby Reprezentantów Michael McCaul, skrytykowali nie tylko bardzo ogólne i niejasne stanowisko obecnej administracji w sprawie nowych sankcji wobec Nord Stream 2 przedstawione w raporcie, ale również dostrzegli wyraźną niechęć do obłożenia sankcjami firm niemieckich zaangażowanych w projekt. Ich zdaniem może to świadczyć o tym, że ekipa Joe Bidena dążąc do poprawy relacji atlantyckich, które rozumie przede wszystkim jako relacje z Niemcami, nie jest skłonna zdecydować się na posunięcie, które może zaognić sytuację, co z pewnością spowodowałoby objęcie sankcjami niemieckich firm uczestniczących w projekcie. Risch powiedział wręcz, że mamy do czynienia z celowym ignorowaniem przez administrację szeregu uchwał Kongresu, przyjętych ponadpartyjną większością, w których znajdują się postulaty zaostrzenia sankcji wymierzonych w gazociąg. Z kolei The Wall Street Journal informuje, że członkowie Narodowej Rady Bezpieczeństwa spotkali się w minionym tygodniu dyskutując różne warianty polityki mającej na celu zablokowanie budowy gazociągu. Jednym z nich miałoby być jego czasowe, do jesieni, wstrzymanie, oczywiście za zgodą Berlina. O tym, że tego rodzaju scenariusz może być poważnie analizowany świadczy również niedawna wypowiedz litewskiego ministra spraw zagranicznych Gabrielisa Landsbergisa, który powiedział, że budowa gazociągu winna być wstrzymana do wrześniowych wyborów do rosyjskiej Dumy Państwowej. Przed poniedziałkowym spotkaniem unijnych ministrów, które ma być poświęcone kwestii sankcji wobec Rosji związanych z próbą otrucia Aleksieja Nawalnego powiedział on Reutersowi, że zamrożenie projektu może być z jednej strony środkiem presji na Moskwę w kwestii poszanowania praw obywatelskich a z drugiej możliwym do przyjęcia kompromisem w wewnątrzunijnym sporze między zwolennikami i przeciwnikami Nord Stream 2 w Unii Europejskiej. Wydaje się, że propozycja litewskiego ministra, niezależnie od tego na ile oceniamy szanse jej przyjęcia ma na celu jeszcze jedno. A mianowicie jesienią, po wyborach do Bundestagu, możemy mieć do czynienia ze zmianą niemieckich nastrojów wobec Nord Stream 2. Nie chodzi tylko o zapowiedziane odejście kanclerz Merkel, ale również o spodziewaną zmianę koalicjanta Chadeków i wejście do rządu Zielonych, zajmujących wobec rosyjskiej rury znacznie twardsze stanowisko niźli obecna koalicja. Wyraźnie widać to zresztą w opublikowanych w ubiegłym tygodniu na łamach Frankfurter Allgemeine Zeitung artykule Ralfa Fücksa, polityka Zielonych, członka władz Fundacji Bölla. W opinii niemieckiego polityka postrzeganie projektu Nord Stream 2 w kategoriach przedsięwzięcia energetycznego jest z prostego powodu nieporozumieniem. W świetle nowych celów klimatycznych Unii Europejskiej redukcja konsumpcji gazu w Niemczech musi postępować na tyle szybko, że w zupełności wystarczą dostawy dotychczasowymi systemami przesyłowymi, nie mówiąc już o LNG. Rozwiała się też jego zdaniem, za sprawa słów prezydenta Steinmeiera, narracja mówiąca, że mamy do czynienia z projektem prywatnym o wymiarze gospodarczym. Jego cel, jak argumentuje Fücks jest polityczny, a precyzyjnie rzecz ujmując geopolityczny. Motywacje Rosji są oczywiste, podział Europy i próba budowy specjalnych relacji z Niemcami, nieco w duchu koncertu mocarstw, ale jakie są powody przywiązania niemieckiego establishmentu do tego przedsięwzięcia? Ralf Fücks wymienia kilka. Po pierwsze zwraca uwagę na głęboko zakorzenioną w niemieckiej klasie politycznej traumę klęski wojennej i pragnienie budowania takich relacji z Rosją, aby uniknąć za wszelką cenę „powtórki z historii”. Do tego w istocie, a nie do pamięci ofiar Niemiec, sprowadza się ten wymiar niemieckiej pamięci historycznej. To strach przed Rosją każe podkreślać znaczenie ofiar II wojny światowej, ale już nie zmusza do pamiętania o tym, że w niemałej części były to ofiary Ukraińców i Białorusinów, o Polakach nie wspominając. Drugim elementem jest głęboko w niemieckiej podświadomości zakorzenione przekonanie o „braterstwie duchowym” z Rosją i po trzecie stale obecne przekonanie o wielkich potencjalnych perspektywach jakie ewentualne otwarcie się Rosji może dać niemieckiej gospodarce. Wszystkie te czynniki razem wzięte, w jego opinii, wpływają na nadal żywotne w Niemczech przeświadczenie o możliwym w lepszych czasach strategicznym partnerstwie z Rosją. Ralf Fücks nie wprost i może nie do końca świadomie ujawnił w ten sposób jeszcze jeden, nie wiadomo czy nie najistotniejszy, powód zdawałoby się irracjonalnego przywiązania Berlina do projektu Nord Stream 2. Chodzi w nim bowiem o swobodę działań w niemieckiej strefie wpływów, jaką jest dziś Europa Środkowa. Imperia, jedno ze wschodu, drugie z zachodu, spotykają się, uznając nawzajem swą wolną rękę w regionach buforowych. Dlatego Berlin nie zamierza przejmować się protestami Warszawy i Bałtów, a Moskwa chce nauczyć Kijów na czym polega realna polityka w nowych czasach. Wtrącanie się Amerykanów narusza ten monopol i oznacza zgodę na odgrywanie przez Waszyngton roli super – arbitra. Dlatego nie jest wygodne zarówno dla Niemców jak i Rosjan.
W Izraelu "zielone paszporty" dla zaszczepionych przeciwko Covid-19. Netanjahu: "Idź, zaszczep się i zacznij swój powrót życia"^Zespół wPolityce.pl^2021-02-21 10:02:06.973382+01:00^https://wpolityce.pl/swiat/540060-w-izraelu-zielone-paszporty-dla-zaszczepionych-na-covid-19^Od niedzieli osoby posiadające tzw. zielony paszport - zaszczepione przeciwko Covid-19 i te, które wyzdrowiały - będą mogły korzystać z siłowni i basenów, uczestniczyć w wydarzeniach sportowych, kulturalnych i religijnych, przebywać w hotelach i w synagogach. CZYTAJ RÓWNIEŻ: -Koronarestrykcje: Część krajów UE wprowadziła obowiązek noszenia maseczek FFP2. W niektórych regionach lokalne lockdowny -Niemcy przeznaczą ponad 2 mld euro na COVAX i WHO. „Stoimy ramię przy ramieniu z najbiedniejszymi krajami” W związku z systematycznym spadkiem wskaźników zapadalności, szczególnie wśród grup wysokiego ryzyka - do czego przyczyniła się sprawna kampania szczepień - izraelskie władze zdecydowały się na poluzowanie niektórych obostrzeń nałożonych pod koniec grudnia w ramach tzw. trzeciego lockdownu. Sklepy, centra handlowe, targowiska i biblioteki będą otwarte dla wszystkich Izraelczyków, jednak część miejsc - w tym niektóre synagogi - będą dostępne tylko dla osób zaszczepionych oraz ozdrowieńców. „Zielony paszport” - przemianowany ostatecznie na „zieloną przepustkę”, by uniknąć skojarzeń ze swobodnymi podróżami zagranicznymi - może być przyznany tym, którzy co najmniej tydzień wcześniej przyjęli drugą dawkę szczepionki i około 740 tys. osobom, które przeszły zakażenie koronawirusem. Będzie on ważny sześć miesięcy od daty otrzymania drugiej dawki. Istnieją trzy sposoby otrzymania przepustki. Izraelczycy mogą ściągnąć wymagany certyfikat bezpośrednio na telefon komórkowy za pomocą aplikacji, przez stronę ministerstwa zdrowia - w wersji do wydrukowania, a korzystając z infolinii ministerstwa mogą zamówić przepustkę pocztą tradycyjną. W każdym przypadku muszą podać swoje dane osobowe. Właściciele placówek, które honorują „zielone przepustki”, nie będą potrzebowali dodatkowego sprzętu do skanowania kodów QR znajdujących się na przepustce, ponieważ umożliwia to aplikacja w telefonie, zobowiązani będą jednak do umieszczenia przy wejściu specjalnego zielonego oznakowania oraz informacji w języku hebrajskim, arabskim i angielskim o obowiązku przedstawienia certyfikatu przez klientów. Dzieci, które przeszły zakażenie koronawirusem, również mogą otrzymać przepustkę i towarzyszyć swoim rodzicom. Reszta najmłodszych będzie musiała mieć negatywny wynik testu, by np. przebywać w hotelu czy korzystać z basenu. Pomimo wejścia w życie systemu „zielonych przepustek” nadal obowiązują ograniczenia w liczbie osób przebywających jednocześnie w danym obiekcie. W wypadku siłowni i basenów obowiązuje zasada, że jest to jedna osoba na siedem metrów kwadratowych, a podczas imprez kulturalnych i sportowych w pomieszczeniach może znajdować się 300, a na dworze 500 osób. Znajdujący się na przepustce certyfikat generowany w postaci kodu QR został już skrytykowany jako łatwy do podrobienia. Według kanału 12. telewizji na komunikatorze Telegram ponad 100 tys. użytkowników dołączyło do grup oferujących fałszywe kody do kupienia. Minister zdrowia Juli Edelsztajn zapowiedział surowe kary za łamanie prawa w tym zakresie, jednocześnie zapewnił, że „w Izraelu nie będzie przymusowych szczepień” i „nie będzie żadnych sankcji wobec tych, którzy się nie szczepią”. Ponad 4,2 miliona z 9,3 milionów Izraelczyków otrzymało już pierwszą dawkę szczepionki, z czego 2,8 miliona przyjęło obie dawki. Obecnie około 3 miliony osób w kraju nie kwalifikuje się do szczepienia. W skład tej grupy wchodzą dzieci poniżej 16 roku życia oraz ozdrowieńcy. Idź, zaszczep się, zdobądź „zieloną przepustkę” i zacznij swój powrót życia — zachęcał w sobotę wieczorem premier Benjamin Netanjahu. Wkrótce potem strona ministerstwa zdrowia przestała czasowo działać z powodu wzmożonej aktywności użytkowników. aw/PAP
Koronarestrykcje: Część krajów UE wprowadziła obowiązek noszenia maseczek FFP2. W niektórych regionach lokalne lockdowny^Zespół wPolityce.pl^2021-02-21 09:41:53.719606+01:00^https://wpolityce.pl/swiat/540055-czesc-krajow-ue-wprowadzila-obowiazek-noszenia-maseczek-ffp2^W obawie przed rozprzestrzenianiem się nowych, bardziej zaraźliwych wariantów koronawirusa w kilku krajach Europy zaostrzono już regulacje dotyczące zasłaniania nosa i ust. W Austrii i Bawarii w sklepach i pojazdach komunikacji zbiorowej trzeba nosić maskę typu FFP2, od wtorku podobny obowiązek będzie istniał w Czechach. CZYTAJ RÓWNIEŻ: -Chorwacja chce kupić rosyjską szczepionkę . „Sputnik V istnieje i potrzebujemy go teraz” -Premier Słowacji chce kupić szczepionkę Sputnik V. Na rosyjski preparat nie zgadza się najmniejszy z koalicjantów W Czechach od północy z poniedziałku na wtorek (z 22 na 23 lutego) w środkach komunikacji publicznej i w innych miejscach, w których spotyka się więcej osób, np. w czynnych jeszcze sklepach trzeba będzie nosić maseczkę typu FFP2, KN95 lub maskę wykonaną z nanowłókien. W tych miejscach dozwolone będzie też używanie dwóch nałożonych na siebie maseczek chirurgicznych. Oprócz tego usta i nos trzeba zakrywać we wszystkich zamkniętych przestrzeniach publicznych i na świeżym powietrzu, gdy nie można zachować dwumetrowego dystansu od innych osób, ale można do tego używać np. maseczek materiałowych. W Czechach od godz. 21 do 5 trwa godzina policyjna. Działają tylko sklepy z najpotrzebniejszymi towarami, restauracje serwują jedynie posiłki na wynos. Zamknięte są miejsca rozrywki, obiekty sportowe (w tym wyciągi narciarskie) i placówki kultury. Większość uczniów objęta jest edukacją zdalną. W całych Niemczech noszenie maseczek chirurgicznych lub masek z filtrem (FFP2 lub FFP3) jest obowiązkowe w sklepach i pojazdach transportu zbiorowego. W Bawarii w tych miejscach trzeba używać maseczek FFP2. Maseczki tego typu trzeba też zakładać przebywając na wszystkich niemieckich lotniskach i w samolotach. W całym kraju co najmniej do 7 marca zamknięte są restauracje i bary, sklepy niesprzedające podstawowego asortymentu, placówki kultury i zakłady usługowe. Fryzjerzy będą mogli wznowić pracę od 1 marca. Co najmniej do 15 marca pracodawcy muszą umożliwić pracę zdalną wszędzie tam, gdzie jest to tylko możliwe. W Austrii noszenie maseczki FFP2 jest obowiązkowe w wielu zamkniętych przestrzeniach publicznych, m.in. w sklepach, środkach komunikacji zbiorowej, muzeach i bibliotekach. Minister zdrowia Rudolf Anschober zapowiedział w czwartek, że noszenie tego typu masek niedługo będzie wymagane także w niektórych otwartych przestrzeniach publicznych, w których styka się ze sobą wiele osób. W Austrii nadal zamknięte są hotele, kina, teatry, restauracje i bary prowadzą tylko sprzedaż na wynos. By skorzystać z usług fryzjerskich lub kosmetycznych trzeba okazać negatywny wynik testu na obecność koronawirusa. Między godz. 20 a 6 rano obowiązuje godzina policyjna. Wyciągi narciarskie są czynne, ale mogą z nich korzystać praktycznie wyłącznie mieszkańcy Austrii, gdyż w kraju nie działają hotele, a przybywający praktycznie z całej Europy, w tym z Polski muszą okazać negatywny wynik testu i przejść 10-dniową kwarantannę. We Francji, w której zasłanianie ust i nosa jest obowiązkowe w zamkniętej i otwartej przestrzeni publicznej, władze zalecają, by używać do tego celu maseczek medycznych, a nie tych wykonanych ze zwykłego materiału. W kraju między godz. 18 i 6 rano obowiązuje godzina policyjna. Miejsce zamieszkania można wówczas opuszczać tylko z uzasadnionych powodów, jak praca, wizyta u lekarza czy ważne sprawy rodzinne. Znajdując się w tym czasie w przestrzeni publicznej, należy mieć przy sobie zaświadczenie, w którym podaje się swoje dane i powód, dla którego przebywa się poza miejscem zamieszkania. We Francji zamknięte są bary, restauracje, kina, teatry, muzea, siłownie i wyciągi narciarskie. Otwarte pozostają szkoły. Jeżeli jest to możliwe istnieje obowiązek pracy z domu. W Holandii od godz. 21 do 4.30 obowiązuje godzina policyjna. We wtorek sąd w Hadze orzekł, że rząd nie miał prawa jej wprowadzać, rząd odwołał się od wyroku do sądu apelacyjnego w Amsterdamie, który zdecydował, że ograniczenie będzie dalej obowiązywało do czasu rozpatrzenia apelacji. W całym kraju obowiązuje kwarantanna: wychodzić z domu można tylko z uzasadnionych powodów, zalecana jest praca zdalna, zamknięte są restauracje, zakłady usługowe, lokale rozrywkowe i sklepy z innymi niż najpotrzebniejsze towarami. Działają szkoły podstawowe, szkoły średnie są zamknięte. Na Ukrainie w środę rząd przedłużył związane z epidemią koronawirusa ograniczenia do 30 kwietnia. Restrykcje w poszczególnych regionach będą dopasowane do aktualnej sytuacji epidemicznej na ich terenie. Na razie, od 24 lutego cały kraj znajdzie się w tzw. strefie żółtej, w której obowiązywać będą aktualne obostrzenia, niektóre z nich w nieco złagodzonej formie. Obecnie na Ukrainie działają kina, muzea i siłownie, jednak może w nich przebywać ograniczona liczba osób. Lokale gastronomiczne mogą być otwarte do godz. 23. Zamknięte są kluby nocne i dyskoteki. Na Słowacji miejsce zamieszkania można opuszczać tylko w określonych sytuacjach. By pójść do pracy, uprawiać sport w otwartej przestrzeni, udać się do urzędu lub na pocztę, do banku czy biblioteki, trzeba mieć jednak negatywny wynik badania na obecność koronawirusa. Bez takiego zaświadczenia można wyjść tylko do najbliższego sklepu po niezbędne zakupy, do apteki, lekarza, punktu wykonywania testów czy do bliskich osób, jeżeli potrzebują pomocy. Wynik testu (antygenowego lub PCR) można też zastąpić zaświadczeniem potwierdzającym przebycie infekcji lub zaszczepienie przeciw Covid-19. Na Słowacji nie działają sklepy niesprzedające najpotrzebniejszych produktów, a także kina, teatry, siłownie i baseny, hotele i stacje narciarskie, a restauracje i bary prowadzą tylko sprzedaż na wynos. Na Litwie nadal zamknięte są lokale gastronomiczne, nie działają obiekty sportowe i miejsca rozrywki, nauka w szkołach i na uczelniach odbywa się zdalnie, urzędy państwowe i część firm również pracują w tym trybie. Z domu można wychodzić tylko do pracy, po niezbędne zakupy, do lekarza, na spacer czy do bliskich potrzebujących pomocy. We Włoszech do 25 lutego obowiązuje zakaz podróży między regionami bez uzasadnionego powodu. Do 5 marca zamknięte mają pozostać wyciągi narciarskie. Od początku lutego w większości regionów zniesiono jednak część restrykcji. Na terenach tzw. żółtej strefy otwarte zostały restauracje i bary (klienci mogą być obsługiwani przy stolikach do godz. 18) i muzea, do szkół wrócili też uczniowie szkół średnich, ale mogą zajmować tylko połowę miejsc w klasach. W całym kraju między godz. 22 a 5 rano nadal obowiązuje godzina policyjna. Pogorszenie się sytuacji epidemicznej w niektórych regionach grozi jednak ponownym zaostrzeniem restrykcji, już teraz w bardziej dotkniętych epidemią gminach wprowadzane są lokalne lockdowny. W poszczególnych częściach Wielkiej Brytanii i w Irlandii obowiązują zbliżone regulacje dotyczące obostrzeń. Z domu można wychodzić tylko z uzasadnionego powodu, obowiązuje też zakaz spotkań towarzyskich i odwiedzin w prywatnych domach, z wyjątkiem konieczności sprawowania opieki nad dziećmi lub osobami potrzebującymi pomocy. Zamknięte są sklepy, które nie sprzedają towarów pierwszej potrzeby, punkty usługowe, obiekty sportowe i rozrywkowe. Nauka w szkołach odbywa się zdalnie. Od poniedziałku do szkół stopniowo zaczną wracać uczniowie w Szkocji, ale lockdown potrwa przynajmniej do marca. Ograniczenia w Irlandii Północnej potrwają do 1 kwietnia, najmłodsi uczniowie powrócą do nauki stacjonarnej od 8 marca. W poniedziałek premier Boris Johnson ma przedstawić plan stopniowego wychodzenia z kwarantanny w Anglii. W Portugalii zamknięte są szkoły i uczelnie. Wychodzić z domu można tylko w uzasadnionych sytuacjach, takich jak zakupy czy praca; wszędzie, gdzie jest to możliwe, należy pracować zdalnie; w kościołach nie odprawiane są msze święte z udziałem wiernych. W Grecji obowiązuje kwarantanna w stołecznym regionie Attyki, zamieszkiwanym przez około jedną trzecią mieszkańców kraju. Do końca lutego zamknięte pozostaną tam m.in. szkoły i świątynie. Otwarte są tylko supermarkety, sklepy spożywcze, piekarnie i stacje benzynowe. W całym kraju między godz. 21 a 5 rano obowiązuje godzina policyjna, w niektórych regionach jest ona wydłużona w weekendy i zaczyna się wówczas o godz. 18. Na Węgrzech restauracje i kawiarnie mogą przygotowywać posiłki tylko na wynos, a hotele mogą przyjmować tylko gości podróżujących w celach biznesowych lub edukacyjnych. Między godz. 20 a 5 rano obowiązuje godzina policyjna. Zamknięte pozostają kina, teatry, siłownie i baseny. W Danii nieczynne są centra handlowe poza sklepami spożywczymi i aptekami, nauczanie w szkołach odbywa się zdalnie, a w spotkaniach może brać udział do pięciu osób. W Szwajcarii zamknięte są sklepy niesprzedające podstawowych produktów, prywatne spotkania ograniczono do maksymalnie pięciu osób. Nie działają także placówki kultury i obiekty sportowe. Restauracje i bary mogą prowadzić sprzedaż tylko na wynos. Pracodawcy muszą wprowadzić pracę zdalną tam, gdzie jest to możliwe. aw/PAP
Trump zapowiedział wystąpienie o przyszłości Partii Republikańskiej. "Nigdy nie będzie szanowana ani silna, mając na czele McConnella"^Zespół wPolityce.pl^2021-02-21 09:10:01.236618+01:00^https://wpolityce.pl/swiat/540053-trump-zapowiedzial-wystapienie-o-przyszlosci-republikanow^Były prezydent USA Donald Trump 28 lutego wygłosi przemówienie na Konferencji Konserwatywnej Akcji Politycznej (CPAC) w Orlando na Florydzie. Ma mówić m.in. o przyszłości Partii Republikańskiej i ruchu konserwatywnego. CZYTAJ RÓWNIEŻ: -USA nie zdecydowały się na nowe sankcje za NS2. Na liście znalazła się jedynie barka Fortuna i jej właściciel firma KWT-Rus -Nie będzie nowych sankcji USA za NS2. Politolog: Ciekawie będzie teraz obserwować gimnastykę „intelektualną” naszej opozycji Jak podaje agencja Reuters konferencja odbędzie się w dniach od 25 do 28 lutego. Wystąpienie Trumpa przewidziane jest w przyszłą niedzielę i będzie pierwszym ważnym, odkąd opuścił Biały Dom. Ma w nim także skoncentrować się na polityce imigracyjnej demokratycznego prezydenta Joe Bidena. Trump niedawno skrytykował przywódcę mniejszości republikańskiej w wyżej izbie Kongresu Mitcha McConnella. Senator najpierw głosował za uniewinnieniem byłego prezydenta w procesie impeachmentu, by w chwilę później oskarżyć go o podżeganie zwolenników do ataku na Kapitol. Partia Republikańska już nigdy nie będzie szanowana ani silna, mając na czele przywódców politycznych, takich jak senator Mitch McConnell — ocenił m.in. Trump w oświadczeniu wydanym przez jego komitet akcji politycznej (PAC). Amerykańskie media zwracają uwagę, że uniewinnienie Trumpa przez Senat w procesie o impeachment może nie oznaczać jeszcze zakończenia prób zmierzających do powstrzymania go od ubiegania się o prezydenturę w wyborach 2024 roku. Jak podkreśla stacja ABC jego antagoniści mogą się w tym celu odwołać do przepisu konstytucyjnego przyjętego po wojnie secesyjnej. Ostatnie słowo w tej sprawie może należeć do Sądu Najwyższego Stanów Zjednoczonych. aw/PAP
Kryzys migracyjny trwa. Włoskie służby uratowały 47 osób. Łódź wywróciła się na morzu w pobliżu Lampedusy^Zespół wPolityce.pl^2021-02-21 00:02:23.425040+01:00^https://wpolityce.pl/swiat/540051-kryzys-migracyjny-trwa-wloskie-sluzby-uratowaly-47-osob^Włoska Straż Przybrzeżna poinformowała w sobotę, że uratowała 47 migrantów z łodzi, która wywróciła się na morzu w odległości 15 mil na południe od wyspy Lampedusa. Pięć osób uważa się za zaginione. Nie jest jasne, ilu migrantów było na pokładzie łodzi, która płynęła z Afryki w kierunku wybrzeży Włoch. Według relacji rozbitków było ich ponad 50. Zaginionych przez cały dzień poszukiwał śmigłowiec Straży Przybrzeżnej. Wśród uratowanych są kobiety w zaawansowanej ciąży - podały lokalne służby. Na Lampedusę w sobotę przypłynęła także łódź z około 90 migrantami. Według danych MSW w Rzymie od początku roku do Włoch przybyło około 3 tys. migrantów. mly/PAP
RAPORT ZE ŚWIATA. Niepokojące wieści z Francji. Spór szczepionkowy na Słowacji. Wydłużenie kontroli granic w Portugalii^Zespół wPolityce.pl^2021-02-20 23:26:43.798288+01:00^https://wpolityce.pl/swiat/540045-raport-ze-swiata-niepokojace-wiesci-z-francji^Koronawirus wciąż jest problemem na całym świecie. Alarmujące informacje napływają z Francji. Kanada i Portugalia utrzymują kontrole granic z sąsiadami. Tendencja sanitarna z ostatnich trzech dni nie jest dobra - ocenił w sobotę minister zdrowia Olivier Veran podczas podróży do Nicei, gdzie nastąpił gwałtowny wzrost zakażonych koronawirusem. Veran zauważył, że sytuacja pogarsza się też w niektórych krajach europejskich, w tym w Niemczech. W ciągu ostatniej doby we Francji zakażenie koronawirusem potwierdzono u 22 371 osób, w szpitalach na Covid-19 zmarło 183 chorych - podała w sobotę Agencja Zdrowia Publicznego (SPF). Do szpitali przyjęto 1029 chorych, 195 - na oddziały intensywnej terapii. Liczba pacjentów hospitalizowanych zmniejszyła się o 237, do 25 269. Na oddziałach intensywnej terapii leczonych jest 3 369 chorych. Łączna liczba wykrytych zakażeń koronawirusem we Francji od początku pandemii wzrosła do 3 583 135, a zgonów na Covid-19 - do 84 147. Odsetek pozytywnych testów na koronawirusa wzrósł z 6 do 6,1 proc. W Nicei i departamencie Alpy Nadmorskie, gdzie odnotowano najwyższą średnią zakażeń we Francji, Veran nie wykluczył wprowadzania lokalnego lockdownu. Media sytuację w tym regionie nazywają „eksplozją epidemii”. W Nicei tygodniowy wskaźnik zachorowań na 100 tys. mieszkańców wynosi 735, a w departamencie - 577. Granica Kanady z USA pozostanie zamknięta przez kolejny miesiąc, do 21 marca, zakaz dla podróżnych z innych krajów został przedłużony do 21 kwietnia. Restrykcje dla niebędących niezbędnymi podróży do i ze Stanów Zjednoczonych zostały przedłużone do 21 marca 2021. Nadal będziemy podejmować decyzje na podstawie dostępnych rekomendacji medycznych, żeby chronić Kanadyjczyków przed Covid-19 — napisał w tweecie minister bezpieczeństwa publicznego Bill Blair. Granica Kanady z USA została zamknięta w marcu ubiegłego roku i od tego czasu porozumienie jest przedłużane co 30 dni. Ruch między Kanadą a USA ogranicza się do przewozu towarów i niezbędnych przejazdów.  Do Kanady mogą wjeżdżać bez ograniczeń tylko Kanadyjczycy i osoby posiadające prawo stałego pobytu, a także osoby, których dotyczą specyficzne wyjątki, m.in. bezpośredni członkowie rodziny rozdzieleni przez obostrzenia epidemiczne. Na początku października 2020 r. rząd Kanady zezwolił na wjazd na teren kraju większej liczbie członków rodzin Kanadyjczyków. Uwzględniane są też powody humanitarne – np. by spotkać się z ciężko chorą bliską osobą. Przy tym każdy korzystający z rozszerzonych wyjątków musi uzyskać przed podróżą zgodę na wjazd do Kanady. W innym tweecie w nocy z piątku na sobotę Blair napisał, że restrykcje dla podróżnych z innych krajów zostały przedłużone do 21 kwietnia. Blair podkreślił, że rząd nie zawaha się podejmować „energicznych niezbędnych działań, by chronić Kanadyjczyków przed nowymi wariantami koronawirusa”. Od najbliższego poniedziałku w Kanadzie wchodzą w życie zapowiedziane wcześniej obowiązkowe testy dla przylatujących pasażerów. Poza testem, który pasażerowie już okazują przed wejściem do samolotu, będą testowani jeszcze raz po przylocie, a potem przewiezieni do hotelu, w którym będą oczekiwać na wyniki testu. Koszty hotelu, wyżywienia, środków bezpieczeństwa będą ponosić sami. Jak wcześniej mówił premier Kanady Justin Trudeau, może to być kwota ok. 2 tys. dolarów kanadyjskich (CAD). Osoby, które będą miały negatywne wyniki testu, będą mogły kontynuować podróż, a obowiązkową kwarantannę odbyć w domu. Zaś od minionego poniedziałku osoby przekraczające granicę lądową obowiązuje też posiadanie negatywnego wyniku testu PCR, wykonanego nie wcześniej niż 72 godziny przed przyjazdem na granicę, tak jak od 7 stycznia jest to konieczne dla pasażerów samolotów w wieku powyżej 5 lat. Z nowych wymogów na granicy lądowej są wyłączeni tzw. niezbędni pracownicy, czyli kierowcy ciężarówek, pracownicy służby zdrowia, technicy; wyjątek dotyczy też osób mieszkających w społecznościach przygranicznych. Premier Słowacji Igor Matovicz powiedział w piątek, że nie chce zrezygnować z zakupu rosyjskiej szczepionki Sputnik V. Na sprowadzenie tego preparatu, który nie jest zatwierdzony przez Europejską Agencję Leków (EMA), nie zgadza się najmniejsza z czterech partii koalicyjnych Dla Ludzi. Nie chcę rezygnować z tej walki. Jestem gotów walczyć do końca — oświadczył na specjalnej konferencji prasowej premier. Dodał, że Słowacja, która ma 5 milionów mieszkańców może otrzymać do końca czerwca dwa miliony rosyjskiej szczepionki. Słowacki premier powiedział, że Sputnik V jest bezpiecznym i dobrym preparatem, a on sam bez wahania dałby się nim zaszczepić. Propozycja zakupu Sputnika V została zablokowana przez najmniejszą z czterech partii tworzących koalicję rządzącą Dla Ludzi, którą założył w 2019 roku były prezydent Andrej Kiska. On sam, z uwagi na zły stan zdrowia, wycofał się z polityki, a partią kieruje wicepremier Veronika Remiszova, która uważa, że nie można zaakceptować sprowadzenia szczepionki niezarejestrowanej przez EMA. Veronika Remiszowa dodała, że minister zdrowia Marek Krajczi może zgodzić się na użycie Sputnika V, ale to on będzie wówczas odpowiedzialny za skutki takiej decyzji. Premier Matovicz powiedział, że Sputnik V jest potrzebny w związku z brakiem szczepionek zatwierdzonych przez EMA. Na Słowacji przynajmniej pierwszą dawką zaszczepiło się przeciw Covid-19 około 256 tys. osób, czyli mniej niż 5 proc. proc. populacji. Premier, powołując się na badania przeprowadzone przez ośrodek badawczy AKO, oznajmił, że rosyjską szczepionką chciałoby się zaszczepić około 300 tys. osób, a sprowadzenie do kraju Sputnika V zwiększyłoby odsetek Słowaków chcących się zaszczepić z 68,2 proc. do 73,4 proc. W pytaniu, jakie zadała sondażownia AKO, nie było informacji, że rosyjska szczepionka nie została zaaprobowana przez EMA. Prokuratura na nowojorskim Brooklynie i FBI wszczęły wstępne dochodzenie przeciw administracji gubernatora stanu Nowy Jork Andrew Cuomo m.in. w sprawie statystyk dotyczących zgonów seniorów w domach opieki w czasie epidemii koronawirusa. Władze stanowe zaprzeczają zarzutom o łamanie prawa. Funkcjonariusze organów ścigania przewidują, że śledztwo może obejmować badanie potencjalnych fałszywych oświadczeń, a także spisku w sprawie domniemanych defraudacji federalnych funduszy lub ich niewłaściwego wykorzystania. Administracja Cuomo przyznała, że w przekazywaniu informacji na temat zgonów w domach seniora były opóźnienia, ale dodała, że nie miało miejsca nic „nielegalnego” lub „nieetycznego”. Gubernator stanął w obronie swych współpracowników. Twierdził w piątek, że wcześniej nie był „wystarczająco agresywny w obalaniu fałszywych” zarzutów. Nikt nie ma prawa szerzyć kłamstw lub dezinformacji, które powodują ból w rodzinach. Rozumiem, że polityka to paskudny biznes w tym środowisku. Rozumiem, że ludzie kłamią, ale to jest co innego — argumentował cytowany przez NBC News Cuomo. Władze stanowe stoją obecnie w obliczu krytyki za wydane pod koniec marca zarządzenie, wymagające od domów opieki, które mogły to zrobić, przyjmowania pacjentów z Covid-19 po wypisaniu ich ze szpitali. Administracja Cuomo twierdzi, że postępowała zgodnie z ówczesnymi federalnymi wytycznymi m.in. Centrów Kontroli i Zapobiegania Chorobom. NBC News powołuje się na stanowego komisarza ds. zdrowia, dr. Howarda Zuckera, który uzasadniał też dyrektywę z 25 marca, zakazującą domom opieki poddawania testom wracających ze szpitali pacjentów. Zostało to zmienione w maju. Zucker przypominał, że w tamtym czasie wskaźnik hospitalizacji z powodu koronawirusa w Nowym Jorku wzrastał „w oszałamiającym tempie”. W stanowych szpitalach na oddziałach intensywnej opieki zaczynało brakować miejsc. Zezwalanie rezydentom na powrót do domów seniora pomogło, zdaniem komisarza, uchronić system opieki zdrowotnej przed załamaniem. Ataki na Cuomo wywołał też raport stanowego prokuratora generalnego głoszący, że jego administracja zaniżała liczbę zgonów z powodu Covid-19 w domach opieki nawet do 50 proc. Jak tłumaczył zespół gubernatora, rezydenci, którzy umierali w szpitalach, byli uwzględniani w statystykach dotyczących tych placówek. Ostatnio stan opublikował zaktualizowane dane określające łączną liczbę przypadków śmiertelnych rezydentów domów seniora na 13 500 w porównaniu z wcześniej ujawnionymi 8500. Według biura gubernatora, liczby nigdy się nie zmieniły. Była to tylko kwestia lokalizacji. W opinii Cuomo stanowi ustawodawcy przystali na opóźnienie w przekazywaniu przez jego administrację danych dotyczących domów opieki. Rzecznik prasowy przewodniczącego stanowego zgromadzenia zaprzeczył wydaniu na to zgody. Z kolei ustawodawca demokratyczny ze zgromadzenia stanowego Ron Kim, utrzymywał, że Cuomo groził mu w odpowiedzi na jego krytykę. Gubernator zaprzeczył jakimkolwiek zarzutom. Wzywał, aby spojrzeć w przyszłość zanim nadejdzie „następna pandemia”. Ostrzegał, że nie podpisze żadnej ustawy budżetowej, jeśli nie uwzględni ona reformy domów seniora. Rząd Portugalii ogłosił w sobotę, że w związku z utrzymywaniem się trudnej sytuacji epidemicznej na Półwyspie Iberyjskim może wydłużyć obowiązywanie kontroli na przejściach granicznych z Hiszpanią. Przeciwko utrudnieniom w ruchu na granicach protestują mieszkańcy przygranicznych miejscowości. Według portugalskiego dziennika “O Minho” jedne z największych protestów przeciwko utrzymywaniu kontroli granicznych pomiędzy oboma krajami odbyły się w sobotę w portugalskich miejscowościach Melgaco i Cristobal oraz w hiszpańskim Pontebarxas. Od kilku dni protest organizują też mieszkańcy Ponte de Barca, gdzie manifestantów wspierają lokalni samorządowcy, w tym miejscowy burmistrz. Na znak protestu przyłączył się on do grupy osób, które nielegalnie ustawiły zapory przy wjeździe do Hiszpanii. Sobotnie protesty są kontynuacją kilku prowadzonych od poniedziałku manifestacji Portugalczyków i Hiszpanów przeciwko utrzymywaniu kontroli granicznych. Ich uczestnicy twierdzą, że utrudnienia w przemieszczaniu się przez granicę prowadzą do strat dla lokalnej ekonomii. Tymczasem jak ogłosił w sobotę gabinet Antonia Costy kontrole na przejściach granicznych między Portugalią a Hiszpanią mogą utrzymać się do kwietnia. Prawdopodobnie dopiero po Świętach Wielkanocnych mogą zostać cofnięte restrykcje w swobodnym przemieszczaniu się przez granice. Obowiązujące od początku lutego kontrole na granicy Portugalii i Hiszpanii zostaną utrzymane, jak przewidują przepisy, co najmniej do 1 marca. Możliwość swobodnego ruchu pomiędzy oboma krajami mają osoby pracujące po drugiej stronie granicy, pacjenci udający się do szpitala, a także kierowcy pojazdów transportowych. mly/PAP
Jeden z najbliższych przyjaciół, współpracowników i ministrów Viktora Orbana stanął na czele Węgierskiego Kościoła Reformowanego^Grzegorz Górny^2021-02-20 23:22:36.090231+01:00^https://wpolityce.pl/swiat/540037-minister-orbana-na-czele-wegierskiego-kosciola-reformowanego^W Budapeszcie odbyły się wybory współprzewodniczących Synodu Węgierskiego Kościoła Reformowanego. Jest to najwyższy organ władzy w kościele kalwinistycznym na Węgrzech. Na jego czele stoją zawsze dwaj przewodniczący – pastoralny oraz świecki – wybierani na sześcioletnią kadencję. W głosowaniu delegatów z całego kraju zwyciężyli: biskup diecezji naddunajskiej Zoltan Balog oraz pracownik diecezji zacisańskiej Janos Molnar. W ten sposób na czele wspólnoty węgierskich kalwinistów stanął jeden z najbliższych współpracowników i przyjaciół Viktora Orbana. 61-letni Zoltan Balog pochodzi z rodziny od wielu pokoleń kalwinistycznej. Pastorem był jego ojciec. On sam poszedł w jego ślady i w 1983 roku także został pastorem. W czasach komunistycznych działał w protestanckim ruchu pokojowym, który władza traktowała jako antyustrojowy. Gdy upadł system, związał się z młodzieżową partią Fidesz. Po pierwszych wolnych wyborach w 1990 roku został ekspertem parlamentarnym tego ugrupowania do spraw religijnych. Z czasem stał się jedną z najbardziej zaufanych osób w otoczeniu Viktora Orbana. To on (obok żony lidera Fideszu – Aniko Levai) miał decydujący wpływ na przemianę duchową przyszłego premiera Węgier, który porzucił swe liberalne poglądy i zaczął inspirować się chrześcijaństwem. W tym samym kierunku przebiegała też ewolucja Fideszu, który wystąpił z międzynarodówki liberalnej i przeszedł do chadeckiej.  Gdy w roku 1998 Orban po raz pierwszy stanął na czele rządu, Balog został szefem jego doradców. Pełnił tę funkcję przez cztery lata. W drugim gabinecie Fideszu w 2010 roku został podsekretarzem stanu w ministerstwie spraw wewnętrznych. Jego zadaniem było wprowadzenie nowego programu integracji społecznej przeznaczonej dla mniejszości romskiej. Dwa lata później Orban dokonał reorganizacji rządu i Balog stanął na czele nowego superministerstwa – ministerstwa zasobów ludzkich, które przejęło kompetencje ośmiu dotychczasowych resortów. Utrzymał to stanowisko także w trzecim gabinecie Fideszu, ale w maju 2018 roku podał się do dymisji, ponieważ postanowił wrócić do posługi pastora. Wkrótce potem zrzekł się także mandatu poselskiego, a zasiadał w parlamencie nieprzerwanie od 2006 roku. W listopadzie 2020 roku został biskupem diecezji naddunajskiej. Zoltana Baloga poznałem w 2004 roku. Od tamtego czasu widzieliśmy się wielokrotnie. W pamięci utkwiła mi zwłaszcza jego opowieść, jak w połowie lat siedemdziesiątych, gdy był uczniem szkoły średniej w Debreczynie, zdobył czwarte miejsce w konkursie wiedzy o Związku Radzieckim. W nagrodę wyjechał na wycieczkę do ZSRR. Za namową ojca postanowił przemycić do Moskwy egzemplarz Biblii w języku rosyjskim, co w tamtych czasach mogło zakończyć się dla niego nieprzyjemnie. Na miejscu odnalazł wspólnotę baptystów, która przyjęła go bardzo podejrzliwie, obawiając się prowokacji. W końcu jeden z gospodarzy, żeby sprawdzić przybysza, zapytał: „Czy kochasz Jezusa?” Młody Węgier poczuł, że to najważniejsze pytanie, jakie zadano mu do tej pory w życiu. Odpowiedział: „Tak, kocham”. Zrobił to z takim przekonaniem, że zdobył zaufanie miejscowych. To właśnie wtedy postanowił, że chce służyć Bogu i zacznie studia teologiczne. Tak zaczęła się jego droga, która doprowadziła go do dzisiejszego stanowiska.  Casus Zoltana Baloga może być przyczynkiem do rozważań nad stosunkiem między religią a polityką w czasach współczesnych na Węgrzech. To jednak temat na osobny tekst.
Zamieszki na ulicach hiszpańskich miast. To efekt zatrzymania rapera gloryfikującego terroryzm. Lewacy grabią sklepy^Zespół wPolityce.pl^2021-02-20 22:44:28.433569+01:00^https://wpolityce.pl/swiat/540041-zamieszki-w-hiszpanskich-miastach-ponad-40-osob-rannych^Kilka tysięcy sympatyków rapera Pablo Hasela wszczęło w sobotę wieczorem zamieszki na ulicach Barcelony i w kilku innych miastach Hiszpanii. To piąta doba gwałtownych protestów po uwięzieniu artysty, który w swoich utworach gloryfikował terrorystów i obrażał organy państwa. Największy wieczorny protest, w którym wzięło udział ponad 1000 młodych ludzi, został zorganizowany w centrum Barcelony. Początkowo pokojowa manifestacja, tak jak w poprzednich dniach, przemieniła się w zamieszki. W centrum stolicy Katalonii grupy demonstrantów atakowały policję, niszczyły witryny sklepowe, a także mienie publiczne. Służby policyjne potwierdziły kradzieże w kilku sklepach barcelońskiego śródmieścia, w tym m.in. w placówkach marek Kenzo, Nike, Diesel i Mango. Sympatycy uwięzionego muzyka sprowokowali zamieszki również w Leridzie, Tarragonie, Pampelunie i Grenadzie. Podobnie jak w Barcelonie, protestująca młodzież ustawiła na ulicach barykady z kontenerów na śmieci i wyrwanych z chodników ławek. W trwających od wtorku w Katalonii i kilku innych miastach Hiszpanii rozruchach rannych zostało już ponad 40 osób, a ponad 60 zostało zatrzymanych. W sobotę przed południem w kilku miastach kraju odbyły się pokojowe manifestacje sympatyków Hasela. Podczas wieców z udziałem kilku tysięcy osób apelowano do władz kraju o wypuszczenie skazanego na 9 miesięcy artysty. Pokojowe protesty odbyły się m.in. w Sewilli, Maladze, Logrono, Palma de Mallorca, Geronie oraz w Santanderze. Hasel został skazany w 2018 r. za obrażanie podczas koncertów oraz w internecie króla Hiszpanii, wymiaru sprawiedliwości tego kraju, a także gloryfikowanie baskijskiej organizacji terrorystycznej ETA. We wtorek został siłą doprowadzony do więzienia w Leridzie. mly/PAP
Bill Gates promuje książkę "Jak ocalić świat od katastrofy klimatycznej": Możemy wybierać hamburgery roślinne^Notujemy ...^2021-02-20 21:10:47.854179+01:00^https://wpolityce.pl/swiat/539998-bill-gates-mozemy-wybierac-hamburgery-roslinne^„Przejście na czystą energię będzie musiało być napędzane wspólnie przez rządy i sektor prywatny - tak jak się to stało z rewolucją w dziedzinie komputerów osobistych” - stwierdził Bill Gates, promując swoją książkę „Jak ocalić świat od katastrofy klimatycznej. Rozwiązania, które już mamy, zmiany, jakich potrzebujemy”. CZYTAJ RÓWNIEŻ: Ten pomysł może szokować! Bill Gates: Wszystkie zamożne państwa powinny przejść na syntetyczną wołowinę W wywiadzie opublikowanym przez „Gazetę Wyborczą” Bill Gates przekonywał, że aby osiągnąć gospodarkę zeroemisyjną konieczna jest „ogromna ilość innowacji”. Potrzebujemy ogromnej ilości innowacji, aby ludzie nadal mogli latać, jeździć samochodami i w inny sposób uczestniczyć w nowoczesnej gospodarce bez powodowania emisji — wskazywał założyciel Microsoftu. Gates zaznaczył, że dla osiągnięcia tego celu potrzeba również konkretnych wyborów politycznych i konsumenckich. Zachęcał m.in. do kupowania hamburgerów roślinnych. Możemy wybierać polityków, którzy mają pomysły na zieloną gospodarkę, możemy też wybierać produkty niskoemisyjne i bezemisyjne, takie jak samochody elektryczne i hamburgery roślinne — powiedział Bill Gates. Założyciel Microsoftu podkreślał, że niezbędna jest współpraca sektora prywatnego z publicznym. Mówimy o zmianie całego światowego systemu energetycznego w bezprecedensowym tempie. Same inwestycje sektora prywatnego nie zakończą się sukcesem, jeśli nie będziemy mieć warunków rynkowych, które nagradzają innowacje i pozwolą czystym technologiom konkurować z dotychczasowymi. Potrzebujemy więc działań rządów, które muszą być ukierunkowane i przewidywalne — zaznaczył. Porównał te działania do rozwoju branży informatycznej. Przejście na czystą energię będzie musiało być napędzane wspólnie przez rządy i sektor prywatny - tak jak się to stało z rewolucją w dziedzinie komputerów osobistych — przypomniał Gates. Musimy spędzić najbliższą dekadę na opracowaniu odpowiednich taktyk, technologii i struktur rynkowych, aby większość świata mogła mieć zerową emisję do 2050 r. Nie mamy czasu do stracenia. I szczerze mówiąc, innych opcji — dodał. xyz/”Gazeta Wyborcza”
Szef ukraińskiego MSZ dziękuje polskiemu ministrowi: Polska jest od dawna sojusznikiem i wiernym przyjacielem Ukrainy^Zespół wPolityce.pl^2021-02-20 20:57:16.071040+01:00^https://wpolityce.pl/swiat/540030-szef-ukrainskiego-msz-polska-jest-wiernym-przyjacielem^Słowa wdzięczności za wsparcie Ukrainy przez Polskę w rocznicę Euromajdanu przekazał na Twitterze Dmytro Kuleba, minister spraw zagranicznych Ukrainy. Obchodzi ona w sobotę Dzień Niebiańskiej Sotni, w którym wspomina ofiary starć w czasie Rewolucji Godności 2013-2014. Jestem dogłębnie wdzięczny za pańskie słowa solidarności w tym dniu. Polska jest od dawna sojusznikiem i wiernym przyjacielem Ukrainy — napisał w sobotę na Twitterze Kuleba. Wcześniej minister spraw zagranicznych RP Zbigniew Rau wezwał Rosję do przestrzegania prawa międzynarodowego i przywrócenia integralności terytorialnej Ukrainy. Od siedmiu lat Krym i Donbas znajdują się pod rosyjską okupacją. Polska opowiada się po stronie ofiar i wzywa Rosję do przestrzegania prawa międzynarodowego, przywrócenia integralności terytorialnej Ukrainy oraz zadośćuczynienia za łamanie praw człowieka na okupowanych terytoriach — napisał na Twitterze szef polskiego MSZ. Jesienią 2013 r. na Ukrainie rozpoczęły się protesty przeciwko niepodpisaniu przez ówczesne władze w Kijowie umowy stowarzyszeniowej z UE, zwane Rewolucją Godności. W jej trakcie zginęło ponad 100 demonstrantów, a ponad pół tysiąca osób zostało rannych. Do najbardziej krwawych starć doszło 20 lutego 2014 r. Reagując na na wydarzenia w Kijowie, Moskwa wkroczyła na Krym (który później anektowała), a następnie do Donbasu, którego część jest do dzisiaj zajmowana przez kontrolowane przez Rosję siły separatystyczne. mly/PAP
Po Monachium. Pozorna zgoda, faktyczny rozłam. "Stara Europa nie ma ochoty budować aliansu zwróconego przeciw Chinom"^Marek Budzisz^2021-02-20 19:38:33.915071+01:00^https://wpolityce.pl/swiat/540024-po-monachium-pozorna-zgoda-faktyczny-rozlam^Wystąpienia liderów Stanów Zjednoczonych, Niemiec i Francji na wczorajszej Monachijskiej Konferencji Bezpieczeństwa pokazały jak na dłoni jaki jest obecny stan relacji atlantyckich, a przynajmniej ich temperatura jeśli chodzi o Unię Europejską a Amerykę, bo Wielka Brytania zajmuje zupełnie inne stanowisko niż kontynentalne stolice. Mimo, że przy okazji tego rodzaju imprez nie wygłasza się przemówień w których podkreśla się podziały czy roztrząsa istniejące różnice zdań i perspektyw, dla uważnego słuchacza były one aż nadto widoczne. Zacznijmy od wystąpienia Joe Bidena, który swe przemówienie zbudował wokół mocno postawionej tezy, iż „Stany Zjednoczone wróciły”. Chodzi w tym wypadku nie tylko o jego własne słowa z monachijskiej imprezy sprzed dwóch lat, kiedy złożył, krytykując politykę ekipy Trumpa tego rodzaju deklarację, co zresztą wówczas wywołało entuzjazm zgromadzonych, ale również o deklaracje z programu wyborczego i pierwszych wystąpień nowej administracji w których wiele uwagi poświęcone było odbudowie wiarygodności sojuszniczej Stanów Zjednoczonych. Biden powiedział, że wysyła „jasną wiadomość światu, Ameryka wróciła. Sojusz Transatlantycki powrócił. I nie patrzymy wstecz, razem patrzymy w przyszłość. Sprowadza się to do tego, że Sojusz Transatlantycki jest mocnym fundamentem, mocnym fundamentem, na którym zbudowane jest nasze zbiorowe bezpieczeństwo i nasz wspólny dobrobyt.” Potwierdził też wagę i przywiązanie Stanów Zjednoczonych do art. 5, przypominając, że jedynym w dotychczasowej historii Sojuszu Północnoatlantyckiego wypadkiem jego zastosowania była wspólna reakcja na atak z 11 września 2001 roku. Ameryka jest zdeterminowana, jak wprost powiedział Joe Biden, do tego aby odbudować współpracę atlantycką. Między innymi z tego powodu podjął on osobiście decyzję o wstrzymaniu wycofywania oddziałów wojskowych z Niemiec oraz podniósł limit, wprowadzony przez poprzednią administrację na liczebność amerykańskiego kontyngentu nad Renem. Ale nie tylko te posunięcia miały, jak deklarował Biden, pokazać, że powrót Stanów Zjednoczonych oznacza lepszą współpracę atlantycką.  Biden mówił również, o powrocie Waszyngtonu do Porozumienia Paryskiego, umowy z Iranem czy przedłużeniem umowy New START. Wszystkie te posunięcia miały udowodnić, że Ameryka będzie partnerem obliczalnym, przywiązanym do formatów wielostronnych i godnym zaufania. W jego opinii, o czym zresztą powiedział wprost, świat znajduje się w punkcie zwrotnym. Demokracja znajduje się w odwrocie, a rozwiązania autorytarne zdają się zdobywać coraz większą popularność, tym bardziej w obliczu bezradności Zachodu wobec problemów globalnych. Zdaniem Bidena jedyną formułą, która może pomóc zatrzymać, a być może nawet odwrócić ten niebezpieczny trend jest sojusz demokracji państw Zachodu, zbudowany wokół przekonania iż mamy do pewnego stopnia do czynienia z sytuacją z czasów Zimnej Wojny, kiedy wolny świat musiał mierzyć się z komunizmem. Teraz przeciwnik jest potężniejszy, ale opór wobec jego naporu musi być zbudowany na fundamencie wspólnych, demokratycznych wartości. Biden nie używał tego sformułowania, ale wyraźnie w Monachium wzywał do zbudowania wspólnego, opartego na wartościach, a dopiero w drugim rzędzie na interesach, wspólnego frontu. To akcentowanie świata wartości jest o tyle istotne, że interesy, jak można przypuszczać nie są między Europą a Stanami Zjednoczonymi ani wspólne, ani też nie stanowią wystarczająco silnego spoiwa. Ten sojusz państw demokratycznych jest, jak powiedział Joe Biden, niezbędny, bowiem „musimy wspólnie przygotować się na długoterminową strategiczną rywalizację z Chinami.” W następnym zdaniu podkreślił konieczność współpracy w tym zakresie Stanów Zjednoczonych, Europy i Azji, co jest wyraźnym sygnałem opowiedzenia się Waszyngtonu za rozszerzoną, globalną formułą, NATO. Rywalizacja z Chinami będzie długa i twarda, jak podkreślił Biden. Ale jej celem ma być bardziej sprawiedliwe, po wyeliminowaniu nadużyć rządu Chin w zakresie nieuczciwej konkurencji i nieposzanowania praw własności, dystrybuowanie pożytków płynących z postępu technologicznego. Kryminalne ataki w cyberprzestrzeni i zinstytucjonalizowana korupcja są narzędziami używanymi przez Rosję po to aby osłabić Zachód i przekonać własne społeczeństwo, że demokracja jest systemem mniej wydolnym, mniej sprawiedliwym i nie mniej skorumpowanym, niźli system władzy w Rosji. Polityka Rosji, jak powiedział w swym wystąpieniu Joe Biden, ma na celu podzielenie świata zachodniego i osłabienie więzi atlantyckiej, bo wówczas Moskwie łatwiej rozgrywać jest jedne państwa przeciw drugim eksploatując istniejące różnice. „Dlatego walka o suwerenność i integralność terytorialną Ukrainy pozostaje głównym zmartwieniem Europy i Stanów Zjednoczonych.” Warto zwrócić uwagę również i na to, że Biden mówiąc o rywalizacji kolektywnego Zachodu z Rosją powiedział, iż będzie miała ona inny charakter niźli w przypadku Chin i niemal w kolejnym zdanie zadeklarował gotowość poszukiwania pól współpracy. Wydaje się zatem, że tego rodzaju podejściu – obronie swych pozycji i twardemu stanowisku w niektórych kwestiach towarzyszyć ma poszukiwanie obszarów kooperacji z Moskwą. Osobnym zagadnieniem, które na razie pozostawić trzeba bez rozstrzygnięcia jest kwestia co przeważy – rywalizacja czy współpraca. Biden na koniec swego wystąpienia mówił o obszarach współpracy w skali globalnej – kwestii klimatu, walki z pandemiami czy polityce wymierzonej przeciw proliferację broni nuklearnej. Gdyby podobne wystąpienie wygłosił prezydent Stanów Zjednoczonych dwa, albo nawet rok temu, to z pewnością wywołałoby ono entuzjazm, i uznane zostało jako zapowiedź powrotu do „starych dobrych czasów”, gdzie wspólny front Zachodu budowany miał być w oparciu o umiarkowanie Waszyngtonu, uznanie racji Europy i współdziałanie. Jednak czasy się zmieniły, a w związku z tym ton wystąpień kanclerz Merkel, która przemawiała po Bidenie, a zwłaszcza Emmanuela Macrona był powściągliwy. Deklaracje o tym, że „Ameryka wróciła” zostały przyjęte z zadowoleniem, ale liderzy największych państw Unii Europejskiej nie zrezygnowali z przedstawienia własnych, zresztą różnych, wizji. Przemówienie Angelii Merkel było zupełnie inaczej skonstruowane niźli Joe Bidena. Znacznie bardziej pragmatyczne, w gruncie rzeczy nudne, zbudowane z katalogu problemów które wspólnie w skali globalnej trzeba będzie, niezalenie od różnic, rozwiązać. Należy do nich program szczepień o wymiarze światowym, kwestie klimatyczne czy walki z terroryzmem. Jeśli chodzi o kwestie bezpieczeństwa, to Merkel w gruncie rzeczy akcentowała wielodomenowość współczesnych zagrożeń i zmieniającą się architekturę bezpieczeństwa. Te zmiany są różne w różnych częściach świata co wymusza elastyczne podejście i wymusza współpracę. Należy to odczytywać jako deklarację, że w gruncie rzeczy nie stałych globalnych sojuszy, są koalicje, doraźnie budowane w obliczu konkretnych zagrożeń. Merkel powiedziała też, że z punktu widzenia Berlina utrzymanie więzi atlantyckiej oznacza po pierwsze przede wszystkim „osiągnięcie zakładanych celów” a nie koncentrowanie się na pięknych słowach i wspólne, multilateralne, reagowanie na problemy. Niemcy, jak zadeklarowała, które dziś wydają 1,5 proc. swego PKB na bezpieczeństwo wywiążą się ze sformułowanego w trakcie spotkania w Walii celu (2 proc. PKB), choć jednocześnie nie określiła kiedy to nastąpi. Jeśli chodzi o deklaracje, to zapewniła również, że Niemcy są przygotowane na pozostawienie swego kontyngentu wojskowego w Afganistanie, dłużej niźli do maja tego roku, kiedy miała zacząć się jego redukcja. Jeśli chodzi o europejską politykę bezpieczeństwa, do której Niemcy przywiązane są w porównywalnym i równie silnym stopniu co do zobowiązań związanych z członkostwem w NATO, to, jak powiedziała niemiecka kanclerz, należy je traktować komplementarnie. Niezwykle ciekawy był katalog zagrożeń, przedstawiony przez Merkel, z którymi Wspólnota Atlantycka musi się zmierzyć w najbliższej przyszłości i które są znaczące dla Europy. Mówiła o wadze, z europejskiego punktu widzenia Afryki (Mali, Niger, państwa Sahelu, Libia) i o sytuacji w Syrii. Jak zaznaczyła „nasze relacje z Afryką mają wielkie znaczenie strategiczne” i z tego też względu Europie zależało będzie aby kwestie z nimi związane stały się obszarem refleksji NATO. Jeśli chodzi o wspólna atlantycką strategię wobec Rosji, to Merkel poświęciła jej właściwie jedno zdanie, mówiąc, iż musi powstać, a jednocześnie podkreśliła, że przeciwdziałanie hybrydowej agresji Rosji nie oznacza, iż nie trzeba z nią w pewnych obszarach współpracować. W przypadku Ukrainy ograniczyła się do stwierdzenia, że w ostatnich latach w kwestii jej suwerenności i integralności terytorialnej „nie osiągnęliśmy postępu”. Podobnie jest w przypadku Chin, które Merkel odmiennie niźli Biden określiła mianem konkurenta a nie geostrategicznego rywala. Również i w tym wypadku, w jej opinii potrzebna jest współpraca w niektórych obszarach. Generalnie wystąpienie Merkel było w duchu multilateralizmu, konieczności współpracy, również z Chinami i Rosją, a nie koncentrowało się, tak jak w przypadku Bidena, na podkreślaniu konieczności sojuszu „wolnego świata” rywalizującego z obozem autorytaryzmu. W delikatny sposób, ale dość stanowczo niemiecka kanclerz dała do zrozumienia prezydentowi Stanów Zjednoczonych, że wzmocnienie sojuszu atlantyckiego nie oznacza przyjęcia amerykańskiej agendy. Wręcz przeciwnie, Europa ma swoje priorytety. Z faktu, że Angela Merkel podkreślała potrzebę walki z terroryzmem i destabilizacją krajów Afryki i Bliskiego Wschodu wynika też, że w gruncie rzeczy Niemcy przyjmują optykę francuską, o czym świadczy też właściwie pominięcie w jej wystąpieniu potrzeby wspólnej atlantyckiej reakcji na politykę Rosji. Gdyby wystąpienie Joe Bidena określać mianem propozycji, to niemiecka kanclerz jej w gruncie rzeczy nie przyjęła, a jeśli to w bardzo ograniczonym zakresie. Jeszcze dalej w swym wystąpieniu poszedł Emmanuel Macron mówiąc, że Europa potrzebuje geostrategicznej samodzielności (Merkel nie używała tego terminu) po to aby w ten sposób, w co sam chyba nie wierzy, wzmocnić NATO. Podniesienie, do poziomu 2 proc. PKB wydatków państw europejskich na obronność, jest, w jego ocenie, sposobem na przywrócenie równowagi w relacjach atlantyckich, co należy rozumieć jako podkreślenie faktu, iż obecnie takiej równowagi nie ma i Stany Zjednoczone mają zbyt dużo do powiedzenia. Europa w opinii francuskiego prezydenta potrzebuje też „efektywnego multilateralizmu”. Co to oznacza – w praktyce walkę z „mową nienawiści” w internecie oraz walkę z nierównościami w Afryce. To wyraźnie pokazuje jakie są preferencje „starej Europy” i czego ona oczekuje od Stanów Zjednoczonych, bo przecież za obszar wolności w necie nie odpowiadają europejskiej firmy i wezwania tego rodzaju (powtórzone też w Monachium przez Ursulę von der Layen) trzeba uznać w kategoriach postulowanych ustępstw ze strony Waszyngtonu. Mówieniu o wadze problemów Afryki nie towarzyszyło, w przypadku Macrona, porównywalne akcentowanie zagrożeń związanych z Rosją. Wręcz przeciwnie, jeśli chodzi o Moskwę to otwarcie wzywał on do szukania pól współpracy i kooperacji. Co ciekawe, Macron, w swoim głównym wystąpieniu nawet jednym słowem nie odniósł się do wezwań płynących z Waszyngtonu w kwestii sojuszu wymierzonego w chińską ekspansję. Co więcej, podkreślał, że zainteresowanie Ameryki przesuwa się na Daleki Wschód i Europa musi sama zatroszczyć się o kwestie swojego sąsiedztwa, bezpieczeństwa w punktach zapalnych. Na tym miałaby polegać nowa rola NATO. Dla Francji te obszary zapalne to Afryka, może jeszcze Syria. Już nie granica z Rosją, bo z nią trzeba współpracować. Jak wprost powiedział Macron w 2014 roku Europa pozbawiona została pomocy ze strony Stanów Zjednoczonych i trzeba z tego faktu wyciągnąć wnioski. Gdyby zatem oceniać wystąpienie liderów Unii Europejskiej na Monachijskiej Konferencji Bezpieczeństwa w kategorii odpowiedzi na propozycję odnowienie sojuszu atlantyckiego, to jest ona deklaratywnie pozytywna, ale faktycznie Biden spotkał się z odmową. Mówiąc o więzi atlantyckiej co innego mają na myśli w Waszyngtonie, co innego w Paryżu i Berlinie. Stara Europa nie ma ochoty budować aliansu zwróconego przeciw Chinom, a zagrożenie dla swego bezpieczeństwa widzi głównie w Afryce. Co z głosami płynącymi z Europy Wschodniej na temat polityki Rosji? Nic. Słyszymy jedynie wezwania do rozmowy i współpracy. Stara Europa używając języka pragmatyzmu i podkreślając wagę formatów wielostronnych, w tym i tych, które wymagają zaangażowania Chin i Rosji, mówi w gruncie rzeczy Waszyngtonowi, że ma odmienne od amerykańskich interesy i nie będzie ich ryzykowała w imię utrzymania przez Stany Zjednoczone pozycji światowego hegemona. Być może mamy do czynienia z targiem, to byłby ten lepszy scenariusz. Jeśli nie, to w Europie Środkowej i Wschodniej może powstać próżnia bezpieczeństwa, bo Amerykanie uznają, że odmowa Paryża i Berlina zwalnia ich z części obowiązków w Europie. Co ciekawe, nikt w Monachium nie pytał jakie jest w tej materii zdanie Warszawy, Tallina, Sztokholmu czy Bukaresztu.
Chorwacja chce kupić rosyjską szczepionkę . "Sputnik V istnieje i potrzebujemy go teraz"^Goran Andrijanić^2021-02-20 19:33:36.285370+01:00^https://wpolityce.pl/swiat/540007-chorwacja-chce-kupic-rosyjska-szczepionke-sputnik-v^Prezydent Chorwacji Zoran Milanović powiedział, że Zagrzeb musi zająć się zakupem szczepionek przeciwko COVID-19, a jeśli to konieczne, nawet tych z Rosji i podkreślił, że decyzja ta nie powinna zależeć od Brukseli. W razie potrzeby kupiłbym również szczepionkę od czeczeńskiej mafii —powiedział w swoim stylu, komentując wiadomość, że Rosjanie zaoferowali Chorwatom szczepionkę Sputnik V, ale Zagrzeb nie podjął jeszcze ostatecznej decyzji. Jaka Bruksela, proszę państwa… Kiedy jest ciężko, pracuje się we własnym interesie. Rosyjska szczepionka istnieje i potrzebujemy jej teraz —powiedział prezydent. Chorwackie media podały w zeszłym tygodniu, że premier Andrej Plenković uzgodnił z Moskwą zakup około miliona dawek szczepionki. Media napisały, że szczepionka ta jest potrzebna, aby Chorwacja mogła osiągnąć 70-procentowy poziom szczepień przed początkiem sezonu turystycznego i w ten sposób mogła go bezproblemowo zacząć. Media podały, że Chorwacja chciała kupić szczepionkę i zaczekać na dopuszczenie Europejskiej Agencji Leków (EMA) do jej korzystania. Jak napisał dziennik „Jutarnji list” z Zagrzebia, władze chorwackie były gotowe do jej użycia bez zgody EMA, jeśli pozwolenie nie nadejdzie na czas. Jednak dzień później premier Plenković częściowo zaprzeczył wiadomości, tłumacząc, że władze Chorwacji rozpoczęły negocjacje w sprawie zakupu Sputnika V, ale nie zrobią tego bez zgody EMA.  Jeśli ta szczepionka zostanie zatwierdzona przez EMA, chcemy być w stanie uzupełnić obecny niedobór —powiedział, dodając, że Chorwacja nie może zaszczepić się szczepionką, która nie uzyskała zgody UE.  Jeśli szczepionka jest zatwierdzona przez EMA, to producent odpowiada za jej jakość, a jeśli leki są bez atestu, to państwo jest odpowiedzialne, a my nie chcemy znaleźć się w sytuacji, w której mamy na rynku niesprawdzony produkt —powiedział.  Potwierdził jednak, że Chorwacja postąpi inaczej niż Węgry. Ten kraj zdecydował się na użycie Sputnika V bez czekania na decyzję EMA. Oznacza to, że szczepionka została zatwierdzona tylko przez węgierską Narodową Agencję Leków.
Nawalny skazany na grzywnę 850 tys. rubli grzywny. Sąd uznał go za winnego zniesławienia kombatanta II wojny światowej^Zespół wPolityce.pl^2021-02-20 19:18:39.118775+01:00^https://wpolityce.pl/swiat/540023-nawalny-skazany-na-grzywne-850-tys-rubli-grzywny^Sąd w Moskwie skazał w sobotę opozycjonistę Aleksieja Nawalnego na grzywnę w wysokości 850 tys. rubli (ponad 11,4 tys. USD), uznając go za winnego zniesławienia kombatanta II wojny światowej Ignata Artiemienkę. Nakazał też sprawdzenie, czy Nawalny nie dopuścił się obrazy sądu. CZYTAJ TAKŻE: Ponad 2,5 roku kolonii karnej dla Nawalnego! Opozycjonista w sądzie: „Gdybym się ukrywał, nie siedziałbym za tą szybą” Materiały w sprawie możliwego znieważenia sądu i prokuratora skierowane będą do Komitetu Śledczego Federacji Rosyjskiej. Wydając wyrok, sąd zmniejszył nieco wysokość grzywny, której żądało oskarżenie (950 tys. rubli, czyli ponad 12,9 tys. USD). Niemniej, uznał, że Nawalny dopuścił się wypowiedzi „obraźliwych i zniesławiających” i że międzynarodowe normy dotyczące praw człowieka, do których odwoływali się obrońcy, nie dają prawa do głoszenia takich wypowiedzi. Adwokaci zapowiedzieli odwołanie się od wyroku. Nawalny nie przyznał się do winy. Podczas rozpraw przekonywał, że osoby stojące za jego procesem posłużyły się sędziwym kombatantem. Mówił też, że motywem postępowania jest chęć przedstawienia go w negatywnym świetle w mediach i do tego celu potrzebna jest taka osoba, jak uczestnik II wojny światowej. W ostatnim słowie opozycjonista oświadczył też, że „jeden dzień jego procesu kosztuje więcej niż kombatant Artiemienko otrzymał od państwa, które śmie mówić, że troszczy się o weteranów”. Powodem wszczęcia sprawy karnej wobec opozycjonisty był jego komentarz w mediach społecznościowych, opublikowany w czerwcu zeszłego roku. Nawalny skomentował spot telewizyjny zachęcający do poparcia nowelizacji konstytucji Rosji, w którym wystąpił m.in. ponad 90-letni Artiemienko. Nawalny nazwał uczestników spotu „sprzedajnymi lokajami”, „hańbą kraju” i „zdrajcami”. Komitet Śledczy Federacji Rosyjskiej uznał komentarz za „świadomie kłamliwe twierdzenia” zniesławiające weterana. Nawalny kwestionował zarzuty o zniesławienie, wskazując, że jego komentarze były wyrażeniem jego poglądów, a nie rozpowszechnianiem na temat kombatanta jakichkolwiek faktów, tak jak przewiduje to prawna definicja zniesławienia. Jak poinformowała po wyroku prokurator Jekatierina Frołowa, grzywna zostanie przekazana do skarbu państwa, a nie wypłacona kombatantowi. kk/PAP
USA nie zdecydowały się na nowe sankcje za NS2. Na liście znalazła się jedynie barka Fortuna i jej właściciel firma KWT-Rus^Zespół wPolityce.pl^2021-02-20 16:52:25.665095+01:00^https://wpolityce.pl/swiat/540012-usa-nie-zdecydowaly-sie-na-nowe-sankcje-za-ns2^Departament Stanu USA nie zdecydował się na wprowadzenie nowych sankcji przeciwko uczestnikom projektu Nord Stream 2; na listę sankcyjną wpisano jedynie barkę Fortuna i jej właściciela KWT-Rus – podały w sobotę Radio Swoboda i agencja Bloomberg. CZYTAJ TAKŻE: — Rosyjskie statki wznowiły budowę Nord Stream 2! Butne tłumaczenia Ławrowa: To jest projekt inwestycyjny. Koniec kropka — Były szef niemieckiego MSZ broni Nord Stream 2: Z punktu widzenia suwerenności Europy, na razie nie jest to sprawa USA Według agencji, która powołuje się na raport Departamentu Stanu dla Kongresu USA, nie zaproponowano nowych sankcji przeciwko Nord Stream 2. Na liście znalazła się jedynie rosyjska barka Fortuna i jej właściciel firma KWT-Rus, które obłożyła już wcześniej sankcjami administracja Donalda Trumpa. Według Bloomberga Departament Stanu nie zdecydował się na sankcje przeciwko jakimkolwiek firmom niemieckim lub europejskim, zaangażowanym w rosyjski projekt gazociągu, by nie skonfliktować się z Berlinem. Zdaniem agencji, sekretarz stanu Antony Blinken nie chce „rzucać wyzwania Niemcom z powodu ich wsparcia dla Nord Stream 2”. Wcześniej prezydent Joe Biden określił rosyjsko-niemiecki projekt jako niekorzystny dla Europy i jej bezpieczeństwa energetycznego. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. Media niemieckie przekazały w piątek, że na Morzu Bałtyckim u wybrzeży wyspy Rugia rosyjskie statki wznowiły budowę Nord Stream 2. Kilkanaście rosyjskich jednostek kursuje między wyspami Rugia i Bornholm. Kilkanaście jest na kotwicy około 25 km na południe od wyspy Bornholm - poinformował w piątek portal NDR. W samym środku tego wszystkiego znajduje się Fortuna, barka układająca magistralę, która została wcześniej wyposażona i przebudowana w Wismarze. tkwl/bloomberg.com/biznesalert.pl
Sputnik V geopolitycznym narzędziem Moskwy? "Widać, że wszystko to jest odgórnie sterowane przez Kreml"^w Prasie Światowej^2021-02-20 16:22:57.455664+01:00^https://wpolityce.pl/swiat/539989-szczepionka-sputnik-v-geopolitycznym-narzedziem-moskwy^Politico pisze o wojnie informacyjnej wokół rosyjskiej szczepionki przeciw koronawirusowi - Sputnik V. W tekście padają sugestie, że agresywna promocja preparatu przez Kreml jest kolejnym elementem w geopolitycznej grze prowadzonej przez Moskwę. CZYTAJ WIĘCEJ: WSZYSTKO o koronawirusie Helen Collins i Carlo Martuscelli z Politico piszą o wynikach badań rosyjskiej szczepionki przeciw koronawirusowi - Sputnik V - które ukazały się w lutym w uznanym tygodniku medycznym „The Lancet”. W Unii Europejskiej usłyszeć można było wtedy głosy, że rosyjska szczepionka może rozwiązać problem z dostawami preparatów od zachodnich producentów. Dopiero po jakimś czasie unijnym liderom zapaliła się czerwona lampka, jeśli chodzi o metody promocji szczepionki przez Kreml. Przeważają opinie, że Moskwa chce przedstawić siebie jako „zbawcę” Europy w dobie pandemii. Ogólnie muszę powiedzieć, że wciąż zastanawiamy się, dlaczego Rosja oferuje teoretycznie miliony i miliony dawek, podczas gdy nie czyni wystarczających postępów w szczepieniu własnych obywateli — stwierdziła niedawno Ursula von der Leyen, przewodnicząca Komisji Europejskiej. Szefowa KE zapowiedziała, że jeśli Rosja chce wprowadzić szczepionkę na unijny rynek, to będzie musiała m.in. zezwolić na inspekcje swoich zakładów produkcyjnych. Co więcej, chociaż z Kremla płyną głosy, że Sputnik V lada chwila zostanie zaakceptowany przez Europejską Agencję Leków (EMA), to sama agencja przekonuje, że nie otrzymała od producenta jeszcze żadnych danych dotyczących szczepionki. Równolegle z kampanią promującą rosyjską szczepionkę, Moskwa dba o sianie dezinformacji i podważanie bezpieczeństwa stosowanych już w Europie preparatów. Rosjanie mają coś, co uważają za strategicznie ważne dla Kremla, więc wkładają znaczny wysiłek w promowanie tej szczepionki, ale także w podważanie zaufania do innych szczepionek — cytuje Politico Nica de Pedro z hiszpańskiego think tanku Institute for Statecraft. Widać, że wszystko to jest odgórnie sterowane przez Kreml — dodaje. Politico zauważa, że Sputnik V dotychczas został dopuszczony do sprzedaży w 29 krajach - m.in. u tradycyjnych sojuszników Rosji oraz w Ameryce Łacińskiej, gdzie Russia Today zalicza się do mediów głównego nurtu. W ostatnim czasie zainteresowanie szczepionką wyraziły jednak chociażby Słowacja czy Chorwacja. W artykule czytamy, że państwa Unii Europejskiej powinny zachować ostrożność w kwestii aprobaty dla rosyjskiej szczepionki. Autorzy przypominają o tym, że Węgry 21 stycznia zatwierdziły Sputnika V, czym postawiły Unię w trudnej sytuacji, choć postąpiły zgodnie z prawem: (…) jednostronne zatwierdzenie jest dozwolone – pod warunkiem, że to państwo członkowskie, a nie producent leku, przyjmuje odpowiedzialność. Rosja próbuje również destabilizować sytuacją na Ukrainie, dostarczając symboliczną liczbę dawek szczepionki na okupowanej przez siebie części kraju. Wszelkie zarzuty odpiera strona rosyjska. Kirył Dmitriew, dyrektor generalny Russian Direct Investment Fund, który odpowiedzialny jest za promocję Sputnika V, stwierdził w wywiadzie dla Politico, że to rosyjska szczepionka pada ofiarą dezinformacji i „jest najlepsza na świecie”. Sputnik V od początku spotykał się z taką bezpodstawną krytyką, która okazała się błędna — napisał zespół Sputnika V w odpowiedzi na pytania Politico. W przywołanych już badaniach, których wyniki ukazały się w „The Lancet”, stwierdzono, że rosyjska szczepionka ma 91,6 proc. skuteczności. Te wynik podważa chociażby Enrico Bucci, adiunkt na wydziale biologii w Temple University w Pensylwanii. Swoją opinię zamieści w tygodniku „Der Spiegel”. Wskazał m.in. na fakt, że zespół Sputnika V odmówił niezależnym badaczom dostępu do surowych danych w celu dokładnego sprawdzenia anomalii. Naukowiec wykazał również błędy dotyczące liczby zaszczepionych. Zaniżanie liczby zaszczepionych może sugerować, że ukrywane są niekorzystne dane dotyczące bezpieczeństwa preparatu. Z kolei Jeremy Rossman z University of Kent zwraca uwagę na fakt, że żaden producent szczepionki przeciwko koronawirusowi nie dopuścił zewnętrznych badaczy do surowych danych. Przyznał jednak, że rozbieżności w raporcie budzą wątpliwości. Weryfikacja danych może zająć trochę czasu, ale w takiej sytuacji powinni byli opóźnić publikację raportu — ocenił raport w „The Lancet”. Enrico Bucci, mimo krytycznych uwag do wyników badań, ostatecznie wyraża opinię, że szczepionka Sputnik V zapewne jest bezpieczna, ale brak jest rzetelnych opracowań. Politico spytało zespół Sputnika V na jakim etapie jest proces zatwierdzania szczepionki w EMA. Strona rosyjska stwierdziła, że 29 stycznia zawnioskowała o przegląd etapowy preparatu. Wyznaczenie sprawozdawców wskazuje, że wniosek został przyjęty i jest rozpatrywany — stwierdził zespół Sputnika V, dodając że wszelkie inne oświadczenia pojawiające się w opinii publicznej są przykładem: stronniczych ataków konkurencji, zazdrosnej o sukces rosyjskiej szczepionki. EMA zaprzecza tym informacjom i wskazuje, że wniosek z Rosji nie wpłynął. Eksperci wskazują jednak, że zatwierdzenie szczepionki na europejskim rynko może nie być priorytetem dla Kremla, ponieważ zamówienia na Sputnika V przekroczyły już 200 mln dawek, a Rosja nie dysponuje mocami przerobowymi, które byłyby w stanie zrealizować je w krótkim terminie. xyz/Politico/Onet
Rosja zarejestrowała trzecią szczepionkę przeciwko Covid-19. Preparat CoviVac ma być skierowany do użytku w połowie marca^Zespół wPolityce.pl^2021-02-20 15:45:16.316455+01:00^https://wpolityce.pl/swiat/540006-rosja-zarejestrowala-trzecia-szczepionke-przeciwko-covid-19^W Rosji zarejestrowana została trzecia szczepionka przeciwko Covid-19, preparat o nazwie CoviVac - poinformował w sobotę premier Michaił Miszustin. Tak jak poprzednie szczepionki, zarejestrowano ją jeszcze przed zakończeniem badań klinicznych. CZYTAJ RÓWNIEŻ: WSZYSTKO o koronawirusie Poprzednie preparaty - Sputnik-V i EpiVacCorona - zarejestrowano w sierpniu i październiku 2020 r. Trzecia szczepionka zostanie skierowana do użytku w połowie marca; wówczas do obrotu trafi 170 tys. dawek preparatu - zapowiedział Miszustin. Poinformował ponadto, że w Rosji wyprodukowano dotąd 10 mln dawek pierwszej ze szczepionek, Sputnika V i 80 tys. dawek drugiej rosyjskiej szczepionki - EpiVacCorona. Trzecia rosyjska szczepionka opracowana została w ośrodku badań nad preparatami immunobiologicznymi im. Michaiła Czumakowa Rosyjskiej Akademii Nauk. Szef ośrodka Ajdar Iszmuchamietow mówił, że jej skuteczność według wstępnych wyników przekracza 90 proc. Szczepionka zalecana jest dla osób w wieku od 18 do 60 lat. Wicepremier Tatiana Golikowa poinformowała w sobotę, że według stanu na dzień 10 lutego 1,7 mln osób w Rosji otrzymało dwie dawki Sputnika V, a 2,2 mln osób - jedną (pierwszą) dawkę. Wśród osób zaszczepionych 45 proc. stanowią osoby w wielu powyżej 60 lat. Rosyjski fundusz zajmujący się dystrybucją szczepionki Sputnik V przeciwko Covid-19 zaprzeczył, jakoby popełnił błąd we wniosku o autoryzację preparatu w UE. W internecie opublikowano wcześniej dokument, z którego wynikało, że wniosek został wysłany pod niewłaściwy adres - podała agencja Reutera. Potwierdzenie zgłoszenia wniosku o autoryzację preparatu w Unii Europejskiej udostępniono na oficjalnym koncie Sputnika V na Twitterze. Widać jednak, że wniosek zaadresowano do Szefów Agencji Leków (HMA), a nie do Europejskiej Agencji Leków (EMA). Rzecznik EMA wyjaśnił, że HMA - zrzeszająca krajowe organy regulacyjne członków Europejskiego Obszaru Gospodarczego (EOG) - nie bierze udziału w procesie ubiegania się o zatwierdzenie szczepionki przeciwko Covid-19 przez EMA. Zajmujący się dystrybucją szczepionki Rosyjski Fundusz Inwestycji Bezpośrednich (RDIF) odmówił komentarza na temat powodów skierowania wniosku do HMA, ale powiedział, że ogólny proces składania wniosków posuwa się do przodu. W piątek późnym wieczorem RDIF podał na Twitterze, że „doniesienia o potencjalnie niewłaściwie skierowanej aplikacji do EMA są niezgodne z prawdą”. Dodał, że współpracuje z EMA, która kilka dni temu wyznaczyła sprawozdawców do pracy nad dokumentacją dotyczącą preparatu. W środę szefowa KE Ursula von der Leyen powiedziała podczas konferencji prasowej, że jak dotąd producenci rosyjskiej szczepionki Sputnik V nie złożyli wniosku do EMA o jej autoryzację. Dodała, że jeśli taki wiosek zostanie złożony, autoryzacja zostanie rozpatrzona. xyz/PAP
Big Tech czekają kłopoty? Kolejne kraje mogą pójść śladem Australii. "Kanada jest na pierwszej linii frontu w tej batalii"^Zespół wPolityce.pl^2021-02-20 13:31:01.577522+01:00^https://wpolityce.pl/swiat/539992-big-tech-czekaja-klopoty-kanada-chce-isc-droga-australii^Kanada może wprowadzić wobec Facebooka podobne regulacje jak Australia, zobowiązując serwis społecznościowy do płacenia za wiadomości pobierane ze stron gazet, telewizji i portali informacyjnych – zapowiada minister dziedzictwa i kultury Steven Guillebault. CZYTAJ RÓWNIEŻ: — Wojna mediów! Europejscy wydawcy biorą się za Big Tech - chcą opłat za publikowane treści artykułów. Internetowi giganci odmawiają — Najpierw wszczęli wojnę, teraz chcą rozmawiać. Facebook zrozumiał błąd? Gigant chce negocjować z australijskim rządem — Facebook na wojnie z Australią! Portal zablokował newsy. Premier Morrison: Firmy Big Tech myślą, że są większe niż państwa Guillebault, który pracuje nad odpowiednimi zmianami w prawie, podkreślił, że:  Kanada jest na pierwszej linii frontu w tej batalii.  Zmiany są konieczne, jak podkreślił, zwłaszcza w kontekście niektórych działań Facebooka, który w Australii zablokował możliwość przekazywania informacji mediów australijskich. Zmiany w prawie dotyczącym wykorzystywania kontentu pobieranego ze stron tradycyjnych mediów przez media społecznościowe były od dawna zapowiadane w Kanadzie. Propozycje działań znalazły się w programie wyborczym rządzącej partii liberalnej w kampanii 2019 r. Na początku lutego ub.r. w Kanadzie został opublikowany raport zawierający 97 rekomendacji eksperckich dla rządu w sprawie takich gigantów jak Google, Apple, Facebook, Amazon, Netflix czy Spotify. Zalecenia uwzględniają opodatkowanie, gwarancje dla interesów kanadyjskich twórców i ustawowe chronienie prywatności w cyfrowym świecie. Oczekiwano, że nowe rozwiązania podatkowe znajdą się już w budżecie na rok 2020/2021. Parlament nie uchwalił jednak ustawy budżetowej z powodu epidemii koronawirusa. Guillebault oświadczył podczas spotkania z dziennikarzami, że Kanada może ostatecznie przyjąć model australijski, w którym zobowiązano Facebooka i Google do zawarcia porozumień w sprawie płacenia mediom za linki do informacji lub do przeprowadzenia wiążących prawnie i finansowo negocjacji. Guillebault wspomniał też o analogicznych negocjacjach ws. GAFAM oraz innych mediów społecznościowych z rządami Francji, Finlandii i Niemiec. Przypuszczam, że wkrótce będziemy mieć 5, 10, 15 krajów, które przyjęły podobne rozwiązania  — oświadczył kanadyjski minister. Reuters cytuje w tym kontekście wypowiedź specjalistki ds. mediów społecznościowych Megan Boler z Uniwersytetu Toronto. Ekspertka wyraziła pogląd, że Facebook „może zostać skonfrontowany z koalicją uderzającą w jego monopol”. Profesor Daniel Angus z Queensland University of Technology uznał z kolei działania Facebooka, który usuwa wiadomości australijskich mediów ze swojej platformy, za celowe działanie powodujące chaos. Jego słowa cytuje Bloomberg. Na początku lutego br. ponad 100 gazet w Kanadzie wyszło z pustą pierwszą stroną, co miało być sygnałem konieczności niezwłocznych działań ze strony rządu. Jak podsumowywała agencja The Canadian Press sytuacja kanadyjskich wydawców się pogarsza, ponieważ ich publikacje są bezpłatnie użytkowane przez Facebooka i Google, choć te firmy przejmują 80 proc. budżetów reklamowych w Kanadzie. Guillebault wydał wówczas oświadczenie, w którym podkreślił, że „informacja dziennikarska nie jest bezpłatna, nigdy taką nie była i nie będzie”. Pod koniec stycznia br. w wywiadzie dla publicznego nadawcy CBC, szef publicznej polityki Facebooka w Kanadzie, Kevin Chan mówił, że oczekuje działań ze strony rządu, a parlament powinien w ustawodawstwie określić jaki rodzaj kontentu nie jest dopuszczalny w mediach społecznościowych. Dodał, że Facebook oczekuje również bardziej zdecydowanych rozstrzygnięć prawnych w kwestii prywatności, a także zmian podatkowych, ale uznał, że błędem byłoby, gdyby Kanada zobowiązała Facebook do płacenia za informacje. W raporcie eksperckim z 2020 r., nad którym prace trwały dwa lata, najbardziej komentowaną rekomendacją było niezwłoczne wprowadzenie federalnego podatku od sprzedaży (Harmonized Sales Tax - HST), czyli kanadyjskiego odpowiednika VAT. Eksperci uznali tę kwestię za wyjątkowo pilną. Kanadyjskie firmy z branży medialnej są zobowiązane do naliczania HST, podczas gdy nie dotyczy to firm zagranicznych - podkreślali. Stawia to kanadyjskie firmy w gorszej podatkowo pozycji. Podatek od sprzedaży firmy streamingowe płacą obecnie tylko w Quebec i Saskatchewan. Jest on naliczany przez władze tych prowincji. Opublikowany w ub.r. raport Canadian Internet Registration Authority (CIRA) wskazywał, że 60 proc. Kanadyjczyków posługuje się internetem do zapoznawania się z bieżącymi wydarzeniami. xyz/PAP
Chiny czy Stany Zjednoczone? "Politico": Unia Europejska stoi przed trudnym wyborem. W tle utrata międzynarodowego znaczenia^Ciekawa opinia^2021-02-20 12:55:42.121267+01:00^https://wpolityce.pl/swiat/539985-chiny-czy-usa-politico-ue-stoi-przed-trudnym-wyborem^W ocenie Michaela Schumana, autora książek o strategii Chin, Unia Europejska będzie musiała dokonać w końcu wyboru pomiędzy Stanami Zjednoczonymi a Chinami. W tekście zamieszczonym na łamach Politico Schumann stwierdził, że wspólnota powinna stanąć po stronie Ameryki. W innym przypadku zostanie „zepchnięta na globalny margines”. CZYTAJ TAKŻE: — Chińska polityka strategicznej cierpliwości gwarancją sukcesu w starciu z USA. „Wystarczy tylko czekać” — Bezpieczna rutyna NATO. „USA pod rządami obecnej administracji stronić będą od odważniejszych, niekonwencjonalnych posunięć” — Joe Biden oskarżył Rosję o próbę rozbicia sojuszu transatlantyckiego. Minister Szczerski: Możemy podpisać się pod tymi słowami Schumann zwrócił uwagę, że przed europejskimi przywódcami stoi trudny wybór - będą musieli opowiedzieć się, czy staną u boku USA, czy Chin, jednocześnie - co podkreśla komentator - Europa straci na międzynarodowym znaczeniu. Rzecz jasna Europejczycy mają dobre powody by balansować na linie. Czerpią nieocenione korzyści z przyjaznych relacji z oboma mocarstwami. Wieloletnie układy w dziedzinie bezpieczeństwa z USA zapewniają stabilność i ochronę przed stale utrzymującymi się zagrożeniami takimi jak Rosja Władimira Putina. Podczas gdy ekspansja gospodarcza Chin daje europejskim firmom ogromne możliwości rozwoju, których nie znalazłyby w swoich krajach — ocenił publicysta dodając, że balansowanie będzie coraz trudniejsze. Komentator przypomniał, że administracja Bidena już w pierwszych dniach urzędowania zasygnalizowała, że zamierza zwiększać presję na Chiny oraz oświadczyła, że prześladowania Ujgurów w prowincji Sinciang ze strony chińskich władz stanowią „ludobójstwo”, a USA „muszą być gotowe do działania i spowodowania kosztów” po stronie Chin z powodu represji. Z kolei członek wszechpotężnego politbiura Chińskiej Partii Komunistycznej Yang Jiechi stwierdził, że „strategiczny błąd w ocenie sytuacji” w Waszyngtonie, wywołał napięcia między oboma krajami. Zagroził też, że kluczowe sprawy, w tym Tajawan, Hongkong i represje wobec Ujgurów „stanowią czerwoną linię, której nie wolno przekraczać”. Skoro na horyzoncie nie widać szans na zbliżenie, zarówno Chiny, jak i USA są skazane na coraz agresywniejsze kuszenie Europy — zauważył Schumann dodając, że grudniowe działanie Chin, by „domknąć pakt inwestycyjny z Unią Europejską była otwartą próbą przyciągnięcia Europejczyków na kilka dni przed inauguracją Bidena”. Pisarz ocenił, że tak naprawę w wybór między USA a Chinami to wybór „między interesami krótkoterminowymi, a długoterminowymi”. Zwrócił uwagę także na cele przyświecające Chinom. W jego opinii, „Chiny dążą do stworzenia świata, który nie byłby bezpieczny dla Europy – strategicznie, gospodarczo i ideologicznie”. Chcą „osłabienia roli i znaczenia ustrojów demokratycznych w globalnym porządku”. Chiny stanowią też długoterminowe zagrożenie dla Europy, nie tylko dlatego że są coraz bardziej rozwiniętym konkurentem na globalnym rynku, lecz także dlatego, że ich strategia zakłada nadużywanie zasad otwartej gospodarki po to, by ją w końcu zdominować — napisał Schumann dodając, że kluczowe dla powodzenia strategii Chin jest partnerstwo z europejskimi firmami. Dlatego wzięli na celownik „istotne sektory niemieckiej gospodarki – w tym instalacje przemysłowe i elektronikę – z zamiarem ich splądrowania”. Wchodząc w dalsze relacje z Chinami, Niemcy osiągają korzyści dziś, ale torują drogę do swojej jutrzejszej klęski — dodał Schumann. Schumann dodał, że „kiedy Europa w końcu zorientuje się, że naprawdę potrzebuje pomocy Ameryki, może się przekonać, że Waszyngton znalazł już sobie bardziej godnych zaufania przyjaciół”. Wybór między USA, a Chinami powinien w ostatecznym rozrachunku być zdeterminowany przez to, jaką rolę na świecie widzą dla siebie Europejczycy — ocenił na łamach Politico Michael Schumann. wkt/onet.pl
Ponad 2,5 roku kolonii karnej dla Nawalnego! Opozycjonista w sądzie: "Gdybym się ukrywał, nie siedziałbym za tą szybą"^Zespół wPolityce.pl^2021-02-20 11:24:17.744288+01:00^https://wpolityce.pl/swiat/539974-nawalny-skazany-na-ponad-25-roku-kolonii-karnej^Dwa lata, sześć miesięcy i dwa tygodnie ma spędzić w kolonii karnej rosyjski opozycjonista Aleksiej Nawalny - powiadomili jego adwokaci w sobotę po odrzuceniu przez sąd złożonej przez nich apelacji. Okres kary ma upłynąć na przełomie lipca i sierpnia 2023 r. Adwokaci nie wiedzą dokładnie, kiedy Nawalny zostanie wysłany do kolonii karnej. Teoretycznie może to nastąpić już w sobotę. O godz. 14 czasu lokalnego (godz. 12 czasu polskiego) w sobotę odbyć się ma kolejna rozprawa w procesie, w którym Nawalny jest oskarżony o zniesławienie kombatanta. Nawalny może zostać wysłany do kolonii karnej jeszcze dzisiaj, jak i (dopiero) po decyzji w sprawie o zniesławienie (weterana). Nie wiemy dokładnie, kiedy to nastąpi  — powiedział adwokat polityka Wadim Kobziew, którego cytuje agencja TASS.                      Adwokaci Nawalnego zaapelowali w wystąpieniach stron o uchylenie decyzji sądu niższej instancji z 2 lutego br. o „odwieszeniu” wyroku w zawieszeniu, który zapadł wobec opozycjonisty w 2014 roku. Tymczasem prokurator Jekatierina Frołowa wzywała w sądzie do odrzucenia apelacji Nawalnego na decyzję o osadzeniu go w kolonii karnej. Oznajmiła ona, że po 23 września zeszłego roku, gdy Nawalny został wypisany z berlińskiej kliniki Charite „faktycznie nie było wiadomo, gdzie się znajdował”. Aleksiej Nawalny w wystąpieniu w sobotę w sądzie oświadczył, że nie ukrywał się przed służbami więziennymi i sam wrócił do Rosji. Gdybym się ukrywał, to nie siedziałbym tutaj - mówił krytyk Kremla z miejsca dla oskarżonych na sali sądowej. Wszystko w istocie sprowadza się do tego, czy się ukrywałem czy nie. Co więcej, wszyscy wiedzieli, gdzie się znajduję. (…) Kupiłem bilet, wróciłem. (…) Obiektywnie nie mogłem podjąć innych rozsądnych kroków, by nie musieć się ukrywać  — przekonywał. Gdybym się ukrywał, nie siedziałbym za tą szybą  — dodał, odnosząc się do szklanej kabiny w pomieszczeniu sądu, gdzie na rozprawie siedzą oskarżeni. Zagraniczni dyplomaci, w tym - polscy, przyjechali do sądu w Moskwie, w którym rozpatrywana była apelacja Aleksieja Nawalnego od decyzji o osadzeniu go w kolonii karnej. W sądzie wzmocniono środki bezpieczeństwa. Po pierwszej rozprawie 2 lutego MSZ Rosji nazwało obecność dyplomatów na procesie ingerencją w sprawy wewnętrzne tego kraju. Na dwie godziny przed rozprawą do sądu przywieziony został sam Nawalny. W sobotę w tym samym budynku odbędą się dwie odrębne rozprawy sądowe. Od godz. 8 czasu polskiego rozpoczynało się rozpatrzenie apelacji. Po południu kontynuowany będzie proces, w którym Nawalny jest oskarżony o zniesławienie weterana. Opozycjonista wygłosi ostatnie słowo. Tymczasem organizacja Amnesty International przekazała do administracji prezydenta Rosji Władimira Putina petycję o uwolnienie Nawalnego. Podpisało ją blisko 200 tysięcy osób z różnych krajów świata. Obrońcy Nawalnego odwoływali się od decyzji sądu niższej instancji o zamianie wyroku w zawieszeniu, wydanego wobec polityka w 2014 roku, na karę bezwzględnego pozbawienia wolności. O „odwieszeniu” wyroku z 2014 roku, na wniosek służb więziennych, sąd niższej instancji zadecydował 2 lutego. Nawalny został w 2014 roku skazany na 3,5 roku więzienia w zawieszeniu za domniemaną malwersację funduszy francuskiej firmy kosmetycznej Yves Rocher. Europejski Trybunał Praw Człowieka uznał w 2017 roku, że proces ten był niesprawiedliwy i nakazał wypłacenie odszkodowania Nawalnemu oraz jego bratu Olegowi. xyz/PAP
Francuscy senatorowie domagają się otwarcia restauracji na czas lunchu. Napisali w tej sprawie list do prezydenta Macrona^Zespół wPolityce.pl^2021-02-20 10:46:24.835376+01:00^https://wpolityce.pl/swiat/539967-senatorowie-domagaja-sie-otwarcia-restauracji-na-czas-lunchu^65 senatorów wystosowało do prezydenta Francji Emmanuela Macrona listowny apel z prośbą o ponowne otwarcie restauracji na czas lunchu. W liście zakwestionowano tłumaczenia rządu, jakoby właśnie w lokalach gastronomicznych dochodziło do największej liczby zakażeń koronawirusem. List podpisało 65 senatorów prawicy i centrum pod przewodnictwem republikańskiego senatora Pierre’a-Antoine’a Leviego. Senatorowie proszą Macrona o „ponowne rozpatrzenie wniosku o otwarcie restauracji w południe” i zezwolenie im na przygotowywanie dań na wynos po godzinie 18, tj. w czasie obowiązywania godziny policyjnej. We Francji bary, restauracje i ośrodki kulturalne są zamknięte od końca października, a godzina policyjna obowiązuje od połowy stycznia. Macron poinformował parlamentarzystów w piątek, że decyzje dotyczące zaostrzenia restrykcji lub ewentualnego ich łagodzenia zostaną podjęte w ciągu „8 do 10 dni”. W ciągu ostatniej doby zakażenie koronawirusem potwierdzono we Francji u 24 116 osób, w szpitalach na Covid-19 zmarło 328 chorych, natomiast w domach opieki od wtorku odnotowano 246 zgonów. Tym samym całkowita liczba ofiar śmiertelnych koronawirusa wzrosła o 574 – podała w piątek Agencja Zdrowia Publicznego (SPF). Od początku pandemii na koronawirusa zmarło we Francji 83 964 chorych, zaraziło się 3 560 764 osób. Z powodu zakażenia do szpitali w ciągu ostatnich 24 godzinach trafiło 1543 chorych, w tym 309 na oddziały intensywnej terapii. Liczba pacjentów hospitalizowanych zmniejszyła się o 211 i wynosi 25 506. Na oddziałach intensywnej terapii obecnie leczonych jest 3 380 chorych. Odsetek pozytywnych testów na koronawirusa wynosi 6 proc. Zaszczepiono 3 668 354 osoby; 2 535 436 pierwszą dawką szczepionki, tj. 4,8 proc. osób dorosłych, drugą dawkę szczepionki otrzymało natomiast 1 132 918 osób. kk/PAP kk/PAP
Analityk rynku energetycznego: Niektórzy politycy w RFN są tak zapatrzeni w Moskwę, że nie zauważają istnienia Polski^Zespół wPolityce.pl^2021-02-20 10:27:11.207395+01:00^https://wpolityce.pl/swiat/539963-ekspert-politycy-rfn-zapominaja-o-istnieniu-polski^Thomas O’Donnell, analityk rynku energetycznego i wykładowca prywatnego berlińskiego uniwersytetu Hertie School of Governance, opisuje w rozmowie z PAP nastawienie niemieckich partii do współpracy z Rosją. Niektórzy politycy w RFN są tak zapatrzeni w Moskwę, że nie zauważają istnienia Polski - mówi. Nowy przewodniczący rządzącej w Niemczech partii CDU Armin Laschet powiedział 25 stycznia, że nie zamierza rewidować poparcia dla rurociągu Nord Stream 2, który ma doprowadzać rosyjski gaz ziemny do Europy, mimo sprzeciwu USA i części krajów europejskich, w tym Polski. Z kolei na pytanie, czy Niemcy mogą być otwarte na zmianę swojego stanowiska w sprawie Nord Stream 2 po planowanej rozmowie kanclerz Angeli Merkel z nowym prezydentem USA Joe Bidenem, odparł:  Porozmawiamy szczegółowo o kierunku tych relacji. Tylko że w kwestii dostaw energii dla naszego kraju ostatecznie decydują same Niemcy w kontekście europejskim. Laschet, który jako lider CDU ma duże szanse na zastąpienie Merkel na stanowisku kanclerza Niemiec, wezwał także rosyjskie władze do uwolnienia głośnego krytyka Kremla Aleksieja Nawalnego. Takie wypowiedzi doskonale obrazują stosunek niemieckich chadeków do Rosji. Otóż siostrzane partie CDU i CSU są w tej sprawie podzielone. Wielu starszych konserwatywnych biznesmenów popierających CDU/CSU, związanych z dawnymi Prusami, zawsze myślało o Niemczech jako kraju należącym do Wschodu. Czują oni bliskość z Rosją, zapominając czasem o istnieniu pewnego kraju pomiędzy nimi  — zauważa z przekąsem O’Donnell. Uważają oni, że Rosja może być dla Niemiec tym, czym dla USA jest Meksyk: krajem z wykwalifikowaną siłą roboczą, w którym można tanio produkować, eksploatować bogactwa naturalne i współpracować w dziedzinie wojskowości  — tłumaczy ekspert, zastrzegając jednocześnie, że są w chadecji także politycy zdający sobie doskonale sprawę z zagrożenia, jakie stwarza Rosja, i opowiadający się jednoznacznie za wariantem transatlantyckim. Należy do takich m.in. minister obrony i była szefowa CDU - Annegret Kramp-Karrenbauer. W Bundestagu obecnie są reprezentowane aż trzy ugrupowania, które są jednoznacznie i w całości prorosyjskie. Przede wszystkim współrządząca SPD ze swoim mitem Ost-Politik i bezwarunkowym poparciem dla gazociągu Nord Stream 2. Bardzo antyamerykańska i nastawiona na zbliżenie z Moskwą, zawsze, niezależnie od tego, co się dzieje z Aleksiejem Nawalnym i Ukrainą. Kolejną jest postkomunistyczna i skrajnie lewicowa Die Linke. A trzecią - prawicowa Alternatywa dla Niemiec (AfD)  — wymienia. Jak zauważa O’Donnell, prezydentowi Rosji Władimirowi Putinowi udało się de facto wytworzyć pewien rodzaj konkurencji między tymi partiami, tak, że każda z nich zabiega o jego względy.  (Chodzi im o to,) żeby tylko gospodarz Kremla nie obdarzył większymi względami konkurencji. Te partie zawsze będą mówić, że w Rosji wszystko jest w porządku, że Rosją nie trzeba się przejmować  — tłumaczy analityk, dodając, że złudzeń co do Moskwy nie mają jedynie Zieloni. Sprawę w Niemczech jeszcze bardziej komplikuje fakt, że nawet część z tych, którzy są krytyczni wobec Władimira Putina, mimo wszystko chce brać udział w biznesowo-korupcyjnym projekcie, jakim jest Nord Stream 2, żeby móc korzystać na handlu zarówno z USA, jak i z Rosją. Ostatecznie żadne z wielkich mocarstw na taki układ się nie zgodzi — prognozuje O’Donnell. Polityka niemiecka jest podzielona i nowy rząd po wrześniowych wyborach do Bundestagu może pójść w każdą ze stron. Zależy, które stronnictwo minimalnie przeważy  — podsumowuje ekspert. xyz/PAP
Joe Biden oskarżył Rosję o próbę rozbicia sojuszu transatlantyckiego. Minister Szczerski: Możemy podpisać się pod tymi słowami^Zespół wPolityce.pl^2021-02-19 19:24:55.878148+01:00^https://wpolityce.pl/swiat/539930-biden-oskarza-rosje-szczerski-komentuje^Prezydent USA Joe Biden podkreślił podczas piątkowego przemówienia na Monachijskiej Konferencji Bezpieczeństwa chęć odbudowy relacji transatlantyckich i wzmocnienia gwarancji NATO. Zapowiedział również „twardą” rywalizację z Chinami i oskarżył Rosję o próbę rozbicia sojuszu transatlantyckiego. W wirtualnym panelu obok kanclerz Angeli Merkel, wystąpili m.in. prezydent USA Joe Biden, prezydent Francji Emmanuel Macron i premier Wielkiej Brytanii Boris Johnson. CZYTAJ TAKŻE: — NASZ NEWS. Minister Błaszczak: Polski generał może zostać jednym z zastępców dowódcy korpusu w Stanach Zjednoczonych — Rzeczniczka Białego Domu: „Prezydent Biden uważa, że Nord Stream 2 to zły interes dla Europy”. Czy za słowami pójdą sankcje? W przemówieniu podczas specjalnej, wirtualnej edycji corocznej konferencji w Monachium, Biden przedstawił wizję „powrotu Ameryki” jako przywódcy Zachodu i orędownika jedności NATO. Jeszcze jako prywatny obywatel zapowiadałem kilka lat temu w Monachium, że Ameryka wróci i dotrzymałem słowa. Ameryka wróciła, partnerstwo transatlantyckie wróciło. (…) Wiem, że ostatnie kilka lat nadwyrężyło nasze relacje. Ale zapewniam, że jesteśmy zdeterminowani, by (…) konsultować się z wami, by znów zasłużyć na pozycję zaufanego lidera — powiedział Biden. Nowy prezydent podkreślił, że Waszyngton będzie „niezachwianie wierny” zobowiązaniom sojuszniczym wynikającym z artykułu V Traktatu Północnoatlantyckiego. Atak przeciwko jednemu jest atakiem przeciwko wszystkim — zapewnił prezydent. Podczas swojego przemówienia Biden przedstawił wizję świata będącego w „punkcie załamania” i zmagań zwolenników demokracji i autorytaryzmu. Demokratyczny postęp jest atakowany. Jesteśmy w kluczowym punkcie, jesteśmy w środku fundamentalnej debaty między tymi, którzy uważają, że autokracja jest najlepszą drogą na przyszłość oraz tymi, którzy twierdzą, że demokracja jest niezbędna. Musimy udowodnić, że demokracja to nie relikt historii — mówił polityk. Biden dał do zrozumienia, że do grona przeciwników demokracji zalicza głównie dwa kraje: Chiny i Rosję. Stwierdził, że Zachód musi przygotować się na długotrwałą i „twardą” rywalizację z Chinami, ale wyraził pewność, że jeśli sojusz zachowa swoją jedność, wyjdzie z niej zwycięsko. Mówiąc o Rosji, Biden oskarżył Kremla o używanie m.in. korupcji i dezinformacji, by rozbić sojusz transatlantycki. Robi to, bo łatwiej jest tyranizować państwa osobno, niż gdy są razem.(…) Właśnie dlatego integralność terytorialna Ukrainy jest nieodzowna — powiedział prezydent. Jak dodał, choć wyzwania związane z Rosją i Chinami różnią się od siebie, Zachód musi stawić im czoła razem. Jednocześnie stwierdził, że „nie ma powrotu do logiki zimnej wojny i konfrontacji Wschód kontra Zachód”, a rywalizacja nie może wykluczać współpracy, czego dowodem jest pandemia Covid-19. Podkreślenie współpracy transatlantyckiej i bezpieczeństwa kolektywnego, odrzucenie koncepcji Rosji jako politycznego partnera, to wątki wystąpienia prezydenta USA Joe Bidena, pod którymi możemy się w pełni podpisać - powiedział PAP prezydencki minister Krzysztof Szczerski. Prezydent USA Joe Biden podkreślił podczas piątkowego przemówienia na Monachijskiej Konferencji Bezpieczeństwa, chęć odbudowy relacji transatlantyckich i wzmocnienia gwarancji NATO. Zapowiedział również „twardą” rywalizację z Chinami i oskarżył Rosję o próbę rozbicia sojuszu transatlantyckiego. W przemówieniu podczas specjalnej, wirtualnej edycji corocznej konferencji w Monachium, Biden przedstawił wizję „powrotu Ameryki” jako przywódcy Zachodu i orędownika jedności NATO. W kwestiach, które dotyczą polskich interesów, możemy się w pełni podpisać pod wystąpieniem prezydenta Joe Bidena podczas Monachijskiej Konferencji Bezpieczeństwa — powiedział PAP prezydencki minister, komentując słowa przywódcy Stanów Zjednoczonych. Jak zaznaczył Szczerski, podkreślenie przez Joe Bidena wagi współpracy transatlantyckiej i bezpieczeństwa kolektywnego, odrzucenie koncepcji Rosji jako politycznego partnera, a także kwestie dotyczące walki ze zmianami klimatycznymi i walki z pandemią COVID-19, to wątki, „na które w zasadzie mamy wspólne spojrzenie”. Prezydencki minister podkreślił, że w monachijskim wystąpieniu Bidena „bardzo wyraźnie wybrzmiała waga wspólnoty euroatlantyckiej oraz wspólnego bezpieczeństwa z silnymi gwarancjami kolektywnej obrony i utrzymania amerykańskiego zaangażowania w bezpieczeństwo europejskie”. Zaznaczył, że kwestie te mają dla Polski zasadnicze znaczenie jako jednego z krajów, gdzie stacjonują wojska USA. Po drugie - wskazywał prezydencki minister - prezydent Stanów Zjednoczonych bardzo wyraźnie wskazał Rosję i jej imperialną politykę, jako źródło zagrożeń i konfrontacji z światem euroatlantyckim. Według Szczerskiego, to „zamyka dyskusję o ewentualnym resecie relacji z Rosją”.  Bardzo wyraźnie wybrzmiała negatywna ocena polityki rosyjskiej. Joe Biden wyraźnie wskazał, że odrzuca koncepcję Rosji jako partnera  — podkreślił Szczerski. Jak dodał, Biden wskazał przy tym, że z Rosją można rozmawiać w kwestiach jednostkowych, jak na przykład sprawa ograniczenia zbrojeń.  Joe Biden mówił, że nie chodzi mu o nową zimną wojnę, gdzie oba bloki są na siebie całkowicie impregnowane, natomiast zdecydowanie odrzucił koncepcję partnerstwa politycznego z Rosją  — powiedział prezydencki minister. Szczerski zwrócił też uwagę, że Biden wskazywał, iż celem Rosji jest osłabienie i podział Europy.  To jest też bardzo ważne zdanie. To jest też polska optyka w kwestii gazociągu Nord Stream 2 i pogłębiania niemiecko-rosyjskich relacji w zakresie importu gazu do Europu. Polska przestrzega, że Nord Stream 2 jest projektem dzielącym i osłabiającym Europę i to też wybrzmiało dziś bardzo wyraźnie w wystąpieniu Joe Bidena  — powiedział Szczerski. Szczerski stwierdził, że ważną kwestią było też podkreślenie przez lidera Stanów Zjednoczonych potrzeby łączenia wysiłków w celu obrony demokratycznych zasad na całym świecie. Jak ocenił, istotną kwestią w przemówieniu Bidena było też wskazanie na Chiny jak globalnego konkurenta. Walka z pandemią, multilateralizm, zaangażowanie Niemiec w NATO i ich obecność w Afganistanie, polityka wobec Rosji, to główne tematy poruszone przez kanclerz Angelę Merkel w piątkowym wystąpieniu na Monachijskiej Konferencji Bezpieczeństwa. Kanclerz podkreśliła potrzebę opracowania wspólnej transatlantyckiej agendy w sprawie Rosji i Chin. Merkel rozpoczęła od cytatu z Alexandra von Humboldta:  „Wszystko jest interakcją” - tak Humboldt wyjaśnił znaczenie multilateralizmu w zasadzie wieki temu — powiedziała kanclerz. Walka z pandemią koronawirusa pokazuje to „w bardzo szczególny sposób” - oświadczyła.  Sprawiedliwa dystrybucja szczepionek jest niezmiernie ważna w zwalczaniu wirusa. Ale istnieją też wyzwania związane z klimatem, różnorodnością biologiczną i walką z terroryzmem oraz cele w zakresie zrównoważonego rozwoju. Można temu podołać tylko razem — podkreśliła niemiecka kanclerz. W wielu obszarach wszystko już działa „znacznie lepiej niż dwa lata temu” - oceniła. Według niej, ma to również „wiele wspólnego z tym, że Joe Biden został prezydentem Stanów Zjednoczonych Ameryki”. Jak dotąd pokazuje, że „ludzie nie tylko mówią, ale także działają” - zauważyła. Merkel odniosła się również do zaangażowania Niemiec w Afganistanie. Niemcy są gotowe „zostać dłużej w Afganistanie, jeśli (…) pokojowe siły w Afganistanie mają szansę”. Niemcy są z jednej strony przywiązane do NATO, z drugiej także do europejskiej polityki obronnej - powiedziała Merkel. Podkreśliła, że nie jest to żadna sprzeczność. W ostatnich latach Niemcy znacznie bardziej zaangażowały się w Afryce, nawet jeśli Francja odgrywa tu wiodącą rolę - wyjaśniła. Mówiąc o Rosji, kanclerz oświadczyła, że bardzo ważne jest opracowanie wspólnej transatlantyckiej agendy w sprawie Rosji. Zaznaczyła, że kraj ten jest obecnie uwikłany w konflikty hybrydowe.  Odnosi się to do konfliktów z użyciem jawnych, ale także ukrytych środków i częściowo w próżni prawnej. Trzeba składać oferty, ale trzeba by też jasno określić różnice — powiedziała. Merkel zaznaczyła, że istnieje również potrzeba opracowania wspólnej agendy wobec Chin. Z jednej strony Chiny są systemowym konkurentem, z drugiej należy znaleźć wspólne rozwiązania, na przykład w zakresie ochrony klimatu - zauważyła. Musimy pokazać, że nie chcemy uzależniać krajów, ale chcemy je przekonać do naszego stylu życia — powiedziała, dodając, że dlatego tak ważne jest partnerstwo transatlantyckie. Rosnąca siła Chin jest kluczowym wyzwaniem dla NATO i wymaga pogłębienia relacji sojuszu z Australią i Japonią - powiedział w piątek podczas Monachijskiej Konferencji Bezpieczeństwa sekretarz generalny organizacji Jens Stoltenberg. Mówiąc o przyszłości sojuszu Stoltenberg wymienił Chiny na pierwszym miejscu jako problem, który „zdefiniuje przyszłość wspólnoty transatlantyckiej”. Właśnie dlatego musimy pogłębić relacje z partnerami takimi jak Australia i Japonia i zbudować nowe z innymi krajami — podkreślił Norweg. W tym kontekście mówił też o konieczności zachowania przewagi technologicznej sojuszu, a także o budowie „silnych społeczeństw”, odpornych na dezinformację, ataki hakerskie, czy trudności związanych z dostępem do surowców. Dodał przy tym, że państwa Zachodu mają obecnie „historyczną szansę” wzmocnienia współpracy i bardziej sprawiedliwego podziału kosztów i wydatków obronnych. Wśród innych ważnych wyzwań dla NATO, Stoltenberg wymienił m.in. „destabilizujące zachowanie Rosji”, rozwój technologii oraz zmianę klimatu. Jak stwierdził, zmiany klimatyczne bezpośrednio wpływają na misje i operacje wojskowe sojuszu i mogą mieć olbrzymie skutki dla bezpieczeństwa. Zaznaczył przy tym, że wojska państw NATO mają obowiązek dołożyć wysiłków i wyznaczyć „złoty standard” obniżenia emisji dwutlenku węgla, tak by do 2050 emisje netto spadły do zera. USA powróciły jako lider wolnego świata - oświadczył w piątek premier Wielkiej Brytanii Boris Johnson podczas Monachijskiej Konferencji Bezpieczeństwa. Podkreślił, że kraje Zachodu, tak jak zwierają szyki na rzecz bezpieczeństwa, powinny działać przeciw zagrożeniom epidemicznym. Jestem zachwycony tym, że pod rządami prezydenta Joe Bidena Ameryka powróciła do paryskiego porozumienia klimatycznego — dodał Johnson, który podkreślił też, że jest to jednym z najważniejszych wyzwań dla Zachodu. Wydatki Wielkiej Brytanii na obronność wzrosną o 24 mld funtów w ciągu najbliższych czterech lat - zapowiedział premier. Zaznaczył jednak, że rozbudowie potencjału obronnego musi towarzyszyć działanie dyplomacji, budującej również strukturę bezpieczeństwa. Oznajmił również, że jednym z ważnych aspektów wspólnego bezpieczeństwa jest sprostanie coraz silniejszej globalnej konkurencji Współpraca transatlantycka jest dzisiaj potrzebna bardziej niż kiedykolwiek – oświadczył w piątek przewodniczący Rady Europejskiej Charles Michel. Rozwój technologii cyfrowych, ochrona klimatu i bezpieczeństwo wskazał jako kluczowe dziedziny współpracy. Ameryko, witaj z powrotem — powiedział Michel podczas Monachijskiej Konferencji Bezpieczeństwa, reagując w ten sposób na deklarację prezydenta USA Joe Bidena o „powrocie” do większej współpracy z UE. Ta współpraca powinna się opierać na wartościach wolnego świata, zwłaszcza gdy są one podważane przez innych — podkreślił Michel. Jak powiedział, dzięki współpracy gospodarczej, wspólnej walce z epidemią i ze zmianami klimatu, UE i USA powinny dążyć do tworzenia „lepszego, bardziej sprawiedliwego i zielonego świata”. Również po to, by mieć większe wpływy i możliwości przeciwstawienia się atakom na demokrację. Razem jesteśmy silniejsi i możemy skuteczniej bronić się przed atakami reżimów autorytarnych, takich jak Rosja, Chiny czy Iran — zaznaczył. Rozwój technologii cyfrowych przy jednoczesnym zapewnieniu ochrony praw i wolności konsumentów, walkę ze zmianą klimatu i współpracę w dziedzinie bezpieczeństwa Michel wskazał jako kluczowe. Podczas piątkowej Monachijskiej Konferencji Bezpieczeństwa prezydent Francji Emmanuel Macron oświadczył, że wierzy w NATO, a jego koncepcja „strategicznej autonomii Europy” nie koliduje z działaniem Sojuszu. Wezwał też do podjęcia dialogu z Rosją. Macron wyjaśnił, że „strategiczna autonomia Europy”, której jest zwolennikiem, nie oznacza, iż UE ma działać w oderwaniu od Stanów Zjednoczonych, zgoła odwrotnie - samodzielność Wspólnoty w obszarze sektora obronnego uczyniłaby z niej lepszego partnera Sojuszu i wzmocniła NATO. Uważam, że najlepszą formą zaangażowania Europy w NATO jest podjęcie większej odpowiedzialności za własne bezpieczeństwo — podkreślił prezydent i dodał, że dzięki temu Sojusz Atlantycki byłby „silniejszy niż kiedykolwiek wcześniej”. Od początku swej prezydentury w 2017 roku Macron starał się nakłonić Unię do zainwestowania w swoje bezpieczeństwo, przekonywał też, że UE nie może polegać wyłącznie na parasolu ochronnym, jaki nad Europą rozpięły Stany Zjednoczone po II wojnie światowej. Reuters przypomina, że opinia jaką Macron wygłosił mniej więcej rok wcześniej, iż NATO jest w stanie „śmierci mózgowej” w zestawieniu z jego apelami o podjęcie dialogu z Rosją spowodowała w Unii pewną konsternację, a zwłaszcza wśród krajów Europy Środkowej i Wschodniej, które uważają, że USA są jedynym wiarygodnym gwarantem ich bezpieczeństwa. Macron podkreślił jednak, że państwa NATO powinny współpracować w sposób „ścisły i skoordynowany”, co w ostatnim „okresie nie miało miejsca”, a ponadto, „kraje będące stałymi członkami Rady Bezpieczeństwa ONZ muszą znaleźć metodę na skuteczniejszą współpracę, by móc wypracowywać wspólne rozwiązania”. Prezydent dodał, że Europa i USA muszą niezwłocznie wysłać wystarczającą liczbę szczepionek przeciw Covid-19 do Afryki, by zapewnić odporność pracownikom służby zdrowia, ponieważ w przeciwnym wypadku państwa afrykańskie, „pod słuszną presją” swych obywateli „będą kupować szczepionki od Chińczyków i od Rosjan”. A wtedy pojęcie „siły Zachodu będzie konceptem, a nie rzeczywistością” - podkreślił. Ocenił, że Afryka potrzebuje 13 mln dawek szczepionki, by zaszczepić medyków, co byłoby istotnym przełomem w ochronie tamtejszej służby zdrowia, liczącej około 6,5 mln pracowników. Jeśli Zachód zdoła szybko dostarczyć szczepionki, to będzie to wyznacznikiem jego „wiarygodności” i nadzieją na pozyskanie szacunku Afryki. tkwl/kpc/PAP
Rosyjskie statki wznowiły budowę Nord Stream 2! Butne tłumaczenia Ławrowa: To jest projekt inwestycyjny. Koniec kropka^Zespół wPolityce.pl^2021-02-19 19:00:01.211147+01:00^https://wpolityce.pl/swiat/539928-rosyjskie-statki-wznowily-budowe-gazociagu-nord-stream-2^Na Morzu Bałtyckim u wybrzeży wyspy Rugia rosyjskie statki wznowiły budowę gazociągu Nord Stream 2. Kilkanaście rosyjskich statków kursuje między wyspami Rugia i Bornholm. Drugi tuzin jest na kotwicy około 25 km na południe od wyspy Bornholm - informuje w piątek portal NDR. W samym środku tego wszystkiego znajduje się Fortuna, barka układająca, która została wcześniej wyposażona i przebudowana w Wismarze. Ostatnio trzeba było wstrzymać prace ze względu na trudne warunki atmosferyczne. Wokół Fortuny obowiązuje zakaz żeglugi na odległość 1,5 mili morskiej. Filmowanie jest zabronione. Rzecznik Nord Stream Steffen Ebert niechętnie ujawnia, jak daleko naprawdę posunęły się prace. Na początku miesiąca w duńskiej wyłącznej strefie ekonomicznej (EEZ) nadal istniała luka w rurociągu o długości ok. 120 km. Zgodnie z pozwoleniem na budowę, wydanym przez Duńską Agencję Energetyczną, na wykonanie odpowiednich prac związanych z układaniem rur przewidziano 115 dni. Rzecznik prasowy powiedział NDR, że Nord Stream 2 przedstawił harmonogram z datą zakończenia prac do końca maja. Jednakże prace budowlane mogą potrwać dłużej. Rosyjski koncern Gazprom jest uzależniony od dobrej pogody i pomocy niemieckich i europejskich firm, aby móc szybko kontynuować budowę. Według analizy przeprowadzonej przez Saschę Lohmanna z Fundacji Nauki i Polityki (SWP) w Berlinie, przedsiębiorstwa te podjęłyby jednak duże ryzyko. Ekspert podejrzewa, że kolejne firmy wycofują się z projektu gazociągu, nie chcąc znaleźć się na liście sankcji USA, które są przeciwne budowie Nord Stream 2. Jego zdaniem nowo utworzona fundacja ekologiczna rządu krajowego Meklemburgii-Pomorza Przedniego w Schwerinie, wspierająca budowę NS2, nie zapewnia żadnej ochrony. Rząd landowy, twierdzi Lohmann, błędnie zakłada, że rząd USA nie może podejmować działań przeciwko instytucjom publicznym.  Skoro sama fundacja chce się uaktywnić gospodarczo, to może być traktowana przez Amerykanów jako przedsiębiorstwo gospodarcze  — analizuje politolog. Niedawno przedstawiciele Demokratów i Republikanów w Kongresie USA wezwali administrację prezydenta Bidena do przekazania listy firm zaangażowanych w budowę Nord Stream 2. Mówi się, że jest na niej ponad 100 firm. W Danii, przez której wody przebiega brakująca część gazociągu, dyskusja o Nord Stream 2 rozgorzała na nowo pod koniec ubiegłego roku. Szefowa socjaldemokratycznego rządu Mette Frederiksen powiedziała, że od początku była przeciwna projektowi, ponieważ uczyni on Europejczyków zbyt zależnymi od Rosji. Niemniej mało kto spodziewa się, że Duńczycy będą stawiać przeszkody na drodze Nord Stream 2. Zdaniem politolog Amelie Theussen z południowo duńskiego Uniwersytetu w Odense, kraj jest zbyt zajęty walką z pandemią koronawirusa. A Duńczycy znaleźli się między młotem a kowadłem. Z jednej strony USA jako mocarstwo, a z drugiej Niemcy jako sąsiad i największy partner handlowy. Rzecznik prasowy Nord Stream 2 podkreśla, że prace związane z układaniem rur prowadzone są zgodnie z duńskimi pozwoleniami. Jednakże obejmują one również to, że na koniec inwestycja musi być przetestowana i zatwierdzona przez niezależną stronę. Duńska licencja operacyjna wymienia norweską firmę DNV Gl, największe towarzystwo klasyfikacyjne na świecie. Firma wycofała się jednak z projektu z powodu zagrożenia sankcjami ze strony USA. Nie wiadomo jeszcze, kto ją zastąpi. Lohmann jest zdania, że mimo wszystkich przeszkód gazociąg Nord Stream 2 zostanie ukończony. Pytanie tylko: jaka będzie jego jakość, jak długo to potrwa i jak drogi okaże się w efekcie końcowym. Jego zdaniem, będzie to zależało od tego, jak dobrze głównemu inwestorowi, Gazpromowi, uda się własnymi siłami zrekompensować wycofanie się europejskich firm. Szef MSZ Rosji Siergiej Ławrow oświadczył w piątek, że Unia Europejska w sprawie gazociągu Nord Stream 2 nie dotrzymuje ustaleń, podczas gdy Rosja wywiązuje się ze swych zobowiązań. Jako dowód podał objęcie projektu działaniem unijnej dyrektywy gazowej. Kiedy kilka lat temu Polacy podjęli próbę zamrożenia Nord Stream 2, zamówiono specjalną oficjalną opinię służb prawnych Unii Europejskiej. Te przedstawiły dokument, w którym było napisane czarno na białym, że jest to projekt inwestycyjny, rozpoczęty na długo przed wniesieniem zmian do dyrektywy gazowej UE — oświadczył minister. Dodał następnie: „koniec, kropka; dla każdego człowieka respektującego prawo kwestia została zamknięta”. Ocenił, że UE potem zmieniła kierunek i - jak to ujął - „zaczęła przeprowadzać swoje wewnętrzne procedury quasiprawne”. Po tych procedurach - kontynuował - UE oceniła, że dyrektywa gazowa i trzeci pakiet energetyczny mają zastosowanie do Nord Stream 2.  Oto, jakiej jakości mamy partnera w tych jakoby relacjach  — oświadczył szef MSZ Rosji. Minister odnosił się do nowelizacji unijnej dyrektywy gazowej, która nastąpiła w 2019 roku. Nowelizacja ta zakłada, że podmorskie części gazociągów na terytorium UE podlegają restrykcjom trzeciego pakietu energetycznego. Przepisy te mówią, że sprzedawcą gazu i operatorem gazociągu nie może być ten sam podmiot oraz że dostęp do takiego gazociągu muszą mieć inne przedsiębiorstwa. Oznacza to, że rosyjski Gazprom powinien pozwolić, aby z Nord Stream 2 korzystały również inne firmy zainteresowane przesyłem. W dyrektywie dopuszczono, by spod jej obowiązywania były wyłączone gazociągi, których budowa została ukończona przed 23 maja 2019 roku. Tymczasem realizacja projektu Nord Stream 2 w tym czasie wciąż jeszcze trwała. Później, na początku 2020 roku, operator Nord Stream 2 zwrócił się do niemieckiego regulatora z wnioskiem o wyłączenie spod dyrektywy UE, ale regulator wniosek odrzucił. tkwl/PAP
Premier Słowacji chce kupić szczepionkę Sputnik V. Na rosyjski preparat nie zgadza się najmniejszy z koalicjantów^Zespół wPolityce.pl^2021-02-19 18:01:41.036358+01:00^https://wpolityce.pl/swiat/539919-premier-slowacji-chce-kupic-szczepionke-sputnik-v^Premier Słowacji Igor Matovicz powiedział w piątek, że nie chce zrezygnować z zakupu rosyjskiej szczepionki Sputnik V. Na sprowadzenie tego preparatu, który nie jest zatwierdzony przez Europejską Agencję Leków (EMA), nie zgadza się najmniejsza z czterech partii koalicyjnych Dla Ludzi. ZOBACZ TAKŻE: -Kolejna dostawa od Moderny opóźniona i mniejsza o 20 tys. Dworczyk: Nie analizowaliśmy zakupu rosyjskiej szczepionki Sputnik -CZY POLACY ZASZCZEPIĄ SIĘ SZCZEPIONKĄ SPUTNIKA? Nie chcę rezygnować z tej walki. Jestem gotów walczyć do końca  — oświadczył na specjalnej konferencji prasowej premier. Dodał, że Słowacja, która ma 5 milionów mieszkańców może otrzymać do końca czerwca dwa miliony rosyjskiej szczepionki. Słowacki premier powiedział, że Sputnik V jest bezpiecznym i dobrym preparatem, a on sam bez wahania dałby się nim zaszczepić. Propozycja zakupu Sputnika V została zablokowana przez najmniejszą z czterech partii tworzących koalicję rządzącą Dla Ludzi, którą założył w 2019 roku były prezydent Andrej Kiska. On sam, z uwagi na zły stan zdrowia, wycofał się z polityki, a partią kieruje wicepremier Veronika Remiszova, która uważa, że nie można zaakceptować sprowadzenia szczepionki niezarejestrowanej przez EMA. Veronika Remiszowa dodała, że minister zdrowia Marek Krajczi może zgodzić się na użycie Sputnika V, ale to on będzie wówczas odpowiedzialny za skutki takiej decyzji. Premier Matovicz powiedział, że Sputnik V jest potrzebny w związku z brakiem szczepionek zatwierdzonych przez EMA. Na Słowacji przynajmniej pierwszą dawką zaszczepiło się przeciw Covid-19 około 256 tys. osób, czyli mniej niż 5 proc. proc. populacji. Premier, powołując się na badania przeprowadzone przez ośrodek badawczy AKO, oznajmił, że rosyjską szczepionką chciałoby się zaszczepić około 300 tys. osób, a sprowadzenie do kraju Sputnika V zwiększyłoby odsetek Słowaków chcących się zaszczepić z 68,2 proc. do 73,4 proc. W pytaniu, jakie zadała sondażownia AKO, nie było informacji, że rosyjska szczepionka nie została zaaprobowana przez EMA. mm/PAP
Niemcy przeznaczą ponad 2 mld euro na COVAX i WHO. "Stoimy ramię przy ramieniu z najbiedniejszymi krajami"^Zespół wPolityce.pl^2021-02-19 17:48:15.669871+01:00^https://wpolityce.pl/swiat/539917-niemcy-przeznacza-ponad-2-mld-euro-na-covax-i-who^Niemcy przeznaczą dodatkowo 1,5 mld euro na wsparcie globalnych wysiłków na rzecz szczepienia przeciwko Covid-19 i innych programów do walki z pandemią koronawirusa, zwiększając swoje ogólne zobowiązanie do 2,1 mld euro – poinformował w piątek minister finansów RFN Olaf Scholz. CZYTAJ TAKŻE: UE wyłoży miliard euro na program COVAX . Chodzi o dostarczenie szczepionek na COVID-19 krajom trzeciego świata Możemy wyjść z pandemii tylko dzięki szczepieniom. Musimy zrobić postępy w tym zakresie, w kraju i za granicą  — oświadczył minister.  Przekazał, że dodatkowe pieniądze mają wesprzeć program COVAX, Światową Organizację Zdrowia (WHO) i inne międzynarodowe wysiłki. Dzisiejszym oświadczeniem dajemy jasno do zrozumienia: stoimy ramię przy ramieniu z najbiedniejszymi krajami  — powiedział Scholz. I dodał, że niemiecki wkład zwiększy międzynarodowe fundusze na szczepionki, leki i testy o ponad 30 proc.  Będziemy bezpieczni tylko wtedy, gdy na całym świecie będą przeprowadzane szczepienia  — zaznaczył. Oczekuje się, że w piątek prezydent USA Joe Biden wykorzysta swoje pierwsze spotkanie z liderami grupy siedmiu najbardziej zaawansowanych gospodarek świata (G7), żeby ogłosić natychmiastową dotację w wysokości 2 mld USD na prowadzony przez WHO program COVAX. Program ten ma na celu zapewnienie sprawiedliwej podaży szczepionek przeciwko koronawirusowi na całym świecie. Przedstawiciele amerykańskich władz zapowiedzieli, że Stany Zjednoczone przekażą dodatkowe 2 mld USD w ciągu najbliższych dwóch lat, gdy inne kraje wypełnią swoje zobowiązania. mm/PAP
Najpierw wszczęli wojnę, teraz chcą rozmawiać. Facebook zrozumiał błąd? Gigant chce negocjować z australijskim rządem^Zespół wPolityce.pl^2021-02-19 16:43:30.186554+01:00^https://wpolityce.pl/swiat/539904-facebook-zrozumial-blad-chce-negocjowac-z-australia^Firma Facebook rozpoczęła w piątek rozmowy z australijskim rządem, nazajutrz po zablokowaniu na swojej platformie treści publikowanych przez media w Australii w proteście przeciwko ustawie o mediach społecznościowych przyjętej przez parlament w Canberrze. CZYTAJ RÓWNIEŻ: Facebook na wojnie z Australią! Portal zablokował newsy. Premier Morrison: Firmy Big Tech myślą, że są większe niż państwa W czwartek Facebook zdecydował o zablokowaniu na portalu artykułów mediów w Australii. Był to protest przeciwko uchwalonej w środę przez izbę niższą australijskiego parlamentu ustawie zmuszającej portale takie jak Facebook i Google do płacenia za rozpowszechniane na ich stronach treści wydawców. Prawo ma wprowadzić kodeks dotyczący negocjacji między wydawcami prasowymi i firmami Facebook oraz Google, który jednocześnie będzie chronić tych pierwszych przed nadużywaniem dominującej pozycji tych drugich. Według doniesień portalu republicworld.com Facebook rozpoczął w piątek rozmowy z przedstawicielami australijskich władz w celu negocjowania w kwestii ustawy. Minister skarbu (finansów) Australii Josh Frydenberg poinformował, że rozmawiał tego dnia z dyrektorem generalnym Facebooka Markiem Zuckerbergiem, który podobno zgodził się na rozmowy w weekend między przedstawicielami firmy i władzami Australii. Premier tego kraju Scott Morrison wezwał wcześniej Facebooka, żeby powrócił do stołu negocjacyjnego, nazywając jego odpowiedź i decyzję „arogancką” i „rozczarowującą”. Ustawa czeka teraz na debatę w Senacie. Facebook w piątek bronił swojej odpowiedzi na ustawę, mówiąc, że nowe przepisy „nie rozumieją” jego relacji z organizacjami medialnymi. Portal CNN Business zauważa w piątek, że Facebook stanął w obliczu globalnego sprzeciwu na „zastraszanie” Australii. Decyzję firmy o zablokowaniu treści publikowanych przez media w Australii zganili prawodawcy na całym świecie, co wywołało widmo znacznie szerszej rozgrywki między największą na świecie platformą mediów społecznościowych a rządami i organizacjami medialnymi - wskazuje portal. Urzędnicy i wydawcy medialni w Wielkiej Brytanii, Kanadzie, Niemczech i Stanach Zjednoczonych w czwartek potępili działania Facebooka, wskazując, że godzą one w konkurencję i podkreślili potrzebę wprowadzenia odpowiednich regulacji prawnych. Jest to jeden z najbardziej idiotycznych, ale także głęboko niepokojących posunięć korporacji w naszym życiu — powiedział telewizji Sky News deputowany i przewodniczący Komisji ds. Cyfrowych, Kultury, Mediów i Sportu w brytyjskim parlamencie Julian Knight. David Cicilline, demokratyczny kongresman z Rhode Island, który przewodniczy podkomisji ds. regulacji antymonopolowych w Izbie Reprezentantów USA, powiedział, że „jeśli nie jest to jeszcze jasne”, działania Facebooka w Australii pokazują, że firma „nie jest kompatybilna z demokracją”.  Grożenie rzuceniem całego kraju na kolana, aby zgodził się na warunki Facebooka, jest ostatecznym przyznaniem się do pozycji monopolisty  — napisał na Twitterze. Kanadyjski minister ds. dziedzictwa kulturowego Steven Guilbeault zauważył na Twitterze, że „działania Facebooka są wysoce nieodpowiedzialne i zagroziły bezpieczeństwu Australijczyków”.  Będziemy nadal posuwać się naprzód, aby wprowadzić sprawiedliwe prawodawstwo między mediami informacyjnymi a gigantami internetowymi  — podkreślił. xyz/PAP
Zamieszki w stolicy Gruzji po dymisji premiera Giorgiego Gacharii. Doszło do starć aktywistów z policją^Zespół wPolityce.pl^2021-02-19 16:33:13.881493+01:00^https://wpolityce.pl/swiat/539905-zamieszki-w-stolicy-gruzji-po-dymisji-premiera^Aktywiści popierający opozycję wobec rządu gruzińskiego starli się w piątek z policją w stolicy kraju Tbilisi. Stało się to dzień po dymisji premiera kraju Giorgiego Gacharii, który zrezygnował ze stanowiska po sporze o aresztowanie lidera opozycji Niki Melii. Według portalu „Sputnik Georgia”, aktywiści, którzy od miesięcy koczowali pod gruzińskim parlamentem, domagając się przedterminowych wyborów, usiłowali przenieść namiot w pobliże gmachu przy głównej ulicy Tbilisi, Rustawelego. Policja starała się ich powstrzymać, co skończyło się starciem. Kilka osób zostało aresztowanych. Jak donosi portal, sytuacja na razie jest opanowana, ale aktywiści pozostają pod budynkiem parlamentu. Premier Gruzji Giorgi Gacharia podał się w czwartek do dymisji z powodu sporu o aresztowanie lidera opozycji Niki Melii. Według niego decyzja sądu jest niesłuszna i wywołała konflikt w ekipie rządzącej. Sam Melia twierdzi, że postępowanie wobec niego jest motywowane politycznie. W czwartek rano policja podjęła nieudaną próbę aresztowania Niki Melii. Funkcjonariuszom nie udało się wejść do biura ZRN, w którym przebywa polityk, inni liderzy opozycji i kilkuset zwolenników partii. W związku z dymisją premiera, gruzińskie MSW na razie zawiesiło operację zatrzymania opozycjonisty. Sąd w Tbilisi nakazał aresztowanie Niki Melii jako zmianę środka zapobiegawczego, ponieważ nie wniósł kaucji, zasądzonej w związku ze sprawą dotyczącą protestów opozycji i próby szturmu parlamentu w 2019 roku. mm/PAP
KE potępia skazanie reporterek Biełsatu przez białoruskie władze. "Ten wyrok pokazuje kontynuację haniebnych i brutalnych represji"^Zespół wPolityce.pl^2021-02-19 15:47:37.128946+01:00^https://wpolityce.pl/swiat/539895-ke-potepia-absurdalny-wyrok-bialoruskich-wladz^Komisja Europejska skrytykowała w piątek skazanie na Białorusi dwóch dziennikarek telewizji Biełsat na kary pozbawienia wolności. „To kontynuacja haniebnych i brutalnych represji białoruskich władz przeciwko obywatelom Białorusi” - powiedział rzecznik KE Peter Stano. CZYTAJ RÓWNIEŻ: Szefowa Biełsatu o wyroku 2 lat więzienia dla reporterek stacji: „To początek wielu czarnych dni dla białoruskiego dziennikarstwa” Śledzimy sprawę bardzo dokładnie. Ten wyrok pokazuje kontynuację haniebnych i brutalnych represji białoruskich władz przeciwko obywatelom Białorusi, przeciwko obrońcom praw człowieka, aktywistom i społeczeństwu obywatelskiemu oraz przeciwko dziennikarzom. Te działania są nie do przyjęcia  — powiedział. Dodał, że KE wzywa białoruskie władze do respektowania wolności wypowiedzi i gromadzenia się obywateli.  Widzimy kontynuację (kampanii) zastraszania, która eskaluje  — powiedział.  Zaznaczył, że dochodzi do zastraszania aktywistów i przedstawicieli społeczeństwa obywatelskiego, obrońców praw człowieka, przedstawicieli związków zawodowych, a także dziennikarzy. Potępiamy ataki na prasę, media, dziennikarzy na Białorusi. Wzywamy władze białoruskie, aby przestały to robić  — powiedział.  Zaznaczył, że są to próby ograniczenia swobodnego przepływu informacji. Sąd w Mińsku skazał w czwartek dwie dziennikarki Biełsatu, Kaciarynę Andrejewą i Darię Czulcową, na dwa lata pozbawienia wolności za prowadzenie relacji online z protestu. Według sądu są one winne organizowania działań naruszających porządek publiczny. Był to pierwszy na Białorusi proces i wyrok skazujący dla dziennikarzy w sprawie karnej związanej z protestami przeciwko sfałszowaniu wyników wyborów prezydenckich w sierpniu 2020 roku. Według organizacji praw człowieka proces miał charakter polityczny. Oprócz wymierzenia kary więzienia sędzia Natalla Buhuk nakazała konfiskatę sprzętu technicznego, którego Andrejewa i Czulcowa używały w pracy, a także zniszczenie ich osobistych notatników. Telefony, laptopy i pendrive’y będą mogły zachować. Kary dwóch lat więzienia domagała się prokuratura. Według oskarżenia dziennikarki, pracując, organizowały działania poważnie naruszające porządek publiczny i uczestniczyły w nich. Oskarżenie twierdziło, że prowadząc relację online, kierowały demonstracją i doprowadziły do paraliżu komunikacji miejskiej. Swoje działania wykonywały, jak stwierdzono, przy użyciu „telefonów komórkowych, kamer wideo, statywu i kamizelek z napisem +PRASA+”. Argumentowano, że poprzez relację reporterki dążyły do zgromadzenia „aktywnych uczestników protestu” w celu „możliwego oporu wobec funkcjonariuszy”. Obrońcy dziennikarek argumentowali, że wykonywały one obowiązki dziennikarskie, nie przekraczając ich zakresu i korzystając ze swoich konstytucyjnych praw.  Dziennikarki relacjonowały protest. Opisywały to, co dzieje się na ulicy  — powiedział Radiu Swaboda adwokat Siarhiej Zikracki.  Proces uznał za „absurdalny”. Według prawnika wszystkie postępowania wszczęte w związku z udziałem w protestach są „absolutnie niezgodne z prawem, ponieważ obywatele realizują swoje prawo do pokojowego protestu”. Reporterki zatrzymano 15 listopada ub.r., kiedy prowadziły relację online z mitingu upamiętniającego pobitego na śmierć Ramana Bandarenkę. Dziennikarki znajdowały się w jednym z mieszkań na 13 piętrze. Tego dnia demonstrację brutalnie rozpędzono, a symboliczny memoriał Bandarenki milicja zniszczyła. Od chwili zatrzymania obie kobiety stale były przetrzymywane w areszcie. Sędzia zdecydowała, że okres ten zostanie im zaliczony na poczet zasądzonej kary więzienia. Organizacje praw człowieka i broniące dziennikarzy uznały zatrzymanie, uwięzienie i proces Andrejewej i Czulcowej za motywowane politycznie. Zostały one uznane za więźniarki polityczne. Biełsat jest jedyną na terytorium kraju białoruskojęzyczną telewizją. Nadaje z Polski, a organizacyjnie jest częścią TVP. Na Białorusi jest dostępny przez internet oraz przez satelitę. mm/PAP
UE wyłoży miliard euro na program COVAX . Chodzi o dostarczenie szczepionek na COVID-19 krajom trzeciego świata^Zespół wPolityce.pl^2021-02-19 14:43:10.055511+01:00^https://wpolityce.pl/swiat/539885-ue-wylozy-miliard-euro-na-program-covax^Unia Europejska podwoi swój wkład w program COVAX do 1 mld euro - potwierdził w piątek na konferencji prasowej w Brukseli rzecznik Komisji Europejskiej Eric Mamer. Celem inicjatywy jest m.in. dostarczanie szczepionek przeciw Covid-19 biednym krajom na świecie. Oficjalnie zamiar podwojenia zaangażowania finansowego UE ogłosi później w piątek przewodnicząca Komisji Europejskiej Ursula von der Leyen podczas spotkania grupy G7. Szefowa KE ma też poinformować o przeznaczeniu dodatkowych 100 mln euro na wsparcie kampanii szczepień w Afryce. COVAX to program zainicjowany przez Światową Organizację Zdrowia (WHO). Za cel stawia on sobie przyspieszenie badań i produkcji szczepionek na Covid-19 oraz ich sprawiedliwą i równą dystrybucję do wszystkich krajów świata. UE jest jednym z głównych darczyńców programu. COVAX zakłada dostarczenie około 336 milionów dawek do końca czerwca i około 2 miliardów do końca roku. mm/PAP
Daniił Miedwiediew awansował do ostaniej rundy Australian Open. Zagra w wielkoszlemowym finale drugi raz w karierze^Zespół wPolityce.pl^2021-02-19 14:07:02.319249+01:00^https://wpolityce.pl/swiat/539880-daniil-miedwiediew-awansowal-do-finalu-australian-open^Rozstawiony z „czwórką” Daniił Miedwiediew pokonał Greka Stefanosa Tsitsipasa (5.) 6:4,6:2, 7:5 w półfinale turnieju Australian Open. Rosyjski tenisista po raz drugi w karierze zagra w meczu o wielkoszlemowy tytuł, a jego rywalem będzie Serb Novak Djokovic (1.). Tsitsipas w ćwierćfinale odwrócił losy pojedynku z wiceliderem rankingu ATP Rafaelem Nadalem. Pokonał walczącego o 21. tytuł wielkoszlemowy i poprawę rekordu wszech czasów w męskim singlu Hiszpana mimo dość gładkiej porażki w dwóch pierwszych setach. W piątek w inauguracyjnej partii walczył dość zacięcie, choć zbyt często się mylił. W piątym gemie stracił podanie i to przesądziło o jego porażce w tej odsłonie. W kolejnej dominacja Miedwiediewa nie podlegała dyskusji i początkowo wydawało się, że ponownie będzie w trzeciej. Prowadził w niej już 3:1, ale wówczas nastąpił zryw Greka, który - ku uciesze swoich zasiadających na trybunach kibiców - wygrał trzy kolejne gemy. Niewiele brakowało też, by odskoczył na 5:3, ale nie wykorzystał okazji na przełamanie. Rosjanin opanował potem sytuację, a w końcówce postawił na ofensywną grę. Przy stanie 5:5 popisał się „breakiem”, a następnie przypieczętował wygraną i awans. Urodzony w Moskwie zawodnik posłał 46 uderzeń wygrywających i miał 21 niewymuszonych błędów. Po stronie rywala proporcja była odwrotna - 19-30. Dodatkowo Miedwiediew wygrał 88 procent akcji po swoim pierwszym podaniu i miał 17 asów serwisowych. Widziałem dziś, że Stefanos odczuwał jeszcze zmęczenie po spotkaniu z Nadalem. Dostrzegłem szybko, że nie jest mu łatwo, gdy rozprowadzam go po całym korcie i stało się to moją strategią. Z pewnością nie było łatwo, bo widzieliśmy, że w meczu z +Rafą+ po dwóch setach Grek miał taki sam wynik jak dziś. W trzeciej partii Hiszpan też dominował, a mimo to nie zdołał wygrać tamtego pojedynku. Byłem więc dziś nieco przestraszony. Starałem się wówczas posyłać asy i winnery lub po prostu umieszczać piłkę w korcie. To był jedyny sposób. Cieszę się, że opanowałem nerwy i nie podjąłem zbyt wielu błędnych decyzji  — podsumował zwycięzca. Statystyka pojedynków tych dwóch graczy już wcześniej wyraźnie przemawiała na korzyść czwartej rakiety świata. Z sześciu poprzednich konfrontacji z Tsitsipasem wygrał pięć. 25-letni Rosjanin od końcówki poprzedniego sezonu prezentuje wysoką formę. Piątkowe zwycięstwo w Melbourne to jego 20. z rzędu wygrany mecz. Wygrał w tym czasie turniej ATP w Paryżu i kończącą sezon imprezę masters - ATP Finals, a tegoroczne starty zaczął od czterech wygranych spotkań w ramach drużynowego ATP Cup, w którym Rosja sięgnęła po tytuł. Nie umiem wyjaśnić tej serii. Po prostu pracowałem ciężko całe moje życie i jestem bardzo szczęśliwy z powodu tego momentu. To zostanie ze mną. To wspaniałe osiągnięcie  — zaznaczył. Odniósł też zwycięstwo w 12 ostatnich pojedynkach z rywalami z Top10 listy ATP. Miedwiediew w wielkoszlemowym półfinale zameldował się po raz trzeci w karierze, a po raz drugi wygrał takie spotkanie. Poprzednio w finale imprezy tej rangi wystąpił dwa lata temu w US Open i musiał wówczas uznać wyższość Nadala. W Australian Open dotychczas najdalszej dotarł do 1/8 finału (2019-20). W niedzielę zmierzy się z Djokovicem, który swój pojedynek półfinałowy rozegrał w czwartek. Serb walczy o 18. tytuł wielkoszlemowy, w tym dziewiąty w Melbourne (jest rekordzistą pod względem liczby triumfów w tej australijskiej imprezie w męskim singlu). Wygrał m.in. dwie poprzednie edycje tego turnieju, a jeszcze nigdy nie przegrał w nim finału. Lider światowego rankingu i Rosjanin zmierzyli się dotychczas siedem razy. Cztery razy górą był Serb, m.in. w 1/8 finału Australian Open 2019. W ostatnim ich pojedynku, w fazie grupowej kończącego poprzedni sezon turnieju masters - ATP Finals - górą był Miedwiediew. Nie będzie na mnie spoczywała presja, bo to Novak jest tutaj niepokonany w finałach. To od niego się teraz oczekuje, że będzie gonił Nadala i Szwajcara Rogera Federera w klasyfikacji wszech czasów pod względem liczby tytułów wielkoszlemowych. Ja po prostu mam nadzieję, że wyjdę i pokażę mój najlepszy tenis. Jak już wcześniej widzieliśmy, potrafię pokonać duże nazwiska, jeśli gram dobrze. Djokovic ma więcej doświadczenia, ale też więcej do stracenia od mnie  — zaznaczył Miedwiediew. 22-letni Tsitsipas po raz trzeci w karierze dotarł do półfinału w Wielkim Szlemie, a jeszcze nigdy nie przeszedł tego etapu. W Australii zatrzymał się na nim już w 2019 roku. mm/PAP
Dramatyczna sytuacja w portugalskich szpitalach. Rząd zezwolił na zatrudnianie zagranicznych medyków^Zespół wPolityce.pl^2021-02-19 13:46:50.359400+01:00^https://wpolityce.pl/swiat/539874-portugalia-zatrudni-zagranicznych-medykow-do-walki-z-covid^Rząd Portugalii opublikował w piątek przepisy, zgodnie z którymi w okresie epidemii Covid-19 szpitale mogą uzupełniać brakujący personel medyczny pielęgniarkami i pielęgniarzami pochodzącymi z zagranicy. Jak wyjaśniła rzeczniczka rządu Mariana Vieira da Silva, nowe prawo wynika z dramatycznej sytuacji w portugalskich szpitalach, w których w ostatnich tygodniach brakowało personelu z powodu nasilenia się epidemii. CZYTAJ WIĘCEJ: Dramatyczna sytuacja w Portugalii. Rząd planuje transport chorych na Covid-19 do zagranicznych szpitali. Służba zdrowia jest sparaliżowana Zatrudnianie tych pracowników uznawane jest za kwestię szczególnego dobra publicznego i jest zgodne z obowiązującymi w kraju przepisami o stanie wyjątkowym  — sprecyzowała Vieira da Silva. Rzeczniczka przypomniała, że z powodu trudnej sytuacji epidemicznej w styczniu rząd premiera Antonia Costy zaapelował do państw UE o pomoc w walce z Covid-19. Na apel odpowiedziały m.in. władze Niemiec, Francji i Luksemburga, które wysłały do Portugalii ekipy medyczne. Vieira da Silva wskazała, że choć Izba Pielęgniarska Portugalii próbuje przed sądami zablokować możliwość sprowadzania do tego kraju zagranicznych medyków, ale jak podkreśliła “ostatnie słowo należy do państwa”.  To ono musi zagwarantować wzmocnienie służby zdrowia w tym tak trudnym momencie  — dodała. Nadejście epidemii Covid-19 nieznacznie osłabiło konflikt między rządem Portugalii a Izbą Pielęgniarską i pracownikami szpitali. Środowisko medyczne od 2019 roku organizowało liczne strajki domagając się poprawy warunków pracy oraz podwyżek. Wprawdzie protesty ustały, ale pielęgniarki i pielęgniarze nie wycofali swoich żądań. mm/PAP
Premier Orban: "Podstawowym interesem gospodarczym Węgier jest połączenie z Polską bezpośrednio przez Słowację"^Zespół wPolityce.pl^2021-02-19 09:25:14.875684+01:00^https://wpolityce.pl/swiat/539835-orban-polaczenia-z-polska-podstawowym-interesem-wegier^Połączenie Węgier z Polską przez Słowację m.in. szlakami transportowymi jest podstawowym interesem naszego kraju – oświadczył w piątek premier Viktor Orban w Radiu Kossuth. CZYTAJ RÓWNIEŻ: — Premierzy państw V4 podpisali deklarację o dalszej współpracy. Morawiecki: To opowieść o zjednoczeniu z Europą, o wielkich ambicjach — Viktor Orban w liście z okazji 30-lecia V4: „Bezsprzecznie kraje Grupy Wyszehradzkiej stanowią jądro Europy Środkowej” Orban powiedział, że Polskę i Węgry należy połączyć siecią o jak największej przepustowości rurociągów, linii energetycznych i szlaków transportowych.  Podstawowym interesem gospodarczym Węgier jest połączenie z Polską bezpośrednio przez Słowację — zaznaczył. Jak podkreślił, Węgry jako jedyne w Grupie Wyszehradzkiej sąsiadują tylko z jednym krajem V4 – Słowacją. Słowacja łączy część południową Europy Środkowej, do której my też należymy, z częścią północną. Odgrywa więc rolę strategiczną. Polska natomiast ma ciężar kapitałowy, gdyż jest to kraj 40-milionowy  — zaznaczył Orban. Podkreślił, że aby połączyć Polskę z Węgrami, potrzebne są autostrady. Zwrócił uwagę, że do końca roku gotowy będzie odcinek autostrady z Węgier do słowackich Koszyc, ale stamtąd „jeszcze daleko do Polski”. W interesie Europy Środkowej jest powstanie połączeń północ-południe. My, Węgrzy, musimy dotrzeć do 40-milionowego rynku polskiego, oni też chcą mieć dostęp do Węgier i stamtąd na Bałkany. Budowa tych szlaków to kwestia naszego sukcesu gospodarczego i poziomu życia  — ocenił. Orban wyraził przekonanie, że współpraca środkowoeuropejska ma silną składową gospodarczą i jeśli takie połączenia powstaną, to „wszyscy na tym lepiej wyjdziemy i wszyscy będziemy bogatsi, otworzy się przed nami wszystkimi więcej gospodarczych możliwości”.  Ale warunkiem jest jak najszybsze połączenie Węgier z Polską w jak największej ilości punktów  — zastrzegł. xyz/PAP
Pfizer miał początkowo żądać od UE ponad 50 euro za jedną dawkę szczepionki. Cena na obecnym poziomie to około 16 euro^Zespół wPolityce.pl^2021-02-19 06:49:20.711504+01:00^https://wpolityce.pl/swiat/539820-pfizer-mial-poczatkowo-zadac-ponad-50-euro-za-szczepionke^Pfizer i BioNTech miały początkowo żądać od Unii Europejskiej ponad 50 euro za jedną dawkę szczepionki przeciw koronawirusowi. Jak podał w czwartek niemiecki magazyn „Der Spiegel”, strony szybko ustaliły cenę na obecnym poziomie - około 16 euro za dawkę. Według doniesień niemieckich mediów, m.in. stacji WDR i dziennika „Sueddeutsche Zeitung”, w czerwcu ubiegłego roku Pfizer i BioNTech, w poufnej ofercie złożonej Komisji Europejskiej, chciały 54,08 euro za jedną dawkę opracowanej wspólnie szczepionki, przy zakupie 500 mln dawek. Negocjacje z UE prowadzili wówczas przedstawiciele Pfizera. Przy takiej cenie jedna dawka tej szczepionki byłaby 20 razy droższa od pojedynczej dawki preparatu opracowanego przez koncern AstraZeneca wspólnie z Uniwersytetem Oksfordzkim. Szwedzko-brytyjska firma zapewnia, że nie chce zarabiać na swojej szczepionce i sprzedaje ją „po kosztach własnych”. W listopadzie Unia Europejska zawarła porozumienie z amerykańskim producentem leków Pfizer i niemiecką firmą biotechnologiczną BioNTech w sprawie zakupu ich szczepionki, w cenie około 16 euro za dawkę, a więc trzykrotnie niższej od tej, która znalazła się we wstępnej ofercie sprzedaży. Według magazynu „Der Spiegel” Pfizer i BioNtech znacznie wcześniej, bo już w lipcu, zgodzili się na cenę ok. 16 euro za dawkę. „Der Spiegel” pisze, że zdaniem części ekonomistów rządy powinny płacić koncernom farmaceutycznym o wiele więcej za szczepionki, by w tej sposób wspierać prace badawcze nad nimi i zwiększać możliwości produkcyjne. kpc/PAP
Biden z uznaniem przyjął "historyczne" lądowanie amerykańskiego łazika Perseverance na Marsie: Dowód na "potęgę nauki"^Zespół wPolityce.pl^2021-02-19 06:43:20.483498+01:00^https://wpolityce.pl/swiat/539819-biden-o-ladowaniu-lazika-na-marsie-dowod-na-potege-nauki^Prezydent Joe Biden z uznaniem przyjął „historyczne” lądowanie amerykańskiego łazika Perseverance na Marsie. To dowód na „potęgę nauki” i „amerykańską pomysłowość” - podkreślił przywódca USA. CZYTAJ RÓWNIEŻ: Wielki sukces naukowców z NASA! Amerykański łazik Perseverance wylądował na Marsie. Przed badaczami ważne cele Wyrazy uznania dla NASA i wszystkich, których ciężka praca umożliwiła to historyczne lądowanie — napisał w czwartek wieczorem czasu miejscowego Joe Biden na Twitterze.
Wielki sukces naukowców z NASA! Amerykański łazik Perseverance wylądował na Marsie. Przed badaczami ważne cele^Zespół wPolityce.pl^2021-02-18 22:21:13.569755+01:00^https://wpolityce.pl/swiat/539812-amerykanski-lazik-perseverance-wyladowal-na-marsie^Amerykański łazik Perseverance wylądował w czwartek na Marsie. To część misji NASA Mars 2020. Łazik został dostarczony na Marsa przez specjalną platformę lądująca, która na wysokości 21,3 metra wypuściła go w dół i łagodnie osadziła na gruncie marsjańskim, a następnie sama odleciała. Naukowcy z NASA stawiają kilka celów naukowych dla misji Perseverance - ma być prowadzona identyfikacja dawnych środowisk zdolnych do podtrzymywania życia mikrobiologicznego i będą poszukiwane biosygnatury, mogące być oznakami potencjalnego dawnego życia mikrobiologicznego. Łazik będzie także badał próbki gruntu. Ważnym elementem misji będą analizy na potrzeby przyszłej misji załogowej, takie jak praktyczne przetestowanie produkcji tlenu ze składników marsjańskiej atmosfery.  gah/PAP
Dziennikarze ze Słowenii napisali list do Jourovej. "Pani opinie są wyraźnie jednostronne, Pani zdaniem najlepiej mieć liberalną jednomyślność"^Goran Andrijanić^2021-02-18 21:46:03.868254+01:00^https://wpolityce.pl/swiat/539800-dziennikarze-ze-slowenii-napisali-list-do-very-jourovej^Dwóch konserwatywnych dziennikarzy ze Słowenii napisało list otwarty do wiceszefowej Komisji Europejskiej Very Jourovej po tym, jak skrytykowała ona stan mediów w tym kraju, w którym stwierdzili, że jest bardzo stronnicza, a jej działania sprzyjają liberalnej polityce. Jože Biščak, redaktor naczelny słoweńskiego tygodnika Demokracija i Vinko Vasle, były redaktor publicznego radia Radio Slovenija, zareagowali na stwierdzenia, które wiceprzewodnicząca KE odpowiedzialna za wartości i przejrzystość wypowiedziała w wywiadzie dla austriackich mediów Presse Concordia. CZYTAJ TAKŻE Słoweński publicysta Jože Biščak: Dobrze, że Janša napisał ten list, to jest walka o suwerenność Polski Według słoweńskich mediów Jourova miała stwierdzić, że dziennikarze krytyczni wobec konserwatywnego rządu Janeza Janšy byli „zastraszani”. Oprócz Słowenii wymieniła także Polskę i Węgry jako przykłady krajów, w których, jak twierdzi, „zagrożona jest wolność mediów”. Jej zdaniem w Polsce, wolność jest zagrożona z powodu projektu podatku solidarnościowego, mającego objąć medialne wpływy z reklam. Kiedy media są w kłopotach, nasze demokracje też są w kłopotach. Musimy zintensyfikować nasze wysiłki, aby wspierać dziennikarzy — powiedziała Jurova. Niedawno w wywiadzie internetowym ponownie wspomniała Pani o Słowenii. Wskazuje Pani również, że presja polityczna i gospodarcza na niezależnych dziennikarzy i niezależne media nasila się w Polsce, na Węgrzech oraz w Słowenii. Nie wiemy dokładnie, co ma Pani na myśli mówiąc „niezależny”; wierzymy, że wszystkie media są „zależne” od swoich czytelników i słuchaczy… Mamy wrażenie, że uważa Pani, iż media w Polsce, na Węgrzech i Słowenii są zagrożone tylko dlatego, że wybory wygrały partie konserwatywne. To jest automatycznie złe dla was, którzy popieracie ideologię liberalnej demokracji, prawda?” — piszą w liście otwartym Biščak i Vasle, a następnie zadają pytanie urzędnikowi europejskiemu. Co oznacza termin „nasze demokracje”? Czy demokracje są podzielone na „nasze” i „wasze”? Jaka jest charakterystyka „naszej” demokracji? Podstawą każdej demokracji jest wolność, zwłaszcza wolność słowa, aby każdy mógł powiedzieć, co myśli. Mamy nadzieję, że wszyscy zgodzimy się, iż wolność gwarantuje również demokrację. Z drugiej strony demokracja nie oznacza automatycznie wolności. Można to dziś zaobserwować głównie w Zachodnich demokracjach — piszą dziennikarze i kontynuują:  Czym więc jest „nasza demokracja”? Jak widać z Pani opinii, jest oczywiste, że rząd Słowenii (zwłaszcza jego największa partia polityczna) nie jest zwolennikiem „prawdziwej” demokracji. Czym zatem jest prawdziwa demokracja? W przeważającej opinii jedyną prawdziwą demokracją (oczywiście także w Pani opinii) jest demokracja liberalna. Wszystkie inne są określane mianem ‘fałszywych’ demokracji, ponieważ nie mają w swoich programach ideologii liberalno-demokratycznej. Pani zdaniem, co niestety podziela większość brukselskich urzędników, najlepiej byłoby mieć liberalno-demokratyczną jednomyślność. Ale Pani się myli. Konserwatyzm jest całkowicie równą i słuszną ideologią, jak każda liberalna ideologia po twojej stronie. SDS (Słoweńska Partia Demokratyczna, partia premiera Janeza Janše, przyp.red.) została ogłoszona zwycięzcą wyborów przez wyborców, którzy na nią głosowali. Czy Pani odmawia wyborcom zasadności samodzielnego podejmowania decyzji i myślenia własnym myśleniem? Wydaje się, że tak”. Dziennikarze napisali w liście, że twierdzenia o „zastraszaniu dziennikarzy” są po prostu nieprawdziwe.  Czy może Pani być konkretna? Który z dziennikarzy był zastraszany, kto otrzymywał groźby od władz, ilu dziennikarzy trafia do więzienia za relacjonowanie lub wyrażanie opinii? Powtórzymy, co już napisaliśmy: dziennikarze są w Słowenii całkowicie bezpieczni. Nikt nie zagraża ich życiu, swobodnie dzielą się swoimi pomysłami i opiniami, mają zagwarantowane prawo do pisania i wyrażania wszystkiego. Będą jednak musieli przyzwyczaić się do gniewnej i ostrej reakcji opinii publicznej wywołanej ich relacjami i pisaniem, które jest pełne manipulacji i kłamstw. Dziennikarze napisali do Jourovej, że jej „poglądy i opinie są wyraźnie jednostronne i chociaż kiedyś obiecała Pani szanować i brać pod uwagę również drugą stronę medalu, tak się nie stało”. Droga Vera Jourovo, przykro nam, że jako Komisarz Europejski, który ma być wolny pod względem ideologicznym, jako źródła informacji o sytuacji w Słowenii korzysta Pani wyłącznie z określonych źródeł i pisarzy, co jest całkowicie niedopuszczalne w warunki pełnionej funkcji — piszą w liście Jože Biščak i Vinko Vasle.
Chiny cały czas nas oszukują? Niemiecki naukowiec: Koronawirus pochodzi z laboratorium w Wuhan! Na targu nie było nietoperzy^Zespół wPolityce.pl^2021-02-18 21:16:01.912789+01:00^https://wpolityce.pl/swiat/539803-naukowiec-koronawirus-pochodzi-z-laboratorium-w-wuhan^Hamburski naukowiec prof. Roland Wiesendanger zebrał dowody z lat 2019 i 2020 i jest pewien, że: „Informacje o wirusie i liczne publikacje w czasopismach specjalistycznych i w mediach społecznościowych, pokazują, że koronawirus był wypadkiem laboratoryjnym” - mówi dziennikowi „Bild”. Od początku pandemii koronawirusa pojawiły się dwie podstawowe tezy na temat jego pochodzenia. Pierwsza mówi, że został on przeniesiony z nietoperzy na ludzi, druga, że został sztucznie wyprodukowany i uwolniony w laboratorium w Wuhan. Niedawne badanie przeprowadzone przez Światową Organizację Zdrowia (WHO) wykazało, że bardziej prawdopodobne jest, że przyczyną pandemii koronowej były nietoperze. Teraz badania Wiesendangera prowadzi do dokładnie odwrotnego wniosku — pisze w czwartek dziennik „Bild”.  Koronawirus pochodzi z laboratorium w Wuhan — mówi „Bildowi” prof. Wiesendanger.  Naukowiec twierdzi, że nietoperze nie były oferowane na targu rybnym w centrum Wuhan, który często określa się mianem epicentrum pandemii. Za to:  Instytut wirusologiczny w mieście Wuhan posiada jedną z największych na świecie kolekcji patogenów nietoperzy, które pochodzą z odległych jaskiń w południowych prowincjach Chin. Jest niezwykle mało prawdopodobne, aby nietoperze przedostały się w sposób naturalny do Wuhan z odległości prawie 2000 km, a następnie wywołały ogólnoświatową pandemię w bezpośrednim sąsiedztwie tego instytutu wirusologicznego — argumentuje.  I dodaje, że jako pierwszy został zarażony młody naukowiec z instytutu wirusologicznego w Wuhan. W sumie prof. Wiesendanger przytacza w badaniu 60 dowodów na poparcie swojej teorii.  W badaniu zawarłem tylko poważne dowody, które można ocenić według kryteriów naukowych. Zebrałem około 600 odniesień — mówi dziennikowi „Bild”. Profesor Wiesendanger dochodzi do wniosku:  Zarówno liczba, jak i jakość dowodów przemawiają za awarią laboratoryjną w instytucie wirusologicznym w Wuhan jako przyczyną obecnej pandemii.  Prof. Wiesendanger spodziewa się, że dalsze badania dotyczące pochodzenia SARS-CoV-2 zostaną opublikowane w najbliższych tygodniach i miesiącach. Badanie, które potwierdza jego tezę, pochodzi od dr. Stephena Quay’a z USA, który stwierdził, że prawdopodobieństwo, że koronawirus pochodzi z laboratorium, wynosi 99,8%.  mly/PAP
Watykan uspokaja: Dekret wydany w sprawie szczepień przeciw Covid-19 nie ma w żadnym przypadku natury represyjnej^Zespół wPolityce.pl^2021-02-18 19:55:41.488809+01:00^https://wpolityce.pl/swiat/539792-watykan-dekret-nie-ma-w-zadnym-przypadku-natury-represyjnej^Watykan zapewnił w czwartek, że wydany tam dekret w sprawie szczepień przeciw Covid-19 „nie ma w żadnym przypadku natury represyjnej”, a jego celem jest ochrona zdrowia. Tak odniósł się do informacji o groźbie zwolnienia z pracy w razie odmowy przyjęcia szczepionki. CZYTAJ RÓWNIEŻ: Jakie kary grożą pracownikom Watykanu za odmowę zaszczepienia się bez uzasadnienienia zdrowotnego? Najnowszy dekret podpisany przez gubernatora Państwa Watykańskiego kardynała Giuseppe Bertello i opublikowany w związku z pandemią i kampanią szczepień odwołuje się do przepisów z 2011 roku, które przewidują kroki aż do rozwiązania stosunku pracy w przypadku niespełnienia wymagań przez pracownika. W oświadczeniu dotyczącym dekretu wyjaśniono, że „dobrowolne przystąpienie do programu szczepień musi uwzględniać ryzyko, jakie może stanowić ewentualna odmowa dla osoby zainteresowanej, dla innych i dla środowiska pracy”. Zarazem Gubernatorat Państwa Watykańskiego precyzuje, że wymóg ochrony zdrowia publicznego może wymagać podjęcia szczególnych kroków w celu zmniejszenia zagrożenia, a jednocześnie takich, które umożliwiają znalezienie „alternatywnych rozwiązań dla wykonywania pracy przez zainteresowanego” w przypadku odmowy bez uzasadnionych powodów medycznych. Jak zaznaczono, odwołanie się do przepisów sprzed dziewięciu lat należy traktować jako „narzędzie, które w żadnym przypadku nie ma natury nakładania sankcji czy represyjnej, a ma na celu umożliwienie elastycznej i proporcjonalnej równowagi między ochroną zdrowia społeczności i swobodą indywidualnego wyboru bez wprowadzania jakiejkolwiek formy represji wobec pracownika”. W Watykanie szczepieni są pracownicy wszystkich instytucji, w tym Muzeów Watykańskich i poczty. Obowiązek szczepienia dotyczy dziennikarzy, którzy będą towarzyszyć papieżowi Franciszkowi w jego podróży do Iraku w marcu. Papież otrzymał już dwie dawki szczepionki Pfizera. gah/PAP
Bezpieczna rutyna NATO.  "USA pod rządami obecnej administracji stronić będą od odważniejszych, niekonwencjonalnych posunięć"^Marek Budzisz^2021-02-18 18:12:25.905851+01:00^https://wpolityce.pl/swiat/539781-bezpieczna-rutyna-nato^Dwudniowy szczyt ministrów obrony państw NATO, który właśnie się kończy dobrze pokazuje, że zmiany w Sojuszu następowały będą powoli, w wyniku mozolnie osiąganych kompromisów i godzenia odmiennych perspektyw. Osobną kwestią jest pytanie czy biurokratyczna ociężałość Paktu, który nie podjął nawet decyzji w sprawie ewentualnego przedłużenia swej misji w Afganistanie, której mandat kończy się w maju, odpowiada wyzwaniom naszych czasów. Nie oznacza to jednak, że z polskiego punktu widzenia obecny szczyt nie przyniósł interesujących i potencjalnie korzystnych nowości. Po raz pierwszy w tym spotkaniu szefów resortów obrony, które z racji pandemii odbywało się on-line, uczestniczył Lloyd J. Austin, nowy szef Pentagonu, który na dzień przed rozpoczęciem szczytu opublikował na łamach The Washington Post artykuł poświęcony stosunkowi nowej administracji do NATO. Nie ma w nim niczego zaskakującego, można nawet powiedzieć, że jest to nudny i pełen banałów tekst, ale jest pierwsza dobra wiadomość, bo oznacza, że czasy, kiedy dyplomaci reprezentujący państwa członkowskie w Waszyngtonie musieli zrywać się o 3 w nocy po to aby sprawdzić zapisy na Twitterze pierwszej osoby w amerykańskim państwie i przekonać się w ten sposób czy poczynione wcześniej na poziomie urzędniczym ustalenia nie zostały jednym wpisem zakwestionowane, przechodzą już, i to dobrze, do przeszłości. Austin podkreślił w swym wystąpieniu, że zgodnie z zapowiedziami Joe Bidena dyplomacja będzie pierwszoplanowym narzędziem amerykańskiej polityki zagranicznej, ale jej skuteczność związana jest z możliwością zastosowania siły, tak aby nie były to tylko puste słowa i niewiele znaczące deklaracja, które każdy może lekceważyć. Napisał też, i to istotna deklaracja polityczna, że „nie możemy sami sprostać, ani nawet nie powinniśmy próbować” w pojedynkę, bez współpracy z sojusznikami mierzyć się z wyzwaniami jakie niosą obecne czasy. Musimy, jak napisał „naradzać się razem, decydować razem i działać razem”. Nie chodzi tylko o wzajemny szacunek, choć i on jest niezmiernie ważny, ale o wyraźnie zarysowaną przez Austina w jego tekście świadomość globalnych i zarazem wspólnych wyzwań jakie stoją przed sojusznikami. To dlatego wspomina o swych rozmowach zarówno z partnerami Stanów Zjednoczonych z państw NATO, ale w jednocześnie zaznaczając, że dzwonił też i rozmawiał z liderami państw azjatyckich. Wyraźnie widać zmieniającą się perspektywę Waszyngtonu, który swe sojusze w ramach NATO stawia co najmniej na równym poziomie ze współpracą w państwami azjatyckimi. Z kwestii szczegółowych Austin poruszał problem zaangażowania NATO w Afganistanie, ale również pisał o polityce zmierzającej do powstrzymania agresywnych coraz bardziej Chin i Rosji. Ta globalna odpowiedzialność jest nie tylko nawiązaniem do raportu Grupy Refleksyjnej powołanej przez Sekretarza Generalnego NATO zawierającego propozycje zmian w strategii Sojuszu (NATO 2030) w tym określenia obydwu państw jako głównych strategicznych rywali, ale jest również wyraźnym podkreśleniem zmiany percepcji światowej sytuacji w Waszyngtonie. Problemy zaczynają mieć, w świetle tego spojrzenia, charakter globalny i musimy być przygotowania, w ramach porozumień sojuszniczych, na globalną odpowiedź. Lloyd Austin wspomina też o zobowiązaniach, podjętych na szczycie w Walii, o wydawaniu przez państwa członkowskie 2 % swego PKB na obronę. Fakt, iż wydatki rosną siódmy rok z rzędu nazywa „pokrzepiającym” nawet jeśli nie wszystkie państwa wywiązują się z przyjętych zobowiązań. Takie rozłożenie akcentów świadczy o tym, że presja Waszyngtonu w tej materii nie osłabnie, będzie miała jedynie inną formę i też rozwiązanie dylematu 2 % być może nastąpi w innej formule.Reuters informuje, że zgłoszone przez Stoltenberga propozycje reformy NATO obejmują, prócz kwestii „wspólnego budżetu”, jeszcze siedem obszarów, w tym zwiększenie częstotliwości spotkań politycznych na szczeblu ministerialnym oraz doradców ds. bezpieczeństwa. Wyraźnie pisze o tym, w swej relacji ze szczytu NATO „Süddeutsche Zeitung”. Niemiecki dziennik zwraca uwagę na propozycję Stoltenberga aby utworzyć w ramach Paktu, specjalny wspólny fundusz, który miałby być zbudowany z wpłat członkowskich a służyć wzmocnieniu obecności wojskowej na Wschodzie, choć być może również w innych punktach zapalnych. Z tej „wspólnej puli” miałyby być finansowane środki odstraszania i obrony. Miałoby to oznaczać z jednej strony, że państwa partycypujące w misjach wojskowych np. na Wschodzie, czy w polityce patrolowania przestrzeni powietrznej tych państw członkowskich sojuszu, które nie dysponują własnym lotnictwem nie musiałyby samodzielnie ponosić wszystkich kosztów związanych z nimi. Wydaje się, że może to być też zarówno formuła zwiększenia wkładu Niemiec we wspólne bezpieczeństwo jak i pogłębienia współpracy z państwami, które formalnie nie wchodzą do NATO. W tym ostatnim wypadku chodzi przede wszystkim o Szwecję i Finlandię, z którymi w ramach obecnego szczytu odbędą się konsultacje, konieczne zwłaszcza w sytuacji zaostrzającego się napięcia w rejonach arktycznych. Z nieoficjalnych informacji, na które powołuje się niemiecki dziennik ma wynikać, że na razie pomysł „wspólnego budżetu” NATO poparła jedynie Warszawa, Paryż jest jemu przeciwny, bo obawia się iż środki z niego nie zostaną przeznaczone na obecność w Afryce, na czym Francji najbardziej zależy.  Niemcy, tradycyjnie, zajmują pozycję wyczekującą, choć minister AnnegretKramp-Karrenbauer we wstępnym oświadczeniu na początku szczytu miała przychylnie odnieść się do formułowanych przez Stoltenberga propozycji zmian. Warto przypomnieć, że zakładają one również zmianę doktryny wojskowej Sojuszu przez wpisanie wprost, iż głównym zagrożeniem dla NATO jest rewizjonistyczna Rosja i Chiny. Wydaje się, że część niemieckiego establishmentu strategicznego dąży do zbudowania formuły porozumienia ze Stanami Zjednoczonymi w kwestii relacji, zarówno politycznych jak i wojskowych, w ramach NATO. Jak takie porozumienie mogłoby wyglądać? Wolfgang Ischinger, były niemiecki ambasador w Waszyngtonie i szef Monachijskiej Konferencji Bezpieczeństwa w odpowiedzi na moją uwagę, że skutkiem nieprzejednanej polityki Niemiec wobec kwestii NordStream 2 będzie utrata sojuszniczej wiarygodności Berlina w stolicach Europy Środkowej i Wschodniej, odpisał, że jego zdaniem to już się stało. I dlatego, lepszym rozwiązaniem, niźli blokowanie rury, która w jego opinii najpewniej okaże się „złym pomysłem inwestycyjnym” jest stworzenie euro-atlantyckiego paktu w zakresie bezpieczeństwa energetycznego, który wykraczać będzie poza kwestie paliw kopalnych, a jednocześnie będzie korzystny dla naszej części kontynentu. Mielibyśmy zatem do czynienia z połączeniem kwestii NordStream 2, „zielonej polityki” Unii Europejskiej, może nawet z uwzględnieniem francuskiego atomu (kwestia obecności w Malii i sąsiednim Nigrze, gdzie znajdują się główne kopalnie uranu zaopatrujące francuska energetykę jądrową) i jakąś formułą zadowalającą Waszyngton. Podobne, kolektywne, podejście mogłoby mieć miejsce w kwestii zwiększenia nakładów na obecność wojskową na Wschodzie. Propozycja wspólnego budżetu NATO jest pomysłem w tym właśnie duchu – kolektywnych rozwiązań, które potencjalnie mogą satysfakcjonować wszystkie strony.  Tego rodzaju podejście jest również interesujące z punktu widzenia Waszyngtonu. Były ambasador Stanów Zjednoczonych w PolsceDaniel Fried powiedział w wywiadzie dla Wszystko co Najważniejsze, że nowa administracja będzie chciała porozumieć się z Niemcami w kwestii nowych relacji transatlantyckich. Z racji rysujących się, przede wszystkim w Azji, wyzwań nie jest zainteresowana konfliktem. Warszawa postrzegana jest w jego opinii przede wszystkim przez pryzmat konfliktów w ramach Unii Europejskiej, co oznacza, że może być czynnikiem destabilizacyjnym a w związku z tym raczej zalecenia płynące z Waszyngtonu do Polski będą koncentrowały się na podkreślaniu konieczności osiągnięcia porozumienia. Z pewnością nie ma tu miejsca, jeśli kiedykolwiek była taka perspektywa, aby równoważyć potęgę Niemiec relacjami ze Stanami Zjednoczonymi. Rozsądna polityka Polski, w nowym rozdaniu, atlantyckim powinna być raczej skoncentrowana na tym, aby możliwie dużo dla naszego regionu wygrać, ale w ramach, a nie w kontrze, do nowego konsensusu. Warto też zwrócić uwagę na dzisiejsze wystąpienia Sekretarza Stanu Anthony Blinkena, który poparł, w imieniu administracji Joe Bidena, Inicjatywę Trójmorza. W swym oświadczeniu mówił o potrzebie zwiększenia inwestycji przez państwa wchodzące w skład tej inicjatywy oraz o tym, że rozwój połączeń komunikacyjnych, sieci energetycznej i gazowej zespalającej państwa regionu czyni go silniejszą częścią Unii Europejskiej. To istotna uwaga, bo pokazuje zarówno perspektywę Waszyngtonu jak i przekonanie, że główny ciężar inwestycji winien spoczywać na barkach państw członkowskich. Nie ma co liczyć na spektakularne finansowe zaangażowanie Stanów Zjednoczonych, trudno też spodziewać aby Waszyngton lansował wejście np. Ukrainy do Trójmorza. Wszystko to razem wzięte oznacza, że Stany Zjednoczone pod rządami obecnej administracji stronić będą od odważniejszych, niekonwencjonalnych posunięć, które mogłyby w efekcie przysporzyć więcej problemów niźli korzyści. Będziemy mieli do czynienia z momentami nudną, ale obliczalną polityką, której celem będzie konserwowanie status quo zarówno w relacjach wewnątrz-sojuszniczych, jak i z partnerami nie wchodzącymi w skład „kolektywnego Zachodu”. Czy tego rodzaju polityka odpowiada rysującym się wyzwaniom jest osobną kwestią. Jednak chyba raczej nie należy spodziewać się rewolucyjnych zmian, takich, jak np. przyjęcie Ukrainy i Gruzji do NATO.
Były szef niemieckiego MSZ broni Nord Stream 2: Z punktu widzenia suwerenności Europy, na razie nie jest to sprawa USA^w Prasie Światowej^2021-02-18 17:46:16.261575+01:00^https://wpolityce.pl/swiat/539774-sigmar-gabrielnord-stream-2-to-nie-jest-na-razie-sprawa-usa^Na krótko przed niecierpliwie wyczekiwanym przemówieniem prezydenta USA Joe Bidena na piątkowej wirtualnej konferencji bezpieczeństwa w Monachium, były minister spraw zagranicznych Niemiec Sigmar Gabriel (SPD) odrzucił krytykę USA, dotyczącą niemiecko-rosyjskiego gazociągu Nord Stream 2. CZYTAJ RÓWNIEŻ: Rzeczniczka Białego Domu: „Prezydent Biden uważa, że Nord Stream 2 to zły interes dla Europy”. Czy za słowami pójdą sankcje? Gabriel, będący przewodniczącym Atlantik-Bruecke, założonego w 1952 roku stowarzyszenia non-profit, stawiającego sobie za cel zbudowanie pomostu między Stanami Zjednoczonymi a Niemcami w obszarach polityki gospodarczej, finansowej, edukacyjnej i wojskowej, udzielił w czwartek wywiadu dziennikowi „Welt”. Czego Gabriel spodziewa się po wystąpieniu Bidena?  Prezydent Biden z pewnością potwierdzi, że Stany Zjednoczone wróciły jako prawdziwy partner i są zainteresowane współpracą z innymi - zwłaszcza z nami, Europejczykami — mówi Gabriel i dodaje:  W przeciwieństwie do swojego poprzednika polega na europejskich sojusznikach i NATO oraz chce ich wzmocnić. Przypuszczalnie Joe Biden zajmie się również skomplikowanymi relacjami z Rosją i Chinami, nie ignorując trudnych tematów, takich jak Nord Stream 2. Czy według szefa Atlantik-Bruecke projekt Nord Stream 2 nadal ma sens?  Istnieje mniej więcej tyle samo argumentów za, co przeciw Nord Stream 2. Jedno jest jednak jasne: Nord Stream 2 to projekt dotyczący gazu ziemnego, który na razie pozostanie w ramach europejskich zasad i przepisów. Z punktu widzenia suwerenności Europy, na razie nie jest to sprawa USA. Europa zliberalizowała rynek energetyczny 25 lat temu — zauważa Gabriel. Dodaje też, że „dyrektywa gazowa UE została ostatnio ponownie zaostrzona w stosunku do Rosji. Właściciel rurociągu nie może być tożsamy z dostawcą gazu. Ci, którzy stosują się do tego europejskiego prawa energetycznego, mogą swobodnie wybierać, gdzie kupują swoje surowce. Decyduje rynek i jego uczestnicy” - podkreśla Gabriel.  Czy pod presją USA Europa powinna teraz zrezygnować z liberalizacji rynku gazu? Uważam, że jest to decyzja europejska - ze wszystkimi szansami i zagrożeniami. Ale nie amerykańska — mówi. Swoją drogą, dlaczego właściwie Nord Stream jest problemem, a gazociąg jamalski z rosyjskim gazem przez Polskę nie? — pyta Gabriel.  Właśnie dlatego, że prowadzi przez Polskę — opowiada dziennikarz i słyszy w odpowiedzi:  Ale jest to również gaz rosyjski. Argument, że to daje Putinowi pieniądze, stabilizuje go, też jest w tym przypadku zasadny. W piątek tygodnik Spiegel pisał, że:  Rząd niemiecki i spółka Nord Stream 2 (…) mają cichą nadzieję, że być może łatwiej będzie rozmawiać o kontrowersyjnym projekcie z nową administracją USA niż z administracją (Donalda) Trumpa.  Według „Spiegla” trwają dyskusje, których przedmiotem „jest rodzaj ogólnego pakietu strategicznego, który mógłby również zadowolić Amerykanów.  Rozważania i rozmowy na ten temat trwają już od kilku dni. W spotkaniach mają brać udział „transatlantyści” - tacy jak Gabriel - a także przedstawiciele właściwych ministerstw i UE”. Brane pod uwagę propozycje obejmują „zarówno automatyczne wyłączanie dostaw gazu w przypadku złamania przez Rosję praw człowieka lub prawa międzynarodowego, jak i międzynarodowe partnerstwo energetyczne”. Przede wszystkim mają w większym stopniu uwzględniać interesy amerykańskie i ukraińskie. mly/PAP
Pozytywne efekty lockdownu w Wielkiej Brytanii. Różnica liczby zakażeń koronawirusem w Londynie to nawet 80 procent^Zespół wPolityce.pl^2021-02-18 17:43:54.877039+01:00^https://wpolityce.pl/swiat/539776-pozytywne-efekty-lockdownu-w-wielkiej-brytanii^Obowiązujący od początku stycznia lockdown w Anglii doprowadził do spadku liczby zakażeń koronawirusem o dwie trzecie, a w Londynie nawet o 80 proc. - wynika z przedstawionych w czwartek szacunków Imperial College London (ICL). Opierają się one na testach na obecność koronawirusa wykonywanych w grupie ponad 85 tys. osób, niezależnie od tego, czy mają one objawy zakażenia, czy też nie, co pozwala na wykrycie i uwzględnienie także zakażeń bezobjawowych. Według badania przeprowadzonego w dniach 4-13 lutego, obecność koronawirusa stwierdzono w 0,51 proc. przeprowadzonych testów, podczas gdy na początku stycznia było to 1,57 proc. To oznacza, że koronawirusa ma obecnie 1 na 196 osób. W Londynie w tym samym okresie odsetek testów z wynikiem pozytywnym spadł z 2,83 proc. do 0,54 proc. Te szacunki wskazują, że rozpowszechnienie koronawirusa jest obecnie na podobnym poziomie jak było pod koniec września 2020 roku. Naukowcy z ICL podali też, że wskaźnik R wynosi teraz między 0,69 a 0,76, czyli jest znacznie poniżej granicznego poziomu 1,0, którego przekroczenie oznacza, że epidemia się rozprzestrzenia. Jak zauważa prof. Paul Elliot z ICL - szef zespołu, który prowadzi te badania, spadek liczby zakażeń jest efektem lockdownu, bo jest on widoczny we wszystkich grupach wiekowych. Gdyby był już odczuwalny efekt szczepień, wtedy w najstarszych grupach wiekowych, które już otrzymały pierwszą dawkę, spadek zakażeń byłby wyraźnie większy. W poniedziałek brytyjski premier Boris Johnson przedstawi plan wychodzenia z lockdownu. Jak się oczekuje, otwarcie szkół, które ma być pierwszym krokiem, nastąpi nie wcześniej niż 8 marca. mm/PAP
Nawet dramat dziennikarek Biełsatu to dla „GW” pretekst do uderzenia w prezydenta. Wieliński manipuluje: ”Milczy Andrzej Duda”^Co tam w Wyborczej?^2021-02-18 17:12:09.392675+01:00^https://wpolityce.pl/swiat/539772-gw-manipuluje-ws-dziennikarek-na-bialorusi-duda-milczy^Bartosz T. Wieliński wykorzystuje fakt skazania przez reżim Łukaszenki dwóch dziennikarek. Autor twierdzi, że „Andrzej Duda milczy”, a jego minister jedynie wezwał polskich dyplomatów do reakcji na skandaliczny wyrok. To oczywista nieprawda. Prezydent wezwał kraje unijne do reakcji na haniebny wyrok sądu w totalitarnej Białorusi.  CZYTAJ TAKŻE:Dziennikarki Biełsatu skazane! Dwa lata kolonii karnej dla Kaciaryny Andrejewej i Darii Czulcowej za „organizację zamieszek” Milczy Andrzej Duda. Jedynie Krzysztof Szczerski, jego minister zajmujący się w Kancelarii Prezydenta polityką zagraniczną, oświadczył na Twitterze, że „polecił” on polskim dyplomatom w Mińsku, by zaprotestowali w jego imieniu.(…)Dlatego jest mi wstyd za obecne polskie władze, które nie zareagowały na haniebne i absurdalne orzeczenie mińskiego sądu – napisał Wieliński w „Wyborczej”. Publicysta „Wyborczej” „zapomniał”, że prezydent wezwał także kraje unijne do mocnego sprzeciwu przeciwko bezprawiu na Białorusi? Jednocześnie Polska wzywa wszystkich partnerów w Unii Europejskiej do solidarnej, konsekwentnej i zdecydowanej odpowiedzi na ten kolejny przejaw tłumienia podstawowych praw i wolności – napisał Krzysztof Szczerski na twitterze.
Szczyt absurdu w brytyjskim szpitalu! Genderowe wytyczne dla personelu: "Karmienie klatką piersiowa"; "Rodzic rodzący"^Zespół wPolityce.pl^2021-02-18 15:21:37.807711+01:00^https://wpolityce.pl/swiat/539744-szczyt-absurdu-genderowe-wytyczne-dla-personelu-szpitala^Zamiast karmienia piersią - „karmienie klatką piersiowa”, zamiast matki - „matka lub rodzący rodzic” - takich zwrotów powinien używać personel oddziałów położniczych szpitali w Brighton w południowej Anglii, aby placówki były bardziej przyjazne transseksualistom - pisze „The Times”. CZYTAJ RÓWNIEŻ: Obłęd! Studenci uczelni w Sztokholmie żądają zmiany nazwy sali „Morze Białe”. Ich zdaniem budzi… rasistowskie skojarzenia Zgodnie z wydanymi we wtorek instrukcjami, zwrot „mleko matki” powinien być zastąpiony przez „mleko ludzkie”, „mleko z piersi/klatki piersiowej” lub „mleko od karmiącej matki lub rodzica”, a w zależności od okoliczności zamiast „kobieta” należy mówić „kobieta lub osoba”, zamiast „ojciec” - „rodzic”, „współrodzic” lub „drugi rodzic biologiczny”. Wytyczne nie mówią, że personel powinien całkowicie przestać używać słowa „kobieta” lub innych terminów opisujących macierzyństwo, ale powinien świadomie zacząć dodawać słowo „ludzie” i inne bardziej inkluzywne sformułowania. Jak pisze „The Times”, Brighton and Sussex University Hospitals NHS Trust jest pierwszą jednostką organizacyjną publicznej służby zdrowia w Wielkiej Brytanii, gdzie formalnie wdrożono genderowo inkluzywną politykę językową na oddziałach położniczych, które zresztą staną się teraz oddziałami „usług okołoporodowych”. W dokumencie napisano:  Tożsamość płciowa może być źródłem opresji i nierówności zdrowotnych. Świadomie używamy słów „kobiety” i „ludzie” łącznie, aby wyraźnie zaznaczyć, że jesteśmy zaangażowani w pracę nad rozwiązywaniem problemu nierówności zdrowotnych dotyczących wszystkich, którzy korzystają z naszych usług. (…) Jako położne i pracownicy porodowi koncentrujemy się na poprawie dostępu i rezultatów zdrowotnych w grupach marginalizowanych i znajdujących się w niekorzystnej sytuacji. Kobiety często znajdują się w niekorzystnej sytuacji w opiece zdrowotnej, podobnie jak osoby transseksualne i niebinarne. Poprzez dalsze używanie terminu +kobieta+ zobowiązujemy się do pracy nad rozwiązywaniem problemu nierówności zdrowotnych w przypadku wszystkich, którzy korzystają z naszych usług — głoszą dalej wytyczne. Zdajemy sobie również sprawę, że obecnie istnieje biologiczny esencjalizm i transfobia w elementach głównego nurtu narracji i dyskursu na temat narodzin. W wyniku zmian terminologicznych dążymy do ochrony trans- i nie-binarnych użytkowników naszych usług i pracowników służby zdrowia przed dodatkowymi prześladowaniami, uznając znaczący wpływ, jaki może to mieć na dobrą kondycję psychiczną i emocjonalną. Uznanie kontekstu kulturowego, w którym następuje rozwój usług, ma zasadnicze znaczenie dla uczynienia życia osób trans i niebinarnych bezpieczniejszym — wyjaśniono. Natomiast w oświadczeniu przekazanym na Twitterze wydział położnictwa napisał:  Chcemy, aby każdy, kto korzysta z naszych usług, widział siebie odzwierciedlonego w języku, którego używamy. Oznacza to nie tylko kobiety w ciąży, ale także ciężarne osoby trans, niebinarne i agenderowe. Wybrane przez nas podejście do inkluzywnego języka jest raczej addytywne niż neutralne. Zmiany językowe zostaną wprowadzone na stronach internetowych Brighton and Sussex University Hospitals NHS Trust, w ulotkach i komunikacji, takiej jak listy i e-maile. Personel zostanie poproszony o używanie podczas rozmów z pacjentami języka, który będzie odzwierciedlać „ich własne tożsamości i preferencje”. mly/PAP
Soros musi być zachwycony! KE wzywa Węgry do wykonania orzeczenia TSUE w sprawie organizacji pozarządowych^Zespół wPolityce.pl^2021-02-18 15:06:26.483102+01:00^https://wpolityce.pl/swiat/539739-soros-zachwycony-ke-wzywa-wegry-do-wykonania-wyroku-tsue^Komisja Europejska uruchomiła procedurę naruszenia prawa UE wobec Węgier, wzywając Budapeszt do „wykonania orzeczenia Trybunału Sprawiedliwości w sprawie węgierskiej ustawy o organizacjach pozarządowych finansowanych z zagranicy”. CZYTAJ RÓWNIEŻ: — Orban po wyroku TSUE ws. ustawy o NGO: Każdy Węgier będzie wiedzieć o każdym forincie nadesłanym z zagranicy w celach politycznych — Orban: Soros pracuje w Brukseli, aby szkodzić Węgrom, gdziekolwiek może. To najbardziej skorumpowany człowiek na świecie — Wsparcie dla „uniwersytetu Sorosa”? Niekorzystny dla Węgier wyrok TSUE. Minister Varga: „Podwójne standardy są nie do przyjęcia” Zdaniem KE, Węgry nie zastosowały się do orzeczenia Trybunału Sprawiedliwości Unii Europejskiej. KE poinformowała w czwartek, że może skierować sprawę z powrotem do TSUE i zażądać sankcji finansowych. Trybunał Sprawiedliwości UE powiedział jasno - ograniczenia nałożone przez rząd węgierski na finansowanie organizacji społeczeństwa obywatelskiego nie są zgodne z prawem UE. Dlatego podejmujemy zdecydowany krok, aby zapewnić zgodność z tym orzeczeniem. Organizacje społeczeństwa obywatelskiego są nieodzowną częścią naszych demokracji. Musimy je wspierać, a nie z nimi walczyć  — powiedziała wiceszefowa KE Viera Jourova cytowana przez KE. W orzeczeniu z 18 czerwca 2020 roku Trybunał stwierdził, że węgierska ustawa o organizacjach pozarządowych narusza przepisy UE dotyczące swobodnego przepływu kapitału (art. 63 TFUE) oraz podstawowe prawa do ochrony danych osobowych i wolność zrzeszania się, chronione Kartą praw podstawowych UE. Zgodnie z przepisami uchwalonymi na Węgrzech w 2017 r. organizacje obywatelskie podlegają rejestracji przez węgierskie organy jako „otrzymujące wsparcie zagraniczne”, gdy wysokość darowizn otrzymanych w danym roku osiągnie określony próg. Przy rejestracji muszą one podać nazwiska lub nazwy darczyńców, od których wsparcie wynosi co najmniej 500 tys. forintów (ok. 1,5 tys. euro) oraz dokładną kwotę wsparcia. Informacje te podlegają następnie upublicznieniu. Oprócz tego organizacje te muszą podać na swojej stronie internetowej i w swoich publikacjach, że są „organizacją otrzymującą wsparcie zagraniczne”. Trybunał podkreślił, że prawo do wolności zrzeszania się stanowi jedną z podstaw demokratycznego i pluralistycznego społeczeństwa. Stwierdził, że ustawodawstwo węgierskie zagraża roli społeczeństwa obywatelskiego jako niezależnego podmiotu w społeczeństwach demokratycznych, podważając prawo do wolności zrzeszania się, tworząc wobec niego klimat nieufności, a także ograniczając prywatność darczyńców. KE uważa, że Węgry nie podjęły niezbędnych środków w celu zastosowania się do wyroku, pomimo wielokrotnych wezwań, aby uczynić to w trybie pilnym. W szczególności Węgry nie uchyliły ustawy o przejrzystości, która została uznana za sprzeczną z prawem UE. (…) Węgry mają dwa miesiące na ustosunkowanie się do zastrzeżeń zgłoszonych przez Komisję. W przeciwnym razie Komisja może podjąć decyzję o skierowaniu sprawy do Trybunału Sprawiedliwości UE wraz z proponowanymi sankcjami finansowymi  — czytamy w komunikacie KE. xyz/PAP
Jakie kary grożą pracownikom Watykanu za odmowę zaszczepienia się bez uzasadnienienia zdrowotnego?^Zespół wPolityce.pl^2021-02-18 15:05:36.850220+01:00^https://wpolityce.pl/swiat/539733-jakie-kary-groza-pracownikom-watykanu-za-odmowe-szczepien^Surowe konsekwencje włącznie ze zwolnieniem z pracy grożą pracownikom Watykanu, którzy odmawiają zaszczepienia się przeciwko koronawirusowi bez uzasadnionej zdrowiem przyczyny. Dekret w tej sprawie wydał gubernator Państwa Watykańskiego kardynał Giuseppe Bertello. CZYTAJ TAKŻE: Franciszek i Benedykt XVI zaszczepili się przeciw COVID-19. Obaj otrzymali pierwszą dawkę szczepionki Szczepienia w Watykanie są dobrowolne. Ogłoszony w czwartek dekret przewiduje, że osoby, które nie zgodzą się na przyjęcie preparatu przeciwko Covid-19 z powodów zdrowotnych mogą otrzymać inne obowiązki zawodowe bez zmiany pensji. Wobec tych, którzy nie chcą się zaszczepić bez ważnej przyczyny grożą „konsekwencje różnego stopnia aż do przerwania stosunku pracy” - głosi rozporządzenie kardynała Bertello. Napisał on, że odmówienie przyjęcia szczepionki może stanowić zagrożenie dla innych i zwiększyć ryzyko dla zdrowia publicznego. Podstawą dekretu gubernatora Państwa Watykańskiego są przepisy sanitarne z 2011 roku o obowiązkach spoczywających na zatrudnionych. Ponadto wprowadzono kary w wysokości 25 euro za brak maseczki i 1500 euro za złamanie zasad kwarantanny. Nad przestrzeganiem tych wymogów czuwa żandarmeria watykańska. mm/PAP
Nowa mutacja koronawirusa wykryta w Finlandii. Trudniej ją wykryć w zalecanych przez WHO niektórych testach PCR^Zespół wPolityce.pl^2021-02-18 12:52:03.557634+01:00^https://wpolityce.pl/swiat/539722-nowa-mutacja-koronawirusa-wykryta-w-finlandii^Laboratorium w Helsinkach wykryło nowy wariant koronawirusa - poinformowały w czwartek fińskie władze medyczne. Patogen ma cechy wcześniej wykrytych wariantów - brytyjskiego i południowoafrykańskiego, ale jego „linia ewolucyjna jest inna”. CZYTAJ TAKŻE: Przewodnicząca Komisji Europejskiej ostrzega: Nowe warianty koronawirusa mogą być odporne na szczepionkę Mutację „trudniej też wykryć” w zalecanych przez Światową Organizację Zdrowia (WHO) niektórych testach PCR – napisano w komunikacie. Nie mówiłbym jeszcze o fińskim wariancie wirusa  — ocenił na cotygodniowej konferencji prasowej dotyczącej przeglądu sytuacji epidemicznej Taneli Puumalainen, naczelny lekarz w Fińskim Instytucie Zdrowia i Spraw Socjalnych (THL). Przyznał, że do informacji o „nowej mutacji” władze podchodzą „ze spokojem”, ponieważ z wstępnej wiedzy wirusologów nie wynika, aby ten rodzaj wirusa rozprzestrzeniał się szybciej, czy też nie można było go wykrywać. Nowy wariant wirusa FIN-796H – tak wstępnie nazwany przez naukowców z Vita Laboratoriot oraz Instytutu Biotechniki Uniwersytetu w Helsinkach – został rozpoznany u pacjenta z południowej części kraju, ale prawdopodobnie rozwinął się za granicą. W liczącej 5,5 mln mieszkańców Finlandii ogólny poziom zakażeń koronawirusem jest znacznie niższy w porównaniu z innymi krajami. Wariant ten – jak podkreślono – różni się od wcześniej rozpoznanych, a więc m.in. od wersji brytyjskiej, południowoafrykańskiej, brazylijskiej czy japońskiej. Ma jednak również cechy tych wariantów, które są bardziej zaraźliwe i wpływają na skuteczność szczepionki. Nie ma jednak jeszcze konkretnej wiedzy na temat poziomu zakaźności nowego wariantu czy też jego odporności na szczepionki. mm/PAP
Facebook na wojnie z Australią! Portal zablokował newsy. Premier Morrison: Firmy Big Tech myślą, że są większe niż państwa^Zespół wPolityce.pl^2021-02-18 11:54:48.532136+01:00^https://wpolityce.pl/swiat/539709-facebook-na-wojnie-z-australia-zdecydowana-reakcja-premiera^Premier Australii Scott Morrison skrytykował w czwartek decyzję Facebooka o zablokowaniu treści newsowych w proteście przeciwko ustawie o mediach społecznościowych. Jak stwierdził, działania firmy tylko potwierdzają obawy na temat zbyt dużej siły internetowych gigantów. CZYTAJ RÓWNIEŻ: — Facebook odblokował już film dokumentalny o niemieckim obozie dla polskich dzieci Łodzi. IPN: Uznano go za polityczny — Pyza i Wikło: Wojna o tort. Czy w tej awanturze naprawdę chodzi o wolność słowa, czy jednak o kasę potężnych koncernów i ich władzę? W opublikowanym na swoim profilu na Facebooku komentarzu, premier oświadczył, że portal „usunął ze znajomych” Australię, odcinając ją od kluczowych informacji. Działania Facebooka (…) były tyleż aroganckie, co rozczarowujące. Te działania tylko potwierdzają obawy wyrażane przez rosnącą liczbę krajów na temat zachowania firm Big Tech, które myślą, że są większe niż państwa i że zasady nie powinny ich obowiązywać  — napisał Morrison.      Szef rządu zareagował w ten sposób na czwartkową decyzję Facebooka o zablokowaniu na portalu artykułów mediów w Australii. Był to protest przeciwko uchwalonej w środę przez izbę niższą australijskiego parlamentu ustawie zmuszającej portale takie jak Facebook i Google do płacenia za rozpowszechniane na ich stronach treści wydawców. Prawo ma wprowadzić kodeks dotyczący negocjacji między wydawcami prasowymi i firmami Facebook oraz Google, który jednocześnie będzie chronić tych pierwszych przed nadużywaniem dominującej pozycji tych drugich. Jak stwierdził minister skarbu (finansów) Josh Frydenberg:  Facebook popełnił błąd, jego działania są niepotrzebne, toporne i zaszkodzą jego reputacji tutaj w Australii. Działania portalu wobec ustawy odbiegają od strategii Google’a, który mimo podobnych gróźb wyłączenia usług w Australii jeszcze przed wejściem prawa w życie zaczął negocjować z największymi wydawcami umowy dotyczące płacenia za treści. Blokada Facebooka zwróciła również uwagę polityków poza Australią. Amerykański kongresmen David Cicilline, szef podkomisji ds. regulacji antymonopolowych Izby Reprezentantów, stwierdził, że firma Marka Zuckerberga potwierdziła najgorsze obawy na swój temat. Jeśli dotychczas nie było to jasne, to teraz wiadomo, że Facebook nie jest zgodny z demokracją. Grożenie rzuceniem na kolana całego kraju, by zgodził się na zasady Facebooka jest ostatecznym przyznaniem się do pozycji monopolisty  — napisał na Twitterze polityk.
Dziennikarki Biełsatu skazane! Dwa lata kolonii karnej dla Kaciaryny Andrejewej i Darii Czulcowej za "organizację zamieszek"^Zespół wPolityce.pl^2021-02-18 09:26:25.327444+01:00^https://wpolityce.pl/swiat/539683-dziennikarki-bielsatu-skazane-na-dwa-lata-kolonii-karnej^Sąd w Mińsku skazał w czwartek dwie dziennikarki Biełsatu Kaciarynę Andrejewą i Darię Czulcową na dwa lata pozbawienia wolności za „organizację zamieszek”. Reporterki zostały ukarane za prowadzenie relacji online z mitingu. Ich proces uznano za polityczny. Oprócz wymierzenia kary więzienia, sędzia Natalla Buhuk nakazała konfiskatę sprzętu technicznego, którego dziennikarki używały w pracy, a także zniszczenie ich osobistych notatników i innych przedmiotów.
Obłęd! Studenci uczelni w Sztokholmie żądają zmiany nazwy sali "Morze Białe". Ich zdaniem budzi... rasistowskie skojarzenia^Zespół wPolityce.pl^2021-02-18 09:08:48.265347+01:00^https://wpolityce.pl/swiat/539679-obled-szwedzkim-studentom-nie-podoba-sie-nazwa-morze-biale^Studenci uczelni artystycznej Konstfack w Sztokholmie domagają się zmiany nazwy sali wystawienniczej Morze Białe. Ich zdaniem budzi ona skojarzenia rasistowskie i służy głównie białej młodzieży. O skrócenie nazwy Morze Białe do jej pierwszego członu - Morze - wystąpili do władz uczelni obecni oraz byli studenci zrzeszeni w kolektywie artystycznym Brown Island (Brązowa Wyspa). Grupa przyjęła taką nazwę w ramach protestu wobec dominacji białych, dobrze sytuowanych kolegów. Czuliśmy się jak brązowa wyspa na morzu białych studentów. Nazwa sali tylko wzmocniła to doświadczenie — twierdzą wnioskodawcy cytowani przez gazetę „Dagens Nyheter”. Kolektyw Brown Island proponuje, aby zmiana nazwy została dokonana w sposób uroczysty i upamiętniona tablicą. Rektor uczelni Maria Lantz powołała grupę roboczą do walki z rasizmem strukturalnym, a zmiana nazwy sali została uwzględniona w dyskusji. Propozycja została skrytykowana przez wykładającą na Konstfack prof. Sarę Kristoffersson oraz krytyka „Dagens Nyheter”. Uważa ona, że Morze Białe nie ma żadnego związku z rasizmem ani opresją, a jest nazwą historyczną, która powstała przez przypadek. Morzem Białym nazwano w latach 50. zaadaptowane na galerię pomieszczenie z białymi ścianami w poprzedniej siedzibie szkoły w centrum Sztokholmu. Nazwa przetrwała, gdy uczelnia przeniosła się do obecnej siedziby w dzielnicy Telefonplan do budynku po fabryce Ericssona. Konstfack jest największą wyższą szkołą artystyczną w Szwecji. gah/PAP
Kołodziejski w "Sieci": Nowi władcy. Giganci technologiczni budują świat, w którym będą mogli jeszcze bardziej wpływać na nasze życie^"Sieci" - Największy konserwatywny tygodnik w Polsce^2021-02-17 23:51:42.386147+01:00^https://wpolityce.pl/swiat/539588-kolodziejski-w-sieci-nowi-wladcy-swiata^Za pomocą gigantycznej tuby, jaką jest internet, podsyca się różne obawy, tworzy mody i kreuje pożądane postawy. Miliony ludzi zapragnęły nagle jeść wegańskie burgery i frytki z batatów, wystraszyły się katastrofy klimatycznej, pokochały ciemnoskórych imigrantów i zaczęły mieć kłopoty z własną tożsamością płciową. Wielcy giganci technologiczni budują nowy świat, w którym będą mogli jeszcze bardziej wpływać na nasze życie. I to wszystko za nasze pieniądze.  Konrad Kołodziejski przygląda się na łamach „Sieci” działalności światowych gigantów w dziedzinie technologii. Jeśli ktoś widział film „The Circle”, to być może nasuną mu się skojarzenia z przedstawioną w nim korporacją technologiczną, której pracownicy – w zamian za przywileje i dobre zarobki – tworzą kolektyw absolutnie podporządkowany pracodawcy. Oczywiście filmowa wizja toksycznej sekty prowadzonej przez charyzmatycznego technologicznego guru jest przerysowana, ale dość dobrze oddaje kierunek, w którym zmierzają współczesne wielkie korporacje.  Autor zauważa:  Na ich czele stoją dziś biznesmeni zupełnie innego typu niż kiedyś. Zazwyczaj pełni pasji i wykształceni na przesiąkniętych lewicową atmosferą uczelniach używają swoich koncernów nie tylko w roli maszyn do zarabiania, lecz również jako taranów wykuwających nową rzeczywistość. To właśnie ta przyświecająca im wielka misja przeprowadzenia światowej rewolucji: technologicznej, społecznej i kulturowej, odróżnia nowe pokolenie biznesmenów od ich poprzedników wywodzących się ze starych burżuazyjnych rodów.  Kołodziejski podkreśla również:  Amerykański biznes nowej generacji widzi się dziś w roli awangardy kształtującej przyszły, wspaniały świat. Nieprzypadkowo trzonem tego biznesu jest branża technologiczna. Bo to właśnie nowoczesna technologia ma być tym, czym dla dawnych pionierów postępu była nauka, traktowana nie tylko jako narzędzie służące poznawaniu natury, lecz również jako podstawa – nie zawsze uzasadniona – do kwestionowania rzeczywistości i przebudowy społeczeństwa.  Autor przytacza przykład prezesa Twittera, który kilka lat temu stwierdził, że…  W jego biznesie przeważają pracownicy o lewicowych poglądach. W ich wizji ludzie powinni zlikwidować dzielące ich różnice […] i zgodnie pracować dla dobra ogółu. A właściwie dla dobra opiekującej się nimi elity, która w zamian za posłuszeństwo zadba o to, aby nigdy niczego im nie zabrakło. Ta pozornie atrakcyjna wizja świata pełnego materialnych dóbr i technologii ułatwiających codzienne życie lub ratujących zdrowie, jest jednocześnie bardzo niepokojąca. Bo nie ma w niej miejsca na jakąkolwiek alternatywę […]. Nowy człowiek […] ma być zupełnie inny. Przede wszystkim ma być wolny, przy czym ta wolność oznacza w rzeczywistości wyzbycie się religijnych i kulturowych ograniczeń […]. To człowiek zagubiony, szukający otuchy w pracy, a nie w rodzinie. Pracownik idealny. A może raczej niewolnik idealny? – zastanawia się Kołodziejski. Zaznacza też: kontrola nad przepływem informacji daje władzę […]. To właśnie przypadek amerykańskich koncernów technologicznych, które działając w branży internetowej, zdołały zbudować sobie monopol informacyjny na niespotykaną dotąd skalę […]. Monopol informacyjny […] służy nie tylko polityce i ideologii, lecz również pomnażaniu dochodów […]. Dziś z umysłami ludzi można w krótkim czasie zrobić niemalże wszystko. W podsumowaniu publicysta stwierdza, że w przyszłości będziemy otoczeni technologią i od niej zależni: W ten sposób mieszkaniec przyszłego świata odda sporą część zarobionych pieniędzy wielkim korporacjom technologicznym, które w zamian zaoferują mu jeszcze więcej nowych, rewolucyjnych rozwiązań. A jeśli będzie się sprzeciwiał, to go zablokują.      Więcej w najnowszym numerze „Sieci”, w sprzedaży od 15 lutego br., także w formie e-wydania na http://www.wsieciprawdy.pl/e-wydanie.html. Zapraszamy też do subskrypcji tygodnika w Sieci Przyjaciół – www.siecprzyjaciol.pl  i oglądania ciekawych audycji telewizji wPolsce.pl.
Szczyt absurdu poprawności politycznej! Studenci ze Sztokholmu chcą zmiany nazwy sali "Morze Białe". Ma być rasistowska^Czyżby obłęd?^2021-02-17 22:20:48.752800+01:00^https://wpolityce.pl/swiat/539655-studenci-chca-zmiany-nazwy-sali-morze-biale-powod-rasizm^Studenci uczelni artystycznej Konstfack w Sztokholmie domagają się zmiany nazwy sali wystawienniczej Morze Białe. Ich zdaniem budzi ona skojarzenia rasistowskie i służy głównie białej młodzieży. O skrócenie nazwy Morze Białe do jej pierwszego członu - Morze - wystąpili do władz uczelni obecni oraz byli studenci zrzeszeni w kolektywie artystycznym Brown Island (Brązowa Wyspa). Grupa przyjęła taką nazwę w ramach protestu wobec dominacji białych, dobrze sytuowanych kolegów.  Czuliśmy się jak brązowa wyspa na morzu białych studentów. Nazwa sali tylko wzmocniła to doświadczenie — twierdzą wnioskodawcy cytowani przez gazetę „Dagens Nyheter”. Kolektyw Brown Island proponuje, aby zmiana nazwy została dokonana w sposób uroczysty i upamiętniona tablicą. Rektor uczelni Maria Lantz powołała grupę roboczą do walki z rasizmem strukturalnym, a zmiana nazwy sali została uwzględniona w dyskusji. Propozycja została skrytykowana przez wykładającą na Konstfack prof. Sarę Kristoffersson oraz krytyka „Dagens Nyheter”. Uważa ona, że Morze Białe nie ma żadnego związku z rasizmem ani opresją, a jest nazwą historyczną, która powstała przez przypadek. Morzem Białym nazwano w latach 50. zaadaptowane na galerię pomieszczenie z białymi ścianami w poprzedniej siedzibie szkoły w centrum Sztokholmu. Nazwa przetrwała, gdy uczelnia przeniosła się do obecnej siedziby w dzielnicy Telefonplan do budynku po fabryce Ericssona. Groteskowa informacja ze Szwecji wzbudziła rozbawienie wśród polskich twitterowiczów. Może też zmienić nazwę geograficzną?Tylko co z Morzem Czarnym?
Prezydent Biden obiecuje: Do końca lipca szczepionki przeciw Covid-19 będą dostępne dla wszystkich Amerykanów^Zespół wPolityce.pl^2021-02-17 21:18:54.340427+01:00^https://wpolityce.pl/swiat/539650-biden-szczepionki-beda-dostepne-dla-wszystkich-amerykanow^Prezydent USA Joe Biden zapowiedział, że do końca lipca szczepionki przeciw Covid-19 będą dostępne dla wszystkich Amerykanów. Dodał, że powrót do normalności powinien nastąpić przed Bożym Narodzeniem. Do końca lipca będziemy mieli ponad 600 milionów dawek, co wystarczy do zaszczepienia każdego Amerykanina — ocenił prezydent. Przyznał jednocześnie, że proces podawania dawek może potrwać dłużej. Liczba ludności Stanów Zjednoczonych wynosi niecałe 331,5 mln. Obecnie jednak szczepieniami nie są objęte dzieci. Prezydent wypowiadał się m.in. na ten temat podczas spotkania z wyborcami w ratuszu w Milwaukee w stanie Wisconsin. Wydarzenie organizowała stacja CNN. Przewidując powrót do normalności dopiero przed świętami Bożego Narodzenia, Biden wyjaśnił, że nie chce podsycać nadziei, kiedy nie można być jeszcze pewnym jak będzie przebiegała dystrybucji szczepionek. W ostatnich dniach proces zakłóciły śnieżyce. „Silne burze śnieżne w tym tygodniu spowolniły szczepienia w całym kraju. W stanach od Kolorado do Georgii odnotowano opóźnienia w dostawach lub przełożono terminy szczepień z powodu mroźnych i niebezpiecznych warunków pogodowych”  — podkreśla CNN. Prezydent odniósł się również do ogólnokrajowej debaty dotyczącej najbezpieczniejszego sposobu ponownego otwarcia szkół. Podkreślił, że nauczyciele powinni zostać umieszczeni wyżej na liście osób, które kwalifikują się do zaszczepienia. Według CNN tempo szczepień rośnie z każdym tygodniem, odkąd Biden zasiadł w Białym Domu. Osiągnął swój cel 1,5 miliona zastrzyków dziennie zaledwie w około trzy tygodnie po objęciu urzędu. Ale były też niedociągnięcia. Władze większości stanów zwracały uwagę, że podaż preparatu jest kluczem, a braki hamują tempo szczepień. Amerykańskie media podnoszą też problem związany z nową szczepionką firmy Johnson & Johnson. Podkreślają, że nawet jeśli zostanie rychło zatwierdzona przez federalny Urząd ds. Żywności i Leków (FDA) proces jej wprowadzenia będzie wolniejszy, niż wynikało z początkowych oczekiwań. Tymczasem niektóre rejony kraju notują nierównomierny podział szczepionek wśród mieszkańców. Dotyka to zwłaszcza mniejszości rasowe i ludzi o niskich dochodach. Władze Nowego Jorku zapowiedziały kontynuowanie wysiłków w celu zwalczanie dysproporcji. kpc/PAP
Kreml odpowiada na żądanie ETPC: Uwolnienie Aleksieja Nawalnego jest niewykonalne. Nie ma do tego podstaw prawnych^Zespół wPolityce.pl^2021-02-17 19:59:36.364285+01:00^https://wpolityce.pl/swiat/539641-kreml-uwolnienie-nawalnego-jest-niewykonalne^Żądanie Europejskiego Trybunału Praw Człowieka, by władze Rosji zwolniły aresztowanego opozycjonistę Aleksieja Nawalnego jest niewykonalne; według prawa rosyjskiego nie ma do tego podstaw prawnych - ocenił minister sprawiedliwości Rosji Konstantin Czujczenko. Minister oznajmił w środę wieczorem, że żądanie ETPC jest „jawną i poważną ingerencją w działalność władzy sądowniczej suwerennego państwa”. Czujczenko określił je też jako „bezpodstawne i nieuzasadnione”, ponieważ - jego zdaniem - Trybunał nie wskazał „na żaden fakt i na żadną normę prawną, która pozwalałaby mu wydać taką decyzję”. Oświadczył, że żądanie ETPC jest „z góry niemożliwe do wykonania”, bowiem według przepisów rosyjskich „nie ma podstaw prawnych do zwolnienia danej osoby z aresztu”. Europejscy sędziowie, będąc tego świadomi podjęli decyzję jawnie polityczną, która może jedynie utrudnić odbudowanie konstruktywnych relacji z instytucjami Rady Europy — oświadczył Czujczenko. ETPC zażądał uwolnienia Nawalnego z aresztu śledczego przynajmniej na ten czas, który jest potrzebny Trybunałowi na rozpatrzenie skargi polityka na decyzję sądu w Rosji. Trybunał powołał się na punkt w swoim regulaminie, który daje mu prawo żądania od stron postępowania podjęcia tymczasowych działań niezbędnych do odpowiedniego rozpatrzenia skargi. W szczególności, ETPC może tego zażądać, jeśli uznaje, że istnieje zagrożenie dla życia lub zdrowia osoby, która składa skargę. Sąd w Moskwie zadecydował 2 lutego, że wyrok w zawieszeniu wobec Nawalnego, wydany w 2014 roku za rzekome malwersacje finansowe, zostanie zamieniony na karę bezwzględnego pozbawienia wolności. Proces, w którym zapadł ten wyrok ETPC uznał w 2017 roku za niesprawiedliwy. Opozycjonista jest w Moskwie w areszcie śledczym. Apelacja złożona przez obrońców Nawalnego od decyzji o „odwieszeniu” wyroku zostanie rozpatrzona w sądzie wyższej instancji w Moskwie w najbliższą sobotę. Jeśli decyzja uprawomocni się, to Nawalny będzie musiał spędzić w kolonii karnej dwa lata i osiem miesięcy. mly/PAP
Wybuch w budynku Lidla w Niemczech. Trzy osoby są ranne. Eksplodował ładunek wybuchowy, który był umieszczony w liście^Zespół wPolityce.pl^2021-02-17 19:39:31.317006+01:00^https://wpolityce.pl/swiat/539638-wybuch-w-budynku-lidla-w-niemczech-trzy-osoby-sa-ranne^Trzy osoby zostały ranne w środę po południu na skutek wybuchu w budynku administracyjnym sieci Lidl w miejscowości Neckarsulm na południowym zachodzie Niemiec; eksplodował materiał wybuchowy umieszczony w liście - podał lokalny portal Stimme.de. Według portalu dwie osoby odniosły lekkie obrażenia, a jedna ciężkie; wszystkie trafiły do szpitala. Na miejscu pracuje policja i służby ratownicze; skierowano tam helikopter ratunkowy. Budynek, w którym pracuje ponad 100 osób, został ewakuowany. Sprawą zajmują się także policjanci z wydziału kryminalnego. Jak przekazała agencja dpa, do eksplozji doszło ok. godz. 14:50, a miejsce zdarzenia znajduje się w strefie przemysłowej. Rzecznik policji nie potwierdził, że do zdarzenia doszło w budynku Lidla. Spółka nie skomentowała na razie wydarzeń w Neckarsulm. Stimme.de przypomina, że we wtorek do eksplozji doszło w firmie produkującej napoje w miejscowości Eppelheim, oddalonej od Neckarsulm o ok. 45 km. Nie jest jasne, czy oba zdarzenia są ze sobą powiązane. mly/PAP
Legendarny publicysta radiowy Rush Limbaugh nie żyje. "Miał wielki wpływ na amerykańską politykę. Bronił prawdy, wolności i cywilizacji"^Zespół wPolityce.pl^2021-02-17 19:08:56.652545+01:00^https://wpolityce.pl/swiat/539634-legendarny-publicysta-radiowy-rush-limbaugh-nie-zyje^Amerykańskie konserwatywne media określają go mianem pioniera konserwatywnej publicystyki radiowej, człowieka, który miał wielki wpływ na współczesny kształt Partii Republikańskiej. Był wielkim zwolennikiem i obrońcą prezydenta Donalda Trumpa, walczył o prawo do życia dla wszystkich, bronił prawdy, wolności i cywilizacji, był wielkim amerykańskim patriotą i błyskotliwym komentatorem. Zaciekle i brutalnie atakowała go za to lewica. Rush Limbaugh zmarł niestety dziś rano (czasu amerykańskiego) wskutek raka płuc. Smutną informację przekazała rodzina. Utrata ukochanej osoby jest strasznie trudna, także wtedy, gdy ta miłość jest silniejsza niż życie. Rush zostanie zapamiętany jako wielka postać  — powiedziała Kathryn, żona legendarnego gospodarza talk show. Na informację o śmierci legendy publicystyki zareagował prezydent Donald Trump, który na antenie telewizji Fox News stwierdził (łączenie telefoniczne), że odszedł jego przyjaciel, człowiek niezwykle odważny, wyjątkowy.
RAPORT ZE ŚWIATA. Nawet 40 tys. zakażeń dziennie grozi Włochom! Potrzebne będą nowe restrykcje.  Słowacja prosi UE o pomoc^Zespół wPolityce.pl^2021-02-17 18:09:19.601559+01:00^https://wpolityce.pl/swiat/539627-raport-ze-swiata-powazne-problemy-we-wloszech^Pandemia koronawirusa nie odpuszcza. Niektóre państwa będą musiały zaostrzyć restrykcje. Słowacy apelują o pomoc i przysłanie dodatkowego personelu medycznego. 30-40 tys. nowych zakażeń dziennie grozi Włochom w połowie marca, jeśli nie będzie zaostrzenia restrykcji i regiony pozostaną w strefach lekkich obostrzeń - ostrzegł w środę wirusolog Andrea Crisanti. Taki będzie jego zdaniem efekt szerzenia się wariantów koronawirusa. W wypowiedzi dla radia RAI profesor Crisanti przypomniał dane Instytutu Służby Zdrowia wskazujące, że w kraju 18 procent przypadków zakażeń to infekcje wywołane przez brytyjski wariant wirusa. A to nie jest dobra wiadomość, bo ten wariant ma bardzo potężną zdolność transmisji — dodał wirusolog z uniwersytetu w Padwie. Jego zdaniem w obliczu wzrostu liczby wariantów patogenu, również brazylijskiego i południowoafrykańskiego, potrzebne są surowe lokalne lockdowny. Ministerstwo zdrowia poinformowało w środę, że minionej doby na Covid-19 zmarło 369 osób i zarejestrowano 12 074 nowe zakażenia koronawirusem. Wykonano 294 tysiące testów. Bilans zmarłych wynosi 94 540. Do tej pory zakażenie wykryto u ponad 2,7 miliona osób, z których wyzdrowiało około 2,2 mln. Liczba obecnie zakażonych spadła do 388 tysięcy. Zaszczepiono 3,1 miliona osób, w tym prawie 1,3 miliona dwiema dawkami. W Wielkiej Brytanii zaaprobowano w środę, jako w pierwszym kraju na świecie, przeprowadzenie badania polegającego na celowym zakażeniu ochotników koronawirusem, aby sprawdzić jak reagować będą na szczepionki i lekarstwa. Badanie, które ma się rozpocząć w ciągu miesiąca, obejmie do 90 zdrowych ochotników w wieku od 18 do 30 lat. Zostaną oni poddani działaniu najmniejszej ilości koronawirusa potrzebnej do wywołania infekcji - wyjaśnili w środę naukowcy, którzy będą przeprowadzać badanie. Ochotnicy zanim zostaną dopuszczeni do udziału w badaniu zostaną przebadani pod kątem ewentualnego ryzyka dla zdrowia, a następnie poddani kwarantannie przez co najmniej 14 dni w specjalistycznej jednostce w londyńskim Royal Free Hospital, gdzie personel medyczny będzie monitorował ich stan zdrowia. Uczestnicy będą mogli wrócić do domu po początkowych 14 dniach tylko wtedy, gdy szeroko zakrojone testy wykażą, że nie będą przenosić wirusa. Absolutnym priorytetem jest oczywiście bezpieczeństwo ochotników. Nikt z nas nie chce tego robić, jeśli istnieje jakiekolwiek dostrzegalne ryzyko — powiedział Peter Openshaw, profesor medycyny eksperymentalnej w Imperial College London. Uczelnia ta będzie realizować projekt wraz z rządową grupą zadaniową ds. szczepień i zajmującą się badaniami medycznymi firmą hVIVO. Celem zespołu badawczego, który będzie używał kontrolowanych dawek wirusa, będzie początkowo odkrycie najmniejszej ilości wirusa, jaka jest potrzebna do wywołania Covid-19 w organizmie. Następnie naukowcy wykorzystają tę samą metodę do zbadania, w jaki sposób szczepionki wywołują odpowiedź immunologiczną organizmu i jakie są potencjalne metody leczenia. W badaniu do celowego zakażenia ochotników zostanie wykorzystany wariant wirusa, który krąży w Wielkiej Brytanii od początku pandemii w marcu 2020 roku i który stanowi mniejsze zagrożenie dla zdrowych dorosłych. Później niewielka liczba ochotników prawdopodobnie otrzyma zatwierdzoną szczepionkę, a następnie zostanie wystawiona na działanie nowych wariantów, co pomoże naukowcom w ustaleniu najskuteczniejszych szczepionek - ale ta faza badania nie otrzymała jeszcze aprobaty. Wolontariusze otrzymają wynagrodzenie za udział w badaniu, jak i w późniejszych badaniach kontrolnych, w wysokości około 4500 funtów w ciągu roku. Celowe wywołanie choroby, co nazywane jest próbą prowokacyjną, od dawna wykorzystywane jest przez naukowców do badań nad chorobami, w tym do opracowywania lekarstw i szczepionek przeciwko nim, choć budzi to kontrowersje natury etycznej. Tego typu badania odegrały istotną rolę w przyspieszeniu rozwoju leczenia wielu chorób, m.in. malarii, duru brzusznego, cholery i grypy. Premier Szwecji Stefan Loefven przyznał w środę, że „proces szczepień przeciw Covid-19 może zająć więcej czasu niż zakładano”. Rząd podkreślił, że wszyscy dorośli obywatele powinni być zaszczepieni do początku lipca. Musimy być świadomi warunków, jakie istnieją — zaznaczył Loefven, odnosząc się do opóźnień w dostawach preparatów przez ich producentów. Według minister ds. socjalnych Leny Hallengren, „jeśli otrzymamy obiecane szczepionki, mamy możliwość osiągnięcia celu”. Początkowo rząd zakładał, że ok. 6 mln dorosłych Szwedów zostanie zaszczepionych przeciw Covid-19 do Midsommar, tj. Święta Lata, obchodzonego 26 czerwca. Nowy termin to 5 lipca. „Te 10 dni może okazać się kluczowe” - uważa Hallengren. Tymczasem według władz wielu regionów również początek lipca może okazać się trudny do realizacji. Władze prowincji Halland w południowej Szwecji po raz kolejny przesunęły rozpoczęcie szczepień osób w wieku 18-65 lat z końca kwietnia na początek maja. Z powodu braku preparatów wciąż nie zaszczepiono wszystkich grup priorytetowych: mieszkańców domów opieki oraz służby zdrowia. Koordynator ds. szczepień regionu Vaestmanland (środkowa Szwecja) Jonas Ekstroem przyznał w rozmowie z agencją TT, że „możliwości przeprowadzenia szczepień są znacznie większe niż liczba podawanych dawek”. Tygodniowo szczepionki otrzymuje 5 tys. osób, a mogłoby 25 tys. Wcześniej na brak preparatów zwracały uwagę największe regiony: Skania oraz Sztokholm. W Szwecji do czwartku co najmniej jedną dawkę szczepionki przeciw Covid-19 otrzymało 525 850 osób, a obie 152 569. W środę Hallengren poinformowała również, że rząd rozpoczął pracę nad ustawodawstwem umożliwiającym częściowe lub całkowite zamknięcie społeczeństwa. Do tej pory rząd nie miał prawnej możliwości zamykania sklepów czy restauracji. Przepisy, które mają gotowe pod koniec lutego, pozwolą na ich szybkie wprowadzenie w przypadku „zwiększonego ryzyka wystąpienia trzeciej fali”. O tym, że w Szwecji po raz pierwszy od początku stycznia wzrosła liczba nowych zakażeń, poinformowano we wtorek. W ciągu ostatniej doby potwierdzono w Szwecji 4233 nowe przypadki koronawirusa, łączna liczba to 622 102. Na Covid-19 zmarły kolejne 82 osoby. Łączna liczba ofiar śmiertelnych to 12 569. Słowacki rząd zatwierdził w środę prośbę resortu zdrowia o uruchomienie unijnego mechanizmu ochrony ludności. Bratysława zwróciła się do UE o przysłanie 10 lekarzy i 25 pielęgniarzy lub pielęgniarek do pomocy na oddziałach covidowych. Słowackie ministerstwo zdrowia, które zwróciło się do rządu o zatwierdzenie zaproszenia personelu medycznego z zagranicy, przekonuje, że dzięki temu w przypadku pogorszenia się sytuacji liczba lekarzy oraz pielęgniarzy i pielęgniarek będzie mogła wzrosnąć. Pobyt zagranicznych zespołów, które przyjeżdżałyby do Republiki Słowackiej w celu zapewnienia opieki zdrowotnej, byłby tylko na okres niezbędny do osiągnięcia celu; wstępnie spodziewamy się, że będzie to jeden miesiąc — powiadomiło ministerstwo. W porozumieniu z MSW ma ono wyznaczyć placówki, w których miałyby działać zagraniczne zespoły medyczne. Według ostatnich oficjalnych danych w szpitalach na Słowacji przebywało 3632 pacjentów z Covid-19, w tym 285 na oddziałach intensywnej terapii, a 323 potrzebuje wsparcia respiratorów. We wtorek na Słowacji stwierdzono 3168 nowych zakażeń SARS-CoV-2 w testach PCR i 3881 w testach antygenowych oraz 105 zgonów. Od początku epidemii koronawirusa w kraju tym zmarło 6168 osób, a zakażenie koronawirusem wykryto u 282 864 osób za pomocą testów PCR i u 243 918 osób za pomocą testów antygenowych. Według międzynarodowych danych przytaczanych przez słowackie media Słowacja zajmuje obecnie pierwsze miejsce na świecie w statystykach zgonów z Covid-19 na 100 tys. mieszkańców. Pierwszą dawkę szczepionki przeciw koronawirusowi otrzymały dotąd na Słowacji 246 423 osoby, a obie dawki - 75 736 osób. mly/PAP
Stany Zjednoczone wznowią wpłacanie składek do kasy WHO. "Potrzebują wsparcia, aby przewodzić działaniom przeciwko pandemii"^Zespół wPolityce.pl^2021-02-17 18:01:58.015451+01:00^https://wpolityce.pl/swiat/539626-stany-zjednoczone-wznowia-wplacanie-skladek-do-kasy-who^USA do końca lutego wywiążą się ze swojego zobowiązania zapłacenia do kasy Światowej Organizacji Zdrowia (WHO) składki w wysokości ponad 200 mln dolarów - zapowiedział w środę amerykański sekretarz stanu Antony Blinken podczas wideokonferencji Rady Bezpieczeństwa ONZ. Jest to istotny krok naprzód w wypełnianiu naszych zobowiązań finansowych wobec WHO i odzwierciedla nasze odnowione zobowiązanie do zapewnienia jej wsparcia, którego potrzebuje, aby przewodzić działaniom przeciwko globalnej pandemii  — powiedział Blinken. W kwietniu 2020 roku ówczesny prezydent USA Donald Trump polecił swej administracji wstrzymać wpłacanie składek na WHO do czasu wyjaśnienia, jaką rolę organizacja ta odegrała w „niewłaściwym zarządzaniu i ukrywaniu rozprzestrzeniania się koronawirusa”. Trump zarzucił także WHO działanie w interesie Chin w kwestii wyjaśnienia źródeł pochodzenia koronawirusa. Wcześniej USA były płatnikiem największych składek na WHO. W lipcu zeszłego roku Trump rozpoczął procedurę wyjścia USA z WHO. Jednak Joe Biden po zaprzysiężeniu 20 stycznia na prezydenta USA uchylił decyzję swojego poprzednika i zapowiedział powrót do tej organizacji. Szefem delegacji USA przy WHO został dr Anthony Fauci.  mm/PAP
Powrót zimnej wojny? "Zachodni dyplomaci na Kubie, w Chinach oraz Rosji padli ofiarą dziwnych ataków"^Aleksandra Rybińska^2021-02-17 17:30:20.413851+01:00^https://wpolityce.pl/swiat/539143-powrot-zimnej-wojny-dzwieki-uszkadzajace-mozg^Broń mikrofalowa, masowa histeria, a może otrucie? Zachodni dyplomaci na Kubie, w Chinach oraz Rosji padli ofiarą dziwnych ataków, które spowodowały u nich poważne, a przede wszystkim trwałe urazy mózgu. Ale wciąż nie wiadomo, co je wywołało ani kto za tym stoi. W kwietniu 2017 r. Mark A. Lenzi, pracownik amerykańskiego konsulatu w Guangzhou, liczącej 14 mln mieszkańców stolicy prowincji Guangdong w południowych Chinach, zaczął słyszeć bardzo dziwny dźwięk, którego źródła nie potrafił zidentyfikować. Brzmiało to jak szklane kulki turlające się po metalowym podłożu – tłumaczył Lenzi w rozmowie z „The Washington Post”. Kilka dni później on, jego żona i dzieci zaczęli doświadczać bezsenności, mdłości oraz silnego bólu głowy, który czasami utrzymywał się przez kilka dni. Podobne symptomy… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Europa Środkowa jako wspólnota losu, kultury i ducha. Grupa Wyszehradzka jako wyraz regionalnej odrębności i podmiotowości^Grzegorz Górny^2021-02-17 13:06:24.847944+01:00^https://wpolityce.pl/swiat/539561-europa-srodkowa-jako-wspolnota-losu-kultury-i-ducha^Poniższy tekst ukazał się na czeskim portalu informacyjnym Echo24.cz z okazji 30. rocznicy powstania Grupy Wyszehradzkiej.  W latach 80. Milan Kundera pisał o wspólnocie losu łączącej narody Europy Środkowej. Miał na myśli balansowanie między istnieniem a nieistnieniem. Gdybyśmy powiedzieli Niemcowi, że Niemcy mogą zniknąć i przestać istnieć, wydałoby mu się to nieprawdopodobne. Podobnie dla Francuza absurdalna byłaby myśl, że Francja może nie istnieć. Taka perspektywa jest jednak czymś realnym dla Czechów, Słowaków, Polaków, Węgrów, Litwinów, Łotyszy, Estończyków, Bułgarów, Rumunów, Słoweńców, Chorwatów, Ukraińców czy Białorusinów. Dla nich zniknięcie z mapy świata to nie sprawa wyobraźni, ale żywej pamięci, a nawet realnych doświadczeń z niedawnej przeszłości.  Wszystkie kraje Trójmorza (położone między morzami: Bałtyckim, Adriatyckim i Czarnym) łączy fakt, że w ciągu ostatnich pięciuset lat każde z nich co najmniej dwa razy traciło niepodległość. Jak mówi minister spraw zagranicznych Polski Zbigniew Rau:  Rezultatem długotrwałej utraty niepodległości było doświadczenie braku podmiotowości. Ościenne mocarstwa, gdy ze sobą walczyły, to na naszych ziemiach. Kiedy zawierały pokój, to naszym kosztem. Dla nich zawsze byliśmy peryferiami, prowincją, buforem. W związku z tym przez długi czas nie mieliśmy własnych instytucji oraz doświadczenia życia publicznego, które zakładałoby podmiotowość. Nie było tu stabilizacji instytucjonalnej charakterystycznej dla ówczesnego Zachodu. Wiek XIX stanowił dla Europy Zachodniej okres niebywałego rozwoju gospodarczego. W tym samym czasie większość narodów Europy Środkowej nie miała swojego państwa. Pozbawione własnej podmiotowości, nie mogły w należytym stopniu uczestniczyć w dobrodziejstwach związanych ze skokiem cywilizacyjnym. Po Kongresie Wiedeńskim w 1815 roku region nazywany dziś Trójmorzem został podzielony między Prusy, Austrię, Rosję i Turcję. Wielce wymowny jest fakt, że pomiędzy tymi potęgami istniało wówczas tylko jedno suwerenne państwo: Czarnogóra. W XX wieku decyzje o przyszłości Europy zapadały głównie w takich stolicach, jak Waszyngton, Moskwa, Londyn, Paryż, Berlin. Przez długie dziesięciolecia przyzwyczajono się, że na obszarze rozciągającym się pomiędzy Rosją a Niemcami nie rozlegał się żaden głos, z którym należało się liczyć. Ostatnim takim ośrodkiem był Wiedeń, ale rozpad monarchii habsburskiej zakończył tę rolę.  Narody Europy Środkowej traktowane były więc jak przedmioty, a nie podmioty polityki międzynarodowej. Doświadczyli tego bardzo mocno zarówno Polacy, jak i Czesi. Ze zniknięciem Czech jako państwa w marcu 1939 roku pogodziła się przecież cała Europa Zachodnia. Do momentu wybuchu II wojny światowej nieistnienie państwa czeskiego nie obchodziło nikogo w europejskich stolicach. Podobnego desinteressement Zachodu wobec ich niepodległości doświadczyły także inne narody naszego regionu.  Kraje Europy Środkowej łączy więc wspólnota losu, a także kultury i ducha. Niedawno renomowany ośrodek socjologiczno-analityczny Pew Research Center przeprowadził badania na temat systemu wartości panującego dziś w Europie. Przepytano 56 tysięcy osób w 34 krajach, m.in. o stosunek do takich kwestii, jak państwo narodowe, polityka imigracyjna, stosunek do związków jednopłciowych itd. Obraz, jaki się z tego wyłonił, pokazywał nasz kontynent podzielony na dwie części, przy czym granica aksjologiczna niemal dokładnie pokrywała się z „żelazną kurtyną”. Europa Zachodnia i Środkowa znalazły się po dwóch stronach tej linii.  Jedną z różnic był stosunek do państwa narodowego, do którego mieszkańcy naszego regionu są mocniej przywiązani niż ludzie na Zachodzie. Zapewne wynika to z faktu, że przez długi czas nie mieliśmy własnej państwowości, w związku z czym bardziej ją cenimy, bo wiemy, jak jest krucha, a zarazem mamy świadomość, że stanowi ona gwarancję obrony naszych interesów narodowych.  Dzięki temu jesteśmy jednak bardziej przywiązani do demokracji niż Europejczycy na Zachodzie. System demokratyczny mógł się bowiem wykształcić tylko w ramach państwa narodowego. Dlatego, że suwerenem w demokracji jest demos (lud, populus), a nie ma czegoś takiego jak naród europejski. Naród europejski nie może być więc suwerenem w ustroju demokratycznym. To znaczy, że demokracja jest możliwa tylko w państwach narodowych. Tam, gdzie następuje przekazywanie coraz większej liczby uprawnień i kompetencji na rzecz organizacji ponadnarodowych i międzynarodowych, tam realnie ograniczana jest demokracja. Kraje naszego regionu są bardziej na to wyczulone, dlatego sprzeciwiają się federalistycznym projektom Unii Europejskiej i centralistycznym zapędom Brukseli.  Powstanie Grupy Wyszehradzkiej to pierwsza próba wyartykułowania własnego poczucia odrębności i podmiotowości przez kraje Europy Środkowej. Wiąże się z tym uświadomienie sobie wspólnych interesów cywilizacyjnych i gospodarczych oraz konieczność zapewnienia sobie bezpieczeństwa. Tylko wspólnie Polska, Czechy, Słowacja i Węgry są w stanie walczyć o swą podmiotowość w ramach Unii Europejskiej. Razem możemy więcej niż każdy z nas osobno.
Znowu nas pouczają! "WP" o Lempart, mediach i Holokauście. Dziennik liczy na Bidena ws. "antydemokratycznego dryfu Polski"^w Prasie Światowej^2021-02-17 11:50:50.497194+01:00^https://wpolityce.pl/swiat/539544-znowu-nas-pouczaja-wp-chce-zmiany-kursu-usa-wobec-polski^Redakcja amerykańskiego dziennika „Washington Post” pisze o złym tygodniu dla wolności wypowiedzi w Polsce i sugeruje, że administracja prezydenta Bidena powinna zmienić kurs w stosunku do naszego kraju. „Mamy nadzieję, że rozpoczyna się znacząca zmiana w postawie USA wobec antydemokratycznego dryfu Polski” - czytamy w „WP”. CZYTAJ RÓWNIEŻ: Niemiecka prasa znów „zatroskana”: „Władze w Polsce chcą za pomocą przymusowej daniny założyć niezależnym mediom kaganiec” Amerykański dziennik przekonuje, że Polska dryfuje w stronę autorytaryzmu i sugeruje, że administracja Joe Bidena powinna przyjąć w stosunku do naszego kraju inny kurs niż ten, który prezentował Donald Trump. Ostatni tydzień był zły dla wolności wypowiedzi w Polsce — rozpoczyna swój tekst redakcja „Washington Post”. Co ma na myśli? Dziennikarze przypominają niedawny protest mediów przeciwko wprowadzeniu „nowego, uciążliwego podatku od reklam w mediach”. Przypominają również, że tego samego dnia zarzuty usłyszała Marta Lempart. Ostatnim dowodem na poparcie tezy o „złym tygodniu dla wolności wypowiedzi w Polsce” jest - według redakcji „Washington Post” - wyrok sądu w sprawie „dwóch szanowanych badaczy Holokaustu”. Chodzi oczywiście o prof. Jana Grabowskiego i prof. Barbarę Engelking, którzy muszą przeprosić Filomenę Leszczyńską za kłamliwe oskarżenia pod adresem jej stryja Edwarda Malinowskiego w książce „Dalej jest noc”. Rzecz jasna redakcja „WP” o tych szczegółach nie pisze. Celem było zdyskredytowanie 1700-stronicowego badania dotyczącego współudziału poszczególnych Polaków w masowym mordowaniu Żydów przez nazistów — pisze redakcja „WP” i oddaje głos Grabowskiemu: „W normalnym świecie ta sprawa zostałaby oddalona dawno temu” - powiedział Grabowski New York Times. „Ale Polski nie można już uważać za normalną demokrację”. „WP” podkreśla, że te trzy przykłady wskazują na kurs Polski w stronę autorytaryzmu. Wszystkie te zdarzenia są w ten czy inny sposób produktem prawicowego, nacjonalistycznego ruchu, który przejął rządy w Polsce w 2015 r. i powoli kieruje kraj w stronę autorytaryzmu — komentują dziennikarze. Prawo i Sprawiedliwość stara się pozbawić sądy ich niezależności, przejąć lub wyrzucić z rynku niezależne media i uciszyć krytyków skrajnie prawicowej polityki społecznej. Próbuje też zdławić wszelkie sugestie, że poszczególni Polacy byli współwinni Holokaustu, mimo istnienia na to licznych dowodów — dodają. Redakcja przypomina, że prezydent Donald Trump utrzymywał dobre relacje z polskim rządem. Wskazują na jego poparcie dla „nacjonalizmu” Prawa i Sprawiedliwości. Prawo i Sprawiedliwość było lubiane przez prezydenta Trumpa, który odwiedził Warszawę i poparł nacjonalizm tej partii — czytamy. Redakcja „WP” liczy na zmianę kursu nowych władz USA wobec naszego kraju i przypomina niedawne słowa rzecznika Departamentu Stanu w administracji Bidena o „zwężającej się przestrzeni społeczeństwa obywatelskiego w Polsce” i „szerszych zastrzeżeniach, dotyczących również podatku od reklam”. Mamy nadzieję, że rozpoczyna się znacząca zmiana w postawie USA wobec antydemokratycznego dryfu Polski — podkreśla na koniec redakcja „Washington Post”. Nikt tak nie troszczy się o wolność słowa w Polsce jak zagraniczne media. Prym wiodą te niemieckie, ale widać, że amerykańskie nie chcą zostawać w tyle. Wprawdzie dla poparcia swoich tez naginają fakty i prześlizgują się po tematach, ale to wystarczy, żeby na Zachodzie wypaczyć obraz naszego kraju. xyz/washingtonpost.com/Onet
Viktor Orban w liście z okazji 30-lecia V4: "Bezsprzecznie kraje Grupy Wyszehradzkiej stanowią jądro Europy Środkowej"^Zespół wPolityce.pl^2021-02-17 09:44:01.894465+01:00^https://wpolityce.pl/swiat/539531-orban-w-liscie-kraje-v4-stanowa-jadro-europy-srodkowej^Grupa Wyszehradzka po 30 latach może popatrzeć na siebie, w roli członków NATO, jako na najdynamiczniej rozwijający się obszar UE; bezsprzecznie kraje V4 stanowią jądro Europy Środowej - napisał premier Węgier Viktor Orban w liście opublikowanym w środę przez portal Interia.pl. CZYTAJ RÓWNIEŻ: — Premier Morawiecki publikuje obszerny wpis przed szczytem V4: „Dziękujemy za trzy dekady współpracy wyszehradzkiej” — W Krakowie szczyt szefów rządów V4. Wiceszef MSZ: „To punkt kulminacyjny obchodów 30-lecia Grupy Wyszehradzkiej” Grupa Wyszehradzka po trzydziestu latach, może popatrzeć na siebie w roli członków NATO, jako na najdynamiczniej rozwijający się obszar Unii Europejskiej. Silny wzrost, niskie bezrobocie, szybkie wdrożenie cyfryzacji, potężne inwestycje. Tacy jesteśmy dzisiaj  — napisał premier Węgier Viktor Orban w liście. Podkreślił, że „bezsprzecznie kraje Grupy Wyszehradzkiej stanowią jądro Europy Środkowej” Orban podkreślił, że „w połowie lat dwutysięcznych cała nasza czwórka wstąpiła do Unii Europejskiej, otworzyły się nowe horyzonty, debaty na temat istoty i przyszłości Europy stały się również naszymi debatami”.  Z outsiderów staliśmy się członkami, więc w sposób oczywisty nasunęło się pytanie: jaki jest wkład Europy Środkowej we wspólną przyszłość Europy? Starsi członkowie klubu na początku traktowali raczej jako folklor kulturalny i historyczny dziwnie brzmiący dla ich uszu i inaczej myślący na temat ojczyzny, chrześcijaństwa, rodziny, suwerenności  — czytamy w liście szefa węgierskiego rządu. Według niego, „wraz z kryzysem migracyjnym nastąpił krach”.  Otworzyły się oczy, wyostrzyły się kontury, oraz padło światło na głębokie różnice między sposobami myślenia, filozofii, zasad organizowania społeczeństwa oraz osobistym zaangażowaniem. My, Węgrzy, wtedy zrozumieliśmy, że wypowiedzi i zapiski na temat epoki po chrześcijaństwie, po narodach, nie są tylko nośnymi wkładami do gazet, lecz są rzeczywistymi zamierzeniami politycznymi, co więcej, to jest gotowy program europejski, przyszłość, jaką sobie Zachód wyobraża, a nawet już buduje  — czytamy w liście. Zrozumieliśmy, że kiedy my, na sowietyzowanych terenach Europy, podczas komunizmu marzyliśmy o chrześcijańskiej egzystencji opartej na suwerenności, to po zamerykanizowanej części Europy na nowo zdefiniowali istotę Europy i konsekwentnie pracowano nad realizacją tego programu. Misję Europy upatrywali nie w odparciu zewnętrznych ataków na chrześcijaństwo, ani w zachowanie wewnętrznej wielobarwności  — kontynuował Orban. Jak napisał, „ich nową europejską misją jest pełna otwartość, brak granic, a jeżeli jednak one są, to tylko przejściowo, jako zło konieczne”.  Dowolnie przyjmowane role płciowe, modele rodzin, a polityka, gdzie obowiązek podtrzymania dziedzictwa kulturowego to raczej zadanie dla muzeologów. A celem nie było jedynie wymyślenie, wypracowanie, wdrożenie i przekształcenie tego w prawny obowiązek w swoich krajach, lecz uczynienie tego celu również powszechnym we wszystkich krajach Unii Europejskiej, włączając w to również tych ociągających się, czyli nas  — wskazał Orban. Jak dodał, „w tej sytuacji europejskiej dla Węgrów staje się jasne, na czym polega nasze europejskie powołanie”.  Wprowadzić do zbiorów wspólnych europejskich wartości, niezachwianą tradycję antykomunistyczną, a obok zbrodni narodowego socjalizmu i wniosków z nich płynących położyć zbrodnie międzynarodowego socjalizmu i wnioski z nich płynące. Przedstawić piękno porządku politycznego i społecznego, opartego na chrześcijańskich naukach społecznych, oraz jego konkurencyjność  — ocenił. Podkreślił też, że narody Grupy Wyszehradzkiej „rozumieją swój ciężar odpowiedzialności za przyszłość Europy”.  Obronić przed atakami zewnętrznymi i obronić przed wewnętrznymi dążeniami do budowania imperium, utrzymać niezależność naszych ojczyzn i narodów  — dodał. Upaść przy realizacji misji jest czynem heroicznym, ale niezbyt radosnym. Wykonać misję, doprowadzając ojczyznę do sukcesu, wolności i dobrobytu, jest nie w mniejszym stopniu heroicznym czynem, jednocześnie radosnym. Europa Środkowa widzi więcej szansy dla tego drugiego scenariusza. W imieniu mojego narodu dziękuję za trzydziestoletnią współpracę wyszehradzką  — zakończył swój list Orban. W środę w Krakowie na Zamku Królewskim na Wawelu oraz w Centrum Konferencyjnym ICE odbędzie się szczyt szefów rządów państw Grupy Wyszehradzkiej z okazji 30-lecia formatu. Podczas organizowanego przez polską prezydencję w V4 szczytu planowane są sesje plenarne, panel tematyczny i podpisanie wspólnych deklaracji. xyz/PAP
To już obłęd. Kongresmen Demokratów pozywa Trumpa i Giulianiego. Oskarża o spisek podżegający do zamieszek na Kapitolu^Zespół wPolityce.pl^2021-02-17 07:03:29.538512+01:00^https://wpolityce.pl/swiat/539510-kongresmen-demokratow-pozwal-trumpa-i-giulianiego^Reprezentujący Demokratów kongresmen z Missisipi Bennie Thompson wystąpił z pozwem przeciw Donaldowi Trumpowi, Rudy’emu Giulianiemu i ugrupowaniom skrajnej prawicy oskarżając ich o spisek podżegający do zamieszek na Kapitolu. CZYTAJ RÓWNIEŻ: — Porażka przeciwników Donalda Trumpa! Przegrali głosowanie ws. impeachmentu. Były prezydent: „Koniec polowania na czarownice” — Demokraci nie odpuszczają Trumpowi. Pelosi zapowiedziała powstanie specjalnej komisji dla zbadania przyczyn zajść na Kapitolu — TYLKO U NAS. Proces Trumpa w Senacie USA. Wróblewski: To ośmieszanie instytucji państwa oraz procedur konstytucyjnych Thompson jest przewodniczącym komisji ds. bezpieczeństwa wewnętrznego w kontrolowanej przez Demokratów Izbie Reprezentantów USA. Sprawa trafiła do federalnego Sądu w Waszyngtonie. Oskarżonymi o zadośćuczynienie i odszkodowanie karne są też ugrupowania Proud Boys oraz Oath Keepers (Dumni Chłopcy i Strażnicy Przysięgi). Pozew przywołuje rzadko wykorzystywany statut federalny uchwalony po wojnie secesyjnej, który miał na celu zwalczanie przemocy ze strony Ku Klux Klanu; pozwala na wytaczanie powództw cywilnych przeciwko osobom, które używają „siły, zastraszania lub gróźb”, aby uniemożliwić komukolwiek wypełnianie obowiązków swojego urzędu — podkreśla stacja CNN. Jak dodaje, jeśli dojdzie do procesu mogą tam potencjalnie zostać ujawnione szczegóły i dowody, które nie wyszły na światło dzienne w trakcie procedury impeachmentu w Senacie. Musimy pociągnąć (byłego prezydenta) do odpowiedzialności za powstanie, które ewidentnie zaplanował. (…) Zaniechanie tego spowoduje tylko zaproszenie do tego typu autorytaryzmu antydemokratycznych sił skrajnej prawicy, które tak bardzo chcą zniszczyć nasz kraj — argumentował Demokrata. Pozew stwierdza m.in., że w ramach ujednoliconego planu, mającego na celu zapobieżenie liczeniu głosów Kolegium Elektorów oskarżone ugrupowania za pośrednictwem swojego przywództwa, „działały wspólnie, aby przewodzić atakowi na Kapitol, podczas gdy wściekły tłum, podburzony przez oskarżonych Trumpa i Giulianiego wtargnął na Kapitol”. Zapowiadane są kolejne procesy przeciw Trumpowi. Dochodzenie w tej sprawie prowadzi m.in. prokurator generalny stanu Georgia. Rzecznik byłego prezydenta, Jason Miller akcentował, że Trump nie podżegał ani nie podejmował działań w celu wzniecenia zamieszek na Kapitolu. Prezydent Trump został uniewinniony w ostatnim polowaniu na czarownice Demokratów, a fakty są niepodważalne. (…) Nie podżegał ani nie spiskował w celu podżegania do jakiejkolwiek przemocy w Kapitolu 6 stycznia — przekonywał Miller. kpc/PAP
Rzeczniczka Białego Domu: "Prezydent Biden uważa, że Nord Stream 2 to zły interes dla Europy". Czy za słowami pójdą sankcje?^Zespół wPolityce.pl^2021-02-16 22:44:56.908287+01:00^https://wpolityce.pl/swiat/539499-bialy-dom-biden-uwaza-ns2-za-zly-interes-dla-europy^Prezydent USA Joe Biden uważa, że gazociąg Nord Stream 2 to „zły interes” dla Europy i zadecyduje, czy sankcje są odpowiednie, żeby powstrzymać dokończenie realizacji projektu - powiedziała we wtorek rzeczniczka Białego Domu Jen Psaki. Administracja Bidena dokonuje przeglądu sprawy gazociągu z Rosji do Niemiec po dnie Bałtyku. Psaki oświadczyła, że Biden jasno powiedział, iż Nord Streeam 2 to „zły interes dla Europy”. Pod koniec stycznia Psaki mówiła, że prezydent Biden niezmiennie uważa, iż bałtycki gazociąg jest złym projektem dla Europy. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. 12 lutego demokratyczna senator Jeanne Shaheen i republikański senator Jim Risch wystosowali do administracji Bidena list, w którym apelują o wdrożenie sankcji, które mają zatrzymać budowę Nord Stream 2. Zwracają się w nim do Departamentu Stanu, by nie zwlekał z przekazaniem Kongresowi USA raportu koniecznego, by wprowadzić w życie sankcje na podmioty uczestniczące w budowie gazociągu. CZYTAJ WIĘCEJ: Ponad podziałami wezwali Bidena, by wdrożył sankcje na Nord Stream 2. Dwoje senatorów wysłało list do Departamentu Stanu Autorzy listu odnieśli się w nim do informacji, jakie pojawiły się w niemieckich mediach, według których rząd RFN podjął próby zawarcia porozumienia z administracją byłego prezydenta Donalda Trumpa, by skłonić ją do odstąpienia od sankcji. Według rosyjskiego koncernu Gazprom, głównego inwestora Nord Stream 2, rurociąg jest już ukończony w 94 proc. Składa się on z dwóch nitek, z których każda ma około 1230 km długości; ma transportować po dnie Bałtyku 55 mld metrów sześciennych gazu ziemnego z Rosji do Niemiec rocznie. kk/PAP
Chińska polityka strategicznej cierpliwości gwarancją sukcesu w starciu z USA. "Wystarczy tylko czekać"^Marek Budzisz^2021-02-16 18:19:54.622876+01:00^https://wpolityce.pl/swiat/539461-chinska-polityka-strategicznej-cierpliwosci^Pod koniec stycznia w niemieckim tygodniku „Der Spiegel” ukazał się niezwykle interesujący wywiad z Yan Xuetong, chińskim politologiem, profesorem Tsinghua University, który uchodzi za największy w swym kraju autorytet w dziedzinie stosunków międzynarodowych. Zapewne z tego względu w 2008 roku amerykański periodyk The Foreign Policy umieścił go na liście 100 najbardziej wpływowych myślicieli współczesnego świata, a o jego pozycji w chińskich kręgach władzy świadczy choćby i to, że za każdym razem, kiedy Angela Merkel odwiedzała Pekin miał on sposobność rozmawiać z niemiecką kanclerz. Yan Xuetong przedstawił w wywiadzie, jak się wydaje, pogląd chińskich władz na to w jakiem kierunku ewoluuje porządek światowy. Jego wypowiedzi już zostały dostrzeżone w Rosji. Konstantin Remczukow, redaktor naczelny dziennika Niezawisimaja Gazieta, i nieformalny lider antychińskiej frakcji w rosyjskim establishmencie, napisał, po lekturze wywiadu, że jego przewodnią myślą jest przeświadczenie, iż „świat wielobiegunowy to fikcja i tak naprawdę Chiny nie są zainteresowane jego powstaniem. Obecnie istnieje dwubiegunowy świat ze Stanami Zjednoczonymi i Chinami na szczytach. Dwubiegunowość świata to priorytet konkurencji nad współpracą”. Z rosyjskiej perspektywy oznacza to, w opinii Remczukowa, że Pekin postrzega Rosję co najwyżej w kategoriach drugorzędnej siły i nie chce związywać sobie rąk jakimikolwiek zobowiązaniami wobec Moskwy, po to aby zachować zdolność manewru w polityce zagranicznej. Jedyny atut współczesnej Rosji jakim jest broń atomowa, w świetle zaprezentowanych przez Yan Xuetong poglądów na rozwój wydarzeń w świecie jest w gruncie rzeczy czynnikiem mało istotnym, z tego prostego powodu, że perspektywa konfliktu wojskowego między Chinami a Stanami Zjednoczonymi jest niewielka. Jednak to nie kwestia współpracy rosyjsko–chińskiej, a pogląd Yan Xuetonga na ewolucje sytuacji w świecie jest tym co powoduje, że warto jego argumentom poświęcić więcej uwagi. Po pierwsze jest zdania, że Stany Zjednoczone, rozumiane jako globalne imperium weszły w stan upadku. Nie oznacza to, w jego opinii, iż będziemy obserwowali zmierzch potęgi USA przypominający kres ZSRR, które rozpadło się „niczym szklanka upuszczona na podłogę”. Raczej będzie to rozłożony w czasie, powolny proces, przypominający zmierzch Imperium Brytyjskiego. W opinii chińskiego politologa nie oznacza to też, że Stany Zjednoczone utracą wpływy czy załamią się ich możliwości, raczej porządek światowy będzie miał bardziej zrównoważony charakter, w którym nie będzie już jednego, dominującego ośrodka siły. Będą, w jego opinii, dwa, z Chinami jako drugim. Yan Xuetong sceptycznie się tez odnosi do możliwości administracji Joe Bidena odbudowania przez Amerykę sojuszy w wymiarze światowym. W jego opinii za czasów Trumpa zaufanie do sojuszniczej wiarygodności USA zostało na tyle silnie naruszone, że jedyne co w najbliższym czasie uda się Waszyngtonowi osiągnąć to sytuacyjne alianse, wokół pewnych spraw, nie zaś jednolity proamerykański front. Kierownictwo Chin, jak argumentuje, zdaje sobie sprawę z zamierzeń Stanów Zjednoczonych i w swej polityce będzie koncentrować się na proponowaniu Europie, Korei Płd. i Japonii, aby te państwa uprawiały politykę zgodna z własnymi interesami a nie godziły się na tworzenie jednolitych „frontów” z Ameryką. Występując w niemieckim tygodniku otwarcie mówi, że jeśli Biden domagał się będzie od Europejczyków aby ci zmniejszyli poziom swych obrotów handlowych z Chinami, to Pekin po to aby blokować taki rozwój wydarzeń proponował będzie otwarcie swego rynku w kluczowych, z punktu widzenia państw europejskich segmentach i intensyfikację współpracy.  Chiński ekspert jest też sceptyczny jeśli chodzi o amerykańskie możliwości w zakresie rywalizacji z Pekinem. Wskazuje na fakt skoncentrowania się amerykańskiego społeczeństwa na sprawach wewnętrznych i lekceważenie polityki zagranicznej, co powodować będzie, jego zdaniem, że w dłuższej perspektywie administracja Bidena nie będzie mogła koncentrować się wyłącznie na polityce powstrzymywania Chin. Sprawy wewnętrzne, prędzej czy później zaczną dominować w jej agendzie, a to oznacza, że czas gra na korzyść Pekinu, którego aktywność nie musi być aż tak wielka aby obezwładnić inicjatywy Waszyngtonu. Paradoksalnie, na korzyść Chin przemawia też, w opinii Yan Xuetonga zmieniający się charakter rywalizacji miedzy mocarstwami. Coraz mniej, w jego opinii, będzie ona koncentrowała się na kontrolowaniu przestrzeni, a członkowie ekipy Bidena, jak argumentuje „wiedzą, że konfrontacja między Chinami a Stanami Zjednoczonymi ma miejsce przede wszystkim w cyberprzestrzeni, a nie na morzu, na lądzie czy w powietrzu. Chiny i Stany Zjednoczone rywalizują o dominację i udział w rynku cyfrowym. Rynek cyfrowy w Azji Wschodniej jest już większy niż w Europie, a technologie cyfrowe koncentrują się w Chinach, Japonii i Korei Południowej. Te trzy kraje będą kształtować gospodarkę przyszłości.” Chiński ekspert otwarcie polemizuje w wywiadzie z tezami Johna Mearsheimera i innych przedstawicieli amerykańskiej szkoły realistycznej, którzy są przekonani o nieuchronności konfliktu zbrojnego miedzy Stanami Zjednoczonymi a Chinami. W jego opinii, a sam również uznaje się za realistę, konflikt w dobie broni nuklearnej, nawet wojna hybrydowa, jest mało prawdopodobny. Będzie miała miejsce rywalizacja, momentami nawet bardzo ostra, ale uda się utrzymać jej technologiczny i naukowy charakter. Nie oznacza to oczywiście, że Chiny poddadzą rewizji swą politykę wobec Tajwanu czy wysp na Morzu Południowochińskim. W tym pierwszym przypadku chodzi, w jego opinii o kwestie nie roszczeń terytorialnych, ale separatyzmu, w drugim zaś chińskie prawa datować można od czasów dynastii Xin (czyli od dwóch wieków p.n.e.), bo wówczas Chiny zaczęły kontrolować te wyspy, do których oficjalne pretensje w czasach najnowszych zgłosiły już w 1947 roku. Jednak, to na co warto zwrócić uwagę w wypowiedziach Yan Xuetonga, to przekonanie, że mowa w gruncie rzeczy o sprawach drugorzędnych. Kontrola nad wyspami na Morzu Południowochińskim czy to kto w ostatecznym rachunku zdobędzie kilkadziesiąt kilometrów kwadratowych położonych w Himalajach nie przesądzi o układzie sił na świecie. Zdecyduje o tym toczący się właśnie wyścig naukowy i technologiczny. Pytany czy tak samo jak on myślą chińscy generałowie odpowiada, że „Jest mało prawdopodobne, aby wojsko było przekonane, że geopolityka słabnie w erze cyfrowej. Ale będą stopniowo zmieniać swoje przestarzałe poglądy. Przewiduję, że cyfrowa mentalność strategiczna za 20 lat zastąpi mentalność geostrategiczną.” Mówi też, że za 20 lat bezpieczeństwo sfery cyfrowej będzie ważniejsze niźli tradycyjne bezpieczeństwo terytorium i może okazać się, że internet, który generalnie ma tendencję do dzielenia się, w związku z rywalizacją mocarstw podzieli się na część kontrolowaną przez umowny Zachód i Chiny. Wnioski, które nasuwają się w trakcie lektury chińskiego politologa związane są z odmiennym traktowaniem czasu w polityce międzynarodowej. Generalnie wzywa on do geostrategicznej cierpliwości, jest przekonany, że chiński system rządów, mogący jeszcze budzić nieufność u innych narodów, musi pokazać swą sprawność w dłuższej perspektywie. Wówczas, ci którzy patrzą dziś na Pekin nieufnie mogą zmienić swą optykę. Nadmierny aktywizm, przejawiający się np. w twardszej w ostatnim czasie polityce tzw. młodych wilków chińskiej dyplomacji, jest jego zdaniem niepotrzebny a nawet szkodliwy, bo zniechęca wielu do Chin. Potrzebne jest uspokojenie, cierpliwość i wzmacnianie tych interesów świata zachodu, które uniemożliwiają zbudowanie antychińskiego bloku. Z całego wywiadu przebija przekonanie, że czas pracuje na rzecz Azji. To Ameryka musi być dziś aktywna i się spieszyć aby nadganiać to co w ostatnich latach zaprzepaściła. Chiny i generalnie Azja muszą być cierpliwe, bo tam przemieszcza się środek ciężkości światowej cywilizacji, a to oznacza, że Chiny, obiektywnie rzecz biorąc będą się wzmacniać. Wystarczy tylko czekać.
Kolejne opóźnienia w dostawach szczepionek na Covid-19. Guy Verhofstadt: Strategia szczepień UE poniosła fiasko^Zespół wPolityce.pl^2021-02-16 15:09:24.463044+01:00^https://wpolityce.pl/swiat/539432-guy-verhofstadt-strategia-szczepien-ue-poniosla-fiasko^Były premier Belgii, a obecnie poseł liberalnej frakcji Odnowić Europę w Parlamencie Europejskim Guy Verhofstadt uważa, że unijna strategia szczepień przeciw Covid-19 poniosła fiasko. Polityk domaga się renegocjacji kontraktów z koncernami farmaceutycznymi. CZYTAJ RÓWNIEŻ: -Węgry otrzymały pierwszą partię chińskiej szczepionki przeciwko koronawirusowi. Tamas Menczer: „Dotarły” -Izrael luzuje obostrzenia. Otwarte będą m.in. sklepy i hotele. Z siłowni czy basenów korzystać będą mogły tylko osoby zaszczepione Po prawie dwóch miesiącach liczba szczepień w Europie jest dramatycznie niska. Średnio nie więcej niż cztery procent obywateli UE otrzymało pierwszą dawkę. W większości krajów szczepienia prawie się zatrzymały — pisze Verhofstadt w artykule opublikowanym przez portal EUobserver. Europoseł zauważa jednocześnie, że ponad 75 proc. wszystkich szczepionek na świecie jest produkowanych właśnie na terytorium Wspólnoty, podobnie jak większość z prawie 200 milionów już wyprodukowanych szczepionek przeciw Covid-19. Mimo to w każdym kraju członkowskim brakuje dostaw. W USA tymczasem ok. 10 proc. populacji otrzymało już pierwszą dawkę, a w Wielkiej Brytanii - 20 proc. Jak to możliwe? Moim zdaniem odpowiedź leży w umowach negocjowanych przez Europę z firmami farmaceutycznymi. Te kontrakty są bardzo niezrównoważone. Podają precyzyjne ceny i ilości, ale są słabe i niejasne w zakresie dostaw i terminów oraz oferują firmom farmaceutycznym drogi omijania zobowiązań — wskazuje wpływowy europoseł. (Przewodnicząca Komisji Europejskiej) Ursula von der Leyen zasadniczo mówi, że „nie zrobiliśmy nic złego, ale byliśmy trochę zbyt optymistyczni, jeśli chodzi o nasze zdolności produkcyjne w Europie”. Co innego mówią nam fakty, ponieważ produkujemy zdecydowaną większość szczepionek tylko po to, aby eksportować je do innych krajów — pisze Verhofstadt. Polityk proponuje „radykalną zmianę strategii”. W krótkim okresie musimy wykorzystać siłę Unii Europejskiej do renegocjowania nieprzemyślanych kontraktów z przemysłem farmaceutycznym. A w dłuższej perspektywie należy stworzyć prawdziwą unię zdrowia z realnym budżetem, abyśmy mogli dorównać Stanom Zjednoczonym we wspieraniu rozwoju i produkcji nowych leków (…) — postuluje eurodeputowany. Amerykańska firma farmaceutyczna Moderna zapowiedziała opóźnienia w dostawach szczepionek do krajów UE w lutym - przekazała we wtorek dziennikarzom w Brukseli Komisja Europejska. Niedobory mają zostać zrekompensowane podczas dostaw szczepionek w marcu. Moderna jest jedną z firm, z który mamy kontrakt. (…) Spółka przekazała, że występują opóźnienia w dostawach w lutym, ale zmniejszone dostawy mają zostać zrekompensowane w marcu — przekazała rzeczniczka KE Vivian Loonela. Nie odpowiedziała jednak, o ile dostawy szczepionek w lutym mają być mniejsze od zapisów w kontrakcie z firmą. KE nie odpowiedziała też na pytanie, czy prowadzi rozmowy z Moderną na temat dostaw dodatkowych dawek szczepionki. Reuters podał wcześniej, że UE prowadzi rozmowy z Moderną w sprawie zakupu większej ilości szczepionki przeciw COVID-19. Według nieoficjalnych informacji w ramach nowej negocjowanej umowy UE chce kupić 150 milionów dodatkowych dawek od Moderny. W 2020 r. zawarła kontrakt na dostawę 160 milionów dawek. Moderna odmówiła komentarza w sprawie rozmów z UE. Przyznała jednak, że prowadzi rozmowy z organami regulacyjnymi w różnych krajach na temat możliwości zwiększenia liczby dawek wykorzystywanych z fiolki do 15 z obecnych 10. Komisja Europejska postawiła sobie za cel zaszczepienie 70 proc. dorosłej populacji UE do końca lata. Komisja Europejska nie wyklucza, że nie skończy się na jednym szczepieniu przeciwko Covid-19. Rzecznik Komisji Europejskiej Eric Mamer oświadczył we wtorek na konferencji prasowej w Brukseli, że w przypadku pojawienia się kolejnych wariantów wirusa może zaistnieć konieczność dalszych szczepień. Sytuacja z wirusem jest rozwojowa i będzie się rozwijać. To ważne, żebyśmy się przygotowali na możliwe pojawienie się nowych wariantów wirusa. Jedne już się pojawiły, inne mogą się pojawić. (Musimy się przygotować) na możliwość, że może wystąpić potrzeba dalszego szczepienia ludzi w pewnym momencie. Żeby nadal wzmacniać ich odporność na wirusa — powiedział Mamer. Pytany o sprawę tzw. paszportów szczepień, poinformował, że od „jakiegoś czasu” są już prowadzone wspólnie z WHO badania technicznych możliwości wprowadzenia takich dokumentów. Analizy te mają m.in. na celu sprawdzenie interoperacyjności systemów informatycznych różnych krajów, a także znalezienie sposobu potwierdzania autentyczności certyfikatu. Ale oprócz tego prowadzona jest też debata na poziomie politycznym. Dotyczy ona praw, które otrzymałaby osoba posiadająca taki certyfikat. (…) Zawsze mówiliśmy, że (…) należy unikać dzielenia ludzi na tych, którzy mieli możliwość się zaszczepić i tych, którzy takiej możliwości nie mieli — podkreślił rzecznik KE. Niektóre kraje Unii badają jednak możliwość wprowadzenia certyfikatów szczepień na własną rękę. Na początku lutego najpierw rząd Danii, a następnie Szwecji zapowiedziały wprowadzenie paszportów szczepionkowych, przy czym Dania chce to zrobić jeszcze przed końcem lutego. Podobne deklaracje składa Cypr. Szef kancelarii premiera Węgier Gergely Gulyas jeszcze pod koniec stycznia informował o planach wprowadzenia w formie plastikowej karty zaświadczenia potwierdzającego odporność na koronawirusa dla osób, które się zaszczepiły lub wyzdrowiały po Covid-19. Osoby takie nie musiałyby przestrzegać np. godziny policyjnej. aw/PAP
Węgry otrzymały pierwszą partię chińskiej szczepionki przeciwko koronawirusowi. Tamas Menczer: "Dotarły"^Zespół wPolityce.pl^2021-02-16 13:29:29.780576+01:00^https://wpolityce.pl/swiat/539412-wegry-otrzymaly-pierwsza-partie-chinskiej-szczepionki^Węgry otrzymały we wtorek pierwszą partię chińskiej szczepionki przeciwko Covid-19 firmy Sinopharm. Poinformował o tym wiceminister spraw zagranicznych Tamas Menczer na Facebooku. CZYTAJ RÓWNIEŻ: -Węgry zakupiły rosyjską szczepionkę przeciw COVID-19. Minister Szijjarto: Wystarczy do zaszczepienia 1 mln osób -Węgrzy zaszczepią się nie tylko Sputnikiem. Orban: W najbliższych dniach umowa z Chinami o zakupie szczepionki Dotarły! — napisał Tamas Menczer, zamieszczając zdjęcie samolotu, który przywiózł chińskie szczepionki. Wcześniej we wtorek szef węgierskiej dyplomacji Peter Szijjarto napisał na Facebooku, że pierwsza partia chińskiej szczepionki będzie zawierać nieco więcej dawek, niż wcześniej zapowiadano – nie pół miliona, tylko 550 tys. Węgry podpisały umowę na dostarczenie 19,7 mln dawek szczepionki z krajów zachodnich, ale ze względu na powolność dostaw rząd zawarł także umowę z Rosją na zakup rosyjskich szczepionek Sputnik V w liczbie wystarczającej do zaszczepienia miliona osób oraz z Chinami na dostawę chińskiej szczepionki w liczbie wystarczającej dla 2,5 mln osób. Do tej pory zaszczepiono na Węgrzech przeciwko Covid-19 niecałe 342 tys. osób na 9,7 mln mieszkańców. aw/PAP
Prokurator żąda, by Nawalny zapłacił niemal 1 mln rubli grzywny. Sąd ma się zebrać w sobotę. Wówczas może zapaść wyrok^Zespół wPolityce.pl^2021-02-16 13:06:03.338320+01:00^https://wpolityce.pl/swiat/539409-prokurator-zada-by-nawalny-zaplacil-niemal-1-mln-rubli^Ukarania Aleksieja Nawalnego grzywną w wysokości 950 tys. rubli (ponad 12,9 tys. USD) zażądała we wtorek przedstawicielka prokuratury na procesie, w którym Nawalny jest oskarżony o zniesławienie kombatanta wojennego. Sąd odroczył rozprawę do 20 lutego. CZYTAJ RÓWNIEŻ: -Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi -Nawalny uderza w Putina w Dzień Czekisty. „Publikując dwa materiały na temat swego otrucia, zastawił pułapkę na prezydenta Rosji” Tego samego dnia ma się też odbyć posiedzenie Moskiewskiego Sądu Miejskiego w sprawie apelacji od decyzji o pozbawieniu Nawalnego wolności. Sąd, który rozpatruje skargę kombatanta ma zebrać się o godz. 14 (godz. 12 czasu polskiego) w sobotę. Nawalny powinien wystąpić na tej rozprawie z ostatnim słowem. Wówczas także może zapaść wyrok. Cztery godziny wcześniej Moskiewski Sąd Miejski przystąpi do rozpatrywania apelacji od decyzji o osadzeniu opozycjonisty w kolonii karnej na dwa lata i osiem miesięcy. Nie jest jasne, jak Nawalny, który od blisko miesiąca jest w areszcie śledczym, będzie przewożony na obie rozprawy. Na wtorkowej rozprawie prokurator Jekatierina Frołowa zwróciła się o wszczęcie jeszcze jednej sprawy karnej wobec opozycjonisty. Prokurator uznała, że Nawalny na poprzednim posiedzeniu znieważył kombatanta Ignata Artiemienkę i dopuścił się znieważenia sędzi i prokuratora. Sędzia uznała ten wniosek za przedwczesny. Niemniej, zostanie on rozpatrzony ponownie przy wydawaniu wyroku. Według Komitetu Śledczego FR Nawalny w mediach społecznościowych w czerwcu zeszłego roku opublikował komentarz, w którym „świadomie zawarto kłamliwe twierdzenia” zniesławiające sędziwego weterana. Powodem wszczęcia sprawy karnej stały się komentarze Nawalnego na temat spotu telewizyjnego zachęcającego do poparcia nowelizacji konstytucji. Artiemienko był w gronie osób, które wystąpiły w tej reklamie. Nawalny nazwał uczestników spotu „sprzedajnymi lokajami”, „hańbą kraju” i „zdrajcami”. Nawalny kwestionuje zarzuty o zniesławienie, wskazując, że jego komentarze były wyrażeniem jego poglądów, a nie stwierdzaniem jakichkolwiek faktów na temat kombatanta. aw/PAP
Demokraci nie odpuszczają Trumpowi. Pelosi zapowiedziała powstanie specjalnej komisji dla zbadania przyczyn zajść na Kapitolu^Zespół wPolityce.pl^2021-02-16 07:04:16.801731+01:00^https://wpolityce.pl/swiat/539364-demokraci-nie-odpuszczaja-trumpowi-powstanie-komisja^Przewodnicząca Izby Reprezentantów USA Nancy Pelosi zapowiedziała w poniedziałek ustanowienie zewnętrznej, niezależnej komisji dla zbadania „faktów i przyczyn” ataku z 6 stycznia na Kapitol. W zajściach zginęło pięć osób. Pelosi wyjaśniła w liście do prawodawców, że komisja będzie wzorowana na podobnej, zwołanej po atakach terrorystycznych na Waszyngton i Nowy Jork 11 września 2001 roku. Jak podała agencja Reuters panel ma dokonać oceny zagadnień łączących gotowość i reakcję policji na Kapitolu oraz przybyłych jej w sukurs po wybuchu zamieszek innych federalnych, stanowych i lokalnych organów ścigania. Do gmachów Kongresu wtargnął 6 stycznia tłum zwolenników Donalda Trumpa. Demokraci i niewielka część Republikanów zarzucali byłemu prezydentowi podżeganie buntowników do ataku na Kapitol, gdzie przebywali wówczas parlamentarzyści z obydwu partii w celu zatwierdzenia głosów elektorów, którzy opowiedzieli się w wymaganej większości za zwycięstwem w wyborach Joe Bidena. W wyniku zakończonego w sobotę procesu o impeachment Trump został uniewinniony z zarzutów. Według NBC News Pelosi zaapelowała też do kontrolowanej przez Demokratów Izby Reprezentantów o przeznaczenie dodatkowych funduszy na zapewnienie lepszego bezpieczeństwa parlamentarzystom. Podkreśliła, że potrzebę śledztwa w sprawie zamieszek, zwanych niekiedy „powstaniem w celu obalenia rządu”, uzasadniają też wstępne doniesienia badającego od minionego miesiąca kwestię bezpieczeństwa na Kapitolu gen. Russela Honore. Emerytowany generał Armii USA ma, według Pelosi, duże doświadczenia w sprawach ochrony Kapitolu. Był wcześniej desygnowany przez Pentagon m.in. do zadań związanych ze spustoszeniami po huraganach Katrina i Rita. Z jego ustaleń oraz z doświadczeń procesu o impeachment jasno wynika, że musimy dojść do prawdy o tym, jak do tego doszło. (…) Aby chronić nasze bezpieczeństwo następnym krokiem będzie ustanowienie zewnętrznej, niezależnej Komisji typu 9/11 —dodała szefowa Izby Reprezentantów. W niedzielnej wypowiedzi dla programu NBC „Meet the Press” demokratyczny senator Dick Durbin powiadomił, że menedżerowie impeachmentu Izby Reprezentantów sporządzili własny opis ataków. Chciałem się upewnić, że rewizjoniści w stylu sowieckim po stronie republikańskiej, którzy próbują winić wszystkich oprócz Donalda Trumpa, zademonstrowali Amerykanom postępowanie, które jest jasne. (…) Jest to ważny historyczny zapis, który zobaczy pokolenie wątpiących i przyszłe pokolenie —argumentował Durbin. Jak twierdzi NBC Republikanie z wyższej izby Kongresu usiłowali zrzucić na Pelosi część winy za ataki. Wystosowali w poniedziałek list, w którym zażądali odpowiedzi na pytanie, co wiedziała o stanie bezpieczeństwa Kapitolu 6 stycznia. kk/PAP
Izrael luzuje obostrzenia. Otwarte będą m.in. sklepy i hotele. Z siłowni czy basenów korzystać będą mogły tylko osoby zaszczepione^Zespół wPolityce.pl^2021-02-16 06:42:57.483083+01:00^https://wpolityce.pl/swiat/539362-izrael-luzuje-obostrzenia-przywileje-dla-zaszczepionych^Rząd Izraela zatwierdził w poniedziałek wieczorem otwarcie m.in. sklepów, targowisk i hoteli. W wydarzeniach kulturalnych uczestniczyć będą mogli jedynie ozdrowieńcy i osoby zaszczepione przeciw Covid-19. Tylko oni będą mogli także korzystać z siłowni czy basenów. Decyzje o znacznym złagodzeniu od niedzieli trwającego od 27 grudnia 2020 roku trzeciego lockdownu zapadły w związku ze spadkiem wskaźników zachorowalności - szczególnie wśród grup wysokiego ryzyka - dzięki szybkiej kampanii szczepień. Pełnomocnik rządu ds. koronawirusa Nachman Asz przekazał, że każdy, kto uzyska nieautoryzowany dostęp do miejsc i wydarzeń o ograniczonym dostępie, będzie podlegał surowej karze. Tworzona jest aplikacja i certyfikaty z kodami kreskowymi, które Izraelczycy będą mogli pobrać, by udowodnić, że zostali zaszczepieni lub przeszli Covid-19 - dodał. Gabinet zgodził się również na ponowne otwarcie synagog na święto Purim pod koniec przyszłego tygodnia, z ograniczeniem 10 osób przebywających w tym samym pomieszczeniu i 20 na dworze. Urzędnicy ministerstwa zdrowia obawiają się jednak, że świąteczne spotkania wywołają kolejną falę zakażeń, ponieważ zeszłoroczny Purim w znacznym stopniu przyczynił się do rozwoju pierwszej fali. Powyżej 3,9 miliona z 9,3 milionów Izraelczyków otrzymało już co najmniej jedną dawkę szczepionki, z czego 2,5 miliona - ponad jedna czwarta populacji - otrzymało obie wymagane dawki. Wśród Izraelczyków poniżej 50. roku życia zauważalna jest niechęć do szczepień, w tym wśród nauczycieli, co skrytykował ostro minister zdrowia Juli Edelsztajn. Poinformował on również, że rząd stara się uchwalić ustawę, która będzie wymagała od wszystkich pracowników mających kontakt z wieloma osobami szczepień lub poddawania się testom na obecność wirusa co dwa dni. Według najnowszych danych resortu zdrowia w niedzielę potwierdzono 3450 nowych zakażeń. Zwiększyło to liczbę infekcji od początku pandemii do 730 tys., z czego 5406 chorych zmarło. Ministerstwo podało, że w niedzielę przebadano ponad 47 tys. osób na obecność koronawirusa, a 7,6 proc. testów dało wynik pozytywny. W poniedziałek odsetek pozytywnych testów wyniósł 8,3 proc. Według doniesień lokalnych mediów ministerstwo wydaje miliony dolarów na edukację społeczeństwa, co jest skomplikowanym zadaniem, ponieważ różne grupy podchodzą sceptycznie do szczepień z różnych powodów. W przypadku społeczności żydów ultraortodoksyjnych niektórzy wpływowi rabini wzywają swoich współwyznawców, by się nie szczepili, uzasadniając to antynaukową retoryką, np. twierdząc, że zarazki nie powodują chorób. Niższy odsetek szczepień wśród mniejszości arabskiej jest wynikiem typowego dla tej grupy braku zaufania do żydowskich władz. Z kolei wielu młodszych Izraelczyków sądzi, że nie mogą poważnie zachorować. Resort współpracuje z lekarzami i przywódcami religijnymi, by przeciwdziałać dezinformacji. Ministerstwo monitoruje też media społecznościowe pod kątem postów antyszczepionkowych w języku hebrajskim, rosyjskim, amharskim (języku Żydów etiopskich), arabskim i angielskim na Facebooku, Twitterze, Instagramie i Telegramie. Po zidentyfikowaniu takich treści ostrzeżenie wysyłane jest do ministerstwa sprawiedliwości, które naciska na media społecznościowe, aby fałszywe twierdzenia zostały usunięte, ponieważ stanowią zagrożenie dla zdrowia publicznego. W społeczności ultraortodoksyjnej, w której korzystanie z internetu jest rzadkie, rabini przeciwni szczepieniom umieszczają swoje opinie na plakatach, zwanych z języka jidysz paszkewilami, powszechnie używanych do rozpowszechniania informacji wśród wiernych. Ministerstwo nakleja na nie jednak własne plakaty. Resort zatrudnia również dziesiątki izraelskich influencerów do promowania szczepień w ramach kampanii online. Jeden film opublikowany z okazji Walentynek przedstawiał mężczyznę wręczającego swojej dziewczynie pudełeczko i pytającego: „Czy zaszczepisz się ze mną?”. Władze ultraortodoksyjnego miasta Bnej Brak próbują zachęcić do szczepień podając darmowy czulent, czyli tradycyjną potrawę kuchni żydowskiej, tym mieszkańcom, którzy przychodzą na szczepienie. Według rzecznika miasta czwartkowa „Operacja Czulent” zwiększyła liczbę szczepień trzykrotnie. kk/PAP
Minister sprawiedliwości Węgier: Grupa Wyszehradzka zdołała stworzyć silną alternatywę wobec utopii Stanów Zjednoczonych Europy^Zespół wPolityce.pl^2021-02-15 23:06:16.148154+01:00^https://wpolityce.pl/swiat/539354-judit-varga-v4-alternatywa-dla-stanow-zjednoczonych-europy^Grupa Wyszehradzka stworzyła w ostatnich latach alternatywę dla utopii Stanów Zjednoczonych Europy – oświadczyła minister sprawiedliwości Węgier Judit Varga w poniedziałek na Facebooku w 30-lecie powstania Grupy V4. Grupa Wyszehradzka zdołała w ostatnich latach stworzyć zdecydowaną i silną alternatywę wobec utopii Stanów Zjednoczonych Europy, śmiało broniąc idei Europy Narodów. Razem powstrzymaliśmy imigrację, obroniliśmy nasze granice i umieściliśmy Europę Środkową na mapie świata zarówno w sensie gospodarczym, jak i politycznym — napisała Varga. Podkreśliła też, że dzięki współpracy V4 region w ciągu 30 lat stał się gospodarczym motorem Europy i jej najszybciej rozwijającym się obszarem. Jest jednak nie tylko zrzeszeniem gospodarczym, lecz również wspólnotą wartości, którą ściśle spaja kultura chrześcijańska, suwerenność narodowa, historia i tradycje. Jak zaznaczyła Varga, Grupa Wyszehradzka wspólnie ogłosiła, że nie chce więcej Europy, tylko mądrzejszej Europy, którą należy oprzeć na państwach narodowych i traktatach. Kraje Europy Środkowej, V4, należą już dziś do państw, które kształtują i formują politykę Unii, nasza zdolność do realizowania swoich interesów umożliwia walkę, a nasza jedność jest przykładna i godnie koronuje 30-letnie ścisłe współdziałanie i wytrwałą pracę — napisała Varga. Wspólnie możemy dokonać więcej — zakończyła. Parlament Węgier przyjął w poniedziałek deklarację polityczną z okazji 30. rocznicy powstania Grupy Wyszehradzkiej, w której wyraża uznanie i wdzięczność za to doniosłe wydarzenie. Węgierscy posłowie wysoko ocenili siłę wspólnoty wyszehradzkiej, która - jak podkreślili - umożliwiła obronę regionalnych interesów oraz zdobycie międzynarodowego uznania. Nasza współpraca spaja wysiłki bliskich sobie pod względem historii i sposobu myślenia narodów, które miały w przeszłości podobne trudne doświadczenia oraz mają podobne wyobrażenia i programy na rzecz własnego rozwoju — napisano w deklaracji. Parlament węgierski zapowiedział też:  będziemy kontynuować wysiłki, zmierzające do integracji i rozwijania naszej wspólnoty. W uzasadnieniu deklaracji, której inicjatorem był przewodniczący komisji spraw zagranicznych parlamentu Zsolt Nemeth, zaznaczono, że w minionych latach więzy między Czechami, Polską, Słowacją i Węgrami wzmocniły się zarówno na szczeblu rządowym, jak i parlamentarnym dzięki wspólnemu reprezentowaniu stanowisk i wzajemnemu wspieraniu się tych krajów. Przypomniano też, że jesienią 2020 r. parlament Polski, która sprawuje obecnie prezydencję w V4, zaproponował, by z okazji 30-lecia V4 parlamenty czterech państw przyjęły w lutym 2021 r. jednobrzmiącą deklarację. W Wyszehradzie z okazji 30. rocznicy powstania Grupy Wyszehradzkiej odsłonięto tablicę pamiątkową w językach polskim, słowackim i czeskim odsłonięto. W uroczystości uczestniczyli ambasadorowie krajów V4, w tym reprezentujący Polskę Jerzy Snopek. Nowa tablica zawisła obok dotychczasowej w języku węgierskim, przy wejściu do zamku w Wyszhradzie. Informuje ona, że 15 lutego 1991 r. przywódcy Polski, Węgier i Czechosłowacji podpisali tu porozumienie wyszehradzkie o wzajemnej współpracy, a inicjatorem tego spotkania był ówczesny premier Węgier Jozsef Anatall. Ostatnie 30 lat dowiodło ogromnego znaczenia współpracy środkowoeuropejskiej, a my, mieszkańcy Wyszehradu odczuwamy dumę za każdym razem, gdy w polityce międzynarodowej z udziałem V4 słyszymy w nazwie organizacji nazwę miasta, w którym ona powstała i które jest także jej domem — zaznaczył w swym przemówieniu burmistrz Wyszehradu Denes Eoery. Uroczystość odsłonięcia tablicy odbyła się w kameralnym gronie z powodu pandemii koronawirusa.  To pamiętne wydarzenie, więc chcieliśmy chociaż symbolicznie uczcić tę rocznicę — powiedział PAP ambasador Snopek. Grupa Wyszehradzka jest regionalną formą współpracy Polski, Czech, Słowacji i Węgier. Za datę jej powstania przyjmuje się 15 lutego 1991 r., kiedy to ówcześni prezydenci Polski - Lech Wałęsa i Czechosłowacji - Vaclav Havel oraz premier Węgier Jozsef Antall podpisali w węgierskim mieście Wyszehrad wspólną deklarację, określającą cele i warunki wzajemnej współpracy. Od 2004 r. wszystkie kraje V4 są członkami Unii Europejskiej, a Grupa Wyszehradzka stanowi forum wymiany doświadczeń oraz wypracowywania wspólnych stanowisk w sprawach dotyczących regionu i UE. Polska od 1 lipca 2020 roku sprawuje prezydencję w Grupie. gah/PAP
Berlin i Paryż rywalizują o względy Moskwy. Z jakiego powodu?^Marek Budzisz^2021-02-15 21:30:10.343105+01:00^https://wpolityce.pl/swiat/539349-berlin-i-paryz-rywalizuja-o-wzgledy-moskwyz-jakiego-powodu^12 lutego, data w tym wypadku ma swoje znaczenie, w Moskwie przebywał Stephane Bouillon, francuski Sekretarz Stanu odpowiadający za kwestie bezpieczeństwa. Było to już po pamiętnej wizycie Josepa Borrella oraz po burzliwej debacie w Parlamencie Europejskim w trakcie której holenderska deputowana Assita Kanko zapytała szefa dyplomacji europejskiej Donde estan los cojones de la Union Europea? Jak widać, doświadczenia z wycieczki Borrella nie zniechęciły francuskiego ministra. Jeszcze ciekawsze jest to, że pojechał on do Moskwy po to aby spotkać się tam z Nikołajem Patruszewem, sekretarzem Rosyjskiej Rady Bezpieczeństwa, arcy-siłowikiem, uchodzącym za lidera rosyjskiej frakcji jastrzębi. Humorystyczne w tym wszystkim jest już to, że w trakcie spotkania, jak można dowiedzieć się z informacji Agencji TASS, rozmawiano o współpracy w zakresie bezpieczeństwa, szczególnie w sieci.  Warto przypomnieć, że Aleksiej Nawalny w filmie w którym demaskował swoich trucicieli podszył się w rozmowie telefonicznej z jednym z nich właśnie pod sekretarza Nikołaja Patruszewa, dla którego miał sporządzić specjalną notatkę na temat tego dlaczego plan otrucia rosyjskiego opozycjonisty się nie powiódł. Niedwuznacznie sugerował w ten sposób gdzie szukać politycznych inspiratorów swego otrucia. Od tego czasu organizacja Bellingcat z którą współpracuje zarówno Nawalny jak i wspierający go dziennikarz Christo Groziew opublikowała dwa kolejne raporty w których dowodzą, że specjalne komando śmierci afiliowane przy FSB, ale otrzymujące rozkazy najprawdopodobniej właśnie od Patruszewa, stało za przypadkami otruć dziennikarzy i aktywistów na Północnym Kaukazie, odpowiada za uśmiercenie Nikity Isajewa oraz dwukrotnie próbowało pozbyć się z tego świata, opozycjonisty Vladimira Kara – Murzy. Federacja Rosyjska nie ma zatem powodów, aby poddawać rewizji swój kurs wobec Unii Europejskiej, jeśli przedstawiciele liczących się państw członkowskich nie widzą powodów aby przesunąć w czasie, czy zrewidować liczbę swoich wycieczek do Moskwy.  Wydaje się, że odpowiednio wcześnie Paryż odczytał, to o czym pisze w politico.eu Matthew Karnitschnig, argumentując iż dyplomatyczna porażka w Moskwie dowodzi nie tego, że wizyta była źle przygotowana, odbywała się w niedobrym momencie, a sam Borrell okazał się człowiekiem bez charakteru, ale zupełnie czegoś innego, a mianowicie tego, że wspólna europejska polityka zagraniczna jest niemożliwa i niezależnie od tego jak bardzo państwa wchodzące w skład Unii będą się starać to ich wysiłki w tym zakresie kończyć się będą zawsze porażką. Lekarstwem nie jest też, w jego opinii, to co proponują zwłaszcza eksperci z Niemiec i Francji, a mianowicie odejście od zasady jednomyślności na rzecz określenia w trybie zwykłej większości, głównych kierunków polityki zagranicznej Wspólnoty. Dlaczego? Zdaniem Karnitschniga interesy państw tworzących Unię są tak rozbieżne, że osiągnięcie konsensusu w sprawach polityki zagranicznej jest niemożliwe. Próba obejścia tego problemu, a tym byłby mechanizm podejmowania decyzji większością głosów też niczego dobrego nie przyniesie, bo próba ponownego „otwarcia” Unii na Rosję, przyjęta większością głosów przy sprzeciwie Warszawy i Bałtów nie wróży dobrze. Podobnie zresztą jak większościowa decyzja Unii o ewentualnym porozumieniu z Turcją, osiągniętemu ponad głowami Grecji czy Cypru. Najbardziej oczywistym, w opinii Karnitschinga, przykładem braku możliwości uzgodnienia interesów państw europejskich w kwestiach polityki zagranicznej jest Nord Stream 2. Jak pisze, gazociąg jest tak drogi Niemcom, że nie tylko odmawiają użycia go w charakterze narzędzia presji na Moskwę, ale niezmiennie, mimo aneksji Krymu, potwierdzonych kilku prób otrucia przez rosyjskie służby specjalne obywateli i uchodźców znajdujących się w państwach Unii czy zamachu przeprowadzonego nieopodal siedziby niemieckiego rządu w Berlinie, bronią celowości jego istnienia. Nawet do tego stopnia, że jak niedawno ujawniła jedna z niemieckich fundacji ekologicznych rząd w Berlinie był gotów zapłacić jesienią ubiegłego roku Stanom Zjednoczonym miliard euro, aby te złagodziły swoją politykę wobec rosyjskiego gazociągu. Karnitsching jest zdania, że zarówno podróż Borrella do Moskwy, jak i obserwacja polityki Berlina w kwestii Nord Stream 2 winny skłaniać do wniosku, że „jeśli Bruksela chce być traktowana poważnie, powinna pogodzić się ze śmiercią swoich ambicji w polityce zagranicznej i iść dalej.” Wolfgang Münchau, były szef niemieckiej edycji Financial Times, na łamach konserwatywnego „Spectatora” zwraca uwagę na entuzjastyczne przyjęcie przez przedstawicieli niemieckiej klasy politycznej wyników badań trzeciej próby rosyjskiej szczepionki przeciw Covid-19, Sputnika V i retorycznie pyta, czy ktokolwiek sądzi, że Berlin będzie kupował szczepionkę od Moskwy zwalczając jednocześnie Nord Stream 2?  Szczepionki i rurociąg pogłębiają zależność Niemiec od Rosji – opisuje obecną sytuację Münchau - i zależność Rosji od rynku niemieckiego. Jesteśmy świadkami początku nowej przyjaźni. Uderzające jest, że Unia Europejska po prostu nie jest graczem w tej relacji. Obydwa kraje, czyli Niemcy i Rosja, przywiązane są do transakcyjnego rozumienia polityki zagranicznej, a czynnikiem, który w opinii Münchaua wspiera prorosyjską orientację Berlina w kwestiach polityki energetycznej są popełnione przez Merkel w przeszłości błędy w tym zakresie. Chodzi oczywiście o zbyt pochopne wycofanie się z energetyki jądrowej, co w połączeniu z proekologiczną polityką Unii związaną efektem cieplarnianym, spowodowało, że Niemcy nie stworzyły sobie alternatywy. Cała strategia Berlina opiera się dziś na rosyjskim gazie. „Niemcy nie mają planu B. – pisze Münchau - To dlatego polityczny establishment Berlina jednoczy się we wsparciu rurociągu.” Mamy tu jak na dłoni konflikt między interesem własnym a państw ościennych, nawet blisko związanych więziami przyjaźni. To jak Berlin rozstrzyga ten dylemat pokazuje w jaki sposób, w przyszłości, oczywiście o ile zaistnieje, kształtowana byłaby polityka zagraniczna Unii Europejskiej. Warto też odnotować, że Berlin w związku z ostatnimi wydarzeniami, a mianowicie opublikowaniem dokumentu sygnowanego przez ministra Olafa Scholza z SPD w którym proponował on wyasygnowanie przez Berlin 1 mld euro na budowę infrastruktury umożliwiającej import LNG o ile Stany Zjednoczone zrezygnują z polityki sankcji, zmienił swoją strategię narracyjną. Otóż występując w Bundestagu minister Heiko Maas powiedział, że zablokowanie gazociągu w połączeniu z wymierzoną w Chiny polityką decouplingu, doprowadzą nie tylko do zerwania ostatnich mostów, ale przede wszystkim zbliżą obydwa kraje, scementują ich sojusz i z geostrategicznego punktu widzenia oznaczają pogorszenie sytuacji. Mamy oczywiście do czynienia z diagnozą zupełnie oderwaną od faktów, bowiem zbliżenie między Pekinem a Moskwą zaczęło się znacznie wcześniej niźli próby realizacji przez Stany Zjednoczone polityki decouplingu, ale odpowiadającą niemieckim interesom, tak jak je dziś rozumieją w Berlinie. Miałyby one polegać z jednej strony na dystansowaniu się wobec polityki restrykcji wobec Chin a z drugiej nie zamykaniu sobie możliwości odbudowy specjalnych relacji z Moskwą. Zarówno Paryż, jak i Berlin, ale każde na własny rachunek, starają się utrzymać kontakty z Moskwą. Wschodnioeuropejska aktywność Emmanuela Macrona, który niedawno przyjmował w Pałacu Elizejskim zarówno liderów Państw Bałtyckich, jak i znalazł czas aby po raz pierwszy w historii rozmawiać z prezydentem Mołdawii ma również wymiar wewnątrz-europejski. Zmniejszając obawy Bałtów przed Federacją Rosyjską, budując specjalne relacje Paryża z Moskwą, zwiększa wpływy Francji w procesie budowanie przez Europę geostrategicznej samodzielności, bo wie, że nie jest w stanie niczego osiągnąć bez przełamania oporów naszej części kontynentu. Podobnie zdają się myśleć Niemcy, ale zdaje się, że stawiają na inne rozwiązanie. Chcą osiągnąć kompromis z Waszyngtonem, który da Berlinowi, w zamian za pewne koncesje, wolna rękę w Europie. W istocie debata, ale i rywalizacja, toczy się dziś nie o to czy Europa osiągnie większą samodzielność strategiczną, ale o to czy kurs kontynentu wyznaczany będzie w Paryżu czy w Berlinie. O Brukseli nie ma już mowy.
Zdumiewające zarzuty szefa MSZ Rosji wobec UE. "To z jej inicjatywy współpraca z Rosją została "zrujnowana" w 2014 roku"^Zespół wPolityce.pl^2021-02-15 18:53:56.065162+01:00^https://wpolityce.pl/swiat/539323-zdumiewajace-zarzuty-szefa-msz-rosji-wobec-ue^Szef MSZ Rosji Siergiej Ławrow powiedział w poniedziałek, że Unia Europejska konsekwentnie zrywa stosunki z Rosją i że z relacji tych niemal nic nie pozostało. Zapowiedział, że Rosja będzie rozwijać stosunki z poszczególnymi państwami Unii. CZYTAJ TAKŻE: -Kreml grozi konfliktem? Ławrow: Rosja jest gotowa na zerwanie relacji z UE; Chcesz pokoju - szykuj się do wojny -Konflikt z Brukselą jest częścią planu politycznego Moskwy. „Rosja zaostrza przekaz pod adresem Europy” Nie należy mylić Unii Europejskiej z Europą. Nie odchodzimy nigdzie z Europy. Mamy w niej wielu przyjaciół, sojuszników. Będziemy nadal z nimi rozwijać wzajemnie korzystne relacje  — powiedział minister po spotkaniu z szefem MSZ Finlandii Pekką Haavisto. Minister Ławrow zarzucił Unii Europejskiej, że to z jej inicjatywy mechanizmy współpracy z Rosją zostały „zrujnowane” w 2014 roku (po kryzysie ukraińskim i rosyjskiej aneksji Krymu-PAP).  Od dawna dochodzi do zerwania, relacje zrywa konsekwentnie Unia Europejska  — oświadczył. Szef MSZ nawiązał w ten sposób do swojej niedawnej głośnej deklaracji, że Rosja jest gotowa do zerwania stosunków z UE. Zauważył także, że „spotkania, które się odbywają od czasu do czasu niekoniecznie są relacjami”. Zapowiedział, że Moskwa jest gotowa kontynuować dialog i omawiać z Unią Europejską „wszelkie kwestie, które mogą być interesujące dla obu stron”. Minister Haavisto ze swej strony przypomniał, że Unia Europejska poparła w 2014 roku społeczeństwo ukraińskie w dążeniach do demokracji i rządów prawa.  Powodem sankcji (wobec Rosji-PAP) była aneksja Krymu i wsparcie separatystów na wschodzie Ukrainy  — powiedział szef dyplomacji. Przypomniał o współpracy gospodarczej i naukowej pomiędzy Rosją i Unią i wyraził przekonanie, że trzeba „znaleźć rozwiązania, które gwarantowałyby dialog i wymianę opinii”. W reakcji minister Ławrow powiedział, że obywatelom potrzebne są nie opinie, a relacje gospodarcze. Na początku lutego wizytę w Moskwie złożył szef dyplomacji UE Josep Borrell. Sergiej Ławrow, po rozmowach z nim nazwał UE „niewiarygodnym partnerem”. Tego samego dnia władze Rosji poinformowały o wydaleniu trojga dyplomatów: z Polski, Niemiec i Szwecji. Następnie w wywiadzie telewizyjnym rosyjski minister powiedział, że Moskwa jest gotowa do zerwania relacji z UE w przypadku sankcji, które będą zagrażały jej gospodarce. Później MSZ Rosji podało, że szef resortu miał na myśli sytuację, gdy do zerwania relacji „dojdzie z inicjatywy UE”. mm/PAP
Eko-szaleństwo trwa w najlepsze! Niemieccy Zieloni chcą zakazu budowy domów jednorodzinnych^Zespół wPolityce.pl^2021-02-15 18:15:06.792302+01:00^https://wpolityce.pl/swiat/539255-niemieccy-zieloni-chca-zakazu-budowy-domow-jednorodzinnych^Lider Zielonych w Bundestagu, Anton Hofreiter znalazł się w ogniu krytyki po ostatniej wypowiedzi. Stwierdził, że na budowę domków jednorodzinnych potrzeba „dużo miejsca, dużo materiałów budowlanych, dużo energii”. Ponadto uważa, że domy jednorodzinne „spowodowały niekontrolowaną zabudowę miast, a tym samym jeszcze większy ruch. Żyjemy w czasach kryzysu klimatycznego i wymierania gatunków”. Podobne poglądy wyrażają także inni politycy tej partii. Jeden z nich w wywiadzie dla „ZEIT” wysunął kolejny szokujący pogląd. Era domów jednorodzinnych w nowych budynkach dobiegła końca — powiedział. Według lidera grupy regionalnej CSU, Zieloni „odkryli dom jednorodzinny jako nowego wroga”. Za tym stoi ideologiczna walka lewicy przeciwko własności. Zamiast promować i chronić własność, Zieloni stawiają na protekcjonalność, wywłaszczanie i zakazywanie  — powiedział W podobnym tonie wypowiedział się także przewodniczący CDU w Turyngii Christian Hirte. Anton Hofreiter po raz kolejny pokazuje, jako przykład polityki Zielonych, ich zaburzony stosunek do własności i realiów życia na obszarach wiejskich. Lewica polityczna nigdy nie myślała o własności prywatnej i aspiracjach milionów rodzin. Idziemy w kierunku festiwalu zielonych zakazów z domami jednorodzinnymi jako wrogiem — mówił. Kontrowersyjne poglądy Zielonych podsumował Szef CDU w Hamburgu i członek Bundestagu Christoph Ploß. Zakazy, manipulacje i kuratela państwowa: to właśnie wyróżnia zieloną politykę gospodarczą i ochrony klimatu Gdy wydaje nam się, że granica absurdu została dawno osiągnięta, pro-ekologiczni politycy serwują nam coraz to bardziej niedorzeczne pomysły. Aż strach pomyśleć, który z obszarów naszego życia będzie kolejną ofiarą zielonego „postępu”. mm/bild.de/biznesalert.pl
Artykuł Mateusza Morawieckiego ukazał się w węgierskim dzienniku. Cytuje go Viktor Orban: Wspólnie możemy dokonać więcej^Zespół wPolityce.pl^2021-02-15 18:00:47.847848+01:00^https://wpolityce.pl/swiat/539319-orban-cytuje-morawieckiego-wspolnie-mozemy-dokonac-wiecej^Premier Węgier Viktor Orban zamieścił w poniedziałek na Facebooku zdjęcie artykułu premiera Mateusza Morawieckiego na temat współpracy Grupy Wyszehradzkiej i zacytował go: „Wspólnie możemy dokonać więcej”. CZYTAJ RÓWNIEŻ: Zmiany w podatku od reklam? Co z lokalnymi mediami? Premier: Podatek musi być sprawiedliwy i skonstruowany w odpowiedni sposób Na zdjęciu zamieszczonym przez Viktora Orbana widać stolik, a na nim poniedziałkowe wydanie węgierskiego dziennika „Magyar Nemzet”, otwarte na artykule polskiego premiera, oraz stojącą obok filiżankę kawy. Węgierski premier napisał: „Współpraca wyszehradzka ma 30 lat. Wspólnie możemy dokonać więcej”. To drugie zdanie jest tytułem artykułu premiera Morawieckiego. Polski premier napisał w swym tekście m.in.:  Siła Grupy Wyszehradzkiej ujawnia się dziś w jej współpracy, w mocniejszej pozycji przetargowej w strukturach UE, w reprezentowaniu interesów regionu oraz w przedstawianiu naszych celów strategicznych na scenie międzynarodowej. Ocenił, że Grupa Wyszehradzka to obecnie „region dynamicznego, zrównoważonego rozwoju o ogromnej sile przyciągania inwestycji, który dąży do kreatywnego przywództwa w sercu Europy”.  Dlatego z ogromnymi oczekiwaniami wkraczamy w nową dekadę i wierzymy w kontynuowanie aktywnej i efektywnej współpracy w ramach V4, która służy naszym obywatelom, krajom i całej UE — podkreślił, dziękując w imieniu polskiego narodu i polskiej prezydencji w V4 za 30 lat współpracy w Grupie Wyszehradzkiej.      mly/PAP
Sekretarz Generalny NATO wzywa Niemcy i inne kraje Sojuszu do wyższych wydatków na obronność^Zespół wPolityce.pl^2021-02-15 17:27:09.034757+01:00^https://wpolityce.pl/swiat/539317-szef-nato-wzywa-niemcy-do-wyzszych-wydatkow-na-obronnosc^Sekretarz generalny NATO Jens Stoltenberg poinformował w poniedziałek na konferencji prasowej w Brukseli, że chce skłonić Niemcy i inne kraje Sojuszu do wyższych wydatków na obronność. CZYTAJ TAKŻE: MON podsumowuje wydatki na obronność państwa. W 2020 r. przeznaczono łącznie 2,37 proc. PKB Wspólne wyższe wydatki wzmocniłyby zobowiązanie do wzajemnej obrony i przyczyniłyby się do bardziej sprawiedliwego rozłożenia kosztów  — dodał, przedstawiając główne punkty zaplanowanego na środę spotkania online ministrów obrony państw Sojuszu. Dodatkowe fundusze - według Stoltenberga - mogłyby zostać przeznaczone na stacjonowanie wojsk na wschodniej flance NATO, patrolowanie przestrzeni powietrznej i manewry wojskowe. Ponadto, sekretarz generalny chce zaproponować wprowadzenie konkretnych wymagań dotyczących minimalnych standardów zdolności obronnych krajów NATO. Oprócz tego, chciałby też częstszych konsultacji dla koordynowania działań 30 krajów Sojuszu na poziomie politycznym. Pytany o termin wycofania wojsk NATO z Afganistanu, Stoltenberg oświadczył, że zależy to od skali przemocy w tym kraju. Nasz wspólny cel jest jasny: Afganistan nie powinien już nigdy służyć jako przystań dla terrorystów, którzy mogliby zaatakować nasze kraje. Żaden z sojuszników nie chce zostać w Afganistanie dłużej niż to konieczne. Nie odejdziemy jednak póki nie nadejdzie właściwa pora  — oznajmił. mm/PAP
Niemcy przywracają kontrole na granicach m.in. z Czechami. Kolumny ciężarówek stoją w korkach. KE krytykuje: To grozi rozbiciem jedności^Zespół wPolityce.pl^2021-02-15 16:08:29.948796+01:00^https://wpolityce.pl/swiat/539302-niemcy-przywracaja-kontrole-na-granicach-ke-krytykuje^Wiele krajów Europy przedłuża wprowadzone z powodu pandemii koronawirusa ograniczenia. Kwarantanna w Niemczech potrwa do 7 marca, w Holandii do 2 marca, w Czechach do 1 marca. Niektóre państwa, wśród nich Włochy i Austria, złagodziły część obostrzeń. CZYTAJ TAKŻE: — Katolicki ksiądz i neurolog relacjonuje sytuację w brytyjskiej służbie zdrowia. „Atakowani są najbardziej wrażliwi, a powinni być chronieni” — Nagła decyzja czeskiego rządu. Do końca miesiąca wprowadzono nowy stan wyjątkowy. Dotychczasowe restrykcje pozostaną bez zmian — Włosi nie wytrzymują psychicznie pandemii. Psychiatrzy: Co trzeciej osobie grozi trauma. Nikt nie będzie taki sam, jak wcześniej W Czechach od poniedziałku trwa nowy dwutygodniowy stan wyjątkowy. Decyzja została podjęta przez rząd na wniosek wszystkich czeskich hejtmanów (odpowiednik polskich marszałków województwa) oraz burmistrza Pragi. Wcześniej parlament opowiedział się przeciwko przedłużeniu obowiązującego od 5 września 2020 roku stanu wyjątkowego. W praktyce oznacza to przedłużenie na dwa tygodnie obowiązujących do tej pory obostrzeń związanych z epidemią. W kraju nadal zamknięte będą sklepy poza tymi oferującymi najbardziej potrzebne produkty, restauracje, kawiarnie i bary, miejsca rozrywki, obiekty sportowe (w tym wyciągi narciarskie) i placówki kultury. Rząd zobowiązał się jednak do zorganizowania jak najszybszego powrotu uczniów do szkół. Od piątku w trzech najbardziej dotkniętych epidemią powiatach Cheb, Sokolov i Trutnov obowiązuje zakaz przemieszczania się, nie można z nich wyjechać i do nich wjechać. Od niedzieli Niemcy ściśle kontrolują granicę z Czechami, mogą ją przekraczać tylko wybrane grupy osób, m.in. pracownicy medyczni i kierowcy ciężarówek po okazaniu negatywnego wyniku testu na obecność koronawirusa. We Włoszech do 25 lutego utrzymano zakaz podróży między regionami bez uzasadnionego powodu. Do 5 marca zamknięte mają pozostać wyciągi narciarskie. Od początku lutego w większości regionów zniesiono jednak część restrykcji. Na terenach tzw. żółtej strefy otwarte zostały restauracje i bary (klienci mogą być obsługiwani przy stolikach do godz. 18) i muzea, do szkół wrócili też uczniowie szkół średnich, ale mogą zajmować tylko połowę miejsc w klasach. W całym kraju między godz. 22 a 5 rano nadal obowiązuje godzina policyjna. W niektórych, bardziej dotkniętych epidemią gminach wprowadzane są lokalne lockdowny. W Austrii od poniedziałku 8 lutego złagodzono część ograniczeń. Do szkół wrócili uczniowie, otwarto zamknięte wcześniej sklepy i zakłady fryzjerskie, muzea, galerie i ogrody zoologiczne. Nadal obowiązuje godzina policyjna między godz. 20 a 6 rano. Według zapowiedzi rządu, ponowne otwarcie branży gastronomicznej i hotelarskiej nastąpi nie wcześniej niż w marcu. W Tyrolu szerzy się bardziej zaraźliwy wariant koronawirusa, po raz pierwszy wykryty w RPA. Władze Austrii ostrzegły swoich obywateli przed wyjazdem do Tyrolu, granicę z tym regionem bezterminowo zamknęła niemiecka Bawaria, osoby przybywające z Austrii do Włoch muszą nie tylko przedstawić negatywny wynik testu, ale także przejść 14-dniową kwarantannę. W Holandii kwarantannę w całym kraju przedłużono do 2 marca. Między godz. 21 a 4.30 obowiązuje godzina policyjna, wprowadzona w tym kraju po raz pierwszy od zakończenia drugiej wojny światowej. Mieszkanie można opuścić w wyjątkowych i uzasadnionych sytuacjach, np. udając się do pracy. Można też wyprowadzać psy na smyczy. Rząd zaleca pracę zdalną, jeśli tylko jest to możliwe, a także powstrzymywanie się od podróży w kraju i za granicę. W domach można przyjmować maksymalnie dwóch gości. Zamknięte są restauracje, zakłady usługowe, lokale rozrywkowe i sklepy z innymi niż najpotrzebniejsze towarami. Od 8 lutego do szkół wrócili uczniowie szkół podstawowych, szkoły średnie pozostaną zamknięte co najmniej do 1 marca. W Grecji od czwartku obowiązuje kwarantanna w stołecznym regionie Attyki, zamieszkiwanym przez około jedną trzecią mieszkańców kraju. Do końca lutego zamknięte pozostaną tam m.in. szkoły i świątynie. Otwarte są tylko supermarkety, sklepy spożywcze, piekarnie i stacje benzynowe. W całym kraju między godz. 21 a 5 rano obowiązuje godzina policyjna, w niektórych regionach jest ona wydłużona w weekendy i zaczyna się wówczas o godz. 18. W Bułgarii od poniedziałku do szkół w mniejszych miejscowościach wracają uczniowie starszych klas. Premier Bojko Borisow zapowiedział też otwarcie lokali gastronomicznych 1 marca. Na Litwie od poniedziałku ponownie mogą działać zakłady fryzjerskie i kosmetyczne, a także małe sklepy z artykułami przemysłowymi. Nadal zamknięte są lokale gastronomiczne, nie działają obiekty sportowe i miejsca rozrywki, nauka w szkołach i na uczelniach odbywa się zdalnie, urzędy państwowe i część firm również pracują w tym trybie. Z domu można wychodzić tylko do pracy, po niezbędne zakupy, do lekarza, na spacer czy do bliskich potrzebujących pomocy. Członkowie jednego gospodarstwa domowego mogą przyjmować wizyty tylko jednej innej osoby, której mogą towarzyszyć dzieci. Na świeżym powietrzu można się spotykać tylko z jedną osobą, z którą się nie mieszka. We Francji obowiązuje najdłuższa w Europie godzina policyjna, trwa od godz. 18 do 6. Opuszczać dom można wówczas tylko z uzasadnionych powodów, jak praca, wizyta u lekarza czy ważne sprawy rodzinne. Znajdując się w tym czasie w przestrzeni publicznej, należy mieć przy sobie zaświadczenie, w którym podaje się swoje dane i powód, dla którego przebywa się poza miejscem zamieszkania. We Francji zamknięte są bary, restauracje, kina, teatry, muzea, siłownie i wyciągi narciarskie. Otwarte pozostają szkoły. W niektórych regionach kraju być może zostaną wprowadzone jeszcze surowsze ograniczenia, w związku z rozprzestrzenianiem się nowych wariantów wirusa. W Portugalii trwający tam stan wyjątkowy przedłużono do 1 marca. W kraju zamknięte są szkoły i uczelnie. Wychodzić z domu można tylko w uzasadnionych sytuacjach, takich jak zakupy czy praca; wszędzie, gdzie jest to możliwe, należy pracować zdalnie. Od niedzieli 24 stycznia portugalski episkopat zawiesił odprawianie w kościołach mszy świętych, nabożeństw i uroczystości, z wyjątkiem pogrzebów. Kwarantanna w Irlandii potrwa co najmniej do 5 marca, a w Wielkiej Brytanii, zgodnie z zapowiedziami rządu, łagodzenie restrykcji zacznie się nie wcześniej niż 8 marca. W obu krajach z domu można wychodzić tylko z uzasadnionego powodu, obowiązuje też zakaz spotkań towarzyskich i odwiedzin w prywatnych domach, z wyjątkiem konieczności sprawowania opieki nad dziećmi lub osobami potrzebującymi pomocy. Zamknięte są sklepy, które nie sprzedają towarów pierwszej potrzeby, punkty usługowe, obiekty sportowe i rozrywkowe. Nauka w szkołach odbywa się zdalnie. (PAP) Odwołano parady karnawałowe, politycy nie wierzą, że normalność wróci do Wielkanocy W RFN z powodu epidemii Covid-19 odwołano parady odbywające się tradycyjnie w ostatni poniedziałek karnawału. Mimo poprawy sytuacji epidemicznej politycy przestrzegają przed trzecią falą choroby i nie wierzą, że normalność wróci do Wielkanocy. Przywrócono kontrole na granicach z Czechami i z austriackim Tyrolem. W tym roku odwołane zostały tradycyjne, zazwyczaj przyciągające tłumy uczestników parady karnawałowe odbywające się w tzw. różany poniedziałek (niem. Rosenmontag). Będące kulminacyjnym punktem karnawału święto jest szczególnie popularne w Nadrenii i Hesji. Różany poniedziałek przypada zawsze w ostatnim tygodniu karnawału, przed Środą Popielcową. Według berlińskiego Instytutu im. Roberta Kocha (RKI) w poniedziałek wykryto w Niemczech 4426 nowych infekcji koronawirusem, a na Covid-19 zmarło 116 chorych. Według RKI liczba nowych infekcji na 100 tys. mieszkańców w ciągu ostatnich siedmiu dni wynosi 58,9. 17 stycznia współczynnik ten odnotowano na poziomie 136, a 22 grudnia osiągnął najwyższą dotychczas wartość - 197. W większości krajów związkowych RFN ten wskaźnik spada. Na części przejść granicznych Czech z Niemcami tworzą się korki. Na autostradzie D8 prowadzącej z Pragi do Drezna kolumna ciężarówek miała ponad 25 km. Poniedziałek jest pierwszym dniem pracy, gdy obowiązują, związane z pandemią, niemieckie restrykcje przy przekraczaniu granic. Długie kolumny pojazdów tworzyły się także na autostradzie D5 prowadzącej z Pragi do Pilzna i dalej w stronę Norymbergi. Niemcy uważają Czechy za obszar z wysokim wskaźnikiem występowania nowych wariantów koronawirusa. Wprowadzone w związku z pandemią ograniczenia w praktyce polegają na zamknięciu granic dla osób które nie są pracownikami transgranicznymi, zatrudnionymi w służbie zdrowia lub w zakładach uznawanych za należące do infrastruktury krytycznej. Warunkiem przekroczenia granicy jest posiadanie negatywnego testu na obecność koronawirusem oraz potwierdzenie od pracodawcy. Testy są wymagane także od kierowców transportu międzynarodowego. Niemieckie służby kontrolują jadących w każdym samochodzie. Według czeskich dziennikarzy obecnych na granicach odprawa jednej ciężarówki zajmuje ok. 15 minut. Ich zdaniem nie dochodzi do konfliktów ani kolizji drogowych. Po obu stronach granicy działają punkty, w których można poddać się testom. Czeskie służby podkreślają, że cudzoziemcy, którzy przejeżdżają przez ich kraj tranzytem, powinni mieć testy zrobione przed wjazdem do Czech. Przedstawiciele firm transportowych narzekają, że w długich kolejkach muszą czekać kierowcy, którzy mają odpowiednie testy i przygotowane dokumenty. Nie powstał dla nich pas szybkich odpraw przez granicę. Zwracali uwagę, że sytuacja na przejściach granicznych z Niemcami przypomina tę sprzed powstania strefy Schengen. W niedzielę Niemcy zamknęły granicę z Czechami i austriackim Tyrolem. Zdaniem Komisji Europejskiej może to doprowadzić do rozbicia jedności UE w tej sprawie i spowodować poważne zakłócenie wolnego przemieszczania się osób. Kraje UE zgodziły się na skoordynowane podejście jeśli chodzi o jakiekolwiek restrykcje wolnego poruszania się. Te rekomendacje są absolutnie jasne. I powinny być drogowskazem dla wszystkich w tym kontekście. Bez skoordynowanego podejścia ryzykujemy fragmentaryzację i zakłócenia swobodnego przemieszczania się. Takie decyzje powinny być podejmowane przez 27 krajów, a nie jednostronnie — oświadczył w poniedziałek na konferencji prasowej w Brukseli rzecznik KE ds. praworządności Christian Wigand. Odpowiadał on na pytanie o zamknięcie granicy z Czechami i Tyrolem przez RFN. Oczekujemy od wszystkich krajów szanowania tych zasad. (…) Należy unikać zamykanie granic i generalnych zakazów podróży — dodał, przypominając zalecenia KE zaakceptowane przez wszystkie kraje członkowskie. Wigand uchylił się od odpowiedzi na pytanie, czy Komisja przygotowuje działania prawne przeciwko Berlinowi w związku z zaistniałą sytuacją. wkt/PAP
Niemiecka prasa chce nas recenzować! Histeryczne artykuły o "diabelskim planie" i  "eliminacji niezależnych mediów"^w Prasie Światowej^2021-02-15 15:04:00.041495+01:00^https://wpolityce.pl/swiat/539264-niemiecka-prasa-chce-nas-recenzowac-eliminacja-mediow^„Diabelski plan”, „eliminacja niezależnych mediów”, histeryczne tony ze „stanem wojennym” i demonizowanie „katolickim imperium medialnym ojca Tadeusza Rydzyka” - tak niemieckie media opisują sytuację wokół protestu części polskich mediów, recenzując i pouczając.  CZYTAJ RÓWNIEŻ: Niemiecka prasa znów „zatroskana”: „Władze w Polsce chcą za pomocą przymusowej daniny założyć niezależnym mediom kaganiec” Najcięższe działa postanowił wytoczyć niemiecki dziennik „Sueddeutsche Zeitung”, pisząc o „diabelskim planie” związanym z podatkiem od reklam. Warszawski korespondent gazety Florian Hassel nazwał akcję części mediów jako „spektakularną”.  faktyczny szef polskiego rządu Jarosław Kaczyński od lat realizuje swój cel, jakim jest eliminacja niezależnych mediów (…) Jednym z zaniedbań Brukseli, Paryża i Berlina było to, że nie zadziałały natychmiast energicznie przeciwko Polsce — napisał dziennikarz „SZ” w histerycznych tonach. Planowany specjalny podatek jest częścią bardzo efektywnej taktyki salami. Na skuteczny opór się nie zanosi. Niezależne polskie media, tak jak już wcześniej na Węgrzech, umierają cichą śmiercią — dramatyzował korespondent. Również lewicowy berliński dziennik „Die Tageszeitung” („taz”) brnie w narrację polskiej opozycji, która podniosła hasło pt. „stan wojenny”.  Wielu starszym Polkom i Polakom przypomniało to o stanie wojennym, który generał Jaruzelski wprowadził w Polsce w nocy na 13 grudnia 1981 roku — czytamy.  Lewicowa gazeta wyciąga z rękawa stały straszak w postaci toruńskich mediów. Według „taz” niezależne prywatne media w Polsce uznały planowany podatek od reklam za śmiertelny cios. Inaczej niż kontrolowani przez PiS państwowi nadawcy i katolickie imperium medialne ojca Tadeusza Rydzyka nie otrzymują one rocznych państwowych dotacji sięgających milionów a nawet miliardów złotych. Potrzebują wpływów z reklam i boją się o swoją egzystencję — napisano, wyraźnie przejaskrawiając rzeczywistość. Bo czy Radio Maryja może finansowo mierzyć się z takimi gigantami jak TVN?! Niemieckie media nadal w pozie recenzenta i nauczyciela wobec Polski. Jednocześnie tak bardzo przypominają nam papugę, powtarzającą hasła totalnej opozycji. To my już dziękujemy za taką uwagę. olnk/dw.com
Chińskie władze zatrzymały szajkę oszustów. Zarobili miliony sprzedając fałszywe szczepionki na COVID-19^Zespół wPolityce.pl^2021-02-15 14:18:26.477415+01:00^https://wpolityce.pl/swiat/539269-zarobili-miliony-sprzedajac-falszywe-szczepionki-na-covid-19^Chińskie władze zatrzymały 70 podejrzanych w 21 sprawach związanych z produkcją i dystrybucją fałszywych szczepionek na Covid-19. Jedna z grup zarobiła na tym procederze 18 mln juanów (prawie 10 mln zł) – podała w poniedziałek chińska agencja prasowa Xinhua. Szajka sprzedawała po wysokich cenach fiolki z solą fizjologiczną, przedstawiając je jako szczepionki przeciwko Covid-19. Gdy skończyła im się sól fizjologiczna, zaczęli napełniać fiolki wodą mineralną. Według informacji przekazanych przez Najwyższą Prokuraturę Ludową ChRL grupa wyprodukowała i sprzedała łącznie 58 tys. takich fiolek i zarobiła na tym 18 mln juanów (9,97 mln zł)  — przekazała Xinhua w depeszy o zaostrzaniu walki przeciwko tego rodzaju przestępczości. Przywódcy szajki, przedstawieni tylko nazwiskami Kong i Qiao, zostali zatrzymani w listopadzie i formalnie aresztowani 25 grudnia 2020 roku. Inne rozpracowane przez policję sprawy dotyczyły sprzedaży fałszywych szczepionek, wystawiania całej gamy fałszywych certyfikatów szczepień, a nawet akcji odpłatnych szczepień podejrzanymi specyfikami. Niektórzy z zatrzymanych szmuglowali również podrabiane preparaty za granicę, szargając wizerunek Chin  — podała Xinhua. W Chinach kontynentalnych rodzime szczepionki przeciw Covid-19 podano ponad 40,5 mln mieszkańców zaliczanych do grup priorytetowych – informowały władze w ubiegłym tygodniu. Rząd nie ogłosił jak dotąd konkretnego planu zaszczepienia wszystkich obywateli, do czego potrzebne byłyby co najmniej dwa miliardy dawek. mm/PAP
Będzie rozłam w KO? Nowoczesna, Inicjatywa Polska i Zieloni za aborcją "na życzenie". Platforma jest w tej sprawie podzielona^Zespół wPolityce.pl^2021-02-15 07:50:08.438136+01:00^https://wpolityce.pl/swiat/539210-bedzie-rozlam-w-ko-ugrupowania-za-aborcja-po-podzielona^Ugrupowania współtworzące z PO Koalicję Obywatelską zdecydowanie opowiadają się za aborcją „na życzenie” do 12 tygodnia ciąży; projekt taki przygotowała i zamierza złożyć Nowoczesna, a Inicjatywa Polska i Zieloni są gotowe go poprzeć. PO jest w sprawie aborcji podzielona. CZYTAJ RÓWNIEŻ: — Totalne zamieszanie w PO ws. aborcji! Większość polityków chce liberalizacji prawa, konserwatyści piszą o „centrowym stanowisku” — Leszczyna próbuje złamać konserwatystów w PO: Około 70 proc. polskiego społeczeństwa opowiada się za liberalizacją prawa aborcyjnego W najbliższym tygodniu mają zapaść ważne decyzje w sprawie stanowiska klubu parlamentarnego Koalicji Obywatelskiej w sprawie aborcji. Przede wszystkim swoje stanowisko ma zająć zarząd dominującej w KO Platformy Obywatelskiej, gdzie ścierają się dwie grupy. Za liberalizacją ustawy opowiada się obecne ścisłe kierownictwo partii oraz kierująca tzw. zespołem ds. trudnych wicemarszałek Sejmu Małgorzata Kidawa-Błońska. Natomiast grupa partyjnych konserwatystów wystosowała do zarządu list sprzeciwiający się daleko idącej liberalizacji ustawy i odejściu od tzw. „kompromisu aborcyjnego” z 1993 r. Na stanowisko PO czekają pozostałe ugrupowania współtworzące Koalicję Obywatelską - Nowoczesna, Inicjatywa Polska oraz Zieloni - które akurat w sprawie aborcji są zgodne. Wszystkie popierają projekt Nowoczesnej, zakładający wprowadzenie tzw. wariantu niemieckiego, czyli aborcji na życzenie do 12 tygodnia, choć po konsultacji z lekarzem i psychologiem. Złożyliśmy nasz projekt do klubu, czekamy, aż rozpatrzy go Kolegium Klubu KO, czyli jego kierownictwo — powiedział PAP lider Nowoczesnej Adam Szłapka.  Projekt Nowoczesnej mógłby być nowym „kompromisem aborcyjnym”, bo tego poprzedniego kompromisu już nie ma, został zburzony przez PiS — dodała wiceszefowa klubu KO i była przewodnicząca Nowoczesnej Katarzyna Lubnauer. Z informacji PAP wynika jednak, że Kolegium Klubu KO nie zajmie stanowiska wcześniej, niż przyjmie je zarząd PO. Ten jest wstępnie zaplanowany na środek tygodnia.  Jeżeli kolegium klubu nie poprze naszego projektu, nie wykluczamy złożenia go jako projektu poselskiego — zaznaczył Szłapka. Nowoczesna może liczyć na posłów należących do innych ugrupowań, tworzących Koalicję Obywatelską, a więc przede wszystkim Inicjatywę Polska i Zielonych. To, że aborcję do 12 tygodnia na życzenie kobiety popiera Inicjatywa Polska, nie może dziwić, bo liderka iPL Barbara Nowacka firmowała w ubiegłej kadencji projekt społecznego komitetu „Ratujmy Kobiety”. W piątek doszło do spotkania kierownictw iPL oraz PO, podczas którego politycy iPL zachęcali liderów Platformy, aby w sprawie aborcji wypracowane zostało wspólne stanowisko, zgodnie z którym przerywanie ciąży byłoby legalne do końca 12 tygodnia. Poparcie dla przepisów o aborcji do 12 tygodnia jest oczywiste, ale nawet gdyby nie był to projekt składany przez całą Koalicję Obywatelską, a tylko przez samą Nowoczesną, podpiszę się pod nim — zadeklarowała w rozmowie z PAP posłanka Katarzyna Piekarska z Inicjatywy Polskiej. Nasze stanowisko od dawna jest niezmienne - popieramy aborcję na życzenie kobiety do 12 tygodnia ciąży — powiedział PAP rzecznik Zielonych Maciej Józefowicz. W ciągu weekendu spotkał się nawet zarząd Zielonych, z udziałem wyleczonej z Covid-19 współprzewodniczącej posłanki Małgorzaty Tracz, ale sprawa aborcji na tyle jest z punktu widzenia partii oczywista, że się nią nie zajmowano. Grupa konserwatystów z PO, sprzeciwiająca się liberalizacji ustawy i odejściu od „kompromisu aborcyjnego”, może w klubie Koalicji Obywatelskiej liczyć jedynie na tzw. bezpartyjnych konserwatystów, czyli Pawła Poncyljusza i Pawła Kowala. Ten pierwszy jest wiceprzewodniczącym klubu KO i członkiem kolegium. Będę przeciwny stanowisku klubu KO, popierającemu liberalizację ustawy. Uważam, że powinno się wrócić do kompromisu aborcyjnego z 1993 roku. Najważniejsze jest jednak to, że zajmowanie się aborcją w tym Sejmie nie ma sensu, bo przy obecnej większości nic nie da się przeforsować. Trzeba poczekać do następnej kadencji — powiedział PAP Poncyljusz. Projekt Nowoczesnej zakłada m.in. możliwość dokonania aborcji na żądanie kobiety „do upływu 12 tygodni od początku ciąży”. Wcześniej jednak pacjentka byłaby zobowiązana do odbycia konsultacji, mających na celu ustalenie jej sytuacji zdrowotnej i życiowej, pomoc w rozwiązaniu problemów, poinformowanie o ochronie prawnej życia w fazie prenatalnej, o aspektach medycznych ciąży oraz przerwania ciąży, a także o środkach i metodach antykoncepcyjnych. Zabieg przerwania ciąży byłby wykonywany po upływie trzech dni od konsultacji. Po upływie terminu 12 tygodni aborcja byłaby możliwa gdy ciąża „stanowi zagrożenie dla życia lub zdrowia kobiety ciężarnej, w tym zdrowia psychicznego”, gdy „przesłanki medyczne wskazują na duże prawdopodobieństwo ciężkiego i nieodwracalnego upośledzenia płodu, albo nieuleczalnej choroby zagrażającej jego życiu”, a także gdy „zachodzi uzasadnione podejrzenie, że ciąża powstała w wyniku czynu zabronionego”. W projekcie napisano, że w przypadku drugiej i trzeciej przesłanki, „przerwanie ciąży jest dopuszczalne do chwili osiągnięcia przez płód zdolności do samodzielnego życia poza organizmem kobiety ciężarnej”. Projekt Nowoczesnej zakłada ponadto wprowadzenie w szkołach „edukacji w zakresie wiedzy o seksualności człowieka i rodzicielstwie”. Zajęcia takie (byłyby obowiązkowe) odbywałyby się co najmniej w wymiarze 1 godziny lekcyjnej tygodniowo w klasach I, IV i VII szkoły podstawowej oraz w klasie II lub III szkoły ponadpodstawowej. „Edukacja w zakresie wiedzy o seksualności człowieka i rodzicielstwie” miałaby - jak napisano w projekcie - przekazywać „rzetelne i aktualne” informacje na temat m.in. różnych rodzajów antykoncepcji (z uwzględnieniem skuteczności oraz ich wad i zalet), a także orientacji seksualnej człowieka i tożsamości płciowej. Jej celem byłoby nauczanie o życiu w rodzinie w szczególności w zakresie: partnerstwa w sferze seksualnej i odpowiedzialności obojga partnerów za skutki aktywności seksualnej, praw partnerów, zarówno kobiet jak i mężczyzn, do decyzji w sprawach dotyczących życia seksualnego, w tym odmowy współżycia oraz „koncepcji entuzjastycznej zgody jako warunku podejmowania aktywności seksualnej”. Zajęcia z edukacji seksualnej miałby uczyć też o prawach i dostępnych metodach pomocy w przypadku doświadczenia przemocy na tle seksualnym lub cyberprzemocy. Projekt ustawy o świadomej prokreacji przewiduje też refundację tabletek antykoncepcyjnych. Zawiera ponadto przepisy dotyczące opieki nad kobietą po poronieniu lub zabiegu przerwania ciąży, sposobu postępowania wobec martwego płodu, a także jego pochówku. Aby złożyć projekt w Sejmie, trzeba zebrać pod nim minimum 15 podpisów. Nowoczesna ma tylko kilkoro posłów, więc gdyby PO nie była zainteresowana tą inicjatywą, musiałaby zyskać poparcie innych posłów o poglądach liberalnych. gah/PAP
Biden wzywa Kongres do zaostrzenia przepisów dotyczących broni. "Ta administracja nie będzie czekać na kolejną strzelaninę"^Zespół wPolityce.pl^2021-02-15 07:36:25.232419+01:00^https://wpolityce.pl/swiat/539208-biden-wzywa-kongres-do-zaostrzenia-przepisow-dot-broni^Prezydent USA Joe Biden wezwał w niedzielę Kongres, w trzecią rocznicę masakry w szkole średniej w Parkland na Florydzie, do zaostrzenia przepisów dotyczących broni palnej. Obiecywał położyć kres epidemii przemocy. Dzisiaj opłakujemy społeczność Parkland, opłakujemy wszystkich, którzy stracili swoich bliskich w wyniku użycia broni — podkreślił cytowany przez CNBC Biden w oświadczeniu wydanym przez Biały Dom. Prezydent zaapelował o wprowadzenie przepisów dotyczących m.in. kontroli sprzedaży broni, zakazu broni szturmowej, magazynków o dużej pojemności oraz zniesienia immunitetu prawnego chroniącego producentów broni. Ta administracja nie będzie czekać na kolejną masową strzelaninę, aby odpowiedzieć na to wyzwanie. Podejmiemy działania, aby zakończyć epidemię przemocy z użyciem broni i uczynić nasze szkoły i społeczności bezpieczniejszymi. (…) Jesteśmy winni dokonania zmian wszystkim tym, których straciliśmy i tym wszystkim, którzy zostali w pogrążeni żalu — argumentował Biden. 14 lutego 2018 roku w szkole średniej Marjory Stoneman Douglas High School w Parkland zginęło 17 osób, w tym 14 uczniów. 17 osób odniosło obrażenia. Sprawcą masakry był 19-letni Nikolas Cruz wyrzucony wcześniej ze szkoły. Strzelał z karabinu AR-15. Młody mężczyzna został zatrzymany. W rocznicę strzelaniny wypowiedziała się też szefowa Izby Reprezentantów Nancy Pelosi. Zapewniła, że Kongres będzie współpracował z nową administracją w celu uchwalenia dwóch ustaw dotyczących przeszłości kryminalnej nabywców broni. Demokraci przyłączają się w tę pamiętną rocznicę, aby odnowić nasze zobowiązanie sfinalizowania niedokończonej pracy, aby żadna rodzina ani społeczność nie musiała przeżywać bólu spowodowanego użyciem broni. (…) Nie spoczniemy, dopóki wszyscy Amerykanie w szkołach, w miejscach pracy, w miejscach kultu i w naszych społecznościach nie będą raz na zawsze bezpieczni — zadeklarowała Pelosi. Ocaleli ze strzelaniny uczniowie dla uczczenia zamordowanych kolegów i nauczycieli zainicjowali akcję zwaną „Marsz dla naszego życia”. Domagają się ustawodawstwa prowadzącego do ściślejszej kontroli nad bronią. W minionym tygodniu przewodnicząca Rady Polityki Wewnętrznej Białego Domu Susan Rice oraz doradca prezydenta Bidena Cedric Richmond zorganizowali wirtualne spotkanie z liderami ugrupowań zajmujących się zapobieganiem przemocy przy użyciu broni. Debata poświęcona była środkom służącym ograniczaniu przemocy. gah/PAP
Separatyści i socjaliści triumfują w wyborach do parlamentu Katalonii. Najprawdopodobniej nie dojdzie do większych zmian w rządzie^Zespół wPolityce.pl^2021-02-15 06:57:00.125537+01:00^https://wpolityce.pl/swiat/539205-separatysci-i-socjalisci-triumfuja-w-wyborach-w-katalonii^Separatystyczna Republikańska Lewica Katalonii (ERC) i Partia Socjalistów Katalonii (PSC) zdobyły najwięcej mandatów w niedzielnych wyborach do 135-osobowego parlamentu tego regionu. Po przeliczeniu głosów w 98 proc. okręgów oba ugrupowania zapewniły sobie po 33 miejsca w izbie. Socjaliści i ERC mają zbliżone poparcie. Na PSC zagłosowało 24,5 proc. wyborców, a za separatystycznym ugrupowaniem dotychczasowego premiera regionu Pere’a Aragonesa - 24,3 proc. Najbardziej prawdopodobnym scenariuszem po wyborach będzie kontynuacja dotychczasowej koalicji ERC oraz separatystycznego bloku Razem dla Katalonii (JxCat), które w niedzielę zapewniło sobie 32 miejsca w regionalnej izbie. Prawdopodobnie do rządu wejdzie też trzecia separatystyczna partia, która w niedzielę zdobyła 9 mandatów, lewicowa Kandydatura Jedności Ludowej (CUP). Czwartą siłą parlamentu Katalonii będzie konserwatywny Vox, który po raz pierwszy dostał się do izby tej wspólnoty autonomicznej. Będzie w niej reprezentowany przez 11 deputowanych. Reprezentantów w parlamencie Katalonii zapewniły sobie też lewicowy blok En Comu Podem, liberalna Partia Obywatelska (Cs), a także centroprawicowa Partia Ludowa (PP). Zdobyły one odpowiednio - 8, 6 i trzy mandaty. Prawdopodobnym premierem regionu pozostanie Pere Aragones z ERC, który w ostatnich miesiącach tymczasowo pełnił funkcję szefa rządu Katalonii po zawieszeniu premiera Quima Torry z JxCat. 28 września 2020 r. Torra został zawieszony w wykonywaniu obowiązków premiera Katalonii po wyroku Sądu Najwyższego Hiszpanii. Pozbawienie polityka urzędu wynikało z orzeczenia SN o zakazie pełnienia przez niego funkcji państwowych przez 1,5 roku. Werdykt był efektem odmawiania przez Torrę państwowej komisji wyborczej zdjęcia symboli separatystycznych z urzędów publicznych w Katalonii przed wyborami do parlamentu Hiszpanii w 2019 r. gah/PAP
Katolicki ksiądz i neurolog relacjonuje sytuację w brytyjskiej służbie zdrowia. "Atakowani są najbardziej wrażliwi, a powinni być chronieni"^Goran Andrijanić^2021-02-14 22:36:01.487374+01:00^https://wpolityce.pl/swiat/539201-atakowani-sa-najbardziej-wrazliwi-a-powinni-byc-chronieni^Katolicki ksiądz i neurolog, który kiedyś próbował uratować Polaka, zagłodzonego na mocy decyzji sądu w szpitalu w Plymouth, zareagował na wiadomość z Wielkiej Brytanii o niepodejmowaniu reanimacji osób z niepełnosprawnością intelektualną chorych na COVID- 19. Ks. Patrick Pullicino jest neurologiem, który kiedyś był szefem Oddziału Neurologii w Szkole Medycznej w New Jersey, a w 2019 r. przyjął święcenia kapłańskie. Doskonale zdaje sobie sprawę z sytuacji w brytyjskiej służbie zdrowia, ponieważ od 2005 roku jest wolontariuszem w Narodowej Służbie Zdrowia, a także był zaangażowany w szpitalach zajmujących się zwalczaniem COVID. Pullicino wezwał w zeszłym roku do wszczęcia publicznego dochodzenia, dlaczego tak wiele starszych osób zmarło w brytyjskich domach opieki podczas pierwszej fali koronawirusa.  CZYTAJ TAKŻE Tak Wielka Brytania traktuje swoich obywateli w trakcie pandemii. Osoby z niepełnosprawnością umysłową nie będą reanimowane Ten masowy atak najpierw na osoby starsze, a teraz na niepełnosprawnych, wymaga w pełni niezależnego dochodzenia. Dlaczego atakowani są najbardziej wrażliwi, skoro powinni być chronieni? — powiedział stronie internetowej Catholic News Agency.  Przypomnijmy, brytyjskie media podały, że  organizacja charytatywna Mencap otrzymała sygnały, że osoby z niepełnosprawnością intelektualną, które w Wielkiej Brytanii zachorują na koronawirusa, mają zostać pozostawione na śmierć bez możliwości reanimacji. Dzieje się to w drugiej fali, mimo że brytyjska organizacja nadzoru zdrowotnego The Care Quality Commission doszła już do wniosku, że wiele osób zmarło niepotrzebnie w pierwszej fali z powodu tej samej praktyki. Chodzi o zakaz wykonywania resuscytacji krążeniowo-oddechowej (DNACPR), a jak podaje „Guardian”, Mencap uważa, że niektórzy ludzie nie otrzymali pomocy wyłącznie z powodu niepełnosprawności. Zmniejszanie priorytetów leczenia niepełnosprawnich jest nie tylko etycznie złe, ale nie ma też medycznego uzasadnienia. Bezbronność tych pacjentów powinna uczynić z nich najwyższy priorytet leczenia — powiedzał dr. Pullicino. Przypomnijmy, Pullicino był lekarzem, który próbował interweniować w sprawie polskiego obywatela R. S.  Polak 6 listopada 2020 roku doznał zatrzymania pracy serca na co najmniej 45 minut, w wyniku czego, według szpitala, doszło do poważnego i trwałego uszkodzenia mózgu. W związku z tym szpital w Plymouth wystąpił do sądu o zgodę na odłączenie aparatury podtrzymującej życie, na co zgodziły się mieszkający w Anglii żona i dzieci mężczyzny. CZYTAJ TAKŻE Walka o życie naszego rodaka dała nam nadzieję. Mieszkamy w kraju, który szanuje wartość życia i jest gotowy do walki o nią Przeciwne temu jednak były mieszkające w Polsce matka i siostra pacjenta. Twierdziły, że istnieje nadzieja na wyzdrowienie mężczyzny i opierają ją na opinii Pullicina, który widział wideo, w którym mężczyzna zareagował na głos swojej siostry i matki.  Mimo to Sąd Opiekuńczy odrzucił te dowody i opisał opinię Pullina jako stronniczą, ponieważ jest katolickim księdzem i aktywnym działaczem organizacji na rzecz prawa do życia od poczęcia do naturalnej śmierci.
Kreml niewzruszony sankcjami Waszyngtonu. Rosyjski minister energetyki: Nord Stream 2 będzie ukończony mimo działań USA^Zespół wPolityce.pl^2021-02-14 22:23:46.254317+01:00^https://wpolityce.pl/swiat/539168-kreml-nord-stream-2-bedzie-ukonczony-mimo-dzialan-usa^Budowa gazociągu Nord Stream 2 zostanie dokończona mimo działań Stanów Zjednoczonych, które starają się w tym przeszkodzić - powiedział minister energetyki Rosji Aleksandr Nowak w wywiadzie telewizyjnym, wyemitowanym w niedzielę w rosyjskiej telewizji państwowej. CZYTAJ RÓWNIEŻ: -Zawieszono zgodę na dalszą budowę Nord Stream 2! Niemiecki urząd podjął decyzję po protestach organizacji ekologicznych -NASZ WYWIAD. Prof. Żaryn komentuje słowa Steinmeiera: Szokujące! To próba dzielenia się strefą wpływów między Niemcami a Rosją Nowak zarzucił USA, że starają się opóźnić realizację Nord Stream 2.  Jesteśmy przekonani, że mimo tego destrukcyjnego podejścia, jakie obserwujemy ze strony Stanów Zjednoczonych (…) zostanie on dokończony — powiedział. Ocenił także, że nie ma zagrożenia, że rurociąg po zbudowaniu nie będzie wykorzystywany.  Nie sądzę, by było właśnie takie ryzyko, dlatego, że nasi europejscy partnerzy są tym (projektem) zainteresowani — zapewnił. Nowak wyraził przekonanie, że projekt Nord Stream 2 „jest całkowicie zgodny z ustawodawstwem europejskim”. Podkreślił, że gazociąg do tej pory został zbudowany w ponad 95 procentach. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. aw/PAP
Nagła decyzja czeskiego rządu. Do końca miesiąca wprowadzono nowy stan wyjątkowy. Dotychczasowe restrykcje pozostaną bez zmian^Zespół wPolityce.pl^2021-02-14 19:11:06.129899+01:00^https://wpolityce.pl/swiat/539189-nagla-decyzja-czeskiego-rzadustan-wyjatkowy-do-konca-lutego^Na wniosek wszystkich hejtmanów (marszałków województw) oraz burmistrza Pragi rząd czeski ogłosił w niedzielę nowy stan wyjątkowy z powodu pandemii, który będzie obowiązywał od poniedziałku rano. Dotychczasowa regulacja w tej sprawie, po odrzuceniu wniosku rządu przez posłów, wygasa w niedzielę o północy. Decyzja zapadła niespełna siedem godzin przed końcem obowiązywania obecnego stanu wyjątkowego. Nowa regulacja ma obowiązywać przez 14 dni na terenie całej Republiki Czeskiej. W tym czasie mają odbyć się rozmowy między rządem i opozycją w sprawie m.in. uchwalenia ustawy o stanie pandemii; dzięki niej rząd ma zarządzać kryzysem skuteczniej niż za pomocą ustawy o stanie wyjątkowym, który zmusza gabinet do składania kolejnych wniosków o jego przedłużenie. Rząd zobowiązał się także do zorganizowania jak najszybszego powrotu uczniów do szkół. Według premiera Andreja Babisza zwyciężył zdrowy rozsądek nad politykowaniem. Wicepremier, minister przemysłu i handlu Karel Havliczek podkreślił, że w obowiązujących dotąd restrykcjach od poniedziałku praktycznie nic się nie zmieni. W mocy pozostaje zakaz działalności sklepów, z wyjątkiem oferujących niezbędne towary, sklepów z odzieżą i butami dla dzieci oraz z żywnością dla zwierząt. Zamknięte pozostaną restauracje, kawiarnie i bary. Bez zmian obowiązuje także wprowadzony przez rząd w czwartek zakaz wjazdów i wyjazdów z trzech powiatów, w których koronawirus rozprzestrzenia się szybciej niż w reszcie kraju. Dokonano jedynie korekty w godzinach funkcjonowania urzędów, które mają funkcjonować każdego dnia, a nie jak dotąd tylko dwa dni w tygodniu. Działalność mogą także wznowić biblioteki, ale jedynie na zasadzie bezkontaktowych punktów wydawania książek. Rząd podjął decyzję o wprowadzeniu stanu wyjątkowego na wniosek wszystkich siedmiu hejtmanów oraz burmistrza Pragi. Wśród najwyższych przedstawicieli regionalnych samorządów są przedstawiciele opozycji parlamentarnej i partii tworzących mniejszościowy rząd Babisza. Rokowania rozpoczęto natychmiast po odrzuceniu w czwartek przez parlament rządowego wniosku o przedłużenie stanu wyjątkowego. Alternatywą do wniosku w sprawie nowej, obowiązującej w całym kraju regulacji byłyby podejmowane na szczeblu pojedynczych regionów decyzje o ogłoszeniu stanu zagrożenia. Stan zagrożenia można ogłaszać w razie powodzi, wichur lub pożarów. Z propozycją ponownego wprowadzenia przez rząd stanu wyjątkowego nie zgadzał się burmistrz Pragi Zdeniek Hrzib, jednak ostatecznie zgodził się on na wspólny wniosek. Jak podkreślił, obawiał się, że w innym przypadku do Pragi zaczęłyby ściągać tysiące mieszkańców innych regionów chcących zrobić zakupy, odwiedzić kluby nocne lub restauracje, które bez nowego stanu wyjątkowego mogłyby działać. Decyzję regionów i następującą po niej decyzję rządu skrytykował przewodniczący Senatu Milosz Vystrczil, który wysłał list do premiera, ostrzegając go przed działaniami niezgodnymi z konstytucją. Zdaniem Vystrczila decyzja rządu o przedłużeniu stanu wyjątkowego, podjęta po sprzeciwie Izby Poselskiej, kwestionuje zasadę kontroli parlamentarnej nad władzą wykonawczą. Podobne zdanie ma część konstytucjonalistów. Babisz odrzucił takie zarzuty. Obowiązujący do niedzieli stan wyjątkowy obowiązywał przez 132 dni. Nadzwyczajna regulacja obowiązywała także wiosną, podczas pierwszej fali pandemii, przez 66 dni. Zgodnie z ustawą o zarządzaniu kryzysowym stan wyjątkowy jest pierwszą normą, którą można wprowadzić na terenie całego kraju, kolejne to stan zagrożenia państwa i stan wojny. Stan wyjątkowy może być wprowadzony na okres 30 dni, po których rząd musi zwracać się do Izby Poselskiej o zgodę na jego przedłużenie. kk/PAP
Tak Wielka Brytania traktuje swoich obywateli w trakcie pandemii. Osoby z niepełnosprawnością umysłową nie będą reanimowane^Zespół wPolityce.pl^2021-02-14 17:39:04.837454+01:00^https://wpolityce.pl/swiat/539182-skandaliczne-praktyki-w-wielkiej-brytanii-chodzi-o-chorych^Osoby z niepełnosprawnością umysłową mają być traktowane w Wielkiej Brytanii jako obywatele drugiej kategorii. Jak donosi „The Observer”, jeżeli taka osoba zachoruje na Covid-19, ma nie zostać poddana reanimacji. CZYTAJ RÓWNIEŻ: Jacek Karnowski: Historia Polaka w Wielkiej Brytanii jest wezwaniem nas wszystkich, byśmy naprawdę bronili cywilizacji życia Na podstawie artykułu „The Observer” sprawę opisała „Gazeta Wyborcza”. Organizacja charytatywna Mencap miała otrzymać niepokojące sygnały, że osoby z niepełnosprawnością intelektualną, które w Wielkiej Brytanii zachorują koronawirusa, mają zostać pozostawione na śmierć bez możliwości reanimacji.  Zakazy reanimacji są zwykle stosowane wobec osób uznanych za zbyt słabe fizycznie. Jednak według Mencap część była wydawana wyłącznie z powodu niepełnosprawności intelektualnej, co nie powinno mieć miejsca. CQC ma opublikować raport na ten temat w ciągu kilku tygodni – czytamy na wyborcza.pl. Jak wynika ze statystyk, osoby z niepełnosprawnością umysłową są bardziej narażone na negatywne skutki koronawirusa.  Przeprowadzone w połowie zeszłego roku badanie przyczyn zgonów covidowych osób upośledzonych wykazało, że 28 proc. nie uzyskało właściwej porady lekarskiej, bo np. nie zdołały się dodzwonić  – czytamy. Do sprawy odniosła się w rozmowie z „Observerem” Edel Harris, dyrektorka Mencap To niedopuszczalne, że wśród ludzi tak mocno dotkniętych pandemią, którzy nawet wcześniej żyli średnio o 20 lat krócej, wielu odczuwa strach i zastanawia się, dlaczego zostali pominięci – powiedziała. Mly/wyborcza.pl
Ponad podziałami wezwali Bidena, by wdrożył sankcje na Nord Stream 2. Dwoje senatorów wysłało list do Departamentu Stanu^Zespół wPolityce.pl^2021-02-14 17:13:16.716449+01:00^https://wpolityce.pl/swiat/539175-wezwali-bidena-by-wdrozyl-sankcje-ws-nord-stream-2^Demokratyczna senator Jeanne Shaheen i republikański senator Jim Risch wystosowali do administracji prezydenta USA Joe Bidena list, w którym apelują o wdrożenie sankcji, które mają zatrzymać budowę gazociągu Nord Stream 2 - podaje Radio Wolna Europa. CZYTAJ RÓWNIEŻ: Kongresmeni wzywają Joe Bidena do dalszego wspierania Trójmorza! List podpisali także politycy z Partii Demokratycznej W liście z 12 lutego Shaheen i Risch zwracają się do Departamentu Stanu, by nie zwlekał z przekazaniem Kongresowi USA raportu koniecznego, by wprowadzić w życie sankcje na podmioty uczestniczące w budowie gazociągu. Raport, który ma zostać przedstawiony we wtorek, identyfikuje firmy zaangażowane m.in. w budowę i ubezpieczenia Nord Stream 2. Autorzy listu do Departamentu Stanu odnoszą się w nim do informacji, jakie pojawiły się w niemieckich mediach, według których niemiecki rząd podjął próby zawarcia porozumienia z administracją byłego prezydenta Donalda Trumpa, by skłonić ją do odstąpienia od sankcji. Niemiecka organizacja pozarządowa DUH, zajmująca się ochroną klimatu i praw konsumentów, opublikowała 9 lutego dokument, z którego wynika, że minister finansów Niemiec Olaf Scholz zaproponował w sierpniu administracji Trumpa zainwestowanie do 1 mld euro w budowę instalacji umożliwiających import z USA skroplonego gazu. Waszyngton propagował eksport amerykańskiego gazu jako alternatywę wobec rosyjskiego surowca. W zamian za niemiecką inwestycję USA miałyby zezwolić na dokończenie budowy oraz eksploatację Nord Stream 2 - poinformowała niemiecka NGO. Dyrektor DUH Sascha Mueller-Kraenner nazwał propozycję Berlina „skandalem (…) i brudnym porozumieniem zawartym kosztem stron trzecich”. Departament Stanu ogłosił na początku lutego, że Stany Zjednoczone będą monitorować aktywność, która miałaby na celu dokończenie budowy gazociągu, i podejmą decyzję w sprawie sankcji, jeśli prace takie zostaną wznowione. Rzecznik resortu Ned Price nazwał wówczas Nord Stream 2 „złym projektem”. Będziemy ściśle współpracować z naszymi sojusznikami i partnerami w celu wzmocnienia europejskiego bezpieczeństwa energetycznego i ochrony przed agresywnymi zachowaniami, w tym ze strony Rosji, jak jest w tym przypadku  — oznajmił. Niemiecki dziennik „Handelsblatt” informował wcześniej, że USA są gotowe rozmawiać o zniesieniu sankcji wobec prawie ukończonego rurociągu bałtyckiego między Rosją a Niemcami. Według gazety w zamian Amerykanie oczekują jednak od strony niemieckiej propozycji uwzględniającej ich obawy. Stany Zjednoczone walczą z Nord Stream 2 za pomocą sankcji, ponieważ uważają, że Europa jest zbyt zależna od rosyjskich dostaw nośników energii. Również członkowie UE - zwłaszcza kraje bałtyckie i Polska - otwarcie odrzucają Nord Stream 2. Według rosyjskiego koncernu Gazprom, głównego inwestora Nord Stream 2, rurociąg jest już ukończony w 94 proc. Składa się on z dwóch nitek, z których każda ma około 1230 km długości; ma transportować 55 mld metrów sześciennych gazu ziemnego z Rosji do Niemiec rocznie. 26 stycznia rzeczniczka Białego Domu Jen Psaki oświadczyła, że prezydent Joe Biden niezmiennie uważa, że bałtycki gazociąg jest złym projektem dla Europy. Jak dodała, nowa administracja dokona przeglądu działań, które podjęto w związku z budową rurociągu. xyz/PAP
Jak saper na polu minowym, czyli cienka granica między postawą progejowską a homofobią. Geje w kolejce do szczepień z narkomanami^Grzegorz Górny^2021-02-14 17:08:20.045843+01:00^https://wpolityce.pl/swiat/539176-cienka-granica-miedzy-postawa-progejowska-a-homofobia^We Włoszech wybuchła wielka publiczna awantura, w której centrum znalazło się oskarżenie o homofobię. Przy bliższym przyjrzeniu sprawie okazuje się jednak, że obwinieni kierowali się pobudkami wręcz odwrotnymi. Cóż się stało? Otóż Wydział Zdrowia Publicznego w mieście La Spezia w Ligurii postanowił uprzywilejować gejów w szybszym dostępie do szczepionki przeciw Covid-19. W ten sposób homoseksualiści znaleźli się w kolejce do szczepień przed innymi, ale za to w jednej grupie z narkomanami i prostytutkami. Ci, którzy podjęli powyższą decyzję, spodziewali się pochwał ze strony środowisk LGBT, że są „gay-friendly”. Zamiast tego spadła na nich fala zmasowanej krytyki, że są odrażającymi homofobami. Władze Partii Demokratycznej oświadczyły, że to plama na honorze Ligurii. Gubernator regionu nakazał wszczęcie dochodzenia. Niektóre organizacje zapowiedziały też wniesienie sprawy do sądu, uznając, że doszło do aktu dyskryminacji z powodu orientacji seksualnej. Ich zdaniem niedopuszczalne było zestawienie homoseksualistów razem z narkomanami i prostytutkami.  Dyrekcja Wydziału Zdrowia Publicznego w La Spezia tłumaczyła, że skopiowała jedynie i wkleiła do swojego harmonogramu szczepień formularz pochodzący z oficjalnego dokumentu ministerstwa zdrowia, opublikowanego zresztą kilka dni wcześniej. Problem polegał jednak na tym, że ministerialny dokument dotyczył wszystkich szczepień i wymieniał homoseksualistów razem z narkomanami i prostytutkami jako grupy szczególnego ryzyka w przypadku zarażeń wirusowych, np. chorobami wenerycznymi, HIV, brodawczakiem (HPV) czy wirusowym zapalaniem wątroby typu A i B. Samo ministerstwo tłumaczyło z kolei, że był to dokument dotyczący krwiodawstwa i wyszczególniający grupy, których krew jest niewskazana do pobierania z powodu ryzyka zagrożeń chorobami.  Błąd Wydziału Zdrowia Publicznego w La Spezia polegał na tym, że zastosował ów dokument w odniesieniu do szczepień przeciw Covid-19, co nie ma żadnego uzasadnienia, ponieważ rozprzestrzenianie się koronawirusa nie ma nic wspólnego z ryzykownymi zachowaniami seksualnymi. Tak więc jeżeli można coś zarzucić tym, którzy podjęli taką decyzję, to nie homofobię, lecz – wręcz przeciwnie – chęć uprzywilejowania gejów w dostępie do szczepień. Okazuje się zresztą, że pracownicy wspomnianego wydziału deklarują się jako wielcy zwolennicy środowisk LGBT oraz ich postulatów. Oni naprawdę chcieli dla gejów jak najlepiej.  Historia z Ligurii pokazuje, jak cienka granica dzieli postawę progejowską od antygejowskiej. Jak ostrożny, niczym saper na polu minowym, musi być każdy sympatyk lobby LGBT, by przez jeden swój nierozważny krok nie zostać strąconym w otchłań homofobii.
Tak Nowa Zelandia podchodzi do pandemii. Największe miasto kraju zamknięte z powodu... trzech przypadków koronawirusa^Zespół wPolityce.pl^2021-02-14 17:02:32.231095+01:00^https://wpolityce.pl/swiat/539180-auckland-wprowadza-lockdown-z-powodu-trzech-przypadkow-covid^Premier Nowej Zelandii Jacinda Ardern ogłosiła w niedzielę trzydniowy lockdown w największym mieście w tym kraju - Auckland. To skutek pojawienia się tam trzech przypadków zakażenia koronawirusem, pierwszych od końca stycznia. Zgodnie z ograniczeniami trzeciego, najwyższego poziomu, wszyscy mieszkańcy miasta muszą pozostać w domach, a wyjątki dotyczą zrobienia niezbędnych zakupów i wyjścia do pracy.  Wyeliminowaliśmy wirusa już wcześniej i zrobimy to ponownie — powiedziała Ardern na konferencji prasowej w stolicy Wellington. Nowa Zelandia, w której przez ponad dwa miesiące nie stwierdzono lokalnych infekcji, ma rozpocząć szczepienie 5 milionów swoich obywateli 20 lutego szczepionką firm Pfizer/BioNTech. Lockdown w Auckland ma trwać do środy. W tym czasie zamknięte będą miejsca publiczne i zakazane są zgromadzenia poza domami, z wyjątkiem wesel i pogrzebów do 10 osób. Szkoły pozostaną otwarte jedynie dla dzieci, których rodzice muszą pracować poza domem. Niedzielne przypadki zakażenia dotyczyły pary i ich córki w Auckland.  Trzy dni powinny dać nam wystarczająco dużo czasu na zebranie dalszych informacji, przeprowadzenie testów na dużą skalę i ustalenie, czy doszło do szerszej transmisji w społeczności — powiedziała premier. Zaapelowała do społeczeństwa, aby nie zaopatrywać się w towary na zapas, ponieważ podstawowe usługi, w tym supermarkety, apteki i stacje benzynowe, pozostaną otwarte. Mimo to przed supermarketami w Auckland ustawiały się długie kolejki, a zdjęcia w mediach społecznościowych pokazywały puste półki w sklepach spożywczych. W pozostałej części kraju alert koronawirusowy został podniesiony do poziomu drugiego. To oznacza, że wszystkie zgromadzenia muszą być ograniczone do 100 osób. Nowa Zelandia i Australia zamknęły swoje granice i wprowadziły surowe zasady dystansu społecznego na początku pandemii, radykalnie ograniczając dzięki temu rozprzestrzenianie się koronawirusa. mly/PAP
TYLKO U NAS. Proces Trumpa w Senacie USA. Wróblewski: To ośmieszanie instytucji państwa oraz procedur konstytucyjnych^Zespół wPolityce.pl^2021-02-14 15:09:11.886147+01:00^https://wpolityce.pl/swiat/539155-proces-trumpa-wroblewski-to-osmieszanie-instytucji-panstwa^„To ośmieszanie instytucji państwa, w tym wypadku Senatu jako organu decyzyjnego, sądowego oraz procedur konstytucyjnych. Nie przesłuchuje się świadków, nie przeprowadza się procedury dowodowej, tylko się głosuje nad czyjąś winą. To pokazuje, że od początku była to dęta sprawa obliczona na upokorzenie Trumpa” - mówi portalowi wPolityce.pl Artur Wróblewski, politolog, wykładowca Uczelni Łazarskiego, komentując przegrane przez Demokratów głosowanie w sprawie impeachmentu Donalda Trumpa. CZYTAJ RÓWNIEŻ: -Biden skomentował przegrane głosowanie ws. impeachmentu Trumpa: „Istota oskarżenia nie może być przedmiotem sporu” -Porażka przeciwników Donalda Trumpa! Przegrali głosowanie ws. impeachmentu. Były prezydent: „Koniec polowania na czarownice” Jest to rzecz, która się wydarzyła i wszyscy oczekiwali tego, że się wydarzy ponieważ nie było większości 67 senatorów, żeby poprzeć uznanie winy u Donalda Trumpa polegającej na podżeganiu do powstania. Cała ta operacja była zatem z góry skazana na porażkę. Jedynie siedmiu senatorów Partii Republikańskiej poparło wniosek o uznanie winy, który został przedstawiony przez menadżerów impeachmentu. Przy czym wiadomo było, że będą głosowali za, bo się opowiedzieli wcześniej, natomiast nikt więcej do tej sprawy się nie przyłączył — stwierdza politolog, dodając, iż „stało się to, czego wszyscy się spodziewali, że nie będzie sukcesu w tej sprawie”. Na pytanie, po co zatem Demokraci rozpoczęli tę procedurę, Artur Wróblewski odpowiada: To było działanie polityczne, które miało upokorzyć Trumpa, ale upokorzyć również ponad 74 mln, które głosowały na prezydenta Trumpa. Czy Demokraci na tym zyskali? Nie, dlatego że nie doprowadzili do tego, co chcieli, już dwukrotnie. Co więcej, wykreowali pewien wizerunek Trumpa trochę jako męczennika, bo może w tej chwili przedstawiać się jako człowiek, który dwukrotnie był prawie „ukrzyżowany” i cierpi za Amerykę. Tak naprawdę wzmocnili wizerunek Trumpa jako człowieka, który mówi to, co myśli, który walczy o zdegradowaną klasę średnią w Ameryce. Poza tym Demokraci wykreowali wizerunek takiego „polowania na czarownice”, czym zrobili sobie niedźwiedzią przysługę — ocenia. Być może to nawet pomoże Trumpowi w tej narracji ofiary — zaznacza. Artur Wróblewski zwraca uwagę na jeszcze jeden aspekt, „trochę kompromitujący procedurę impeachmentu” a mianowicie, że kontynuowano ją po 20 stycznia, kiedy Donald Trump nie był już prezydentem. Wskazywał przy tym, że „procedura impeachmentu była pomyślana jako procedura, która miała znosić z urzędu urzędników urzędujących”. Nie mamy przecież do czynienia z tą opcją. Powoływano się w uzasadnieniu, że James Wilson, najwybitniejszy prawnik wśród ojców założycieli z XVIII wieku, podobno pisał coś, co by sugerowało, że można poddać takiego urzędnika impeachmentowi, ale to są raczej wymysły drużyny prawniczej Demokratów — przypomina. Natomiast jest ważniejszy aspekt kompromitujący Demokratów i w ogóle ten impeachment. Mianowicie nie tylko to, że to było bezzasadne, bo już nie było urzędnika i być może należało Trumpa poddać osądowi w normalnym sądzie. W kodeksie prawa USA jest przecież paragraf o podżeganiu do rebelii i udziale w rebelii. Jeżeli więc popełnił ten czyn, to trzeba go było podać do sądu, a nie poddawać go procedurze politycznej. Ważniejszy aspekt jest taki, że ta procedura została ośmieszona — wskazuje Wróblewski przypominając, że procedura impeachmentu w przypadku Billa Clintona trwała ponad trzydzieści dni, natomiast w przypadku Donalda Trumpa – zaledwie kilka dni. W sytuacji, kiedy mamy tak gigantyczny zarzut przeciwko prezydentowi – podżeganie do rebelii, nigdy dotychczas głowie państwa amerykańskiego nie postawiono takiego zarzutu (Clintonowi zarzucano jedynie nadużycie władzy) – okazuje się że nie mamy postępowania dowodowego, to znaczy normalnej procedury, która w sądzie amerykańskim nazywa się „discovery procedure” — zauważa.  Wróblewski wyjaśnia, że „ta procedura składa się m.in. z przesłuchania świadków, wysłuchania opinii biegłych, albo przedstawienia dowodów z oględzin czyli przedstawia się środki dowodowe”. I co się okazuje? Że nie było w tym quasi procesie zeznań świadków, załączono jedynie jakiś dokument przeciwko Trumpowi — zwraca uwagę ekspert. Wczoraj miała być wezwana na świadka pani Jaime Herrera Beutler, kongreswoman ze stanu Waszyngton. Twierdziła ona, że ma notatki z rozmowy z Kevinem McCarthym, który powiedział jej, że rozmawiał przed chwilą z Trumpem i prosił Trumpa, żeby wezwał tych ludzi, żeby nie atakowali Kongresu, a Trump powiedział: „Kevin wydaje się, że oni bardziej martwią się tym oszustwem wyborczym niż ty”. Ona te słowa zanotowała jako notatkę robioną na gorąco i miała być wczoraj wezwana w tym procesie impeachmentu i przesłuchana przez Senat — przypomina dodając, że zrobiono przerwę, aby po niej przesłuchiwać świadków, po czym zdecydowano się kontynuować posiedzenie Senatu bez wzywania świadków. Fakt, że jednak nie wezwano świadków ośmiesza ten proces. Widać wyraźnie, że to jest proces polityczny i zrobiony w sposób nieprofesjonalny. Jak można bowiem komuś zarzucać najcięższe czyny po czym opierać się – tak jak to robił ten menadżer impeachmentu, który jako oskarżyciel, przedstawiciel Izby Reprezentantów te wnioski prezentował – głównie na CNN, na obrazkach z telewizji? Nie było tam żadnych bezstronnych i poważnych dowodów winy Trumpa, tylko że on coś powiedział i ktoś coś powiedział — zaznacza politolog. W jego ocenie fakt, iż Jaime Herrera Beutler nie została przesłuchana w Senacie, a jedynie dołączono notatkę „pokazuje śmieszność tej całej procedury impeachmentu”. To ośmieszanie instytucji państwa, w tym wypadku Senatu jako organu decyzyjnego, sądowego oraz procedur konstytucyjnych. Nie przesłuchuje się świadków, nie przeprowadza się procedury dowodowej, tylko się głosuje nad czyjąś winą. To pokazuje, że od początku była to dęta sprawa obliczona na upokorzenie Trumpa. Być może ma to służyć temu, żeby przygotować klimat pod głosowanie zwykłą większością głosów, które pozbawiłoby Trumpa zdolności do ubiegania się w przyszłości o urzędy publiczne. Taka kara jest możliwa, ale byłaby dwuznaczna w momencie, kiedy nie było tego uznania winy — stwierdza. Tutaj nie mamy uznania go winnym, więc jak można przechodzić do karania? — zauważa, dodając, iż istnieje w amerykańskim prawie możliwość karania osoby nieuznanej za winną w procesie karnym w sytuacji, jeżeli zostanie przeciwko niej założona sprawa cywilna, w której zostanie ona uznana za winną (w sądzie karnym wymagane jest przekonanie o winie większej części ławy przysięgłych niż w cywilnym).  Zdarza się, że ktoś nie zostaje uznany winnym i dostaje karę, ale w tym przypadku ukaranie Trumpa przez Senat – jeśli to się wydarzy – pozbawieniem go możliwości sprawowania urzędów w momencie, gdy nie został uznany winnym podżegania do rebelii, byłoby kompromitacją Senatu i kompromitacją amerykańskiej demokracji — konstatuje. aw
Mocny tekst byłego rzecznika Komisji Europejskiej: Von der Leyen wciąż pozostaje na stanowisku. Głównym powodem jest narodowość^w Prasie Światowej^2021-02-14 14:02:49.018043+01:00^https://wpolityce.pl/swiat/539146-gardner-szefowa-ke-pozostaje-na-stanowisku-bo-jest-niemka^Nigel Gardner, były rzecznik Komisji Europejskiej przekonuje, że Ursula von der Leyen powinna zrezygnować z szefowania tej unijnej instytucji. Zdaniem Gardnera, działania niemieckiej polityk ws. ogólnoeuropejskiego planu szczepień na Covid-19 są szkodliwe dla Unii Europejskiej i mogą doprowadzić do zwiększenia śmiertelności z powodu wirusa. CZYTAJ RÓWNIEŻ: Szefowa KE bije się w piersi. Von der Leyen: Zlekceważyliśmy kwestię braku możliwości zwiększenia produkcji szczepionek Swoją opinią Gardner podzielił się na łamach brytyjskiego „The Telegraph” Swój artykuł zatytułował: „Dlaczego Ursula von der Leyen powinna zrezygnować”. Dziennikarz przywołuje historię jedynego do tej pory przewodniczącego Komisji Europejskiej, który zrezygnował ze sprawowanej funkcji. Chodzi o Jacquesa Santera, byłego premiera Luksemburga, który odszedł ze stanowiska w wyniku afery korupcyjnej w KE. Szczególną rolę odegrała wtedy socjalistyczna komisarz z Francji, która zatrudniła własnego dentystę jako doradcę politycznego.  Tym razem nie chodzi jednak o oszustwa i złe zarządzanie, a o śmierć i choroby – przekonuje autor. Gardner przekonuje, że fatalne wyniki realizacji europejskiego planu szczepień doprowadziły do niechęci do szefowej Komisji Europejskiej. Niechęć ta ma być powszechna wśród przedstawicieli wielu, często antagonistycznie nastawionych, grup politycznych na Starym Kontynencie.  Uderzyła w lewo, w prawo i w środek. Najpierw w AstraZeneca, potem w swoich własnych kolegów, a następnie w Wielką Brytanię – pisze Gardner. Zwraca jednak uwagę na kluczową w tej kwestii sprawę – fakt, że von der Leyen jest Niemką.  Jednak wciąż pozostaje na stanowisku. Głównym powodem – jak często się to zdarza w UE – jest narodowość – czytamy. Nieszczęsny Jacques Santer pochodził z małego Luksemburga. (…) Von der Leyen pochodzi z najpotężniejszego państwa Unii Europejskiej i jest bliskim sprzymierzeńcem Angeli Merkel – dodaje autor. Gardner twierdzi, że Merkel walczy o swoją koleżankę. W tym kontekście autor przywołuje fakt, że w Niemczech zbliżają się wybory.  Ma zbyt wiele do stracenia na rezygnacji przewodniczącej KE – pisze były rzecznik Komisji. Tym razem wydaje się, że koszty tej sytuacji Unia będzie liczyć w dodatkowych zgonach – przekonuje Gardner. mly/telegraph.co.uk
Konflikt z Brukselą jest częścią planu politycznego Moskwy. "Rosja zaostrza przekaz pod adresem Europy"^Marek Budzisz^2021-02-14 13:21:01.771203+01:00^https://wpolityce.pl/swiat/539147-konflikt-z-bruksela-jest-czescia-planu-politycznego-moskwy^Po wizycie Josepa Borrella w Moskwie Rosja zaostrza przekaz pod adresem Europy. Przy czym robi to w sposób zsynchronizowany, na kilku polach jednocześnie, tak aby przesłanie było czytelne. Najpierw minister Ławrow powiedział w rozmowie z jednym z głównych kremlowskich propagandystów, że „Moskwa jest gotowa zerwać relacje z Unią Europejską jeśli ta wprowadzi antyrosyjskie sankcje”. Tę deklarację rosyjski minister opatrzył łacińską sekwencją si vis pacem para bellum. Ostrość tego wystąpienia nieco tylko później tonował rzecznik Kremla Pieskow mówiąc, że Rosja chce współpracować z Unią, ale jeśli ta nie da Moskwie innych możliwości wprowadzając sankcje, to jest też gotowa na zerwanie. Równolegle rosyjskie ministerstwo obrony poinformowało OBWE, że jej delegacja nie weźmie udziału w „seminarium wysokiego szczebla”, które organizowane jest co 5 lat, na którym miały być dyskutowane doktryny wojenne krajów wchodzących w skład tej organizacji. W oficjalnym demarche napisano, że pierwsza od 30 lat odmowa uczestnictwa Rosjan w forum tego rodzaju jest związana z oceną Moskwy, w świetle której płaszczyzna OBWE przestaje być „użyteczna”. Rosyjski dziennik Kommiersant, który poinformował o całej sprawie uznał, że raczej nie chodzi w tym wypadku o zerwanie wszystkich relacji, bo na poziomie poszczególnych krajów Rosja chce współpracować, ale o wysłanie sygnału w myśl którego kolektywne formuły są już w rosyjskich oczach przeżytkiem. Wczoraj w trakcie spotkania z redaktorami naczelnymi rosyjskich mediów Władimir Putin powiedział, że „Rosja w żadnym wypadku nie zostawi Donbasu” oraz, iż państwo nie ma programu odcięcia się od światowej sieci i blokad niektórych stron czy serwisów, ale jeśli zajdzie taka konieczność, to przygotuje się do posunięć tego rodzaju i wdroży taką politykę. Mamy zatem do czynienia nie z jednym, ale co najmniej z kilkoma sygnałami politycznymi, które warto by było, abyśmy prawidłowo odczytali. Interpretację tego, co Rosja chce powiedzieć Europie ułatwiają nieco eksperci Klubu Wałdajskiego, jednego z największych i najbardziej wpływowych rosyjskich think tanków, ściśle powiązanego z Kremlem, którzy w swych artykułach opublikowanych równolegle z wypowiedziami polityków stawiają kropkę nad i. Dmitrij Susłow napisał, że po pierwsze Rosja kategorycznie odrzuca możliwość dialogu z Unią Europejską jeśli ten miałby dotyczyć jej wewnętrznej polityki. Jeżeli Bruksela będzie chciała wywierać presję na Moskwę, to skończy się zamrożeniem, a może nawet zerwaniem relacji. Z taktycznego punktu widzenia, dowodzi Susłow, to zaostrzenie tonu wypowiedzi Moskwy ma wywrzeć presję na państwa w rodzaju Niemiec, Francji czy Włoch, które tradycyjnie opowiadają się za utrzymaniem relacji z Rosją, aby te łagodziły zamierzenie Brukseli w kwestii nowych sankcji. Moskwa chce tu zagrać na obawach, wyrażanych otwarcie np. przez prezydenta Steinmeiera czy szefa niemieckiego MSZ Heiko Maasa, którzy już po aresztowaniu Nawalnego mówili, że nie można dopuścić do zerwania ostatnich mostów łączących Europę i Rosję. Ale nie o taktyczne rozgrywki tu chodzi przede wszystkim. Cel tego o co dziś gra Rosja ma charakter przede wszystkim strategiczny. Chodzi o zerwanie dialogu Rosja – Unia w tych obszarach (bo nie może być mowy o całkowitym „przecięciu łączy”), które zdaniem Moskwy nie powinny być w ogóle w orbicie zainteresować Unii. Susłow otwarcie pisze, że chodzi w tym wypadku o całość polityki wschodniej Unii Europejskiej, kwestie związane z Białorusią, sytuacją na Ukrainie, na Kaukazie, w Mołdawii. Rosja nie uznaje za celowe wieść na ten temat jakikolwiek dialog w formatach kolektywnych, bo one jej zdaniem, uwzględniają opinie tych krajów, które prezentują nieprzejednanie antyrosyjskie stanowisko. Nie oznacza to braku kontaktów z Europą, ale przejście na poziom stolic państw europejskich. Moskwa ma zamiar rozmawiać na te tematy z Berlinem i Paryżem, może Rzymem, ale nie chce z Brukselą, bo w tym ostatnim przypadku rozmawia również z Wilnem, Rygą czy Warszawą.  Tę nową rosyjską strategię wobec Europy dobrze widać na przykładzie gazociągu Nord Stream 2. U nas wiele się na ten temat mówi, ale dość ogólnie, a w całej sprawie nie mniej ciekawe są też szczegóły. Otóż Igor Juszkow, ekspert Uniwersytetu Finansowego przy rosyjskim rządzie mówi, że powołana przez rząd niemieckiego landu Meklemburgia – Pomorze Przednie ma nie tylko, jak się u nas powszechnie przyjmuje, chronić gazociąg przed amerykańskimi sankcjami, ale przede wszystkim służy ominięciu europejskiej dyrektywy nakazującej 50 proc. mocy przesyłowych każdego gazociągu w Europie rezerwować dla niezależnych dostawców. Końcówka Nord Stream 2 znajdować się będzie w niemieckich wodach, co powoduje, że cały gazociąg de facto objęty będzie regulacjami europejskimi. Fundacja rządu niemieckiego landu spełniałaby w takiej konstrukcji rolę „niezależnego” operatora i pozwalała ominąć niekorzystne z punktu widzenia interesów Rosji, oraz również Niemiec, regulacje Unii Europejskiej. Mamy zatem do czynienia, w tym wypadku, ze wspólnym rosyjsko – niemieckim działaniu, którego celem jest ominięcie europejskich regulacji. Jeszcze dalej, w interpretacji ostatnich posunięć Kremla, idzie Timofiej Bardaczow, dyrektor programowy Klubu Wałdajskiego, który na łamach tygodnika Profil napisał, że „obserwowane obecnie ożywienie politycznej retoryki między Moskwą a Brukselą, za którymi stoją główne europejskie stolice, stanie się najwyraźniej początkiem nowego etapu w naszych kontaktach, ale nie nastąpi to od razu.” Na czym ten nowy charakter relacji miałby polegać? Po pierwsze na wzroście asertywności Moskwy, która doszła już do wniosku, że „odbiła” wszystkie utracone w czasach jelcynowskiej smuty pozycje i teraz może grać „jak równy z równym”. Bruksela nie ma dziś narzędzi oddziaływania na Rosję, „napoleońskie pułki europejskiej dyplomacji są w odwrocie” jak poetycko opisał obecną sytuację Bardaczow, perspektywa sankcji nie robi na Kremlu większego wrażenia a sam polityczny dialog nie jest znów aż tak wielką wartością aby w imię jego kontynuacji ryzykować interesy Rosji. „Moskwa wysłała jasny sygnał wiodącym krajom UE – argumentuje Bardaczow - jesteśmy gotowi do współpracy tam, gdzie jest to zgodne z naszymi interesami. Przecież nieporozumienia polityczne z Niemcami nie przeszkadzają w obronie zakończenia budowy Nord Stream 2, a z Francją - w zwiększaniu jej inwestycji w rosyjskiej gospodarce.” W Moskwie, w opinii Bardaczowa, uznano, że lepszą perspektywą są rozmowy z państwami narodowymi, które kierują się w swej polityce na swój użytek zdefiniowanymi interesami narodowymi a nie z kolektywnym tworem jakim jest Unia Europejska. Z tego też powodu, obserwując wewnętrzne napięcia i niewydolność Unii, Rosja świadomie dąży do kryzysu we wzajemnych relacjach, bo to, jej zdaniem, przyspieszy faktyczną, polityczną a nie instytucjonalną dezintegrację Unii i doprowadzi do zdominowania jej polityki zagranicznej przez rozbieżne spojrzenia narodowe największych państw. Chodzi w tym wypadku nie o uzyskanie wpływu na politykę zagraniczną Unii, będącą funkcją polityk państw członkowskich, ale o jej zablokowanie i doprowadzenie do stopniowej jej atrofii. Polityka nie zna próżni, więc niewydolność dość szybko wypełniona zostanie politykami narodowymi. A tu w ramach nowego „koncertu mocarstw” Rosja będzie w stanie znaleźć obszary porozumienia z poszczególnymi państwami i skuteczniej uprawiać grę. W gruncie rzeczy podobny punkt widzenia prezentuje Aleksiej Gromyko, prywatnie wnuk wieloletniego ministra spraw zagranicznych ZSRR Andrieja, dyrektor Instytutu Europy Rosyjskiej Akademii Nauk. Punktem wyjścia dla jego rozważań na łamach dziennika Niezawisimaja Gazieta jest pogłoska o mającej się odbyć w najbliższym czasie oficjalnej wizycie Emmanuela Macrona w Moskwie. Jeśli te informacje się potwierdzą, to zdaniem Gromyki, wizyta francuskiego prezydenta będzie mieć kluczowe znaczenie dla relacji Rosji z Europą. Pod tym ostatnim terminem rosyjski ekspert rozumie tandem Berlin – Paryż, zauważając wszakże, że wewnętrzny układ sił w tym duecie może się po jesiennych wyborach w Niemczech zmienić na niekorzyść Rosji, o ile dojdzie do koalicji Chadecy – Zieloni. Jeśli zajmujący twarde stanowisko wobec Rosji Zieloni otrzymają tekę ministra spraw zagranicznych, to efektem tej zmiany może być twardsze stanowisko Niemiec wobec Rosji. W opinii Gromyko można je równoważyć wpływając na Francję i wykorzystując dwie korzystne, z punktu widzenia Rosji tendencje. Po pierwsze Paryż będzie chciał wzmocnić swoją pozycję wobec Berlina, po drugie Macron, zwłaszcza w kontekście zbliżających się francuskich wyborów prezydenckich będzie chciał zbudować, na użytek wyborczy, swój obraz jako męża stanu. Pomóc mu może w tym zarówno dialog z Moskwą, jak i uczestnictwo w zaproponowanym jesienią ubiegłego roku przez Putina nowym formacie dyplomatycznym – spotkaniu stałych członków Rady Bezpieczeństwa ONZ, którzy mieliby zainicjować w ten sposób regularne konsultacje celem rozstrzygania najważniejszych problemów światowych. Po to aby nowy koncert mocarstw, czy elastyczna gra stolic, zaistniał, trzeba osłabić znaczenie organizacji wielostronnych, pokazać ich nieskuteczność czy wręcz, w nowych światowych realiach, anachroniczność. Dlatego w Moskwie postanowiono zaostrzyć relacje z Brukselą.
Śmierć polityki zagranicznej UE. Politico: "Prawdziwą zbrodnią Borrella było ściągnięcie zasłony, za którą kryje się bezsilność Unii"^w Prasie Światowej^2021-02-14 11:54:46.408225+01:00^https://wpolityce.pl/swiat/539133-politico-o-borrellu-smierc-polityki-zagranicznej-ue^„Jeśli Bruksela chce być traktowana poważnie, powinna pogodzić się ze śmiercią swoich ambicji w zakresie polityki zagranicznej i iść dalej” - wskazuje Matthew Karnitschnig, główny korespondent europejski w Politico i ocenia, że wizyta Josepa Borrella w Moskwie to śmierć polityki zagranicznej UE. Pogrzebem ma być - według autora - ukończenie budowy gazociągu Nord Stream 2. CZYTAJ RÓWNIEŻ: — Prezydent komentuje wizytę Borrella w Moskwie: Po co tam jechał? O czym chciał rozmawiać? To kompromitacja. WIDEO — NASZ WYWIAD. UE ma problem, a Borrell to jego element. Saryusz-Wolski: „Jest gdzieś granica takiej polityki, schizofrenii czy rozkroku” — Europosłowie domagają się dymisji Borrella. Pod listem adresowanym do szefowej KE podpisali się m.in. Waszczykowski i Sikorski Karnitschnig nie ma wątpliwości - wizyta Borrella w Moskwie to widomy znak śmierci polityki zagranicznej Unii Europejskiej. Europejska polityka zagraniczna umarła tydzień temu w Moskwie. Pochówek odbędzie się wiosną tego roku na morzu, około 35 sążni pod powierzchnią Bałtyku, gdzie potężny rosyjski statek Fortuna układa ostatni odcinek długiego na 1230 km gazociągu Nord Stream 2 między Rosją a Niemcami — czytamy. Autor przypomina, że Borrell w żaden sposób nie zareagował na oskarżenia pod adresem UE, które rzucał Siergiej Ławrow. Jedyną odpowiedzią, jaką Borrell zdołał wykrzesać z siebie na diatrybę Ławrowa, był bolesny grymas twarzy — podkreśla. Korespondent Politico wskazuje, że UE nigdy nie radziła sobie z polityką zagraniczną, bo inne obszary są domeną jej działalności. Unia Europejska zawsze działała najlepiej, gdy trzymała się tego, na czym się zna, czyli regulacji, handlu i rozdawnictwa dotacji we wspólnocie — zaznacza. Prawdziwą zbrodnią Borrella było ściągnięcie zasłony, za którą kryje się bezsilność Unii — dodaje. Karnitschnig za fiasko unijnej polityki wobec Rosji pośrednio oskarża Niemców, którzy za wszelką cenę chcą zrealizować projekt Nord Stream 2. Nie pomaga też fakt, że wysiłki zmierzające do zamknięcia Rosji w klatce są konsekwentnie podważane przez największego członka Unii, czyli Niemcy — podkreśla. Skłonność Berlina do odwracania wzroku od rosyjskich prowokacji jest dobrze udokumentowana. W ostatnich latach najlepszym przykładem tego niedowidzenia był gazociąg Nord Stream 2 — wskazuje. Przez lata Nord Stream 2 przetrwał nielegalną aneksję, wielokrotne otrucia, co najmniej jedno zabójstwo, a także zbyt liczne próby podważenia zachodniej demokracji, by je tu przytaczać — dodaje. Autor w tym kontekście przypomina również skandaliczną wypowiedź prezydenta Niemiec Franka-Waltera Steinmeier, który zasugerował, że Nord Stream 2 jest formą rekompensaty dla Rosji za straty wojenne. Przytacza również odpowiedź premiera Mateusza Morawieckiego w tej sprawie. Polski premier Mateusz Morawiecki oskarżył Niemcy o działanie „za plecami Europy”, nazywając Nord Stream 2 „antyunijnym projektem, który wkrótce może służyć agresywnej polityce Rosji”. „Czas z tym skończyć”, podsumował — czytamy. CZYTAJ TAKŻE:  — Nord Stream 2 jako rekompensata dla Rosji za atak Hitlera?! Skandaliczne słowa prezydenta Niemiec w jednym z wywiadów — Premier Morawiecki odpowiada Steinmeierowi: Powojenne długi nie zostały spłacone, ale Nord Stream2 nie jest żadną rekompensatą Karnitschnig zaznacza, że unijni federaliści proponują rezygnacje z polityki zagranicznej UE opartej na konsensusie, a w zamian proponują podejmowanie decyzji kwalifikowaną większością głosów. Autor odrzuca ten pomysł. To jednak tylko pogłębiłoby podziały. Wyobraźmy sobie, dla przykładu, że większość członków UE zdecydowała się na zbliżenie z Rosją wbrew życzeniom krajów bałtyckich i Polski — podkreśla. W ostatecznym rozrachunku większość członków UE zadowala się utrzymaniem wygodnego powojennego układu polegania na USA w kwestiach bezpieczeństwa i własnych rządach w sprawach polityki zagranicznej. Jeśli Bruksela chce być traktowana poważnie, powinna pogodzić się ze śmiercią swoich ambicji w zakresie polityki zagranicznej i iść dalej — podsumowuje. xyz/Politico/Onet
Ataki nożownika w nowojorskim metrze. Niezidentyfikowany napastnik polował na bezdomnych. Policja wzmocniła patrole^Zespół wPolityce.pl^2021-02-14 11:18:59.600179+01:00^https://wpolityce.pl/swiat/539134-ataki-nozownika-w-nowojorskim-metrze-ofiarami-byli-bezdomni^Niezidentyfikowany nożownik dokonał w przeciągu kilku godzin czterech ataków w pociągach nowojorskiego metra, w rezultacie których dwie osoby zmarły i dwie zostały ranne - poinformowała w sobotę policja. Napastnik pozostaje nieuchwytny. CZYTAJ RÓWNIEŻ: -Biden skomentował przegrane głosowanie ws. impeachmentu Trumpa: „Istota oskarżenia nie może być przedmiotem sporu” -Demokraci przegrali głosowanie w Senacie, a lider Republikanów… krytykuje Trumpa: Jest moralnie odpowiedzialny za atak na Kapitol Jak poinformowali przedstawiciele nowojorskiej policji (NYPD) na konferencji prasowej, ataków dokonano między piątkiem i sobotą rano. Z opisu świadków i sposobu działania sprawcy przypuszcza się, że dokonała ich ta sama osoba. Z wstępnych ustaleń wynika, że ofiarami nożownika byli bezdomni. Wszystkich ataków dokonano na linii metra A. Policjanci, starając się ustalić sprawcę, przeglądają nagrania kamer monitoringu zainstalowanych w wagonach metra. Pierwszą ofiarę śmiertelną, z ranami kłutymi szyi i klatki piersiowej, znaleziono w piątek o północy w pociągu na jednej ze stacji w dzielnicy Queens a drugą - zasztyletowaną 44-letnią kobietę - na stacji na górnym Manhattanie. Również na górnym Manhattanie doszło do ataków na dwóch mężczyzn w wieku 67 i 43 lat, którzy jednak przeżyli. Do stacji i pociągów metra skierowano 500 dodatkowych funkcjonariuszy policji aby wzmocnić bezpieczeństwo pasażerów. aw/PAP
Biden skomentował przegrane głosowanie ws. impeachmentu Trumpa: "Istota oskarżenia nie może być przedmiotem sporu"^Zespół wPolityce.pl^2021-02-14 09:20:47.196250+01:00^https://wpolityce.pl/swiat/539120-biden-istota-oskarzenia-trumpa-nie-podlega-dyskusji^Istota oskarżeń pod adresem Donalda Trumpa nie może być przedmiotem sporu, niezależnie od tego, że Senat uznał go za niewinnego - powiedział prezydent Joe Biden komentując rezultat sobotniego głosowania. Dodał, że przypomina ono także o kruchości demokracji. CZYTAJ RÓWNIEŻ: — Porażka przeciwników Donalda Trumpa! Przegrali głosowanie ws. impeachmentu. Były prezydent: „Koniec polowania na czarownice” — Demokraci przegrali głosowanie w Senacie, a lider Republikanów… krytykuje Trumpa: Jest moralnie odpowiedzialny za atak na Kapitol Jeśli nawet końcowe głosowanie nie doprowadziło do wydania werdyktu uznającego winę, istota oskarżenia nie może być przedmiotem sporu. Nawet ci senatorowie, którzy głosowali przeciwko wydaniu werdyktu skazującego, jak np. lider Republikanów w Senacie Mitch McConnell, uważają że Donald Trump jest winny jaskrawego naruszenia swoich obowiązków i ponosi moralną odpowiedzialność za to co sprowokował - przemoc, która wyraziła się atakiem na Kapitol  — głosi opublikowane przez Biały Dom w sobotę późnym wieczorem (czasu lokalnego) oświadczenie Bidena. Prezydent dodał, że „ten smutny rozdział naszej historii przypomina nam, że demokracja jest krucha i że musi być stale broniona oraz, że zawsze musimy być czujni”. Biden podkreślił, że wszyscy Amerykanie, a zwłaszcza ich przywódcy „mają obowiązek bronić prawdy i zwalczać kłamstwo”.  W ten sposób zakończymy tę wojnę i uzdrowimy duszę naszego narodu. Przemoc i ekstremizm nie mają miejsca w Ameryce  — oświadczył. W sobotę Senat USA uniewinnił Trumpa z zarzutów podżegania tłumu jego zwolenników do ataku na Kapitol. 57 senatorów (w tym 7 Republikanów) głosowało za impeachmentem a 43 przeciwko. Zwolennikom impeachmentu byłego prezydenta nie udało się jednak uzyskać wymaganej większości 2/3 głosów. Przywódcy Republikanów i Demokratów w Senacie Mitch McConnell i Chuck Schumer przemawiając po głosowaniu uznali winę Trumpa. Według pierwszego były prezydent zaniedbał swoje obowiązki i ponosi moralną odpowiedzialność za atak na Kapitol . Zdaniem drugiego jedynym sprawiedliwym wyrokiem byłoby uznanie go winnym.  xyz/PAP
RAPORT ZE ŚWIATA. Słowacy zacieśniają kontrolę na granicach. Hiszpania walczy z nielegalnymi zabawami w dobie pandemii^Zespół wPolityce.pl^2021-02-14 00:00:19.322753+01:00^https://wpolityce.pl/swiat/539116-raport-ze-swiata-slowacy-zaciesniaja-kontrole-na-granicach^Koronawirus wciąż powoduje poważne problemy na całym świecie. Słowacja zamyka przejścia graniczne z sąsiadami. Włochy izolują się od Austrii. Kilkadziesiąt tysięcy nielegalnych zabaw, głównie imprez organizowanych w parkach miejskich, zlikwidowały służby policyjne Hiszpanii od października ub.r., kiedy w kraju przywrócono stan zagrożenia epidemicznego. W kraju odnotowano dotąd ok. 3 mln zakażeń koronawirusem. Z danych MSW i władz regionalnych wynika, że wśród wspólnot autonomicznych kraju, w których zlikwidowano najwięcej nielegalnych zabaw, przewodzi aglomeracja Madrytu. Do soboty zanotowano tam blisko 5,3 tys. tego typu interwencji przeprowadzonych przez policję i żandarmerię. W sobotę rano władze wspólnoty autonomicznej Walencji, na wschodzie kraju, ogłosiły, że tylko podczas ostatniej nocy zatrzymano uczestników dziewięciu zakazanych imprez w mieście Alicante. Z sobotnich danych służb medycznych wynika, że Walencja była podczas minionej doby jednym z dwóch najbardziej doświadczonych przez epidemię regionów Hiszpanii. W ciągu ostatnich 24 godzin zmarło tam 71 pacjentów z Covid-19, a koronawirusem zakaziły się kolejne 2174 osoby. Pod względem dynamiki zgonów i zakażeń podczas ostatniej doby przeważała Andaluzja, na południu, gdzie zmarło 120 osób z Covid-19, a zakaziło się 2796. W regionie tym, gdzie od wtorku codziennie notowanych jest ponad 100 zgonów, w sobotę ruszyły pierwsze masowe szczepienia na stadionie. Zorganizowano je dla ponad 3 tys. osób na obiekcie Nuevo Colombino w Huelvie. Ze statystyk ministerstwa zdrowia Hiszpanii, które w sobotę nie opublikowało ogólnokrajowego bilansu epidemicznego, wynika, że poziom przypadających na 100 tys. obywateli infekcji wynosi obecnie 500. Dotychczas koronawirusem zakaziło się w kraju ok. 3 mln osób, a 64,7 tys. zmarło na Covid-19. Słowacja od poniedziałku zamyka dla ruchu osobowego i towarowego mniejsze przejścia graniczne z sąsiadami, w tym 10 z Polską; na pozostałych przejściach od środy mają być prowadzone wzmożone kontrole - poinformowała w sobotę policja słowacka. Na granicy z Polską zamknięte mają być od poniedziałku od godz. 5 następujące przejścia: Radoszyce-Palota, Ożenna-Niżna Polianka, Muszynka-Kurov, Leluchów-Czircz, Szczawnica-Lesnica, Niedzica-Lysa nad Dunajcom, Łysa Polana-Tatranska Javorina, Chochołów-Sucha Hora, Winiarczykówka-Bobrov oraz Ujsoły-Novot. Według policji zamknięcie części przejść granicznych pozwoli na wzmocnienie kontroli na pozostałych przejściach, nie tylko z Polską, ale także z Czechami, Węgrami i Austrią. Podkreślono, że ani od poniedziałku, gdy zostaną zamknięte niektóre przejścia graniczne, ani od środy, gdy ma obowiązywać ściślejszy reżim przekraczania granicy, nie zostaną przywrócone kontrole graniczne. O takich decyzjach Słowacja musiałaby uprzedzić Komisję Europejską. Policja uprzedza podróżnych, że na przejściach granicznych może wydłużyć się czas wjazdu na Słowację. Od poniedziałku policja ma informować podróżnych m.in. z Polski, którzy obecnie potrzebują do przekroczenia granicy negatywnego wyniku testu PCR, o nowych zasadach wjazdu na Słowację. Należy do nich - w przypadku przyjazdów z państw UE, Islandii, Liechtensteinu, Wielkiej Brytanii, Norwegii i Szwajcarii - obowiązek odbycia 14-dniowej kwarantanny oraz obowiązkowe wypełnienie na stronie internetowej formularza, co musi nastąpić najpóźniej przy przekraczaniu granicy. Kwarantannę można zakończyć wcześniej, 8. dnia izolacji, jeśli po przeprowadzeniu testu PCR uzyska się wynik negatywny. Osobna regulacja dotyczy pracowników transgranicznych, którzy przy wjeździe na Słowację muszą mieć negatywne testy antygenowe lub PCR nie starsze niż 7 dni. Od wprowadzanych od środy zasad obowiązują pewne wyjątki dotyczące m.in. kierowców transportu międzynarodowego, załóg karetek pogotowia, osób jadących na leczenie oraz tych, którzy przejeżdżają przez Słowację tranzytem. Policja podkreśliła, że obowiązek kwarantanny będzie także dotyczyć osoby, które już chorowały na Covid-19 lub zostały zaszczepione drugą dawką szczepionki przeciw tej chorobie. 14-dniową izolację będą mogły ukończyć, wykonując test PCR. Konsulat RP w Bratysławie zwrócił uwagę, że policja słowacka nie będzie uważać za tranzyt przejazdu osób udających się do Polski, które zaczynają podróż w kraju graniczącym z Polską. Dotyczy to m.in. Czech, Niemiec lub Ukrainy. Nie będzie można też „skracać” sobie drogi przez terytorium Słowacji, jadąc z Polski do Polski. Osoby przybywające do Włoch z Austrii muszą poddać się testowi i kwarantannie w związku z szerzeniem się w tym kraju południowoafrykańskiego wariantu koronawirusa - rozporządzenie w tej sprawie podpisał w sobotę minister zdrowia Roberto Speranza. Szerzenie się wariantów wirusa nakazuje najwyższą ostrożność — napisał minister w mediach społecznościowych, informując o swej decyzji. Ponadto Speranza przedłużył zakaz wjazdu do Włoch z Brazylii, z którego wyłączył osoby mieszkające na stałe w Italii i przybywające do kraju z pilnych powodów. Na tydzień przed pierwszą rocznicą wybuchu epidemii koronawirusa we Włoszech ministerstwo zdrowia poinformowało, że w ciągu ostatniej doby zanotowano 311 kolejnych zgonów z powodu Covid-19 i 13 532 nowych przypadków zakażenia. Dzienna liczba wykonanych testów wyniosła 290 tysięcy. Do 93 356 wzrósł bilans zmarłych. Koronawirusa stwierdzono dotąd u 2,7 miliona osób, z których wyzdrowiało około 2,2 miliona. Stale zmniejsza się liczba obecnie zakażonych; jest ich około 401 tysięcy. Zaszczepiono prawie 3 miliony osób; ponad 1,2 mln otrzymało już dwie dawki. Stowarzyszenie merów regionu stołecznego Ile-de-France (Amif) skrytykowało w sobotę rządową kampanię szczepień przeciw koronawirusowi za opóźnienia i chaos organizacyjny. Zażądali wprowadzenia rejonizacji, która ich zdaniem pozwoliłaby usprawnić cały proces. W komunikacie prasowym merowie domagają się ustanowienia „geograficznej karty szczepień” w celu rozwiązania problemów organizacyjnych towarzyszącym krajowej kampanii szczepień przeciw Covid-19. Samorządowcy wytykają rządowi brak możliwości zarejestrowania się na szczepienia w przypadku wielu osób mimo odpowiedniego wieku, a ponadto opóźnienia oraz wielokrotne rejestrowanie tych samych osób w różnych ośrodkach. W szczególności krytykują „małą liczbę dostępnych dawek”, brak „planowania wizyt” i długie listy oczekujących. Amif chce rejonizacji. Strategia ta pozwoliłaby, zdaniem merów, uniknąć podwójnych rejestracji i lepiej mierzyć zapotrzebowanie na szczepienia. „Geograficzna karta szczepień” miałaby być również dokumentem potwierdzającym zaszczepienie. W ciągu ostatniej doby zakażenie koronawirusem potwierdzono we Francji u 21 231 kolejnych osób, w szpitalach zmarło 199 chorych na Covid-19 - podała w sobotę Agencja Zdrowia Publicznego (SPF). Od początku pandemii liczba wykrytych zakażeń wzrosła do 3 448 617, a zgonów do 81 647. W ciągu ostatnich 24 godzin do szpitali przyjęto 1085 chorych z Covid-19, w tym 191 na oddziały intensywnej terapii. Liczba hospitalizowanych pacjentów zmniejszyła się o 228, do 26 196. Na oddziałach intensywnej terapii obecnie leczonych jest 3294 chorych z Covid-19. Odsetek testów z wynikiem dodatnim nadal wynosi 6,1 procent. Od początku kampanii zaszczepiono w kraju 2 888 430 osób; 2 248 531 osób otrzymało pierwszą dawkę, a 639 899 również drugą dawkę szczepionki. Premier Portugalii Antonio Costa zapowiedział w sobotę, że mimo obecnych niedoborów szczepionek przeciw Covid-19 podległe rządowi służby medyczne zaszczepią do kwietnia 1,4 mln obywateli. Jak dodał, dalszym celem rządu będzie zaszczepienie do lata 70 proc. ludności kraju. Szef socjalistycznego gabinetu wyjaśnił, że od początku kampanii szczepień 27 grudnia do soboty rano zaszczepiono w kraju 500 tys. osób. Portugalia liczy ponad 10 mln obywateli. Naszym kolejnym celem będzie zaszczepienie do lata 70 proc. populacji kraju — ogłosił. Costa deklarując, że sam nie zna jeszcze daty swojego szczepienia. W sobotę zanotowano w Portugalii taki sam dobowy bilans zgonów z powodu Covid-19 oraz zakażeń koronawirusem jak w piątek, odpowiednio: 149 i 2,8 tys. Resort zdrowia odnotował, że w sobotę po raz piąty w ciągu ostatniego tygodnia spadła liczba osób hospitalizowanych na skutek infekcji koronawirusem. W szpitalach przebywa obecnie 4,8 tys. osób chorych na Covid-19, czyli najmniej od 17 stycznia. Portugalskie służby ujawniły w sobotę, że w kraju przybywa przypadków zakażenia brazylijskim wariantem koronawirusa, nie podały jednak ich liczby. mly/PAP
Demokraci przegrali głosowanie w Senacie, a lider Republikanów... krytykuje Trumpa: Jest moralnie odpowiedzialny za atak na Kapitol^Zespół wPolityce.pl^2021-02-13 23:54:26.442844+01:00^https://wpolityce.pl/swiat/539113-lider-republikanow-krytykuje-trumpa^Lider Republikanów w Senacie Mitch McConnell, który zagłosował w sobotę przeciw impeachmentowi byłego prezydenta USA Donalda Trumpa, po głosowaniu oświadczył, że potępia postępowanie byłego szefa państwa oraz że jest on „praktycznie i moralnie odpowiedzialny” za atak na Kapitol 6 stycznia. CZYTAJ RÓWNIEŻ: Porażka przeciwników Donalda Trumpa! Przegrali głosowanie ws. impeachmentu. Były prezydent: „Koniec polowania na czarownice” McConnell podkreślił, że zagłosował przeciw impeachmentowi tylko dlatego, że jego zdaniem konstytucja nie przewiduje takiej procedury wobec byłego prezydenta, a Trump jest obecnie tylko osobą prywatną. Dodał, że decyzja Senatu nie oznacza, iż uznał on postępowanie Trumpa, który namawiał swych zwolenników do siłowego sprzeciwu wobec wyniku wyborów, za dopuszczalne.  mly/PAP
Tak wygląda lewicowa tolerancja! Przemoc, zamieszki, niszczenie mienia. Katalońscy separatyści atakowali przedstawicieli VOX^Zespół wPolityce.pl^2021-02-13 22:46:59.307307+01:00^https://wpolityce.pl/swiat/539110-tak-wyglada-lewicowa-tolerancja-atak-na-politykow-vox^Podczas kampanii przed wyborami do parlamentu wspólnoty autonomicznej Katalonia, które odbędą się w niedzielę, doszło do zamieszek i aktów przemocy w czasie wieców z udziałem przewodniczącego konserwatywnej partii Vox, Santiago Abascala. Podczas zamieszek kilka osób zostało poszkodowanych, zniszczono samochody i mienie publiczne, nie doszło jednak do zatrzymań.
Porażka przeciwników Donalda Trumpa! Przegrali głosowanie ws. impeachmentu. Były prezydent: "Koniec polowania na czarownice"^Zespół wPolityce.pl^2021-02-13 22:14:50.090385+01:00^https://wpolityce.pl/swiat/539107-porazka-przeciwnikow-trumpa-przegrali-ws-impeachmentu^W sobotę Senat uniewinnił Trumpa z zarzutów o podżeganie tłumu zwolenników do powstania. 57 senatorów głosowało za impeachmentem a 43 przeciwko, co oznacza, że zwolennicy impeachmentu nie uzyskali wymaganej większości 2/3 głosów. Były prezydent oświadczył, że „ruch, aby ponownie uczynić Amerykę wielką, dopiero się rozpoczął”. W piątym dniu procesu impeachmentu do usiłujących dowieść winę byłego prezydenta Demokratów przyłączyło się siedmiu Republikanów, w tym senator polskiego pochodzenia Lisa Murkowski oraz były kandydat na prezydenta Mitt Romney. Przeforsowanie werdyktu skazującego wymagało jednak poparcia dwóch trzecich Senatu, czyli głosów 67 senatorów. Ostateczną decyzję Senatu poprzedziły mowy końcowe demokratycznych menedżerów impeachmentu z Izby Reprezentantów oraz obrony byłego prezydenta. Przerzucali się oni argumentami, które obydwie strony przedstawiły w poprzednich dniach procesu. Demokratyczni oskarżyciele przedstawiali materiały filmowe przedstawiające zamieszki 6 stycznia na Kapitolu. Ilustrowały one wdarcie się tłumu do gmachu Kongresu. Pokazywały przykłady przemocy m.in. wobec usiłujących powstrzymać tłum policjantów. W zajściach zginęło pięć osób. Demokraci przytaczali też fragmenty wypowiedzi ówczesnego prezydenta, które, jak podkreślali, prowokowały tłum do ataków. Argumentowali, że przyzwolił na stosowanie przemocy pragnąc utrzymać władzę pod nieprawdziwym zarzutem fałszowania wyborów. Jak podkreślali tłum działał w reakcji na wielokrotnie powtarzane przez Trumpa kłamstwa o nieprawidłowościach w głosowaniu oraz wezwania do powstania. Nie wstrzymał ataku, ani też nie potępił przemocy. Jeśli to nie jest podstawa do skazania, jeśli nie jest to poważne przestępstwo i wykroczenie przeciwko Stanom Zjednoczonym Ameryki, to nic tym nie jest” (…) prezydent Trump musi zostać skazany dla bezpieczeństwa i demokracji naszego narodu — argumentował główny menedżer impeachmentu Jamie Rankin wzywając Senat do skazania byłego prezydenta. W zupełnie odmiennym tonie przedstawił swą ocenę procesu adwokat byłego prezydenta Michael van der Veen. Kwestionował on prawdziwość oświadczenia członkini Izby Reprezentantów Herrei Beutlery, jednej z 10 republikanów, która wcześniej głosowała za oskarżeniem Trumpa. Stwierdziła ona, że 6 stycznia przywódca mniejszości republikańskiej w Izbie reprezentantów Kevin McCarthy poprosił prezydenta, by publicznie powstrzymał zamieszki. Trump powtórzył jednak kłamstwo, że to „Antifa wdarła się Kapitol”. Zarzucił też McCarthy’emu, że uczestnicy zamieszek są widocznie bardziej niż on poirytowani wynikiem wyborów. Van der Veen zarzucił menedżerom impeachmentu, że nie przywoływali pryncypiów Konstytucji i zniekształcali dowody. Jak przekonywał nikt nie może zinterpretować przemówienia Trumpa z 6 stycznia inaczej niż pokojowe. Oznajmił zarazem, że część buntowników, którzy zaatakowali Kapitol, dokonali tego przed wypowiedzią Trumpa. Po uniewinniającym głosowaniu Senatu Trump wydał oświadczenie, w którym nazwał postępowanie w sprawie jego impeachmentu „kolejnym etapem największego polowania na czarownice w historii naszego kraju”. Były prezydent zdradził także swoje plany przyszłość. Wkrótce wystąpimy z wizją jasnej, promiennej i niczym nieograniczonej przyszłości Ameryki. (…) Nasz historyczny, patriotyczny i piękny ruch, aby ponownie uczynić Amerykę wielką, dopiero się rozpoczął — oświadczył. Decyzję wyższej Izby Kongresu poprzedziło zaakceptowanie przez Senat wniosku o powołanie świadków . Ostatecznie jednak senatorzy się z tego wycofali. Zdaniem dziennika „New York Times Republikanie „zagniewani perspektywą kontynuowania procesu, który wielu z nich odrzuciło jako niezgodny z konstytucją, ostrzegli, że jeśli proces będzie kontynuowany, zablokują wszelkie próby zatwierdzenia nominacji do administracji Bidena lub przepisów dotyczących pomocy ofiarom pandemii”.  mly/PAP
Naukowcy z Oksfordu i AstraZeneca rozpoczną testy szczepionki dla dzieci. Uczestniczyć w nich będzie 300 osób w wieku 6-17 lat^Zespół wPolityce.pl^2021-02-13 21:22:16.337789+01:00^https://wpolityce.pl/swiat/539103-astrazeneca-rozpocznie-testy-szczepionki-dla-dzieci^Naukowcy z Uniwersytetu Oksfordzkiego, którzy wraz z firmą farmaceutyczną AstraZeneca stworzyli jedną ze szczepionek przeciw Covid-19, rozpoczną w ten weekend testy mające sprawdzić, na ile jest ona skuteczna w przypadku podania jej dzieciom. W testach będzie uczestniczyć 300 dzieci w wieku od sześciu do 17 lat, z czego do 240 otrzyma szczepionkę przeciw Covid-19, a pozostali kontrolną szczepionkę przeciwko zapaleniu opon mózgowych. Chociaż większość dzieci jest stosunkowo rzadko jest dotknięta koronawirusem i jest mało prawdopodobne, aby zachorowały po zakażeniu, ważne jest ustalenie bezpieczeństwa i odpowiedzi immunologicznej na szczepionkę u dzieci i młodzieży, ponieważ niektóre dzieci mogą odnieść korzyści ze szczepienia. Te nowe testy rozszerzą nasze rozumienie tego, jak kontrolować SARS-CoV2 w młodszych grupach wiekowych — powiedział prof. Andrew Pollard, szef zespołu naukowców z Uniwersytetu Oksfordzkiego, którzy opracowali szczepionkę. Obecnie w Wielkiej Brytanii nie ma planów podawania dzieciom szczepionek AstraZeneca, ponieważ została ona dopuszczona do użycia przeciw Covid-19 tylko u osób powyżej 18. roku życia. Druga z obecnie używanych szczepionek, opracowana wspólnie przez firmy Pfizer i BioNTech, jest dozwolona dla osób powyżej 16. roku życia. Na liście grup priorytetowych do szczepień nie są uwzględnione osoby poniżej 16. roku życia, nawet jeśli cierpią one na schorzenia, które zwiększają ryzyko zachorowania na Covid-19. Na początku mijającego tygodnia zastępca naczelnego lekarza Anglii, prof. Jonathan Van-Tam, powiedział, że trwają prace nad opracowaniem szczepionek, które są bezpieczne i skuteczne u dzieci. Jak dodał, możliwe jest, że do końca roku kilka szczepionek zostanie autoryzowanych do podawania dzieciom. Brytyjskie stowarzyszenie pediatrów i lekarzy medycyny dziecięcej (RCPCH) podkreśla, że istnieją dowody na to, iż Covid-19 może mieć u dzieci ciężki przebieg, a nawet powodować śmierć, ale jest to rzadkie. Dowody są obecnie jasne, że Covid-19 powoduje znacznie mniejszą zachorowalność i śmiertelność u dzieci w porównaniu z tym, co widać u osób starszych. Istnieją również pewne dowody na to, że dzieci mogą być mniej podatne na zakażenie. Rola dzieci w transmisji, po nabyciu zakażenia, jest niejasna, chociaż nie ma wyraźnych dowodów na to, że roznoszą one wirusa bardziej niż dorośli — oświadczyło RCPCH. mly/PAP
Chiny odmówiły WHO przekazania danych ws. Covid-19. Biały Dom domaga się zmiany decyzji Pekinu: Muszą to zrobić^Zespół wPolityce.pl^2021-02-13 20:09:27.048451+01:00^https://wpolityce.pl/swiat/539098-bialy-dom-domaga-sie-by-chiny-przekazaly-who-dane-ws-covid^Chiny muszą przekazać dane na temat pierwszych dni pandemii koronawirusa - oświadczył w sobotę doradca Białego Domu ds. bezpieczeństwa narodowego Jake Sullivan, odnosząc się do sygnałów o utrudnianiu ekspertom WHO dostępu do tych informacji przez Pekin. W piątek „Wall Street Journal”, powołując się na ekspertów WHO, napisał, że Chiny odmówiły przekazania misji Światowej Organizacji Zdrowia (WHO) surowych danych dotyczących pierwszych przypadków Covid-19 w tym kraju. Sullivan napisał w oświadczeniu, że raport misji WHO dotyczący genezy pandemii koronawirusa musi być sporządzony w sposób „niezależny i wolny od ingerencji chińskiego rządu”. Przypomniał, że prezydent USA Joe Biden anulował decyzję swego poprzednika Donalda Trumpa o wycofaniu Stanów Zjednoczonych z WHO, podkreślił jednak, że Waszyngton oczekuje od Organizacji „najwyższych standardów” pracy. W piątek przedstawiciele WHO przekazali, że surowe dane mogłyby pomóc im określić, w jaki sposób i kiedy koronawirus po raz pierwszy rozprzestrzenił się w Chinach. Chińskie władze odrzuciły jednak prośby o dostarczenie takich danych dotyczących 174 przypadków Covid-19, wykrytych we wczesnej fazie pandemii w mieście Wuhan w grudniu 2019 r. Członkowie zespołu WHO powiedzieli „WSJ”, że chińscy urzędnicy i naukowcy dostarczyli im własne obszerne podsumowania i analizy danych dotyczących zachorowań, a także zebrane dane i analizy dokumentacji medycznej z miesięcy przed ogłoszeniem wybuchu epidemii w Wuhanie, mówiąc, że nie znaleźli dowodów na obecność wirusa. Zespołowi WHO nie pozwolono jednak przejrzeć surowych danych, co umożliwiłoby im przeprowadzenie własnej analizy tego, jak wcześnie i na jaką skalę wirus zaczął się rozprzestrzeniać w Chinach. mly/PAP
Niemiecka prasa znów "zatroskana": "Władze w Polsce chcą za pomocą przymusowej daniny założyć niezależnym mediom kaganiec"^w Prasie Światowej^2021-02-13 19:42:57.379377+01:00^https://wpolityce.pl/swiat/539066-niemiecka-prasa-znow-zatroskana-pisze-o-kagancu-na-media^„Podatek zamiast cenzury. Władze w Polsce chcą za pomocą przymusowej daniny założyć niezależnym mediom kaganiec. Dziennikarze reagują wstrzymując nadawanie” - grzmi niemiecki dziennik „Die Welt”. W podobnym tonie o proteście mediów w Polsce pisze tygodnik „Der Spiegel”. CZYTAJ RÓWNIEŻ: — Semka: Czarne ekrany sugerowały, że to władza wyłączyła te kanały i to było najbardziej niszczące prawdziwy obraz sytuacji — Co z podatkiem od reklam? Sellin: To propozycja Ministerstwa Finansów, a nie gotowy projekt. Zachęcamy do konsultacji „Die Welt” grzmi o „kagańcu” rzekomo zakładanym mediom w Polsce przez rząd. Podatek zamiast cenzury. Władze w Polsce chcą za pomocą przymusowej daniny założyć niezależnym mediom kaganiec. Dziennikarze reagują wstrzymując nadawanie. Jak może skończyć się ta próba sił, pokazuje sytuacja na Węgrzech. Tam wrogi wobec demokracji scenariusz został już zrealizowany — pisze Philip Volkmann-Schluck w „Die Welt”.  Niemiecki dziennikarz propozycję dodatkowego opodatkowania mediów porównuje do sytuacji na Węgrzech. Cytuje przy tym słowa Mihaly’ego Hardy’ego, szefa węgierskiej rozgłośni Klubradio, które straciło licencję do nadawania: W Rosji dziennikarze są mordowani. Na Węgrzech zamiast ludzi zabija się radio. Według Volkmann-Schlucka podobne metody stosowane są w Polsce. Metoda Orbana stosowana jest także w Polsce. W tym kraju istnieje jeszcze wiele mediów. Polski rząd podąża jednak w tym kierunku, gdzie znajdują się Węgrzy. Ponieważ w krajach UE nie można zakazać pracy dziennikarzom, próbuje się ich kontrolować lub wykończyć finansowo — twierdzi. Co więcej, w tekście przytoczona jest opinia eurodeputowanego niemieckich Zielonych Daniela Freunda, który wprost stwierdza, że Unia Europejska powinna finansowo ukarać Polskę i Węgry. Sytuacja w Polsce nie jest jeszcze tak fatalna jak na Węgrzech, ale jest „niepokojąca” — relacjonuje słowa europosła portal dw.com. „Der Spiegel” określa niedawny protest jako największy w polskiej historii „bunt” dziennikarzy. Propozycję wprowadzenia podatku od reklam nazywa „zamachem na wolność prasy”. Zbyt często politycy PiS atakowali w przeszłości media, które ich zdaniem są w większości zdominowane przez lewicowo-liberalnych dziennikarzy — przekonuje Jan Puhl. Permanentna walka z wrogami w kraju i za granicą jest ważnym elementem stosowanej przez PiS techniki rządzenia. Ostatnio, podczas konfliktu o ustawę aborcyjną, partia PiS straciła mocno na popularności. W proteście przeciwko zaostrzeniu przepisów o przerwaniu ciąży na ulice wyszły tysiące Polaków. Konflikt z mediami może być próbą odwrócenia uwagi od tego konfliktu i od skutków pandemii — dodaje niemiecki dziennikarz. W ostatnich latach można było przyzwyczaić się do niebywałej wrażliwości niemieckiej prasy, jeśli chodzi o wolność słowa w Polsce. Za każdym razem trzeba przypominać, że to te same media, które - zgodnie z linią przyjętą przez niemiecki rząd - przemilczały obrzydliwe gwałty na Niemkach, dokonane przez muzułmańskich imigrantów podczas nocy sylwestrowej w Kolonii. Ot, niemiecka „wolność słowa”. xyz/dw.com
Brytyjski minister: Dzięki szczepionkom i lekarstwom Covid-19 może przed końcem roku stać się uleczalną chorobą, jak grypa^Zespół wPolityce.pl^2021-02-13 19:41:10.013157+01:00^https://wpolityce.pl/swiat/539097-covid-19-uleczalny-jak-grypa-i-uniwersalna-szczepionka^Dzięki szczepionkom i lekarstwom Covid-19 może przed końcem roku stać się uleczalną chorobą, z którą będziemy mogli żyć, tak jak z grypą - powiedział brytyjski minister zdrowia Matt Hancock w wywiadzie dla sobotniego wydania dziennika „Daily Telegraph”. CZYTAJ WIĘCEJ: RAPORT ZE ŚWIATA. W Niemczech chcą kar za szczepienia poza kolejnością. We Włoszech szaleje brytyjski wariant Covid-19 Wyraził też nadzieję, że „jakiś czas przed wrześniem” każda dorosła osoba w Wielkiej Brytanii będzie miała możliwość zaszczepienia się przeciw Covid-19. Mam nadzieję, że Covid-19 stanie się uleczalną chorobą przed końcem roku — powiedział Hancock, dodając, że nowe metody leczenia będą ważne w „przekształcaniu Covid z pandemii, która wpływa na całe nasze życie, w chorobę, z którą musimy żyć, tak jak z grypą”.  To jest to, co musimy zrobić z Covid w ciągu najbliższych miesięcy — podkreślił. Jak ocenia „Daily Telegraph”, ta wypowiedź sugeruje, iż Hancock nie uważa, by całkowite wyeliminowanie Covid-19 było możliwe. W sobotę brytyjski rząd ma ogłosić, że najbardziej innowacyjne na świecie leki przeciw Covid-19 będą wkrótce przechodzić szybką ścieżką przez brytyjski system badań klinicznych. Przyspieszenie procesu zatwierdzania leków może sprawić, że nowe terapie będą dostępne dla pacjentów w ciągu miesięcy, a nie lat. Wielka Brytania zatwierdziła już dwa leki, deksametazon i tocilizumab, które - jak wykazały przeprowadzone w tym kraju badania - razem mogą obniżyć ryzyko śmierci u najbardziej chorych pacjentów o około 40 proc. Hancock powiedział, że połączenie szczepionek i leków - zarówno tych już istniejących, jak i nowych, opracowanych specjalnie pod kątem Covid-19 - będzie „naszą drogą do wolności i normalnego życia”. Wymienił czynniki, które jego zdaniem są potrzebne, aby Covid-19 stał się uleczalną chorobą. Pierwszym jest szczepionka, która zmniejsza liczbę hospitalizacji i zgonów, ale także zmniejsza przenoszenie wirusa, co - jak sugerują wstępne dane - może mieć miejsce w przypadku preparatów używanych w Wielkiej Brytanii. Drugim jest to, że „szczepionka jest bezpieczna, co oznacza, że prawie każdy może ją przyjąć, chyba że ktoś ma bardzo specyficzne schorzenie”. Konieczne jest także opracowanie sposobu leczenia „tej niewielkiej części (społeczeństwa), której szczepionka nie zapewnia tej ochrony”. Jeśli Covid-19 skończy jak grypa, czyli będziemy mogli żyć naszym normalnym życiem i łagodzić skutki poprzez szczepionki i leczenie, wtedy będziemy mogli znowu zająć się wszystkim innym — powiedział Hancock. Według brytyjskich naukowców uniwersalna szczepionka, która działałaby na wszystkie warianty koronawirusa, celując w jego rdzeń, a nie tylko w białko kolca, mogłaby być dostępna już za rok - pisze w sobotę dziennik „Daily Telegraph”. Jak informuje gazeta, naukowcy z Uniwersytetu w Nottingham opracowują „uniwersalną” szczepionkę przeciw Covid-19, która położyłaby kres potrzebie ciągłego dostosowywania istniejących szczepionek w miarę mutowania wirusa. Obecnie stosowane szczepionki, w tym firm Pfizer/BioNTech i AstraZeneca, celują w białko kolca wirusa, ale istnieją obawy, że ich skuteczność będzie spadać pod wpływem dalszych mutacji tego elementu wirusa. Już teraz istnieją dowody, że preparaty te nie chronią tak dobrze przed wariantami zawierającymi mutację E484K, która występuje zwłaszcza w wariancie południowoafrykańskim i brazylijskim. Nowe uniwersalne szczepionki mają być ukierunkowane na białka znajdujące się w rdzeniu wirusa, które są znacznie mniej podatne na mutacje, co oznacza, że takie preparaty będą chronić przed wszystkimi obecnymi wariantami i teoretycznie będą miały większą trwałość. Brytyjska firma Scancell, która specjalizuje się w opracowywaniu szczepionek przeciwnowotworowych, oraz kilka innych firm z Europy i USA już pracują nad szczepionkami odpornymi na warianty i mają nadzieję, że wkrótce udowodnią, iż są one w stanie wytworzyć skuteczną odpowiedź immunologiczną. Wraz z naukowcami z Uniwersytetu w Nottingham Scancell celuje obok białka kolca także w białko znajdujące się w rdzeniu wirusa, zwane nukleokapsydem lub białkiem „N”. Testy szczepionki na ludziach rozpoczną się w drugiej połowie tego roku, po uzyskaniu pozytywnych wyników testów na myszach. Niekoniecznie twierdzimy, że będzie to szczepionka „pankoronawirusowa”, ale ma potencjał, aby taką być po prostu ze względu na to, gdzie jest skierowana — powiedział „Daily Telegraph” główny dyrektor medyczny Scancell, dr Gillies O’Bryan-Tear. Firma potrzebuje jednak dużego partnera farmaceutycznego, który mógłby zainwestować w badania. Ale z (partnerem) oraz pozytywnymi wynikami z I i II fazy badań szczepionka może być opracowana w ciągu roku. Nie ma powodu, dla którego, jeśli zdobędziemy partnera, nie mielibyśmy być w stanie zrobić tego tak szybko, jak zrobili to inni — powiedział dr O’Bryan-Tear, przypominając, że pierwsze szczepionki przeciw koronawirusowi pojawiły się mniej niż rok od wybuchu pandemii. Jak pisze „Daily Telegraph”, nad podobnymi szczepionkami pracuje także kilka innych firm biotechnologicznych, w tym myNEO w Belgii i Osivax we Francji. Ta ostatnia właśnie zakończyła II fazę badań klinicznych nad uniwersalną szczepionką przeciwko grypie, która również jest skierowana przeciwko białku N. Firma myNEO z kolei tworzy modele oceniające, które części wirusa mogą pozostać stabilne najdłużej, co pozwoli na maksymalne wydłużenie czasu działania szczepionki. Naukowcy z USA sugerują, że wykorzystanie opracowanej wcześniej szczepionki przeciwko SARS lub szczepionki zaprogramowanej na kilka różnych koronawirusów mogłoby stymulować szerszą ochronę. Produkty te mogłyby nie tylko chronić przed wszystkimi wariantami wirusa SARS-CoV-2, ale także przed innymi koronawirusami, np. powodującymi SARS i MERS, oraz przyszłymi koronawirusami. Jednak, jak zauważają eksperci, naukowcy od dziesięcioleci bezskutecznie pracują nad uniwersalną szczepionką przeciwko grypie, więc tak samo może być z uniwersalną szczepionką przeciw Covid-19. kpc/PAP
Senat opowiedział się za powołaniem świadków w procesie o impeachment Trumpa. Może to opóźnić moment kluczowego głosowania^Zespół wPolityce.pl^2021-02-13 19:14:29.811887+01:00^https://wpolityce.pl/swiat/539096-senat-za-powolaniem-swiadkow-w-procesie-o-impeachment^W sobotę rano, w piątym dniu procesu o impeachment byłego prezydenta USA Donalda Trumpa, senatorowie opowiedzieli się za powołaniem świadków. Może to opóźnić moment głosowania w sprawie uniewinnienia byłego szefa państwa lub uznania go za winnego. CZYTAJ TAKŻE: Proces o impeachment. Obrońcy Donalda Trumpa zarzucają Demokratom fabrykowanie dowodów i hipokryzję Członkowie Senatu głosowali za powołaniem świadków stosunkiem głosów 55:45. Oznacza to, że w 100-osobowej wyższej izbie Kongresu do Demokratów przyłączyło się pięciu Republikanów. O wezwanie świadków zwrócił się główny menedżer impeachmentu Izby Reprezentantów Jamie Raskin. Doprowadziło to do sporu z adwokatem zespołu obrońców Trumpa, Michaelem van der Vennem. Menedżerowie impeachmentu z Izby Reprezentantów postanowili wezwać na przesłuchanie republikańską członkinię niższej izby Kongresu Jaime Herrerę Beutler. Mówiła ona w piątek, że w trakcie zajść na Kapitolu była obecna podczas rozmowy między przywódcą mniejszości GOP w Izbie reprezentantów Kevinem McCarthym a byłym prezydentem. Beutler była jedną z 10 republikańskich członków z Izby Reprezentantów, która wcześniej głosowała za oskarżeniem Trumpa. Kiedy 6 stycznia McCarthy w końcu dotarł do prezydenta i poprosił go, by publicznie i z mocą powstrzymał zamieszki, prezydent początkowo powtórzył kłamstwo, że to antifa wdarła się Kapitol — cytuje dziennik „New York Post” oświadczenie Beutler. Jak dodała, McCarthy zaprzeczył i powiedział prezydentowi, że byli to zwolennicy Trumpa. Cóż, Kevin, wydaje mi się, że ci ludzie są bardziej zdenerwowani wyborami niż ty — miał według kongresmenki skomentować prezydent. Pragnienie powołania świadków wyraziło wcześniej trzech demokratycznych senatorów. Sugerowali zaproszenie do złożenia zeznań McCarthy’ego oraz republikańskiego senatora Tommy’ego Tuberville’a. Nie wiadomo jeszcze, czy któraś ze stron postanowi powołać jeszcze innych świadków. Nie jest też jasne, czy wpłynie to na planowane zakończenie procesu o impeachment jeszcze w sobotę. W dotychczasowej procedurze impeachmentu obydwie strony przedstawiały swoje argumenty. Wzbogacały je materiały wideo obrazujące zwłaszcza zamieszki na Kapitolu 6 stycznia oraz reakcję na nie ówczesnego prezydenta. Na poniedziałek w Ameryce przypada Dzień Prezydenta. Senatorzy mieli nadzieję, że będą się mogli udać podczas tygodniowej przerwy w obradach Kongresu do swoich domów. kpc/PAP
Czy Warszawa źle doczytała słowa prezydenta Steinmeiera? "Zobaczmy zatem, co powiedział"^Marek Budzisz^2021-02-13 13:55:53.329252+01:00^https://wpolityce.pl/swiat/539068-czy-warszawa-zle-doczytala-slowa-prezydenta-steinmeiera^Wypowiedź prezydenta Niemiec Franka Waltera Steinmeiera na temat polityki niemieckiej wobec Rosji oraz gazociągu Nord Stream 2 wzburzyły polskich polityków. Jego wystąpienie skrytykował polski premier, a prezydent Andrzej Duda polecił ministrowi Krzysztofowi Szczerskiemu zadzwonić do szefa kancelarii prezydenta Steinmeiera i po to, aby przedstawić krytyczne stanowisko polskiej głowy państwa. Wydawałoby się, że sprawa na tym się zakończy, ale jak to zwykle bywa w Polsce, znaleźli się nie tyle obrońcy stanowiska Steinmeiera, co raczej zwolennicy poglądu, że Polacy po prostu nie przeczytali wywiadu niemieckiego prezydenta, a nawet jeśli go przeczytali to nie zrozumieli i cała sprawa jest nie tyle skandalem wywołanym przez następcę Joachima Gaucka, co raczej kolejnym dowodem na brak profesjonalizmu polskiej dyplomacji i szerzej, obecnej ekipy. Witold Jurasz, publicysta Onetu, który sformułował tego rodzaju zarzuty, wcześniej podniesione przez prof. Stanisława Żerko, napisał też, powołując się na nieujawnionego z nazwiska emerytowanego polskiego dyplomatę, że jego rozmówca „wstydzi się” za brak profesjonalizmu obecnego rządu, a uczucie to, jak można się domyślać podziela też autor artykułu. Raczej nie prowadzę na łamach wPolityce.pl polemik, tym bardziej z Witoldem Juraszem, z którego diagnozami w zakresie polityki zagranicznej częściej się zgadzam niźli nie zgadzam, teraz jednak sprawa wymaga pewnego namysłu. W istocie Jurasz ma rację, Frank Walter Steinmeier nie powiedział wprost, że gazociąg Nord Stream 2 jest rekompensatą Niemiec dla Rosji. Ale jeśli tak to dlaczego w taki właśnie sposób jego wystąpienie odczytali tak różni ludzie jak ambasador Ukrainy w Niemczech Andriy Melnyk, komentator portalu politico.eu Matthew Karnitsching czy komentator dziennika Die Welt Clemens Wergin, którzy skrytykowali Steinmeiera, każdy w inny sposób, za jego wypowiedź? Rzecz się odnosi do słów, więc trzeba być w tych sprawach precyzyjnym. Melnyk powiedział, jak relacjonuje Deutsche Welle, że „wywiad mówi sam za siebie”, a agencji DPA powiedział, że na Ukrainie słowa Steinmeiera zostały przyjęte „z zaskoczeniem i oburzeniem”. Dodał też, że argumentacja niemieckiego prezydenta w istocie oznacza lekceważenie ofiar wojny pochodzących z krajów byłego ZSRR.  CZYTAJ WIĘCEJ: https://www.dw.com/en/germanys-steinmeier-angers-kyiv-with-his-comments-on-nord-stream-wwii/a-56515956 Z kolei Matthew Karnitsching, zajmujący się, co warto też odnotować na co dzień w politico.eu tematyką niemiecką napisał: W zeszłym tygodniu prezydent Niemiec Frank-Walter Steinmeier przedstawił nowatorskie wyjaśnienie przywiązania Niemiec do rurociągu. „Ponad 20 milionów ludzi w byłym Związku Radzieckim zginęło na wojnie” - powiedział w wywiadzie dla gazety. „To nie usprawiedliwia dziś złego zachowania w rosyjskiej polityce, ale nie powinniśmy tracić z oczu szerszej perspektywy”.  CZYTAJ WIĘCEJ: https://www.politico.eu/article/eu-foreign-policy-rip/ A publicysta Die Welt, który nota bene swój komentarz zaczął od zdania „Prezydent federalny uzasadnił także Nord Stream 2 specjalnym zobowiązaniem Niemiec wobec Rosji, które wyrosło ze zbrodni reżimu nazistowskiego. Jakby inne państwa byłego Związku Radzieckiego nie ucierpiały tak samo, a nawet więcej”, napisał, że „kiedy politykom kończą się argumenty, mają tendencję do uciekania się do fatalnych porównań historycznych. Jednak nie codziennie zdarza się, że najwyższy urzędnik w Republice Federalnej Niemiec praktycznie fałszuje historię ex cathedra, jak to czyni prezydent Frank-Walter Steinmeier w rozmowie z „Rheinische Post”. Steinmeier broni kontrowersyjnego gazociągu Nord Stream 2 jako „prawie ostatniego mostu między Rosją a Europą”. W sposób dość wątpliwy”. I dalej: „Steinmeier na tym nie poprzestaje, ale apeluje o wyrozumiałość wobec Rosji, zwłaszcza ze strony niemieckiej, w obliczu 20 milionów zgonów w Związku Radzieckim w wyniku okrucieństw nazistów. „Tak, żyjemy w teraźniejszości trudnych relacji”, mówi Steinmeier, „ale istnieje przeszłość przed i przyszłość po”.  CZYTAJ WIĘCEJ: https://www.welt.de/debatte/kommentare/article226024653/Steinmeiers-Verteidigung-von-Nord-Stream-2-ist-geschichtsvergessen.html Mamy w tym wypadku do czynienia z zastanawiającym zjawiskiem psychologicznym. Jak to się bowiem stało, że podobny sposób co polskie władze wystąpienie Stenimeiera odczytał ukraiński dyplomata, amerykański dziennikarz i niemiecki komentator, a zupełnie inaczej zrozumieli je polscy eksperci? Musimy odwołać się wprost do wywiadu Steinmeiera, który został zresztą umieszczony na internetowej stronie jego urzędu, każdy zatem może wyrobić sobie na jego temat pogląd.  CZYTAJ WIĘCEJ: https://www.bundespraesident.de/SharedDocs/Reden/DE/Frank-Walter-Steinmeier/Interviews/2021/210206-Interview-Rheinische-Post.html  Nawet pobieżna lektura tego fragmentu wywiadu, w którym niemiecki prezydent mówi o stosunku Niemiec do Rosji po sprawie Nawalnego pozwala zrozumieć, że nie wypowiedział on zdania, że „Nord Stream 2 jest formą niemieckiej rekompensaty za agresję na ZSRR i 20 mln ofiar”. Ale czy musiał być tak dosłowny? Czy w języku dyplomacji wszystko trzeba wykładać kawa na ławę? Zobaczmy zatem, co powiedział Prezydent Niemiec, bo mamy to do czynienia z całym tokiem rozumowania, który zaprezentował on odpowiadając na pytanie dziennikarza, co sądzi on o masowych demonstracjach, jakie miały miejsce w Rosji po aresztowaniu Nawalnego. Steinmeier mówi, że Nawalny musi być niezwłocznie i bezwarunkowo zwolniony z więzienia, ale jednocześnie w tej samej części wypowiedzi powołuje się na swoje rozmowy z Henry Kissingerem i argumentuje, iż niezależnie od krytycznego stanowiska wobec dzisiejszej polityki Moskwy nie należy zrywać wszystkich z Rosją mostów, tylko szukać punktów wspólnych, „stycznych” jak je określa niemiecki prezydent. To po tej wypowiedzi pada następne pytanie w którym dziennikarza interesuje czy gazociąg Nord Stream 2 jest bardziej związany z niemieckimi interesami w zakresie bezpieczeństwa energetycznego czy polityką lojalności wobec Stanów Zjednoczonych. Co na to odpowiada Steinmeier? Po pierwsze mówi, że dialog w tej sprawie z nową administracją w Waszyngtonie jeszcze się nie rozpoczął. Po drugie, że zablokowanie Nord Stream 2 przez Niemcy oznacza zerwanie ostatniego mostu między Rosją a Europą i dlatego obie strony winny się zastanowić czy warto zrywać ten most. Od siebie pragnę zwrócić uwagę, że Steinmeier, nie bez powodu używa argumentacji „europejskiej” w tym względzie, co można rozumieć w ten sposób, że Niemcy zbudowały już szerszą, ponadpaństwową koalicję w sprawie kontynuowania budowy gazociągu (Austria, Holandia, Francja). Zaraz potem, w kolejnym zdaniu, przechodzi na poziom narodowy mówiąc: „Dla nas, Niemców, istnieje zupełnie inny wymiar: spoglądamy wstecz na bardzo bogatą historię z Rosją. Były okresy owocnego partnerstwa, ale więcej okresów straszliwego rozlewu krwi. 22 czerwca przypada 80. rocznica niemieckiej inwazji na Związek Radziecki. Ponad 20 milionów ludzi w byłym Związku Radzieckim padło ofiarą wojny. To nie usprawiedliwia dzisiejszych wykroczeń w rosyjskiej polityce, ale nie możemy tracić z oczu szerszej perspektywy.” W istocie Stenmeier nie powiedział dosłownie, że gazociąg Nord Stream 2 jest formą niemieckiej rekompensaty za II wojnę światową, ale wplatając wątek wojenny do swej wypowiedzi dał asumpt do takich właśnie spekulacji i interpretacji. Jeśli rezerwujemy sobie prawo do trzymania się dosłownej, literalnej interpretacji wystąpienia niemieckiego polityka, a tak zdaje się czynić Witold Jurasz, to dlaczego odmawiać innym prawa odmiennego odczytania tych słów? Po co, zwłaszcza w sytuacji kiedy podobnie odczytano je dość powszechnie i dość powszechnie uznano co najmniej za niefortunne, mieszać jeszcze do tego sztukę dyplomacji i interpretacji publicznych wypowiedzi, których sens jest dość przejrzysty, a z pewnością trzeba się zgodzić, że to sam Steinmeier zarysował związek między obecną polityką Berlina w zakresie Nord Stream 2 a II wojną światową i napadem Niemiec na ZSRR? Czytelnicy, jak sądzę sami są w stanie osądzić co jest w polityce i dyplomacji większym grzechem – trzymanie się dosłownego brzemienia wypowiedzi czy raczej zrozumienie jej sensu, który budują również fakty, a te są przecież, zwłaszcza jeśli idzie o Nord Stream 2 jednoznaczne. W interpretacji Witolda Jurasza dość wyraźnie widać na czym polegały grzechy polskiej dyplomacji ostatnich dwóch dziesięcioleci. Zbytnią wagę przywiązywaliśmy do słów, ich literalnego rozumienia, starając się interpretować je na korzyść wypowiadającego, bo w przeciwnym razie naruszalibyśmy więzi przyjaźni. Ignorowaliśmy realną grę interesów coraz słabiej przysłoniętą pięknymi deklaracjami. Potem denerwowaliśmy się, że nikt nas poważnie nie traktuje i z nami się nie liczy. Po co ma ktoś słuchać tego co mamy do powiedzenia, jeśli można nas „kupić” na piękne słowa.
Koniec politycznych zawirowań we Włoszech. Rząd Mario Draghiego zaprzysiężony. Za kilka dni głosowanie nad wotum zaufania^Zespół wPolityce.pl^2021-02-13 12:30:23.239705+01:00^https://wpolityce.pl/swiat/539058-rzad-mario-draghiego-zostal-zaprzysiezony^Nowy rząd Włoch premiera Mario Draghiego został w sobotę zaprzysiężony w Pałacu Prezydenckim. Były prezes Europejskiego Banku Centralnego powołał gabinet „odpowiedzialności narodowej”; tworzą go politycy dotychczasowej koalicji i opozycji oraz eksperci. CZYTAJ RÓWNIEŻ: -Draghi przedstawił skład swojego rządu techniczno-politycznego. Poparcie zapowiadają najważniejsze formacje parlamentarne -Czy to zakończy polityczne zawirowanie we Włoszech? Berlusconi zdradza: Draghi stanie na czele rządu jedności narodowej W rządzie jest 15 polityków i 8 ekspertów, odpowiedzialnych za kluczowe stanowiska w obecnej fazie kryzysu na tle pandemii. W gabinecie zasiada osiem kobiet. W rządzie pozostali szefowie głównych resortów, którzy byli w poprzednim gabinecie Giuseppe Contego. Szefem dyplomacji jest nadal Luigi Di Maio. Stanowiska utrzymali także dotychczasowa minister spraw wewnętrznych Luciana Lamorgese, minister zdrowia Roberto Speranza, obrony Lorenzo Guerini oraz kultury Dario Franceschini. Ministrem finansów został Daniele Franco, dotąd dyrektor generalny włoskiego banku centralnego. To główna zmiana na ministerialnym stanowisku. Nowa minister sprawiedliwości to Marta Cartabia, była prezes Trybunału Konstytucyjnego; pierwsza we Włoszech kobieta, która pełniła tę funkcję. Resortem oświaty kieruje Patrizio Bianchi, który jest uznanym profesorem ekonomii. Jak się podkreśla, jego celem będzie stworzenie oświaty bardziej nakierowanej na świat pracy. Polityk partii Liga Giancarlo Giorgetti jest szefem resortu rozwoju gospodarczego. Na czele nowego ministerstwa transformacji ekologicznej stanął profesor fizyki, ekspert w dziedzinie technologii Roberto Cingolani. Ministrem do spraw turystyki jest Massimo Garavaglia z Ligi. Mara Carfagna została ministrem do spraw południa i spójności terytorialnej, a Fabiana Dadone - do spraw młodzieży. Koalicję tworzą dotychczasowe ugrupowania rządowe, czyli centrolewica na czele z Partią Demokratyczną i Ruch Pięciu Gwiazd, dotąd opozycyjne prawicowa Liga i Forza Italia. W rządzie jest kilkoro polityków, którzy prawie 10 lat temu byli w gabinecie Silvio Berlusconiego. Rząd popierają wszystkie najważniejsze ugrupowania parlamentarne z wyjątkiem prawicowej partii Bracia Włosi. W przyszłym tygodniu w obu izbach parlamentu odbędzie się głosowanie nad wotum zaufania dla Rady Ministrów Mario Draghiego. aw/PAP
Proces o impeachment. Obrońcy Donalda Trumpa zarzucają Demokratom fabrykowanie dowodów i hipokryzję^Zespół wPolityce.pl^2021-02-13 11:45:14.531411+01:00^https://wpolityce.pl/swiat/539053-obroncy-trumpa-zarzucaja-demokratom-fabrykowanie-dowodow^Zespół obrońców Donalda Trumpa zarzucał w piątkowych wystąpieniach podczas procesu o impeachment Demokratom manipulowanie dowodami i hipokryzję. Powoływał się też na pierwszą poprawkę do konstytucji amerykańskiej gwarantującą wolność słowa. CZYTAJ TAKŻE: — Starcie przed procesem Trumpa. Obrońcy nazwali impeachment „teatrem politycznym”. Oskarżyciele mówili o „podżeganiu do insurekcji” — Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny Izba Reprezentantów oskarżyła byłego prezydenta o „podżeganie do powstania” w związku z zamieszkami 6 stycznia na Kapitolu. Śmierć poniosło wówczas pięć osób. Prawnicy Trumpa kwestionowali uzasadnienie wszczęcia procesu impeachmentu. Twierdzą, że jest niezgodny z konstytucją. Ich zdaniem Izba Reprezentantów nie dowiodła prawnie, jedynego zawartego w oskarżeniu zarzutu, że prezydent winien jest podżegania do buntu. Podkreślali jednocześnie, że wypowiedzi Trumpa jako polityka są chronione m.in. pierwszą poprawką do konstytucji. Adwokaci zarzucali menedżerom impeachmentu, że go nienawidzą a ich działanie jest aktem politycznej zemsty. Wytykali im manipulowanie dowodami poprzez wyrywania wypowiedzi byłego prezydenta z kontekstu lub pomijanie niewygodnych dla nich fragmentów przemówień. Jeśli ktoś cię złapie na fabrykowaniu dowodów sprawa powinna być zakończona — skwitował prawnik Bruce Castor zarzucając też menedżerom, że nie przygotowali się do impeachmentu i nie zgromadzili niezbędnych dowodów. Obrońcy wskazywali na lekceważenie przez Demokratów przepisów prawa lub jego wybiórcze stosowanie, w tym nawet konstytucji. Obwiniali drugą stronę o próby zastraszania obrońców. Z wypowiedzi zespołu obrony przebijało przekonanie, że w wielu aspektach postępowanie Trumpa nie odbiegało od rutynowych zachowań innych polityków. Odwoływali się do powszechnie używanej retoryki jak też działań, także Demokratów. Przypominali np. zniewagę byłego członka Izby Reprezentantów Jerrolda Nadlera protestującego przeciw usiłowaniom skazania Billa Clintona w procesie impeachmentu głosami jednej tylko partii (Republikanów). Prawnicy pokazywali nagrania wideo mające zaprzeczać pomówieniom Trumpa o jego sympatię dla białych suprematystów. Twierdzili, że wzywając do walki miał na myśli batalię parlamentarzystów na forum Kongresu. Dla ilustracji pokazywali nagrania nawołujących do walki m.in. Baracka Obamę, Joe Bidena, Kamalę Harris, Nancy Pelosi i Chucka Schumera. W tym kontekście prawnicy David Schoen oraz Michael Van Der Veen nazwali zarzuty wobec Trumpa hipokryzją. Bruce Castor argumentował wręcz, że nikt w takim stopniu jak były prezydent nie był zwolennikiem prawa i porządku. Przytaczał jego słowa z 6 stycznia zachęcające do „pokojowej i patriotycznej manifestacji”. Zdaniem prawnika kryminaliści, wdzierając się do gmachów Kongresu zignorowali apel Trumpa. W nawiązaniu do gwałtownych protestów obrońcy przedstawiali nagrania z demonstracji wywołanych w lecie zabiciem Afroamerykanina George Floyda przez policjanta z Minneapolis. Zarzucali, że Demokraci nie usiłowali ich uśmierzyć. Odnosząc się do oskarżeń byłego prezydenta o „skradzenie wyborów” demonstrowali wideo z Demokratami kwestionującymi wyniki wcześniejszych wyborów w tym Joe Bidena, Nancy Pelosi czy senatora Bernie Sandersa. W krytyce inkryminacji menedżerów impeachmentu używali takich sformułowań jak nonsensowne, nielogiczne, intelektualnie nieuczciwe i stanowiące niebezpieczny precedens. W sesji pytań i odpowiedzi podnoszono m.in. takie kwestie jak kłamstwa prezydenta jakoby wybory zostały sfałszowane i zarzuty, że zostały skradzione jemu i milionom jego zwolenników. Zwracano także , że nie potępił sprawców przemocy na Kapitolu i celebrował to, co się stało. Trumpowi zarzucano zwłokę w wezwaniu na czas pomocy dla policjantów i innych funkcjonariuszy wymiaru sprawiedliwości usiłujących powstrzymać przemoc ze strony przeważających sił buntowników. Wskazywano na to, chciał zastraszyć urzędników komisji wyborczych i robił wszystko, by odwrócić rezultaty głosowania. W odpowiedzi na pytania Castor przekonywał, że proces gwałci pryncypia konstytucji, a jedyny artykuł oskarżenia dotyczy podżeganie przez prezydenta ludzi do powstania. Argumentował, że menedżerowie przedstawili na to zero dowodów, a Trump wzywał do „pokojowego i patriotycznego protestu” i powinien być uniewinniony. tkwl/PAP
SONDAŻ. Większość Holendrów nie chce przepraszać za niewolnictwo. Przypomniano słowa premiera: "Jak daleko mamy się cofnąć?”^Zespół wPolityce.pl^2021-02-13 09:57:27.950990+01:00^https://wpolityce.pl/swiat/539037-sondaz-holendrzy-nie-chca-przepraszac-za-niewolnictwo^56 proc. Holendrów uważa, że ich kraj odegrał poważną rolę w historii niewolnictwa, jednak 55 proc. respondentów nie uważa, że należy za nie przepraszać. To wyniki sondażu pracowni I&O, zleconego przez dziennik „Trouw” i opublikowanego w weekendowym wydaniu gazety. CZYTAJ TAKŻE: Holandia zapowiada zwrot dóbr zagrabionych byłym koloniom. „Pragnie pomóc naprawić tę historyczną niesprawiedliwość” Cytowany przez „Twouw” Wietse van Engeland z sondażowni I&O twierdzi, że temat niewolnictwa specjalnie nie interesuje rdzennych Holendrów.  Oni naturalnie dostrzegają powagę przeszłości niewolnictwa, ale nie odczuwają potrzeby przeprosin ani jakichkolwiek badań historycznych — mówi. Konkluzję van Engelanda potwierdzają wyniki sondażu, które jednoznacznie pokazują ogromną przepaść w ocenie niewolniczej przeszłości Niderlandów ze względu na pochodzenie etniczne respondentów. Dwie trzecie rdzennych Holendrów (62 proc.) uważa, że przeprosiny za niewolnictwo nie są dobrym pomysłem, przeciwnego zdania jest większość Holendrów ze środowisk migracyjnych - 70 procent ankietowanych pochodzenia surinamskiego, marokańskiego i tureckiego uważa, że należy przeprosić. Dziennik „Trouw” wskazuje na sporą rozbieżność wśród elektoratów poszczególnych partii politycznych. Jeśli spojrzeć na preferencje polityczne, tylko wyborcy lewicowej Groen/Links (70 proc.) i socjalliberalnej D66 (53 proc.) opowiadają się za przeproszeniem, w przypadku chadeckiej CDA oraz liberalnej VVD jest to 18 i 20 procent. W elektoracie skrajnej prawicy Geerta Wildersa (PVV) ten współczynnik wynosi jedynie 8 proc. Cytowany przez dziennik zwolennik PVV, stwierdził, że „Murzyni powinni być nam wdzięczni, że sprowadziliśmy ich przodków jako niewolników, w przeciwnym razie nadal byliby głodni w ciemnej Afryce”. Amsterdam i Rotterdam rozważają wystosowanie oficjalnych przeprosin. Portal NOS przypomina, że oba miasta budowały swoje bogactwo dzięki niewolnictwu. Jednak premier Mark Rutte mówił w zeszłym roku w parlamencie, że przeprosiny za niewolnictwo są „niemądre”, ponieważ mogą wywołać polaryzację. „Jeśli to zrobię, to dla kogo, komu je oferuję? Jak daleko mamy się cofnąć?”  — przypomina ubiegłoroczną wypowiedź premiera „Trouw”. Ankietowani przeciwnicy przeprosin często powtarzają argumenty Ruttego. Wielu twierdzi, że „nie można przepraszać w imieniu poprzednich pokoleń”. Ankietowany wyborca chadeckiej Christien Union (CU) podał często powtarzany na otwarte pytanie zawarte w ankiecie argument, że „dzięki niewolnictwu ci ludzie są moim zdaniem w lepszym świecie”. Radny Amsterdamu Rutger Groot Wassink (Groen/Links), który w ubiegłym roku mówił portalowi NOS, że nie wie, czy miasto powinno przeprosić za niewolniczą przeszłość, jest obecnie bardziej stanowczy. Piątkowy „Trouw” cytuje jego wypowiedź, w której podkreśla, że przeprosiny są punktem wyjścia do dalszego dialogu.  Dane z sondażu mnie nie zniechęcają. Jeśli razem zmierzymy się z przeszłością i zaczniemy o niej dyskutować, nie mogę wykluczyć, że za jakiś czas te liczby będą wyglądać zupełnie inaczej — powiedział Groot Wassink. kpc/PAP
Draghi przedstawił skład swojego rządu techniczno-politycznego. Poparcie zapowiadają najważniejsze formacje parlamentarne^Zespół wPolityce.pl^2021-02-12 20:39:46.278744+01:00^https://wpolityce.pl/swiat/539012-draghi-przedstawil-sklad-rzadu-techniczno-politycznego^Przyszły premier Włoch Mario Draghi przedstawił w piątek skład swojego rządu techniczno-politycznego. Listę ogłosił po rozmowie z prezydentem Sergio Mattarellą. W rządzie pozostaną szefowie głównych resortów, którzy byli w poprzednim gabinecie Giuseppe Contego. CZYTAJ TAKŻE: Czy to zakończy polityczne zawirowanie we Włoszech? Berlusconi zdradza: Draghi stanie na czele rządu jedności narodowej Szefem dyplomacji będzie nadal Luigi Di Maio. Stanowiska utrzymają także dotychczasowa minister spraw wewnętrznych Luciana Lamorgese, minister zdrowia Roberto Speranza, obrony Lorenzo Guerini oraz kultury Dario Franceschini. Ministrem finansów zostanie Daniele Franco, dotąd dyrektor generalny włoskiego banku centralnego. To główna zmiana na ministerialnym stanowisku. Nowa minister sprawiedliwości to Marta Cartabia, była prezes Trybunału Konstytucyjnego. Resortem oświaty pokieruje Patrizio Bianchi, który jest uznanym profesorem ekonomii. W komentarzach zaznacza się, że jego celem będzie stworzenie oświaty bardziej nakierowanej na świat pracy. Polityk partii Liga Giancarlo Giorgetti będzie szefem resortu rozwoju gospodarczego. Zaprzysiężenie nowego rządu Pałac Prezydencki zapowiedział na sobotę na godzinę 12.00. Komentatorzy podkreślają, że to wspólny rząd prezydenta i premiera. Określany jest też jako „rząd odpowiedzialności narodowej”. Telewizja RAI zaznaczyła, że jest to gabinet bardziej polityczny niż przewidywano. Szef państwa na początku kryzysu rządowego mówił, że oczekuje apolitycznego gabinetu ekspertów wysokiej rangi. Tymczasem znaleźli się w nim zarówno politycy wcześniejszej koalicji centrolewicy i Ruchu Pięciu Gwiazd, dotąd opozycyjnych partii Liga i Forza Italia, jak i eksperci. Poparcie dla rządu zapowiedziały wszystkie najważniejsze ugrupowania parlamentarne z wyjątkiem prawicowej partii Bracia Włosi. kpc/PAP
Rachunek sił przed spotkaniem Łukaszenki i Putina. Jak na możliwy rozwój sytuacji na Białorusi zapatrują się w Rosji?^Marek Budzisz^2021-02-12 17:57:16.118309+01:00^https://wpolityce.pl/swiat/538989-rachunek-sil-przed-spotkaniem-lukaszenki-i-putina^Dzisiaj kończy się VI Ogólnobiałoruskie Zgromadzenie Ludowe, które co prawda nie jest ciałem mającym jakiekolwiek znaczenie ustrojowe w tamtejszym systemie władzy, ale dla reżimu jego zorganizowanie jest równoznaczne z próbą przejścia do politycznej ofensywy.  CZYTAJ RÓWNIEŻ: Kolejny koń trojański Kremla. Do gazociągu Nord Stream 2 dołączyła elektrownia atomowa w Ostrowcu na Białorusi Z całego kraju, głównie z grona pracowników administracji i przedsiębiorstw państwowych zwieziono do Mińska 2400 delegatów, zaproszono mówców z zagranicy, np. kierującego rosyjskimi komunistami Giennadija Ziuganowa, po to, aby zademonstrować poparcie narodu dla Łukaszenki. Sam białoruski dyktator wygłosił długie, trwające niemal 4 godziny przemówienie programowe w którym jest kilka elementów wartych uwagi. Tym bardziej, że jak dzisiaj powiedział Ułodzimir Makiej zapowiadane od jakiegoś czasu spotkanie Putin – Łukaszenka odbędzie się pod koniec lutego w Soczi, co oznacza, że nowy sezon polityczny na Białorusi niedługo się rozpocznie. Łukaszenka w swym wystąpieniu programowym powtórzył wiele znanych już i nagłaśnianych przez oficjalną propagandę tez. I tę, że kraj miał stać się ofiarą „blitzkriegu” wiadomych sił działających z państw ościennych, że Białoruś w gruncie rzeczy obroniła Rosję, ale też sama przetrwała dzięki rosyjskiej pomocy. Zapowiedział obdarzenie Zgromadzenia Ludowego pełnomocnictwami konstytucyjnymi, choć nie określił co miałyby one obejmować, opracowanie projektu nowej ustawy zasadniczej do końca roku, następnie referendum zatwierdzające i potem, choć terminu już nie określił precyzyjnie, wybory prezydenckie. Część białoruskich komentatorów jest zdania, że miałyby się one odbyć w 2023 roku, inni raczej sądzą, że w konstytucyjnym terminie, czyli w roku 2025. Obydwie daty są odstępstwem od wcześniejszych deklaracji, Rosjanie chcieli pierwotnie aby referendum konstytucyjne i przyspieszone wybory odbyły się jeszcze w ubiegłym roku, co oznacza, że takie przesunięcie horyzontu zmian przez Łukaszenkę jest pierwszą, istotną deklaracją polityczną. Białoruski dyktator, który całe swe przemówienie zbudował na argumentacji w stylu „musimy bronić zagrożonej ojczyzny” chce najprawdopodobniej zbliżające się rozmowy z Putinem wykorzystać po to aby przekonać Moskwę do swego, wydłużonego, scenariusza działań. Tym bardziej, że podkreśla bliskość rosyjsko – białoruską, a w przedstawionym przez siebie, hipotetycznym „programie” opozycji, bo mówił jakie to złowrogie zmiany Cichanouska w razie zwycięstwa mogłaby wprowadzić, wymienił też zakaz sprzedaży białoruskich aktywów rosyjskim firmom. Wydaje się, że jest to pośrednia odpowiedź na niedawną deklarację byłego premiera Rosji Dmitrija Miedwiediewa, który mówił o przyspieszeniu integracji z Rosją, w tym wprowadzeniu jednej waluty. Nota bene z informacji, które pojawiły się w białoruskich mediach niezależnych wynikałoby, że w tamtejszym banku centralnym intensywnie nad implementacją tego scenariusza pracują. Jednak Łukaszenka w swym wystąpieniu wielokrotnie wracał też do kwestii, że „walka nie jest jeszcze rozstrzygnięta”, a bieżący rok, z tego punktu widzenia będzie kluczowym. Oczywiście słowa te można traktować jako uzasadnienie dlaczego wydłużono czas potrzebny na opracowanie nowej konstytucji, bo jak Łukaszenka zaznaczył warunkiem jej wprowadzenia jest zaprowadzenie porządku w kraju, w którym nie mogą w tak przełomowym momencie jakim jest reforma konstytucyjna trwać protesty. Słowa dyktatora, można też rozumieć jako zapowiedź oczekiwanej kolejnej fali niepokojów politycznych. Tym bardziej, że jak zapowiedział, co z kolei trzeba uznać za element mobilizowania własnego obozu politycznego, którego przedstawiciele zgromadzeni byli na sali, iż jeśliby ktoś inny niźli on wygrał wybory, nawet jeśli byłby to przedstawiciel przeciwnego obozu, to zwolenników dzisiaj rządzących nie może spać nawet włos z głowy. Warto jednak zapytać jak na możliwy rozwój sytuacji na Białorusi zapatrują się w Rosji? Dobrym punktem odniesienia jest coroczna prognoza sporządzana przez naukowców z Instytutu im. Primakowa Rosyjskiej Akademii Nauk. Główną tezą rosyjskich ekspertów prognozujących rozwój wydarzeń na Białorusi w 2021 roku jest ta, iż czynnikiem destabilizacji będzie sytuacja polityczna w kraju, nie zaś kryzys gospodarki. Ta oczywiście nie jest w najlepszej kondycji, i eksperci przypominają prognozy MFW i EBOiR, mówiące o ubiegłorocznej recesji na poziomie od 3 do 3,5 % PKB i tegorocznym wzroście od 1 do 2,1 %, dodając od siebie, że model rozwojowy białoruskiej gospodarki oparty w sporej części na rosyjskich subsydiach uległ już wyczerpaniu, jednak nie kwestie ekonomiczne, ich zdaniem, a polityczne będą paliwem konfliktu politycznego. Tym bardziej, że jak zauważają legitymacja Łukaszenki, po ubiegłorocznych wyborach, uległa co najmniej znacznemu osłabieniu. Co ciekawe, rosyjscy eksperci są zdania, iż skutkiem niechęci Łukaszenki do przeprowadzenia istotnych reform systemu rządów, a jedynie godzenie się na zmiany kosmetyczne, będzie realizacja na Białorusi scenariusza wenezuelskiego. Polegał on będzie na tym, że protesty opozycji będą w jakiejś formule trwały. To w efekcie zwiększy skłonność zarówno Stanów Zjednoczonych jak i Unii Europejskiej do ich wspierania, także zwiększenia pomocy materialnej dla opozycji. Wywoła to przewidywalną reakcję Moskwy chcącej bronić swoich wpływów i wspierającej nolens volens Łukaszenkę. „Skutkiem tego scenariusza – konkludują ten wątek swoich rozważań rosyjscy eksperci - jest intensyfikacja konfrontacji między Federacją Rosyjską a krajami zachodnimi wokół sytuacji na Białorusi, rozszerzenie wojny sankcyjnej oraz umocnienie prozachodnich nastrojów w politycznie aktywnej części społeczeństwa białoruskiego”. Jest też możliwy inny, konserwatywny, rozwój wydarzeń. Strach rosyjskich elit przed rozszerzeniem się rewolucyjnej zarazy, argumentują naukowcy z RAN, doprowadzi do bezwarunkowego wsparcie Łukaszenki i odwołania się do jeszcze bardziej brutalnych metod tłumienia protestów. Jakiekolwiek zmiany zostaną zamrożone, a sam Łukaszenka zostanie uznany przez Rosję za gwaranta jej interesów i w ten sposób umocni swoją władzę na kolejne lata. Oznacza to oczywiście również utrzymywanie dotychczasowego, kosztownego z rosyjskiego punktu widzenia, systemu subsydiowania białoruskiej gospodarki. Co ciekawe, w takim scenariuszu rozwoju wydarzeń na Białorusi, nie mieści się, w opinii rosyjskich ekspertów, przyspieszenie integracji gospodarczych i politycznych organizmów obydwu państw. Opozycja będzie nadal wspierana przez umowny Zachód, w praktyce Polskę, Czechy, Ukrainę i Państwa Bałtyckie a procesy społeczne, których nie da się zatrzymać doprowadzą w końcu do znacznego wzrostu nastrojów antyrosyjskich. Jak łatwo zauważyć, obydwa te scenariusze, z punktu widzenia Rosji, są w dłuższej perspektywie niekorzystne. Kosztują dużo a niewiele dają, a raczej gwarantują ukształtowanie się na Białorusi trwałej antyrosyjskiej większości, która prędzej czy później, uzyska polityczne możliwości artykulacji swych poglądów. Jest też trzeci wariant do którego odnoszą się rosyjscy eksperci, choć trzeba przyznać, że w najmniej rozbudowanej formie. Jest nim scenariusz kontrolowanej przez Moskwę zmiany politycznej, dlatego, że, jak argumentują „jedynym sposobem na zminimalizowanie kosztów dla białoruskiego społeczeństwa i białoruskich elit jest ścisłe przestrzeganie porozumień W. Putina i A. Łukaszenki z Soczi oraz ścisła kontrola przez stronę rosyjską wypełniania zobowiązań podjętych przez Mińsk.” Ten scenariusz należy rozumieć jako wariant wydarzeń będących w opozycji do dwóch pierwszych opcji. Jego celem byłoby przeprowadzenie na Białorusi kontrolowanej przez Rosję zmiany systemu politycznego i zmian w obozie władzy, po to aby w dłuższej perspektywie nie utracić wpływów politycznych. Warto w tym kontekście zwrócić uwagę na pogłoskę, która zaczęła na początku lutego krążyć w białoruskich kanałach informacyjnych na platformie Telegram. Otóż głosiła ona o rzekomym zatrzymaniu przez białoruskie służby specjalne byłego premiera, do lata ubiegłego roku, Siarhieja Rumasa. Wywodzi się on ze sfery bankowej, wiadomo też o jego przyjaźni z przebywającym w więzieniu niedoszłym rywalem Łukaszenki Wiktarem Babarykau. Równie ciekawe jest to, że jego żona powiedziała mediom, iż „mąż przebywa poza graniami Białorusi”. Później media informowały, że jest on w Londynie. Gdyby pogłoski o tym, że Rumasa poszukują, białoruskie służby potwierdziły się, znaczyłoby to, że Łukaszenka boi się, iż mógłby on stanąć przejściowo na czele państwa, jako kandydat jednoczący część nomenklatury i opozycji, mogący być uznanym również przez Zachód i Rosję. Wydaje się zatem, że słowa Łukaszenki wypowiedziane podczas Zgromadzenia Ludowego o konieczności walki o niezależność ojczyzny i o tym, iż obecny rok będzie decydującym w losach kraju, niekoniecznie odnoszą się wyłącznie do Zachodu, w równym stopniu dotyczyć mogą również Rosji.
RAPORT ZE ŚWIATA. W Niemczech chcą kar za szczepienia poza kolejnością. We Włoszech szaleje brytyjski wariant Covid-19^Zespół wPolityce.pl^2021-02-12 16:31:22.635963+01:00^https://wpolityce.pl/swiat/538975-raport-ze-swiata-szczepienia-poza-kolejnoscia-w-niemczech^Świat zmaga się z drugą falą koronawirusa. Niemiecka Fundacja Ochrony Pacjentów wezwała do ukarania przypadków szczepień poza kolejnością. Z kolei we Włoszech jedna piąta zakażonych, u których wykrywa się obecnie Covid-19, ma brytyjski wariant choroby. Francuskie władze sanitarne zaleciły w piątek podawanie tylko jednej dawki szczepionki osobom, które przebyły już infekcję koronawirusem. CZYTAJ WIĘCEJ: WSZYSTKO o koronawirusie Radni powiatowi, policjanci, strażacy - w Niemczech wiele osób zostało już zaszczepionych, mimo że nie nadeszła jeszcze ich kolej. W co najmniej dziewięciu krajach związkowych RFN doszło do takich przypadków - wynika z informacji agencji dpa. W Dolnej Saksonii zaszczepili się na przykład starosta miejscowości Peine i jego zastępca. W Saksonii-Anhalt byli to starosta powiatu Wittenberg i jego zastępca, a także burmistrz Halle i dwóch radnych miejskich. W Nadrenii Północnej-Westfalii szczepionkę otrzymał m. in. burmistrz z Hennef oraz burmistrz z Wachtberg. W Bawarii zaszczepiono m. in. starostę Donau-Ries i burmistrza Donauwoerth. W Saksonii-Anhalt i Saksonii zaszczepiono również policjantów, w Nadrenii-Palatynacie strażaków, a w Hamburgu policjantów i strażaków. Kolejność szczepień jest jasno uregulowana w rozporządzeniu Federalnego Ministerstwa Zdrowia: jako pierwsze w Niemczech powinny być szczepione osoby powyżej 80 roku życia, a także kobiety i mężczyźni, którzy ze względu na pracę w szpitalach, gabinetach lekarskich, domach opieki lub punktach szczepień są szczególnie narażeni na zakażenie. Należą oni do grupy o najwyższym priorytecie, która jest obecnie szczepiona. Niemiecka Fundacja Ochrony Pacjentów wezwała do ukarania przypadków szczepień poza kolejnością. „Raz po raz ujawniają się przypadki, kiedy ludzie są szczepieni bez uzasadnienia”, mówi Eugen Brysch, członek zarządu Fundacji. Rozporządzenie w sprawie szczepionek ma na celu ich sprawiedliwy podział, „dlatego niezrozumiałe jest, że Jens Spahn (minister zdrowia - PAP) do dziś nie przewiduje w swoim rozporządzeniu sankcji za nieuprawnione szczepienia”. To nie jest nawet klasyfikowane jako przestępstwo administracyjne, mówi Brysch. W punktach szczepień należy liczyć się z tym, że nie wszystkie terminy będą dotrzymane: może istnieć lista oczekujących ochotników z tej samej grupy priorytetowej szczepień. Powód wczesnych szczepień w większości przypadków jest taki sam: pod koniec dnia pozostawały dawki szczepionki, których nie chciano zmarnować - w przypadku odwołania wizyty dawki szczepionki można zostawić na koniec dnia. Sposób, w jaki należy nimi gospodarować, nie jest uregulowany. Jedna piąta osób we Włoszech, u których wykrywa się obecnie koronawirusa, zakażona jest jego brytyjskim wariantem - podano w piątkowym raporcie ministerstwa zdrowia i krajowego Instytutu Służby Zdrowia. Odnotowuje się w nim wzrost wskaźnika reprodukcji wirusa do 0,95. W cotygodniowym sprawozdaniu zwrócono uwagę na wzrost wskaźnika zakaźności, który wcześniej spadł do 0,84. W jednej trzeciej regionów kraju wynosi on ponad 1, co oznacza, że każda zainfekowana osoba zakaża jedną następną. Najwyższe ryzyko zakażenia utrzymuje się obecnie w regionie Umbria i w autonomicznej prowincji Bolzano. Za strefy najmniejszego ryzyka zostały uznane Sardynia i Dolina Aosty. Z siedmiu do pięciu zmniejszyła się liczba regionów, w których nie ma odnotowuje się przeciążenia oddziałów szpitalnych, w tym intensywnej terapii. Francuskie władze sanitarne zaleciły w piątek podawanie tylko jednej dawki szczepionki przeciw Covid-19 osobom, które przebyły już infekcję koronawirusem. Rekomendacje mają oparcie w najnowszych badaniach. W najnowszej opinii urzędu sanitarnego HAS czytamy, że osoby po Covid-19 nabyły już „pamięć immunologiczną”, zaś jedna dawka szczepionki służy układowi odpornościowemu jako „przypomnienie”. HAS zaleca, by ozdrowieńcy wstrzymali się ze szczepieniem co najmniej trzy miesiące po przebyciu choroby, a optymalnie - sześć miesięcy. Jedną dawkę otrzymywać będą osoby po przebytym Covid-19 w każdym wieku i niezależnie od intensywności objawów. Dowód przebytej infekcji stanowi pozytywny wynik testu PCR lub antygenowego. Wyjątek od nowej reguły stanowią osoby z obniżoną odpornością, które powinny otrzymać dwie dawki. Jak zauważa urząd, taka zmiana strategii szczepień pozwoli na lepsze wykorzystanie ograniczonych zasobów szczepionki. Francja jest pierwszym krajem, który zalecił taką strategię. Jest to reakcja na opublikowane w ostatnich tygodniach, lecz wciąż niezrecenzowane naukowo badania m.in. w USA i we Włoszech. Ich wyniki wskazują, że reakcja układu odpornościowego na jedną dawkę szczepionki BioNTech/Pfizer lub Moderny u osób po Covid-19 jest co najmniej tak silna, jak po drugiej dawce u osób, które nie chorowały. HAS podał również najnowsze dane dotyczące szczepień we Francji. Co najmniej jedną dawkę otrzymało dotąd 2,135 mln osób (ok. 3 proc. ludności), zaś dwie - 535 775. Podczas piątkowej konferencji prasowej poświęconej sytuacji epidemicznej w Niemczech szef Instytutu Roberta Kocha (RKI) Lothar Wieler był ostrożnym optymistą - siedmiodniowa zapadalność nadal spada. Minister zdrowia powiedział, że „liczby spadają mocno i zachęcająco” - informuje telewizja ARD. Środki działają  — powiedział Lothar Wieler o obowiązujących w Niemczech ograniczeniach pandemicznych. Tzw. siedmiodniowa zapadalność (ilość nowych zakażeń na 100 000 mieszkańców w ciągu siedmiu dni) nadal spada i wynosi w piątek 62,2. Sytuacja stabilizuje się na wielu oddziałach intensywnej terapii, ale nadal jest napięta  — powiedział Wieler - „I niestety, bardzo wielu ludzi nadal umiera w związku z Covid-19”. Wieler odniósł się również do pojawiających się mutacji z zagranicy, które mogłyby mieć negatywny wpływ na wskaźnik zakażeń, gdyby zbyt szybko zdecydowano o złagodzeniach lockdownu. Zwrócił też uwagę, że obecne środki działają nie tylko na koronawirusa, ale także generalnie na choroby zakaźne. To „prawdziwy plus” w czasach pandemii. Przede wszystkim w Niemczech i na świecie jest znacznie mniej przypadków grypy. Zwykle w Niemczech rejestruje się tysiące przypadków tygodniowo, obecnie jest ich najwyżej od 20 do 30. Minister zdrowia Jens Spahn powiedział, że zima była ciężka - i że wszyscy chcą wrócić do normy.  Liczby spadają mocno i zachęcająco  — stwierdził. Możliwe, że siedmiodniowa zapadalność spadnie poniżej poziomu 60 w ten weekend. Niemniej jednak wskaźnik infekcji jest nadal zbyt wysoki, a pojawiające się nowe warianty wirusa są zbyt niebezpieczne, aby umożliwić już teraz poluzowanie ograniczeń.  Jeśli otworzymy się teraz, przegramy nasz sukces  — powiedział Spahn. Lepiej teraz wytrzymać, niż ryzykować. Chodzi przede wszystkim o dalsze chronienie systemu opieki zdrowotnej przed przeciążeniem. W Niemczech w ciągu ostatniej doby odnotowano ponad 9860 nowych zakażeń koronawirusem, poinformował w piątek Instytut Roberta Kocha (RKI). Łączna liczba potwierdzonych zakażeń koronawirusem w Niemczech od początku pandemii wzrosła tym samym do 2 320 093. Według RKI, w ciągu 24 godzin odnotowano również 556 zgonów związanych z zakażeniami koronawirusami. Tym samym łączna liczba odnotowanych zgonów spowodowanych przez koronawirusa w Niemczech wzrosła do 64 191. RKI szacuje liczbę osób wyleczonych z zakażenia na około 2,1 mln. W środę rząd federalny i rządy krajów związkowych zdecydowały o przedłużeniu lockdownu w Niemczech do 7 marca. Sytuacja sanitarna w departamencie Mozela, we wschodniej Francji z uwagi na pojawienie się nowych mutacji jest trudna. Możliwe jest zamykanie szkół i lokalny lockdown - stwierdził w piątek rzecznik francuskiego rządu Gabriel Attal. Żadna opcja nie jest wykluczona w odniesieniu do sytuacji we wschodniej Francji w rejonie Mozeli, gdzie pojawiają się wysoce zaraźliwe warianty koronawirusa  — podkreślił Attal w stacji Europe 1. Minister zdrowia Olivier Veran udaje się w piątek do Mozeli, aby omówić z lokalnymi władzami plan działań. W regionie Mozeli, w ciągu ostatnich czterech dni, wykryto 300 przypadków tak zwanych mutacji południowoafrykańskich i brazylijskich, wcześniej wykryto 200 innych przypadków. Tymczasem prezydent regionu PACA (Prowansja-Alpy-Lazurowe Wybrzeże) Renaud Muselier ostro potępił powolne działanie władz zdrowotnych w przeprowadzaniu testów przeciwko koronawirusowi w jego regionie. Jednak część samorządowców, jak m.in. mer Perpignan Louis Alliot rezygnują natomiast z obostrzeń sanitarnych i otwierają miejsca użyteczności publicznej. Alliot otworzył cztery muzea w swoim mieście. Szef departamentu Mozela Patrick Weiten stwierdził w stacji BFM TV w piątek, że lokalny lockdown w Mozeli nie wystarczy.  Ważne jest prowadzenie dynamicznej akcji szczepień  — podkreślił. Władze medyczne zapewniają, że kampania szczepień przyspieszyła we Francji. W piątek koordynator ds. szczepień Alain Fischer powiedział radiu France Info, że ma nadzieję, że szczepionka Johnson & Johnson będzie dostępna w kwietniu pod warunkiem, że nie będzie żadnych dodatkowych trudności. Władze oczekują, że Francja utrzyma, a nawet będzie w stanie zwiększyć obecne tempo szczepień przeciwko koronawirusowi do około 150 tys. szczepień dziennie. Od początku kampanii zaszczepiono we Francji przeciwko koronawirusowi 2 671 108 osób, 535 775 otrzymało również drugą dawkę. Wielka Brytania, aby ograniczyć rozprzestrzenianie się koronawirusa, może być zmuszona do utrzymania „niektórych środków”, dopóki cała jej dorosła populacja nie zostanie zaszczepiona - powiedziała w czwartek Susan Hopkins, dyrektor zarządzająca Public Health England. Hopkins w wyemitowanym w czwartek wieczorem w stacji Sky News specjalnym programie na temat dotychczasowych wniosków z epidemii przyznała, że trudno jest powiedzieć, czy restrykcje podczas tegorocznego lata będą ostrzejsze, niż były latem 2020 roku. Jedną z rzeczy, których się nauczyliśmy, jest to, że kiedy ludzie wyjeżdżają na wakacje, być może opuszczają nieco gardę, być może skracają dystans społeczny i bardziej mieszają się w grupach. To może być jeden z obszarów, w którym rozprzestrzenianie się infekcji może nastąpić — mówiła. Myślę, że będziemy musieli pozostawić niektóre środki w mocy, dopóki cała populacja nie zostanie zaszczepiona, przynajmniej cała dorosła populacja. A nawet wtedy myślę, że będziemy musieli wiedzieć więcej o transmisji, zanim będziemy mogli uwolnić wszystko i wrócić do życia, takiego jak było  — powiedziała. Celem brytyjskiego rządu jest zaszczepienie do połowy lutego pierwszych czterech grup priorytetowych, czyli ok. 15 mln osób, zaś do końca kwietnia pozostałych dziewięciu. Do środy włącznie pierwszą dawkę szczepionki przeciw Covid-19 dostało 13 509 108 osób, a drugą - 524 447. Jak podano w czwartek, w ciągu minionej doby wykryto 13 494 nowych zakażeń koronawirusem, co jest spadkiem o ponad 7000 w stosunku do bilansu z poprzedniego czwartku, i zarejestrowano 678 zgonów, o 237 mniej niż przed tygodniem. Od początku epidemii w Wielkiej Brytanii wykryto 3 998 655 zakażeń, z czego 115 529 zakończyło się śmiercią. W obu przypadkach to piąta najwyższa liczba na świecie. Jeśli na Węgrzech rozpocznie się szczepienie chińskim preparatem Sinopharm, to do Wielkanocy uda się zaszczepić wszystkie zarejestrowane osoby – oświadczył w piątek premier Viktor Orban w Radiu Kossuth. Jeśli zaczniemy szczepić również chińskim preparatem, co nie za długo nastąpi, to wszystkie osoby, które do tej pory się zarejestrowały na szczepienie, zdołamy zaszczepić do Wielkanocy. Jest ich 2,45 mln  — powiedział Orban. Dodał, że pod koniec maja, na początku czerwca liczba zaszczepionych może wynieść już 6,8 mln (na 9,73 mln mieszkańców). Zaznaczył, że ten wynik byłby o 3,5 mln lepszy niż w innych krajach europejskich o porównywalnej do Węgier liczbie mieszkańców. Według Orbana obecnie w kraju jest już 700 tys. osób chronionych przed infekcją: 310 tys. zaszczepionych co najmniej jedną dawką oraz 383 tys. tych, o których wiadomo, że przeszli chorobę. Na Węgrzech trwa obecnie szczepienie czterema preparatami: Pfizera, Moderny, AstraZeneca oraz rosyjskim Sputnikiem V. Zgodę władz kraju uzyskał też preparat chińskiej firmy Sinopharm. Jak powiedział w czwartek szef kancelarii premiera Gergely Gulyas, pierwsze 0,5 mln dawek ma dotrzeć w przyszłym tygodniu. Krzywa zakażeń koronawirusem na Węgrzech ponownie jest w fazie wzrostowej. Według danych z czwartku w ciągu poprzedniej doby wykryto 1862 nowe przypadki, najwięcej od połowy stycznia. W sumie od początku pandemii stwierdzono na Węgrzech prawie 383 tys. zakażeń koronawirusem, zmarło 13 444 chorych na Covid-19. Orban powiedział, że za wzrost zakażeń odpowiada przypuszczalnie brytyjska mutacja koronawirusa, wyraził jednak przekonanie, że nie potrzeba zaostrzać obowiązujących obecnie restrykcji epidemicznych. W Rosji dobowy przyrost zakażeń koronawirusem drugi dzień z rzędu przekroczył 15 tysięcy, po tym, jak w środę spadł poniżej tego progu, po raz pierwszy od połowy października. Wykryto w ciągu minionej doby 15 089 zachorowań; zmarło 507 pacjentów z Covid-19. Nowe dane podał w piątek sztab rządowy ds. walki z epidemią. Ogólna liczba zakażeń w Rosji od początku epidemii wynosi teraz 4 042 837, a liczba zgonów - 79 194. Od 18 stycznia trwają szczepienia na koronawirusa przy użyciu krajowej szczepionki Sputnik V. Liczbę osób zaszczepionych do tej pory ocenia się na ponad 2 miliony. Inaczej niż inni światowi przywódcy, rosyjski prezydent Władimir Putin nie przyjął do tej pory szczepionki. Według dziennika „Kommiersant” Putin mówił na zamkniętym spotkaniu z mediami w środę, że może uczynić to na przełomie lata i jesieni. Termin ten Putin uzasadnił koniecznością zaszczepienia się najpierw przeciwko grypie i pneumokokom. Wcześniej gospodarz Kremla powoływał się na swój wiek - 68 lat; wówczas jeszcze Sputnik V zastrzeżony był dla osób poniżej 60 roku życia. Dwa powiaty Cheb i Sokolov w kraju (województwie) karlowarskim oraz Trutnov w kralovohradeckim objęte są od północy zakazem przemieszczania się i nie można z nich wyjechać ani do nich wjechać. Na drogach dojazdowych ustawiono posterunki kontrolne. W miejscach publicznych oraz w środkach komunikacji mieszkańcy muszą nosić maseczki chirurgiczne lub maski FFP2. Od zakazu obowiązują wyjątki pozwalające na przyjazdy i wyjazdy z uwagi na pracę, naukę, sytuację rodzinną. Dozwolony jest tranzyt zarówno krajowy, jak i międzynarodowy, ale obowiązuje wówczas zakaz zatrzymywania się. Na drogach dojazdowych ustawiono posterunki, na których policjanci pytają o przyczyny podróży. Pierwszy zastępca komendanta głównego policji Martin Vondraszek powiedział dziennikarzom, że każdego dnia przy kontrolach pracuje prawie 600 policjantów i podkreślił, że to podróżni muszą policjantom udowodnić, że mają powody do podróży, a nie odwrotnie. Policjanci mając podejrzenia co do prawdziwości informacji, mają prawo je weryfikować. Nierespektowanie zalecenia rządu może oznaczać mandat w wysokości do 10 tys. koron, czyli około 1800 PLN. Możliwe jest także przekazanie sprawy do postępowania administracyjnego. Obowiązujące ograniczenie zakłada, że posiadanie w jednym z trzech powiatów nieruchomości, ale nie mieszkanie w nich na stałe nie uzasadnia podróży. Media zwracają uwagę, że szczególnie w powiecie trutnovskim, który położony jest w Karkonoszach i znajdują się w nim popularne turystyczne miejscowości np. Pec Pod Śnieżką i Szpindlerowy Młyn zlokalizowane są domki rekreacyjne wielu osób mieszkających w innych regionach Czech, które zostaną pozbawienie możliwości przyjazdu. W Czechach nie mogą działać hotele, ale można wynajmować lokale lub całe nieruchomości, z czego chętnie korzystają weekendowi goście. W warunkach pandemii popularne stały się także wyjazdy z pojazdami mieszkalnymi – karawanami. Zakontraktowane wcześniej miejsca parkingowe lub wynajęte lokale i domu do poniedziałku pozostaną puste. Rząd, wprowadzając w czwartek zakazy wjazdu i wyjazdu z trzech najbardziej dotkniętych pandemią regionów, powiązał termin ich obowiązywania ze stanem wyjątkowym, którego posłowie nie przedłużyli, co oznacza, że skończy się w niedzielę. Przestaną też obowiązywać zakazy dotyczące Chebu, Sokolova i Trutnova, ale nie wykluczone, że władze samorządowe będą starały się przedłużyć restrykcje. Jarmila Rażova, szefowa krajowych służb sanitarno-higienicznych powiedziała: „aby widoczny był skutek ograniczeń związanych z zakazem przemieszczania się, potrzebne są co najmniej trzy tygodnie”. Dwa portugalskie szpitale zostaną wsparte w walce z Covid-19 przez zespoły medyczne z Francji i Luksemburga. Będą to kolejne, po niemieckiej, ekipy lekarskie z UE pomagające sparaliżowanej epidemią portugalskiej służbie zdrowia. Jak poinformowało w piątek ministerstwo zdrowia Portugalii, kilkuosobowe zespoły, w skład których wejdą zarówno lekarze, jak i pielęgniarki, przybędą z Francji i Luksemburga i pozostaną przez 15 dni. Resort zdrowia potwierdził, że spodziewani od poniedziałku zagraniczni medycy skierowani zostaną do dwóch kompleksów publicznej służby zdrowia: lizbońskiego szpitala Garcia de Orta oraz szpitala w Evorze, na wschodzie kraju. Z komunikatu ministerstwa wynika, że francuscy i luksemburscy medycy będą pracować na oddziałach intensywnej terapii, na których w ostatnich dniach “panowała bardzo trudna sytuacja”. Od początku lutego w innym lizbońskim szpitalu, kompleksie medycznym Luz, pomaga zespół 26 lekarzy i pielęgniarek niemieckiej armii. Wraz z nimi do Portugalii władze RFN skierowały 50 respiratorów, 150 łóżek szpitalnych oraz 150 pomp infuzyjnych. W lutym kilkunastu portugalskich pacjentów, w tym pięciu zainfekowanych koronawirusem wymagających intensywnej opieki medycznej, przyjmą w swoich szpitalach służby medyczne Austrii. Rząd Stanów Zjednoczonych sfinalizował w czwartek kontrakty na zakup 200 milionów dodatkowych dawek szczepionki na koronawirusa - powiedział prezydent USA Joe Biden. Mają one pochodzić od koncernów farmaceutycznych Pfizer i Moderna. „Dziś po południu podpisaliśmy kontrakty na dodatkowe 100 milionów szczepionek Moderny i 100 milionów szczepionek Pfizera” - powiedział Biden podczas wizyty w Narodowym Instytucie Zdrowia (NIH), który mieści się na obrzeżach Waszyngtonu. Kupiliśmy teraz wystarczająco dużo szczepionek, aby zaszczepić wszystkich Amerykanów — powiedział Biden. Dodał, że Stany Zjednoczone, które mają populację około 330 milionów, są na dobrej drodze, aby do końca lipca zaszczepić 300 milionów osób. Biden skrytykował także program szczepień przeciwko koronawirusowi, który odziedziczył po swoim poprzedniku Donaldzie Trumpie i wezwał Amerykanów do cierpliwości, obiecując naprawę tej sytuacji.  Przez jakiś czas będziemy musieli się z tym zmagać, ale zamierzamy to naprawić  — powiedział amerykański prezydent. Podkreślił, że Trump, który spędził ostatnie dwa miesiące urzędowania na daremnych próbach unieważnienia wyników wyborów prezydenckich z 3 listopada, nie zamówił wystarczającej ilości szczepionek i nie zrobił wystarczająco dużo, aby zorganizować dobrze mechanizm szczepień w kraju. Podczas gdy naukowcy wykonali swoją pracę, opracowując szczepionki w rekordowo krótkim czasie, mój poprzednik - będę bardzo szczery - nie wykonał swojej pracy, którą było ogromne wyzwanie zaszczepienia setek milionów ludzi — powiedział Biden. Podkreślił, że program szczepień, który odziedziczył po Trumpie, był w „znacznie gorszym stanie”, niż się spodziewał.  Naprawienie zajmie trochę czasu  — zaznaczył Biden. Według Bidena liczba ofiar śmiertelnych koronawirusa w USA prawdopodobnie osiągnie 500 000 w przyszłym miesiącu. Prezydent wezwał w związku z tym ponownie Amerykanów do noszenia maseczek, aby maksymalnie zminimalizować rozprzestrzenianie się Sars-CoV-2. Pod koniec stycznia Biden zapowiadał, że tempo szczepień w USA powinno wkrótce zwiększyć się do 1,5 mln dziennie, a amerykańska populacja może osiągnąć odporność zbiorową do końca lata. Przestrzegł jednak, że do tego czasu liczba ofiar pandemii może sięgnąć 600 tys. Władze Czarnogóry oraz karaibskiego archipelagu Saint Vincent i Grenadyn dopuściły do użytku szczepionkę przeciwko Covid-19 Sputnik V - poinformował w piątek Rosyjski Fundusz Inwestycji Bezpośrednich (RDIF) zajmujący się dystrybucją preparatu. Sputnik V może być już używany w 26 państwach. Szczepionka została zatwierdzona w obu krajach w ramach procedury dopuszczenia do użytku w nagłych wypadkach, bez przeprowadzania w tych państwach dodatkowych badań klinicznych - przekazał RDIF w komunikacie. Fundusz przypomina, że Sputnik V został dopuszczony do obrotu w 26 krajach świata i jest jedną z trzech szczepionek, które zostały zaaprobowane przez największą liczbę państw. Według opublikowanych na początku lutego w czasopiśmie naukowym „The Lancet” wstępnych wyników trzeciej fazy badań klinicznych szczepionki, podawany w dwóch dawkach preparat obniża ryzyko wystąpienia objawowego Covid-19 o 91,6 proc. Współczynnik ten obliczono dla dnia podania drugiego zastrzyku, według ekspertów całkowita skuteczność szczepionki wynosi 73,1 proc. Nie stwierdzono też poważnych działań niepożądanych. RDIF podkreśla, że Sputnik V może być przechowywany w normalnej lodówce, co ułatwia transport i dystrybucję preparatu, szczepionka jest też tańsza od niektórych produkowanych na Zachodzie konkurentów. Do środy preparatem zaszczepiono w samej Rosji 2,2 mln osób - poinformował producent szczepionki. Eksperci resortu zdrowia Japonii dali w piątek zielone światło dla zatwierdzenia szczepionki przeciw Covid-19 firmy Pfizer, jako pierwszej w kraju. Pierwsza partia preparatów przybyła tego dnia z Belgii, a szczepienia mogą ruszyć w środę – podała agencja Kyodo. Minister zdrowia Norihisa Tamura mówił wcześniej na konferencji prasowej, że jeśli panel ekspertów nie zgłosi zastrzeżeń, szczepionka zostanie „natychmiast zatwierdzona, aby szczepienia mogły się zacząć bezzwłocznie”. W pierwszej kolejności zaszczepionych ma zostać ok. 20 tys. lekarzy i pielęgniarek ze 100 szpitali w kraju w ramach badania, którego celem jest wykrycie ewentualnych skutków ubocznych i ustalenie, z jaką częstotliwością występują. Pierwsza, licząca 400 tys. dawek, partia szczepionki Pfizera przybyła na lotnisko Narita w pobliżu Tokio w piątek rano na pokładzie samolotu japońskich linii All Nippon Airways z Brukseli. W połowie marca mają się rozpocząć szczepienia kolejnych 3,7 mln pracowników służby zdrowia z pierwszej linii walki z wirusem. Najwcześniej w kwietniu szczepione będą osoby w wieku 65 lat i starsze, później osoby cierpiące na schorzenia współistniejące, a następnie ogół społeczeństwa. Rząd Japonii zamówił preparaty Pfizera, AstraZeneca i Moderny w ilości, która z nawiązką wystarczyłaby do zaszczepienia na Covid-19 wszystkich 126 mln mieszkańców kraju. Pierwotnie planowano osiągnięcie odporności zbiorowej przed Igrzyskami Olimpijskimi w Tokio, ale z powodu opóźnień w innych krajach pojawiają się obawy o terminowość dostaw szczepionek. Melbourne, drugie co do wielkości miasto Australii, rozpocznie w piątek pięciodniowy lockdown, by opanować nowe ognisko zakażeń brytyjskim wariantem koronawirusa. Mecze Australian Open będą w tym czasie rozgrywane bez widowni - ogłosiły władze. W piątek granice dla podróżnych z całej Wiktorii, w której leży Melbourne zamknęły też wszystkie terytoria Australii, poza Nową Południową Walią. Australijskie stany i terytoria uzasadniają swoje decyzje obawami o przeniesienie wirusa. Nowa Południowa Walia, gdzie leży Sydney, ogłosiła, że jej granice pozostaną otwarte, ale wprowadziła dodatkowe wymogi dla przyjezdnych z Wiktorii. W Wiktorii, której stolicą jest Melbourne, wykryto do północy z czwartku na piątek 13 nowych infekcji wiązanych z hotelem, służącym jako miejsce kwarantanny. Wszystkie te infekcje przypisywane są bardziej zaraźliwej odmianie koronawirusa, wykrytej po raz pierwszy w Wielkiej Brytanii. Premier Wiktorii Daniel Andrews, ogłaszając lockdown w całym stanie, ocenił, że przypadków zakażeń jest prawdopodobnie więcej. Przestrzegł, że nowe ognisko rośnie „z prędkością, jakiej nie widzieliśmy w naszym kraju przez ostatnie 12 miesięcy”. Przez pięć dni od północy z piątku na sobotę w Wiktorii zakazane będą zgromadzenia publiczne, śluby i zgromadzenia religijne. Od soboty do odwołania wstrzymane będą również wszystkie międzynarodowe loty pasażerskie, za wyjątkiem tych, które już się się rozpoczęły. Mecze trwającego w Melbourne turnieju tenisowego Australian Open będą przez najbliższe pięć dni odbywały się bez udziału publiczności - oświadczył Andrews. Turniej kończy się 21 lutego. Australia uznawana jest za jeden z krajów dobrze radzących sobie z pandemią koronawirusa, ale jej słabym punktem są hotele, w których podróżni poddawani są obowiązkowej kwarantannie - pisze agencja Reutera. W Australii odnotowano ok. 22,2 tys. lokalnych infekcji koronawirusem, a 909 pacjentów zmarło. (PAP) Wszystkie pozostałe stany i terytoria Australii, poza Nową Południową Walią, zamknęły w piątek swoje granice dla podróżnych z Wiktorii, uzasadniając to obawami o przeniesienie wirusa. Nowa Południowa Walia, gdzie leży Sydney, ogłosiła, że jej granice pozostaną otwarte, ale wprowadziła dodatkowe wymogi dla przyjezdnych z tego stanu. Portal z wiadomościami medycznymi Stat przeanalizował relację między szczepieniami przeciwko Covid-19 a stopniem zamożności poszczególnych miast w USA. Okazało się, że nierówności majątkowe mają w przypadku szczepień duże znaczenie, w zamożnych miejscach dostęp do szczepionki jest łatwiejszy. Portal przytoczył przykład zamożnego miasta w Connecticut, Woodbridge, którego mieszkańcy zarabiają średnio prawie 139 tys. dolarów rocznie. Zaszczepiono tam do 4 lutego 19,3 proc. ludności. Dla odmiany w sąsiedniej Ansonii, której populacja jest o połowę większa niż w Woodbridge, zaś średni zarobek per capita wynosi 46 tys. dolarów, zastrzyk przyjęło 7,1 porc. mieszkańców.  W Connecticut dysproporcje w szczepieniu pomiędzy najbiedniejszymi a najbogatszymi społecznościami są szczególnie rażące. Różnią się o nawet 65 proc. (…) Kalifornia, Floryda, New Jersey i Missisipi również zaszczepiły znacznie więcej osób w 10 proc. najbogatszych hrabstw w stosunku do reszty  — zwrócono uwagę. Przykładowo, w stolicy w Waszyngtonie, liczba szczepień w dwóch najbogatszych okręgach była dwa razy wyższa niż w dwóch najbiedniejszych. Jak zauważa Stat, dane te potwierdzają anegdoty, że bogaci zaszczepią się przed biednymi.  Widzimy, że osoby uprzywilejowane mają dostęp do szczepionek i wypierają tych, którzy są na niższym poziomie życia  — powiedziała Tekisha Dwan Everette, dyrektor wykonawcza Health Equity Solutions w Connecticut, zarazem członkini doradczej grupy zadaniowej gubernatora Covid-19 w tym stanie. Analiza pokazała także, że niektóre stany zdają się przeprowadzać dystrybucję szczepionek w bardziej sprawiedliwy sposób niż inne. Największe nierówności majątkowe są w Teksasie, Tennessee, Nowym Meksyku, Pensylwanii i Illinois, nie wykazano tam zarazem widocznych dysproporcji w liczbach szczepionek przydzielonych do poszczególnych hrabstw. Nie udało się jednak zanalizować sytuacji w Georgii, Luizjanie czy Massachusetts, ponieważ stany te nie udostępniają publicznie statystyk szczepień przeciwko Covid-19. Kilku ekspertów wskazało jednak, że analiza zawiera pewne nieścisłości - ponieważ społeczności hrabstw są zróżnicowane, ich zdaniem nierówności wystąpiły również w tych stanach, w których teoretycznie sprawiedliwie przeprowadzono dystrybucję szczepionek. W wielu z nich widoczne były różnice rasowe.  Każda luka pomiędzy liczbą szczepień bogatych a biednych pogłębia podziały rasowe. Osoby o czarnym kolorze skóry bądź pochodzeniu latynoskim częściej żyją w biedzie niż biali i pomimo, że śmiertelność wśród ich społeczności jest wyższa, otrzymują mniej szczepionek niż osoby o białym kolorze skóry  — wskazał Stat. Jednak przeprowadzanie szczepień w zróżnicowanych i mniej zamożnych rejonach nie jest rozwiązaniem samym w sobie, ponieważ ludzie przemieszczają się między hrabstwami żeby się zaszczepić. Ten problem mogłyby rozwiązać prawa stanowe. Punkty szczepień w Teksasie są zobowiązane do odkładania części dawek dla biedniejszych społeczności, współpracy z lokalnymi władzami oraz dystrybuowania szczepionki w zróżnicowanych rasowo rejonach. Z kolei w Kalifornii hrabstwa mają obowiązek przestrzegać zachowania równości w dystrybucji, jednak nie mają konkretnych wytycznych, jak to zrobić. Nierówności były zauważalne już od samego początku pandemii, a jednak zamiast wyciągać wnioski i uczyć się na błędach, odtwarzamy mechanizmy uprzywilejowania  — powiedziała Everett.  Przywróceniu w piątek działalności lokali żywienia zbiorowego w regionie Kastylia-La Mancha, w środkowej Hiszpanii, towarzyszy zbieranie przez miejscowe władze informacji o klientach korzystających z barów, restauracji i hoteli. Wznowienie po blisko miesiącu pracy tych lokali, zamkniętych w związku z ryzykiem zakażeń koronawirusem, przebiega pod znakiem konieczność posiadania aplikacji Ocio Responsable (Odpowiedzialna Rozrywka), która rejestruje numery telefonów klientów. Z przepisów opublikowanych w piątek w dzienniku ustaw regionu Kastylia-La Mancha (DOCM) wynika, że użycie aplikacji “służy lepszej kontroli ognisk zakażenia”. W dokumencie wskazano, że każdy z klientów, wchodząc do lokalu, musi pobrać aplikację i uzyskać odpowiedni kod cyfrowy. Nowe przepisy przewidują, że baza danych dotyczących gości lokali gastronomicznych i hoteli ma być nadzorowana przez służby medyczne wspólnoty autonomicznej Kastylia-La Mancha. W kwietniu 2020 r., podczas pierwszej fali koronawirusa rząd Hiszpanii Pedra Sancheza ogłosił wprowadzenie aplikacji na smartfony zbierającej dane obywateli, m.in. informacje o miejscach przez nich odwiedzanych i osobach, z którymi się spotykały. Dobrowolna i bezpłatna aplikacja służy, zdaniem rządu, dotarciu do osób potencjalnie zakażonych koronawirusem. Z przeprowadzanych w Hiszpanii sondaży wynika, że tylko 10 proc. obywateli deklaruje korzystanie z aplikacji covidowej w swoim telefonie. Odmiana koronawirusa zidentyfikowana w brazylijskiej Amazonii może być trzykrotnie bardziej zaraźliwa od tej, która wywołała pandemię - powiedział w czwartek minister zdrowia Brazylii Eduardo Pazuello. Jego zdaniem obecne na rynku szczepionki są skuteczne przeciwko temu groźnemu wariantowi. Pazuello w czwartek był przesłuchiwany w brazylijskim Senacie. Uspokajał parlamentarzystów, że gwałtowny wzrost zakażeń w ostatnich miesiącach był nieoczekiwany, ale został już opanowany. Zapowiedział również, że do czerwca zaszczepiona zostanie połowa kwalifikującej się do tego brazylijskiej populacji, a do końca roku szczepionkę przyjmie całe społeczeństwo. Brazylia rozpoczęła szczepienia szczepionkami wyprodukowanymi przez chiński Sinovac Biotech i brytyjską AstraZeneca około trzy tygodni temu. Pazuello nie wyjaśnił, jak analizowano skuteczność tych szczepionek przeciwko wariantowi koronawirusa, odkrytemu w Amazonii. Powiedział jedynie, że swoją wiedzę opiera na „otrzymanych analizach” i jest przekonany, że dostępne w Brazylii preparaty są w tym przypadku skuteczne. Jak pisze agencja Reuters, Instytut Butantan w Sao Paulo, który współpracował z Sinovac w testowaniu chińskiej szczepionki, oświadczył, że rozpoczął badania nad wariantem amazońskim, ale przez najbliższe dwa tygodnie nie będzie mógł wyciągnąć żadnych wniosków. Z kolei Centrum Biomedyczne Fiocruz w Rio de Janeiro, które współpracowało z firmą AstraZeneca, poinformowało, że bada skuteczność szczepionki tego koncernu na wariant z Amazonii. Wyjaśniono, że próbki zostały wysłane do Oksfordu i brazylijscy naukowcy obecnie oczekują na wyniki. Wcześniej w czwartek brazylijskie ministerstwo zdrowia poinformowało o 54 742 przypadkach zakażenia koronawirusem w ciągu ostatniej doby oraz o 1351 kolejnych zgonach. W sumie w Brazylii od początku pandemii stwierdzono ponad 9,7 mln zakażeń, zmarło 236 tys. osób. xyz/PAP
Będzie atakował Polskę? Grodzki weźmie udział w Forum Dialogu Trójkąta Weimarskiego "Praworządność pod presją?"^Zespół wPolityce.pl^2021-02-12 15:31:42.397320+01:00^https://wpolityce.pl/swiat/538964-grodzki-wezmie-udzial-w-forum-dialogu-trojkata-weimarskiego^W czwartek marszałek Senatu Tomasz Grodzki weźmie udział w Forum Dialogu Trójkąta Weimarskiego „Praworządność pod presją?”. Forum odbędzie się w formie wideokonferencji; wezmą w nim także udział przewodniczący niemieckiego Bundesratu Reiner Haseloff i szef Senatu Francji Gerard Larcher. CZYTAJ TAKŻE: — Festiwal absurdu Grodzkiego. Marszałek Senatu straszy „rządami autorytarnymi”: Następnym krokiem może być wyłączenie internetu Jak poinformowało Centrum Informacyjne Senatu, wydarzenie organizowane jest z okazji 30-lecia istnienia Trójkąta Weimarskiego. Będzie tłumaczone symultanicznie na język polski. Marszałek Senatu będzie uczestnikiem pierwszego panelu „Podstawowe wartości europejskie pod presją — spojrzenia z perspektywy Niemiec, Polski i Francji”; wezmą w nim udział także Reiner Haseloff oraz Gerard Larcher. Kolejny panel będzie poświęcony tematowi niezależności wymiaru sprawiedliwości jako filarowi praworządności. Wystąpienie wprowadzające wygłosi dr Stephan Holthoff-Pfoertner, minister Spraw Federalnych i Europejskich oraz Spraw Międzynarodowych kraju związkowego Nadrenii Północnej-Westfalii. Po nim zaplanowano forum dyskusyjne, w którym będą uczestniczyć członek Komisji Prawnej i Komisji do Spraw Unii Europejskiej Senatu Francji, senator Jean-Yves Leconte, przewodniczący senackiej Komisji Praw Człowieka, Praworządności i Petycji senator KO Aleksander Pociej, dr Stephan Holthoff-Pfórtner oraz zasiadająca we francuskim Trybunale Konstytucyjnym Claire Bazy Malaurie. Tematem innej części Forum będą „Mechanizmy ochrony praworządności w Unii Europejskiej”; wystąpi w niej minister Sprawiedliwości i Spraw Europejskich kraju związkowego Badenii-Wirtembergi oraz przewodniczący Komisji do Spraw Unii Europejskiej Bundesratu Guido Wolf. W forum dyskusyjnym wezmą udział: przewodniczący Komisji Spraw Unii Europejskiej Senatu Francji M. Jean-Francois Raoin, przewodniczący Komisji Spraw Zagranicznych i Unii Europejskiej senator Bogdan Klich (KO), Guido Wolf (Bundesrat), oraz prof. dr hab. Ewa Łętowska, była sędzia Trybunału Konstytucyjnego RP (2002-2011), członkini Polskiej Akademii Nauk. tkwl/PAP
Kreml grozi konfliktem? Ławrow: Rosja jest gotowa na zerwanie relacji z UE; Chcesz pokoju - szykuj się do wojny^Zespół wPolityce.pl^2021-02-12 11:57:32.592952+01:00^https://wpolityce.pl/swiat/538924-lawrow-rosja-jest-gotowa-na-zerwanie-relacji-z-ue^Szef MSZ Rosji Siergiej Ławrow powiedział w piątek, że Moskwa jest gotowa do zerwania relacji z UE w przypadku sankcji, które będą zagrażały jej gospodarce. „Nie chcemy izolować się od życia międzynarodowego, ale trzeba być na to gotowym” - dodał. CZYTAJ RÓWNIEŻ: -NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go -Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza Ławrow mówił o tym w wywiadzie telewizyjnym. Na pytanie, czy Rosja zmierza do zerwania z UE, minister odparł: „zakładamy, że jesteśmy gotowi. W przypadku, gdy jeszcze raz zobaczymy - jak odczuliśmy już niejednokrotnie - że w jakichś sferach nakładane są sankcje, tworzące zagrożenia dla naszej gospodarki, w tym w najbardziej dotkliwych sferach”. Dodał następnie:  Nie chcemy się izolować się od życia międzynarodowego, ale trzeba być na to gotowym. Chcesz pokoju - szykuj się do wojny. Wywiad opublikowano tydzień po wizycie w Moskwie szefa dyplomacji UE Josepa Borrella. Ławrow po rozmowach z Borrellem nazwał UE „niewiarygodnym partnerem”. Władze Rosji poinformowały też wtedy o wydaleniu trojga dyplomatów z Polski, Niemiec i Szwecji. Szef MSZ omówił w piątkowym wywiadzie swoją rozmowę z Borrellem na temat aresztowanego w Rosji opozycjonisty Aleksieja Nawalnego. Według UE - relacjonował Ławrow - Rosja narusza w przypadku Nawalnego prawa człowieka.  Uprzedziłem szefa dyplomacji UE, że jeśli będzie na konferencji prasowej przedstawiać ten temat pod takim kątem, to podam przykład w odpowiedzi i powiem o Katalończykach skazanych na 12 lat i więcej za to, że brali udział w organizacji referendum o niepodległości Katalonii — oznajmił minister. W wywiadzie przekonywał też, że w Moskwie Borrell” „powinien był przekazać” stanowisko uzgodnione wcześniej wewnątrz UE, „wykonywał wolę krajów członkowskich” i w związku z tym szef unijnej dyplomacji „nie ma pola manewru” podczas rozmów. Według Ławrowa „poszczególne kraje członkowskie UE” zapewniały Rosję, że „są przeciwko sankcjom”, bowiem „zdają sobie sprawę, że to do niczego nie doprowadzi”. Odnosząc się do wydalenia dyplomatów trzech państw UE, szef rosyjskiego MSZ zapewnił, że decyzja nie była związana z wizytą Borrella i że zapadła „jak tylko ludzie ci zostali zidentyfikowani podczas udziału w akcjach niezgodnych z prawem”. Demonstracje zwolenników Nawalnego „nie odbywały się po prostu bez zezwolenia”, ich organizatorzy „nie zamierzali prosić o żadne zezwolenia” - mówił Ławrow i dodał: „to nie jest już po prostu naruszenie prawa, a afront wobec państwa (rosyjskiego)”. Oświadczył następnie: „jeśli sądzicie, że w tej sytuacji wychodzicie na ulicę, wykonując wasz obowiązek, to nie jesteście dyplomatami, a prowokatorami”. aw/PAP
Kongresmeni wzywają Joe Bidena do dalszego wspierania Trójmorza! List podpisali także politycy z Partii Demokratycznej^Zespół wPolityce.pl^2021-02-12 10:59:55.190512+01:00^https://wpolityce.pl/swiat/538915-kongresmeni-wzywaja-bidena-do-dalszego-wspierania-trojmorza^Członkowie Kongresu USA wzywają prezydenta Joe Bidena do kontynuowania wsparcia dla Inicjatywy Trójmorza. W liście podpisanym przez 14 kongresmenów obu partii podkreślono strategiczne znaczenie Inicjatywy, konieczność eliminowania zależności regionu od Rosji i Chin w sferze energetycznej i gospodarczej oraz potrzebę utrzymania wsparcia finansowego USA dla Trójmorza. CZYTAJ TAKŻE: — Waszczykowski: Trump popierał inicjatywę Trójmorza. Zakładamy, że obecny prezydenta USA też będzie z nami współpracował — Prezydent: Nie obawiam się pogorszenia relacji z USA. Będę namawiać prezydenta Bidena, by zwiększyć u nas obecność wojsk amerykańskich Jako zdecydowani zwolennicy relacji transatlantyckich i niepodzielonej, wolnej, dostatniej i bezpiecznej Europy z szacunkiem wzywamy (prezydenta Bidena i jego administrację) do podtrzymania silnego wsparcia dla Inicjatywy Trójmorza — czytamy w wydanym w czwartek dokumencie. Kongresmeni przypominają, że Trójmorze, w skład którego wchodzi 12 państw Europy Środkowej i Wschodniej ma wypełnić luki w odziedziczonej po sowieckiej okupacji infrastrukturze strategicznej. Szczególnie w sferze energii, transportu i infrastruktury informatycznej.  Obecne braki w infrastrukturze sprawiają, że region jest nadmiernie uzależniony od Rosji i Chin w sferze energii i gospodarki. Niestety, ci szkodliwi aktorzy starają się siać niezgodę w sojuszu transatlantyckim poprzez operacje wojny hybrydowej, niebezpieczny sprzęt telekomunikacyjny czy eksport autorytarnych idei — podkreślają autorzy adresowanego do prezydenta Bidena pisma. Jako przykłady wrogiego działania przytacza się odcięcie dostaw rosyjskiego gazu przez Ukrainę w 2006 i 2009 r., co spowodowało także trudności dla innych krajów regionu, czy „drapieżne”, wykorzystujące pułapkę zadłużenia, chińskie inwestycje, np. ekspansję koncernu Huawei w infrastrukturze telekomunikacyjnej oraz budowę linii kolejowej Budapeszt-Belgrad. Na szczęście nasi najbliżsi sojusznicy i partnerzy w Europie Środkowej i Centralnej zawiązali Inicjatywę Trójmorza, by przyspieszyć rozwój infrastruktury regionalnej  — zaznaczają amerykańscy parlamentarzyści.  Inicjatywa jest nie tylko demonstracją wspólnych działań, ale także wiarą regionu w jego potencjał ekonomiczny i rolę w partnerstwie transatlantyckim  — dodano. Kongresmeni podkreślają swoje pełne wsparcie dla przyjętej w poprzedniej kadencji przez członków obu partii rezolucji Izby Reprezentantów wspierającej Trójmorze. Przypominają także o zobowiązaniu rządu USA do przekazania miliarda dolarów na Fundusz Trójmorza, z czego wydatek na ten cel 300 mln dolarów został już zaakceptowany przez administrację.  Wzywamy do utrzymania tej inwestycji i dalszego priorytetowego traktowania mocnego wsparcia dla Inicjatywy Trójmorza, jak również współpracy z naszymi sojusznikami, w tym z Unią Europejską, w celu zwiększenia publicznych i prywatnych inwestycji w Fundusz Trójmorza  — apelują autorzy listu. Dokument podpisali m.in. Marcy Kaptur, Gregory Meeks i Steve Cohen z Partii Demokratycznej oraz Steve Womack, Brian Fitzpatrick i Adam Kinzinger z Partii Republikańskiej. tkwl/PAP
Jest i zagranica. Rzecznik Departamentu Stanu USA był pytany o zarzuty dla Lempart i podatek od reklam: Obserwujemy sytuację^Zespół wPolityce.pl^2021-02-12 07:03:44.424847+01:00^https://wpolityce.pl/swiat/538882-rzecznik-departamentu-stanu-obserwujemy-sytuacje-w-polsce^Ameryka uważnie obserwuje rozwój sytuacji w Polsce, która jest cennym sojusznikiem w NATO - powiedział w czwartek rzecznik Departamentu Stanu USA Ned Price, odnosząc się w ten sposób do zarzutów wobec przywódczyni Strajku Kobiet Marty Lempart i projektu ustawy o podatku medialnym. Zarówno o nowych zarzutach dla Lempart, jak i o pracach nad podatkiem dla reklam, jako pierwszy pisał portal wPolityce.pl. CZYTAJ RÓWNIEŻ: NASZ NEWS. Nowe zarzuty dla Marty Lempart! Chodzi o nawoływanie do ataków na kościoły i znieważanie policjantów CZYTAJ TAKŻE: NASZ NEWS. Bodnar żalił się Bix Aliu ws. podatku medialnego: „Jeden z tematów rozmowy dotyczył projektu ustawy o podatku od reklam” Odpowiadając podczas konferencji prasowej na pytanie jednego z dziennikarzy podkreślił, że Stany Zjednoczone są świadome zarzutów wobec Marty Lempart.  Obserwujemy sytuację bardzo uważnie, promując, wspierając i broniąc prawa do wolności słowa, prawa do pokojowych protestów oraz do niezależnego sądownictwa. Są one istotne dla każdej demokracji — powiedział Price. Nawiązując do projektu nowego podatku dla mediów zapewnił, że Stany Zjednoczone opowiadają się za dostępem do niezależnych, zróżnicowanych mediów i opinii.  Jest to istotne dla dynamicznie rozwijających się demokracji — ocenił. Rzecznik podkreślił jednocześnie, że Polska jest cennym sojusznikiem USA w NATO, a Waszyngton pragnie wzmacniać to partnerstwo.  Polska jest cennym sojusznikiem NATO, z którym konsultujemy się regularnie w różnych sprawach i jesteśmy zwolennikami wzmacniania naszego partnerstwa z Polską i postępu we wspieraniu przez naszą administrację rozwoju instytucji demokratycznych, praw człowieka oraz rządów prawa — zaznaczył Price.
Niemcy krytykują Brukselę. Według 2/3 badanych wizerunek UE ucierpiał przez problemy z zamówieniami szczepionek przeciw Covid-19^Zespół wPolityce.pl^2021-02-11 22:47:23.811073+01:00^https://wpolityce.pl/swiat/538873-sondaz-wedlug-23-badanych-wizerunek-ue-ucierpial^UE ma duże problemy z zamówieniami szczepionek przeciw koronawirusowi. Jest ich za mało i są dostarczane z opóźnieniem, co ma wpływ na pogarszający się wizerunek UE - wynika z badań przeprowadzonych przez sondażownię Civey na zlecenie niemieckiego tygodnika „Der Spiegel”. Według dwóch trzecich ankietowanych wizerunek UE ostatnio znacznie z tych powodów ucierpiał. W Brukseli nie twierdzi się już nawet, że wszystko poszło dobrze z unijnymi zakupami szczepionek przeciw koronawirusowi, bo problemy z dostawą są zbyt oczywiste, a kampanie szczepień są w wielu krajach zbyt powolne. Niedawno przewodnicząca Komisji Europejskiej Ursula von der Leyen musiała przyznać w Parlamencie Europejskim, że UE spóźniła się z zatwierdzeniem szczepionek — pisze „Spiegel”. Dla około dwóch trzecich ankietowanych wizerunek UE ucierpiał z powodu sposobu zakupu szczepionek. 22 procent uczestników sondażu odpowiedziało, że wizerunek UE „ma tendencję do pogarszania się”. Prawie dwa razy więcej (42 proc.) stwierdziło nawet, że „wyraźnie się pogorszył”. Jak wynika z sondażu, w rezultacie kryzysu szczepionkowego w odbiorze 2/3 badanych ucierpiał także wizerunek von der Leyen. Połowa uczestników stwierdziła nawet, że według nich wizerunek szefowej KE „wyraźnie się pogorszył”. W Niemczech w tej chwili zaszczepiono zaledwie 2,5 miliona osób. Spośród nich tylko 1,2 miliona otrzymało drugą szczepionkę, co oznacza jedynie 1,4 procent populacji. Dla porównania w Izraelu zaszczepiono już prawie jedną trzecią ludności.  gah/PAP
Gwiazda serialu "The Mandalorian" wyrzucona z pracy! To efekt jej wpisu nt. nienawiści w polityce. Kuriozalne oświadczenie producenta^Znalezione w sieci^2021-02-11 21:41:57.951502+01:00^https://wpolityce.pl/swiat/538826-gwiazda-the-mandalorian-wyrzucona-z-pracy-za-poglady^Gina Carano nie wystąpi w kolejnym sezonie serialu „The Mandalorian”. Została zwolniona za wpis na Instagramie. Carano to profesjonalna zawodniczka MMA, która od pewnego czasu robi sporą karierę filmową. Zasłynęła głównie z roli Cary Dune w serialu Disney+ „The Mandalorian”. Była jedną z głównych postaci flagowej produkcji tej platformy.  W nowym sezonie jej postaci już w serialu nie zobaczymy. To efekt decyzji producenta serialu, czyli firmy Lucasfilm. Carano została zwolniona za… wpis na Instagramie.  Aktorka porównała w nim ataki z powodu poglądów politycznych do prześladowania Żydów w III Rzeszy.  Żydzi byli bici na ulicach nie tylko przez nazistowskich żołnierzy, ale też przez swoich sąsiadów… nawet przez dzieci. Historia jest pisana na nowo, więc ludzie nie zdają sobie dzisiaj sprawy, że by nazistowscy żołnierze mogli zebrać tysiące Żydów, rząd musiał najpierw wywołać nienawiść do nich u sąsiadów. Nienawiść po prostu za bycie Żydami – czytamy we wpisie Carano.  W jaki sposób różni się to od nienawiści do kogoś ze względu na jego poglądy polityczne? – pytała gwiazda. Firma odpowiedzialna za produkcję serialu poinformowała, że Carano nie wystąpi już w kolejnym sezonie. Gina Carano nie jest obecnie zatrudniona w Lucasfilm i nie ma planów, by była w przyszłości – czytamy w oświadczeniu firmy. To jednak nie koniec „tłumaczeń” ze strony Lucasfilm. Ich zdaniem, wpisy Carano są „odrażające i nie do przyjęcia”.  Niemniej jednak jej posty w mediach społecznościowych oczerniające ludzi na podstawie ich tożsamości kulturowej i religijnej są odrażające i nie do przyjęcia – piszą przedstawiciele firmy. To nie pierwszy raz, gdy postać Carano budzi kontrowersje. Aktorka zabrała głos m.in. ws. wyborów w USA. Z wpisu na Twitterze miało wynikać, że wspiera Donalda Trumpa i nie wierzy w uczciwość elekcji.  mly/washingtonpost.com
Absurd w procesie o impeachment! Demokraci mają zarzucać Trumpowi „brak wyrzutów sumienia” z powodu wydarzeń na Kapitolu^Zespół wPolityce.pl^2021-02-11 20:55:56.402079+01:00^https://wpolityce.pl/swiat/538862-demokraci-maja-zarzucac-trumpowi-brak-wyrzutow-sumienia^Demokraci mają w czwartek, w trzecim dniu procesu o impeachment Donalda Trumpa zarzucać mu m.in. „brak wyrzutów sumienia” z powodu wydarzeń związanych ze szturmem na Kapitol, kiedy zginęło pięć osób. Zarzucają mu podżeganie do powstania. Zwrócą uwagę na szkody spowodowane atakiem na Kapitol 6 stycznia i „brak wyrzutów sumienia” u byłego prezydenta, którego oskarżyli o podżeganie do (powstania) w desperackiej próbie utrzymania się przy władzy — pisze „New York Times” powołując się na swoje źródła. Według gazety przedstawiciele oskarżenia z Izby Reprezentantów Kongresu USA będą w czwartek usiłowali dowieść, że Trump powinien stać się pierwszym oskarżonym w historii Stanów Zjednoczonych prezydentem, który powinien zostać skazany oraz pierwszym byłym prezydentem, któremu zabroni się ewentualnego pełnienia urzędu w przyszłości. Amerykańscy komentatorzy zdają sobie sprawę, że przekonanie do tego senatorów republikańskich będzie niemal niemożliwe, nawet jeśli określają zajścia 6 stycznia jako najgorszy atak na Kapitol od czasów wojny 1812 roku. W środę republikańscy senatorowie będący świadkami traumatycznej relacji o ataku, który sami przeżyli, wydawali się niewzruszeni. Wielu twierdziło, że nie widzą wystarczająco ścisłego związku między śmiercionośnym szaleństwem, usiłującym tego dnia powstrzymać Kongres przed potwierdzeniem zwycięstwa prezydenta (Joe) Bidena, a wielomiesięczną kampanią Trumpa mającą na celu uchylenie porażki w wyborach — zauważył „NYT”. Oskarżycielom przewodzi menedżer impeachmentu, demokratyczny członek Izby Reprezentantów Jamie Raskin. Zgodnie z przewidywaniami jego zespół będzie argumentował, że działania Trumpa poważnie zaszkodziły pozycji kraju na świecie. Ma też ostrzec, że jeśli nie zostanie ukarany, będzie mógł powrócić do władzy i zagrozić demokracji. Trump ma wciąż wielomilionową bazę zwolenników popierających jego przywódczą rolę w Stanach Zjednoczonych. Z sondażu przeprowadzonego już po zajściach na Kapitolu, na który powołuje się stacja CNBC, wynikało, że prawie dziewięciu na dziesięciu Republikanów akceptowało działalność Trumpa. Ich odsetek praktycznie nie zmienił się w porównaniu z listopadowym badaniem opinii publicznej. Aż 89 proc. Republikanów wyraziło wówczas poparcie dla prezydenta. Aby skazać Trumpa za podżeganie swoich zwolenników do antyrządowego powstania musiałoby się za tym opowiedzieć dwie trzecie senatorów, a więc potrzebne jest sprzymierzenie się 50 związanych z Demokratami z co najmniej 17 Republikanami. W czwartek menedżerowie impeachmentu mają jeszcze do ośmiu godzin na przedstawienie swoich argumentów. Od piątku zabiorą w Senacie głos prawnicy Trumpa. We wtorek nie zdołali powstrzymać wyższej izby Kongresu przed przeprowadzeniem procesu, który określali jako niezgodny z konstytucją USA. Zgodnie z oczekiwaniami zespół obrony byłego prezydenta będzie zaprzeczał jakoby był on odpowiedzialny za atak na Kapitol lub miał zamiar przeszkodzić w zatwierdzeniu przez Kongres głosów elektorów, którzy potwierdzili wybór Bidena na prezydenta USA. gah/PAP
Brazylijska mutacja koronawirusa dotarła do Portugalii. Do tej pory potwierdzono dwa przypadki zakażenia nową odmianą^Zespół wPolityce.pl^2021-02-11 17:51:36.131192+01:00^https://wpolityce.pl/swiat/538842-brazylijska-mutacja-koronawirusa-dotarla-do-portugalii^Ministerstwo zdrowia Portugalii potwierdziło w czwartek pojawienie się w kraju infekcji wariantem koronawirusa pochodzącym z Brazylii. Jak powiedziała podczas konferencji w podlizbońskiej Amadorze minister zdrowia Marta Temido, do czwartku służby medyczne potwierdziły co najmniej dwa zakażenia brazylijskim wariantem koronawirusa. Szefowa resortu zdrowia wskazała na spadek dynamiki zakażeń i zgonów, zaznaczając, że od środy potwierdzono 3,4 tys. infekcji i 167 ofiar śmiertelnych. Przypomniała, że poziom taki utrzymywał się wcześniej w połowie stycznia. Temido zapewniła, że pomimo ograniczonych możliwości szczepień kierowany przez nią resort będzie w stanie do końca lata zaszczepić przeciwko Covid-19 około 70 proc. populacji Portugalii. W czwartek rano w Portugalii rozpoczęły się pierwsze szczepienia strażaków. W najbliższych dwóch tygodniach ma się im poddać 15 tys. osób wykonujących ten zawód i mających bezpośredni kontakt z chorymi. Z szacunków medycznego stowarzyszenia SIM wynika, że rozpoczęcie szczepień wśród strażaków przypada w okresie, kiedy w Portugalii zaszczepiono niewiele ponad 30 proc. lekarzy publicznej służby zdrowia. mm/PAP
Portugalska lekarka negowała epidemię COVID-19. Izba Lekarska zawiesiła ją na pół roku w wykonywaniu zawodu^Zespół wPolityce.pl^2021-02-11 17:37:53.934249+01:00^https://wpolityce.pl/swiat/538830-portugalska-lekarka-negujaca-epidemie-covid-19-zawieszona^Izba Lekarska Portugalii (OM) zawiesiła na pół roku w wykonywaniu zawodu lekarza Marię Margaridę de Oliveira za negowanie epidemii Covid-19. Kobieta w ostatnich miesiącach szefowała ruchowi medyków Lekarze na rzecz Prawdy, który uznaje koronakryzys za fałszerstwo i bagatelizuje zagrożenie ze strony koronawirusa. Rada Dyscyplinarna Izby Lekarskiej uzasadniła zawieszenie w wykonywania zawodu dużą aktywnością medialną Oliveiry. Wskazała, że poprzez jej częste pojawianie się w mediach, gdzie negowała epidemię, zagrażała ona zdrowiu publicznemu Portugalczyków. W krótkim oświadczeniu przekazanym mediom Izba Lekarska napisała, że portugalska anestezjolog ma prawo odwołania się od decyzji Rady Dyscyplinarnej zarówno przed organami wewnętrznymi OM, jak też przed portugalskimi sądami. Odnotowała, że to pierwszy w Portugalii przypadek medyka ukaranego za negowanie zagrożenia ze strony Covid-19. OM przyznała, że procedura dotycząca ukarania Oliveiry ruszyła “po licznych skargach” osób oburzonych negowaniem przez lekarkę zagrożenia ze strony koronawirusa. Lizbońska anestezjolog znalazła się na liście osób, które Izba Lekarska uznała jesienią za członków kierownictwa ruchu negującego epidemię. Wówczas też wszczęto wobec niej proces. W czwartek adwokat innego medyka, Gabriela Branco, współzałożyciela ruchu negującego epidemię, potwierdził, że Izba Lekarska uruchomiła proces, który może zakończyć się czasowym zawieszeniem lekarza w wykonywaniu zawodu. W poniedziałek ruch Lekarze na rzecz Prawdy ogłosił, że likwiduje swoje konto w sieci Facebook. Przypomniał, że portal ten wielokrotnie blokował ruchowi publikację materiałów dotyczących Covid-19. mm/PAP
WHO ostrzega: Nowe warianty wirusa mogą zaprzepaścić korzyści ze szczepień. "Musimy zrobić wszystko, by ograniczyć jego rozprzestrzenianie"^Zespół wPolityce.pl^2021-02-11 14:13:35.904479+01:00^https://wpolityce.pl/swiat/538793-who-nowe-warianty-wirusa-moga-zaprzepascic-sukces-szczepien^Mimo spadku ogólnej liczby nowych zakażeń koronawirusem pojawia się coraz więcej ognisk jego nowych wariantów, w tym wykrytego w RPA - powiedział w czwartek dyrektor WHO na Europę Hans Kluge. Jak dodał, rozprzestrzenianie się ich może zniwelować korzyści ze szczepień. Kluge odniósł się w ten sposób podczas czwartkowej konferencji prasowej m.in. do pytania PAP o obecność południowoafrykańskiego szczepu koronawirusa, który wykazuje większą odporność na szczepionki. Jak powiedział szef Światowej Organizacji Zdrowia (WHO) na Europę, wariant B.1.351 został wykryty dotąd w 19 z 37 krajów regionu europejskiego. Nie jest on jeszcze szeroko rozpowszechniony (…) Jednak musimy zrobić wszystko, co w naszej mocy, by ograniczyć rozprzestrzenianie się wirusa. W przeciwnym razie im dłużej będzie trwała pandemia, tym więcej będziemy obserwować nowych niepokojących wariantów, co może ostatecznie zniwelować korzyści osiągnięte przez szczepienie  — powiedział Kluge. Jak dodał, w takim scenariuszu producenci szczepionek będą musieli szybko przystosować swoje produkty do nowych szczepów wirusa. Odpowiadając na pytanie PAP, ekspertka WHO dr Catherine Smallwood dodała, że jak dotąd większość przypadków B.1.351 wykrytych w Europie to przypadki „zaimportowane” przez podróżnych z innych krajów, choć nadal jest to powód do niepokoju. W naszych działaniach powinniśmy jednak zwracać uwagę głównie na obniżenie transmisji wirusa, nie patrząc na warianty. Nie wiemy, który szczep wirusa okaże się dominujący i pokona wszystkie inne  — dodała. Smallwood zaznaczyła jednocześnie, że w przeciwieństwie do szczepu z RPA, wariant brytyjski nie wykazuje większej odporności na szczepionki. Jak dotąd badania wszystkich szczepionek wykazały - w różnym stopniu - obniżoną skuteczność preparatów wobec B.1351. Natomiast opublikowane w poniedziałek badanie naukowców z RPA nad szczepionką AstraZeneca sugeruje, że preparat nie chroni przed łagodnym i umiarkowanym przebiegiem Covid-19 spowodowanym przez nowy szczep. Skłoniło to południowoafrykańskie władze do zawieszenia szczepień z użyciem brytyjskiego produktu. Specjalista ds. szczepionek Siddharta Datta odniósł się również do kwestii wtorkowej rekomendacji panelu ekspertów SAGE doradzającego WHO, który - inaczej niż władze wielu krajów w Europie - zalecił stosowanie szczepionki AstraZeneca dla osób z wszystkich grup wiekowych powyżej 18. r.ż. W ocenie Datty nie ma na razie powodów, by twierdzić, że ta szczepionka działa gorzej u osób starszych. Dodał, że WHO prowadzi obecnie szczegółowe badania na temat skuteczności obecnych szczepionek w różnych grupach wiekowych. WHO ponowiła apel o szczepionkową solidarność i ogłosiło zawarcie razem z Unią Europejską dwóch nowych programów wsparcia, jeden wart 40 mln euro dla sześciu państw Partnerstwa Wschodniego (Armenia, Azerbejdżan, Gruzja, Mołdawia, Ukraina, Białoruś) oraz drugi dla Bałkanów Zachodnich. Pomoc ma dotyczyć zarówno infrastruktury medycznej i szkoleń, jak i „dyplomacji szczepionkowej”, by zapewnić większą liczbę preparatów państwom, z których większość nie zaczęła jeszcze szczepień przeciw Covid-19. mm/PAP
Premier Morawiecki odpowiada Steinmeierowi: Powojenne długi nie zostały spłacone, ale Nord Stream2 nie jest żadną rekompensatą^Zespół wPolityce.pl^2021-02-11 10:09:58.880183+01:00^https://wpolityce.pl/swiat/538750-premier-morawiecki-odpowiada-steinmeierowi-ws-nord-stream-2^„Zgadzam się z Prezydentem Niemiec, że powojenne długi nie zostały spłacone, ale NordStream2 nie jest żadną rekompensatą” - napisał na Facebooku premier Mateusz Morawiecki, odnosząc się do wypowiedzi prezydenta Niemiec Franka-Waltera Steinmeiera, w której ten ocenił, iż z powodu nazistowskich zbrodni Niemcy mają dług wobec Rosji, a gazociąg Nord Stream 2 jest jednym z ostatnich „mostów” między Europą a Rosją. CZYTAJ RÓWNIEŻ: Czy skandaliczna wypowiedź Steinmeiera przejdzie bez echa? Niemcy znowu przesuwają granice Zgadzam się z Prezydentem Niemiec, że powojenne długi nie zostały spłacone, ale NordStream2 nie jest żadną rekompensatą. To działanie za plecami UE, które ułatwi Rosji prowadzenie agresywnej polityki, zwiększy zależność Europy, zaszkodzi jej gospodarce i bezpieczeństwu. Czas to zatrzymać — napisał szef polskiego rządu w dwóch językach: polskim i angielskim.      Jak informował w środę „The Times” prezydent Niemiec uważa, że z powodu nazistowskich zbrodni Niemcy mają dług wobec Rosji, a gazociąg Nord Stream 2 jest jednym z ostatnich „mostów” między Europą a Rosją.  W niedawnej rozmowie z gazetą „Rheinische Post” prezydent Niemiec Frank-Walter Steinmeier zapytany, co sądzi o ukończeniu Nord Stream 2 i czy niemieckie interesy są bardziej związane z bezpieczeństwem energetycznym czy lojalnością wobec USA, odpowiedział:  Gdyby to było takie proste… Ale przede wszystkim: dialog z nową administracją amerykańską w tej sprawie nawet się nie rozpoczął. Bronił rurociągu argumentując, że „po trwałym pogorszeniu stosunków w ostatnich latach relacje energetyczne są prawie ostatnim pomostem między Rosją a Europą”.  Obie strony muszą zastanowić się, czy ten most można całkowicie zburzyć (…). Jak mamy wpływać na sytuację, którą postrzegamy jako niedopuszczalną, kiedy odcinamy ostatnie połączenia? — powiedział. Niemiecki prezydent przekonywał też, że Niemcy muszą zwrócić uwagę na wymiar historyczny, i przypomniał niemiecki atak na Związek Radziecki z 22 czerwca 1941 r.  Ponad 20 milionów ludzi w byłym Związku Radzieckim padło ofiarą wojny. To nie usprawiedliwia dzisiaj niewłaściwego postępowania w rosyjskiej polityce, ale nie możemy tracić z oczu szerszej perspektywy — powiedział Steinmeier. 21 stycznia Parlament Europejski przyjął rezolucję wzywającą UE do „natychmiastowego wstrzymania” budowy Nord Stream 2 i nałożenia nowych sankcji na Rosję. Dokument został przygotowany w odpowiedzi na aresztowanie opozycjonisty Aleksieja Nawalnego. Rezolucja jest niewiążąca. Na początku grudnia 2020 roku prace nad tym projektem o wartości 9,5 mld euro, mającym stworzyć podmorski gazociąg z Rosji do Niemiec o długości 1200 km, zostały wznowione na wodach niemieckich po zawieszeniu na blisko rok na skutek sankcji amerykańskich. Układanie gazociągu Nord Stream 2 jest na ukończeniu i większość prac, które należałoby jeszcze wykonać, miałoby zostać zrealizowanych na wodach duńskich. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE.  Rację ma premier Morawiecki, że powojenne długi nie zostały spłacone. Niemcy jednak powinny zacząć ich spłatę od Polski, którą w pierwszej kolejności napadły i zniszczyły, nie zaś pod płaszczykiem rekompensat za straty wojenne dla swojego wspólnika w agresji budować projekt, który tę zniszczoną w czasie II wojny światowej Polskę postawi w obliczu szantażu energetycznego ze strony dwóch niedawnych agresorów. aw/Facebook/PAP/wGospodarce.pl
Dożywotni ban dla Trumpa na Twitterze! Szokująca decyzja szefostwa serwisu: Trwały zakaz ma charakter prewencyjny^Zespół wPolityce.pl^2021-02-11 08:29:54.040545+01:00^https://wpolityce.pl/swiat/538737-dozywotni-ban-dla-trumpa-na-twitterze-szokujaca-decyzja^Zwyciężyła cenzura! Tak w skrócie można podsumować decyzję szefostwa Twittera, które poinformowało, że były prezydent Stanów Zjednoczonych Donald Trump stracił na zawsze prawo do prowadzenia własnego konta w serwisie i publikowania w nim treści. Problemy Trumpa z mediami społecznościowymi trwają od stycznia, gdy jego konta zostały zablokowane. Spekulowano jednak, że były prezydent USA w końcu odzyska możliwość publikowania. Tak się jednak nie stanie - przynajmniej na Twitterze. Ned Segal, szef serwisu ds. finansowych, w programie „Squawk Box” emitowanym na antenie CNBC zapowiedział, że decyzją kierownictwa Twittera Trump ma dożywotni zakaz prowadzenia konta na Twitterze i publikowania własnych treści w serwisie. Menadżer podkreślał, że powody zablokowania konta eksprezydenta były „najcięższego kalibru” i dlatego trwały zakaz aktywności Trumpa na Twitterze jest nie tylko rodzajem kary, ale ma również „charakter prewencyjny”.  Segal podkreślił również, że podobne konsekwencje mogą spotkać każdego użytkownika, bez względu na jego funkcję czy status. To bezprecedensowy krok, jeśli chodzi o działania mediów społecznościowych. Decyzji w sprawie dalszej aktywności Trumpa nie ogłosiły jeszcze Facebook, Instagram czy TikTok.
Niemcy sięgają po nowy argument w walce o Nord Stream 2! Maas przekonuje: Jego brak zbliży Rosję z Chinami^Zespół wPolityce.pl^2021-02-10 23:26:40.380792+01:00^https://wpolityce.pl/swiat/538724-niemcy-siegaja-po-nowy-argument-w-walce-o-nord-stream-2^Minister spraw zagranicznych Niemiec Heiko Maas ostrzegł w środę w Bundestagu, że rezygnacja z gazociągu Nord Stream 2 zbliży Rosję do Chin. Na Twitterze zażądał od władz rosyjskich natychmiastowego uwolnienia opozycjonisty Aleksieja Nawalnego. Ci, którzy kwestionują Nord Stream 2, muszą również rozważyć, przynajmniej geostrategicznie, jakie to będzie miało konsekwencje i co to oznacza dla wpływu Europy na Rosję —powiedział Maas niemieckim posłom. Dodał, że to samo odnosi się do pomysłu „oddzielenia” się od Chin. Musi być absolutnie jasne, dokąd to doprowadzi w kategoriach geostrategicznych: zbliży do siebie Rosję i Chiny —oświadczył Maas. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. Maas uważa, że kolejne sankcje związane z uwięzieniem Nawalnego i zatrzymywaniem uczestników pokojowych demonstracji w Rosji muszą być skierowane przeciwko ludziom odpowiedzialnym za takie działania. Żądamy od Moskwy natychmiastowego uwolnienia Aleksieja @navalny i aresztowanych demonstrantów. Nie robią nic innego, jak tylko domagają się swobód, które przyznaje im rosyjska konstytucja, a których odmawia im rosyjskie państwo. Bardzo wyraźnie zaznaczyliśmy nasze zainteresowanie lepszymi stosunkami z #Rosja i naszą gotowość do dialogu. Klucz do tego nie leży jednak obecnie w Berlinie czy Brukseli, ale w Moskwie —napisał na Twitterze szef niemieckiego MSZ. Do swoich wpisów Maas dodał hashtag #Bundestag. W niemieckim parlamencie trwa w środę debata na temat polityki wobec Rosji m.in. w kontekście dokończenia budowy Nord Stream 2. kk/PAP
Dawno go nie było! Timmermans pisze o "wolnych i niezależnych mediach": "Demokracja nie może rozkwitać w ciemności"^Zaćwierkane na Twitterze^2021-02-10 22:36:26.508429+01:00^https://wpolityce.pl/swiat/538720-dawno-go-nie-bylo-timmermans-pisze-o-wolnych-mediach^Frans Timmermans powrócił do komentowania polskiej polityki. Nie napisał tego wprost, ale każdy domyśli się, że unijny komisarz odniósł się do protestu części mediów w Polsce. CZYTAJ RÓWNIEŻ: Amerykański dyplomata: „USA będą zawsze bronić niezależności mediów”. Celna riposta: „To wewnętrzna sprawa Polski”. KOMENTARZE Holenderski polityk, zajmujący się obecnie w KE sprawami transformacji ekologicznej, był znany ze swoich ostrych i jakże często przejaskrawionych wypowiedzi pod adresem reformy wymiaru sprawiedliwości oraz rządzących w Polsce. Nic więc dziwnego, że wielu komentatorów wyrażało zdanie, że ta prywatna wojenka Timmermansa miała służyć wyłącznie jego karierze politycznej w Brukseli. Protest części mediów w Polsce sprawił, że Timmermans ponownie zabrał głos ws. Polski. Nie napisał tego wprost, ale bez trudu każdy domyśli się, czego dotyczy wpis. Demokracja nie może rozkwitać w ciemności. Wolne i niezależne media są fundamentem naszego wspólnego europejskiego domu — napisał komisarz na Twitterze.
Na tropie wirusa. "Władze w Pekinie nie żałują pieniędzy ani wysiłków, aby zmącić obraz źródeł pandemii"^Marek Budzisz^2021-02-10 21:58:12.293119+01:00^https://wpolityce.pl/swiat/538200-na-tropie-wirusa-misja-swiatowej-organizacji-zdrowia^Dr Anthony Fauci, główny amerykański epidemiolog, na forum ekonomicznym w Davos powiedział, że geneza pandemii COVID-19 jest nadal nieznana, choć mamy do czynienia „z wielkim czarnym pudełkiem o okropnej zawartości”. Czy eksperci WHO (na zdj.) badający przyczyny zarazy w Wuhanie przełamią chińską zmowę milczenia? Trudno w to uwierzyć. Czy misja Światowej Organizacji Zdrowia (WHO), która po wielomiesięcznych negocjacjach prowadzonych z rządem Chin przybyła do Wuhanu i w ubiegłym tygodniu, po odbyciu obowiązkowej dwutygodniowej kwarantanny, rozpoczęła pracę, rzuci nieco światła na temat źródeł infekcji, która powaliła świat na kolana i kosztowała do tej pory życie ponad 2,3 mln ludzi? Wątpliwe. Negocjowanie możliwości prowadzenia dochodzenia w Chinach zajęło im cały rok – powiedział dziennikowi… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Niemcy przedłużają lockdown, choć Merkel przyznaje, że dotychczasowe ograniczenia przyniosły efekty: Możemy być zadowoleni^Zespół wPolityce.pl^2021-02-10 21:26:47.396204+01:00^https://wpolityce.pl/swiat/538713-niemcy-przedluzaja-lockdown-do-7-marca^Podczas środowej wideokonferencji kanclerz Angela Merkel i premierzy niemieckich krajów związkowych zdecydowali o przedłużeniu spowodowanego pandemią koronawirusa lockdownu do 7 marca. Podczas narady ustalono, że nie będzie ogólnokrajowych jednolitych przepisów, dotyczących otwierania szkół. Merkel i szefowie rządów krajowych zgodzili się, że same landy zdecydują o otwieraniu placówek oświatowych „w ramach swojej suwerenności kulturowej”. Zakłady fryzjerskie mogą zostać ponownie otwarte 1 marca, niezależnie od przedłużenia okresu obowiązywania blokady, pod warunkiem, że będą ściśle przestrzegać wymogów higieny. Rząd federalny i gabinety landowe widzą możliwość dalszego luzowania koronaograniczeń tylko wtedy, gdy 7-dniowa zapadalność na koronawirusa będzie wynosiła nie więcej niż 35 nowych infekcji na 100 tys. mieszkańców w ciągu tygodnia. Po osiągnięciu tego poziomu możliwe będzie otwarcie sklepów (z limitem jednego klienta na 20 m kw.), muzeów i galerii. Kanclerz Merkel powiedziała po konferencji z szefami rządów krajów związkowych, że dotychczasowe ograniczenia przyniosły efekty. Spadła liczba nowych infekcji.  Możemy być bardzo zadowoleni —oznajmiła kanclerz i podziękowała obywatelom za postawę w walce z pandemią. Przypomniała zarazem o niebezpiecznych wariantach koronawirusa i ostrzegła, że nadciąga trzecia fala pandemii, dlatego poluzowanie ograniczeń - jej zdaniem - nie jest teraz wskazane. Obecny lockdown w Niemczech trwa od połowy grudnia i miał obowiązywać do 14 lutego. Zamknięto szkoły i przedszkola, a także restauracje i puby, teatry i opery oraz dużą część handlu detalicznego. Wyjątki dotyczą sklepów spożywczych i aptek. Wszystkie zgromadzenia wiernych w kościołach, synagogach i meczetach, a także w innych miejscach spotkań wspólnot religijnych są dozwolone tylko pod następującymi warunkami: musi być zachowana minimalna odległość 1,5 metra między uczestnikami, śpiewy zbiorowe są zabronione, obowiązuje noszenie maseczek medycznych. Pracodawcy muszą umożliwiać swoim pracownikom pracę z domu wszędzie tam, gdzie warunki na to pozwalają. Praca z domu powinna być możliwa co najmniej do 15 marca. Ponadto pracodawcy muszą zapewnić swoim pracownikom maseczki medyczne, jeśli nadal muszą przychodzić do biura lub fabryki. kk/PAP
Podatek od reklam w internecie? Wprowadzono go już w wielu krajach Europy Zachodniej! SPRAWDŹ SZCZEGÓŁY^Zespół wPolityce.pl^2021-02-10 18:59:57.075988+01:00^https://wpolityce.pl/swiat/538695-podatek-od-reklam-w-internecie-jest-w-wielu-krajach-europy^Wiele krajów Europy wprowadziło już w ostatnim czasie tzw. podatki cyfrowe, które obejmują różne formy działalności internetowej, w tym reklamy online. Stawka podatku wynosi 2 proc. w Wielkiej Brytanii; 3 proc. we Francji, Włoszech i Hiszpanii; 5 proc. w Austrii. Podatkiem objęte są firmy, których globalne i krajowe przychody przekraczają określony próg. CZYTAJ RÓWNIEŻ: Premier Morawiecki potwierdza na antenie wPolsce.pl: Będzie podatek od reklam - także tych w internecie. „Na to umówiliśmy się w UE” CZYTAJ TAKŻE: Francuski minister gospodarki alarmuje: Cyfrowi giganci mają tyle samo władzy co państwa, ale nikt nie ma nad nimi kontroli Francuski parlament przyjął w lipcu 2019 r. 3 proc. podatek od obrotów międzynarodowych koncernów technologicznych z globalnymi przychodami przekraczającymi 750 mln euro rocznie i przychodami we Francji powyżej 25 mln rocznie. Podatek znany jest jako podatek GAFA, od nazw Google, Amazaon, Facebook, Apple, ponieważ dotyczy głównie amerykańskich koncernów. Obejmuje przychody m.in. z reklam online czy sprzedawania danych użytkowników serwisów społecznościowych w celach reklamowych. Jego pobieranie zostało jednak zawieszone ze względu na toczące się pod egidą Organizacji Współpracy Gospodarczej i Rozwoju (OECD) negocjacje mające wypracować model globalnego podatku od międzynarodowych gigantów technologicznych. Rozmowy zakończyły się fiaskiem, a francuskie ministerstwo finansów poinformowało w listopadzie 2020 r., że podatek za 2020 r. zostanie pobrany. Francuski podatek ma uszczelnić system fiskalny, ponieważ technologiczni giganci, a zwłaszcza GAFA, osiągają miliardowe zyski z działalności w internecie, w praktyce nie płacąc podatków w wielu państwach. Pozwalają im na to zabiegi księgowe umożliwiające transferowanie zysków do krajów, gdzie podatki są niskie lub nie ma ich wcale. Według szacunków Unii Europejskiej wprowadzanie takiego podatku w całej Wspólnocie mogłoby przynieść państwom członkowskim wpływy w wysokości 5 mld euro rocznie. W Wielkiej Brytanii od początku bieżącego roku budżetowego, czyli od 1 kwietnia 2020 r. zaczął obowiązywać podatek od usług cyfrowych (Digital Services Tax), który został nałożony na wyszukiwarki, serwisy społecznościowe i internetowe platformy handlowe, w praktyce obejmuje on również przychody z reklam w sieci. Firmy internetowe podlegają opodatkowaniu jeżeli ich światowe przychody z działalności cyfrowej przekraczają 500 mln funtów, a ponad 25 mln funtów z tych przychodów pochodzi od użytkowników z Wielkiej Brytanii. Stawka podatku wynosi 2 proc. od przychodów pochodzących od użytkowników z Wielkiej Brytanii, przy czym pierwsze 25 mln funtów jest kwotą wolną od podatku. W Hiszpanii od 1 stycznia 2021 r. obowiązuje podatek od „określonych usług cyfrowych” powszechnie nazywany taksą Google. Wynoszącym 3 proc. wartości przychodów z reklam internetowych, sprzedawania baz danych i pośredniczenia w handlu przez sieć podatkiem obłożone są firmy, których globalne przychody z tej działalności przekraczają 750 mln euro, a przychody w Hiszpanii 3 mln euro. Rząd Pedro Sancheza, z którego inicjatywy w październiku 2020 r. zatwierdzono nowy podatek szacuje, że w ciągu roku państwo zyska dzięki niemu 1,2 mld euro. We Włoszech 1 stycznia 2020 r. zaczął obowiązywać podatek cyfrowy obejmujący przychody z niektórej działalności prowadzonej przez internet, takiej jak dostarczanie reklam online, prowadzenie serwisów społecznościowych czy sprzedawanie baz danych. Wynoszący 3 proc. podatek nałożono na firmy, których globalne przychody z objętej daniną działalności przekraczają 750 mln euro, a przychody we Włoszech 5,5 mln euro. Włoska prasa ekonomiczna wyjaśnia, że podatek powstał z myślą o największych koncernach technologicznych, takich jak Facebook, Google, Microsoft, Amazon i Apple. W 2019 r. technologiczni giganci z działalności we Włoszech osiągnęli 3,3 mld euro zysku, od którego zapłacili łącznie 70 mln euro podatku. Sam Amazon zapłacił we Włoszech 11 mln euro podatku, Microsoft - 16 mln, Google - 5,7 mln, a Netflix - 6 tys. Dziennik „Il Sole-24 Ore” wyliczył, że nowy podatek przyniósł w 2020 r. budżetowi państwa dodatkowe 108 mln euro. W Austrii od stycznia 2020 r. obowiązuje podatek od reklam internetowych w wysokości 5 proc. od przychodów firm, których globalne przychody z tej działalności przekraczają 750 mln euro, a te generowane w Austrii 25 mln euro. Oprócz tego od 2000 r. pobierany jest tam podatek od reklam obejmujący konwencjonalne usługi reklamowe, prowadzone za pośrednictwem mediów drukowanych, radia czy telewizji. kpc/PAP
Będzie kolejne grillowanie!? EPL za debatą w PE o wolności mediów w Polsce. Krasnodębski: Płacenie podatków nie ogranicza wolności^Zespół wPolityce.pl^2021-02-10 17:52:55.033078+01:00^https://wpolityce.pl/swiat/538689-epl-za-debata-w-pe-o-wolnosci-mediow-w-polsce^Grupa EPL wystąpiła w środę z wnioskiem o pilną debatę, podczas najbliższej sesji plenarnej PE, „na temat prób uciszenia wolnych mediów przez polski rząd”. „Płacenie podatków nie jest ograniczeniem wolności. Gdyby tak było, to wolność każdego z nas byłaby ograniczona” - mówi europoseł Zdzisław Krasnodębski (PiS). CZYTAJ RÓWNIEŻ: -Ryszard Terlecki: Protest mediów jest specyficzny, bo protestują przede wszystkim te, które wspierają opozycję -Kempa: Podatek od reklam musi być nałożony, bo musi być równość wobec prawa. Nie może być tak, że jedni płacą bardzo dużo, a inni nie Grupa EPL z mojej inicjatywy wystąpiła z wnioskiem o debatę plenarną w marcu, dotyczącą wolnych mediów w Polsce — napisał na Twitterze europoseł Andrzej Halicki (PO).
Nord Stream 2 jako rekompensata dla Rosji za atak Hitlera?! Skandaliczne słowa prezydenta Niemiec w jednym z wywiadów^Zespół wPolityce.pl^2021-02-10 17:06:17.289327+01:00^https://wpolityce.pl/swiat/538681-skandaliczne-slowa-prezydenta-niemiec-nt-nord-stream-2^Niemiecki prezydent Franka-Waltera Steinmeier w rozmowie z gazetą „Rheinische Post”, broniąc projektu Nord Stream 2 użył argumentu, że Niemcy muszą zwrócić uwagę na wymiar historyczny, i przypomniał niemiecki atak na Związek Radziecki z 22 czerwca 1941 r. „Ponad 20 milionów ludzi w byłym Związku Radzieckim padło ofiarą wojny. To nie usprawiedliwia dzisiaj niewłaściwego postępowania w rosyjskiej polityce, ale nie możemy tracić z oczu szerszej perspektywy” - powiedział Steinmeier. Te słowa wywołał oburzenie ze strony ambasady Ukrainy. CZYTAJ TAKŻE: — FAS: Projekt NS2 upadnie, jeżeli Merkel wycofa swoje poparcie. Taka decyzja wzmocniłaby wartości UE i europejską solidarność — Jednoznaczna deklaracja premiera Słowacji na łamach „Le Monde”: Wstrzymanie gazociągu Nord Stream 2 pokazałoby siłę Europy Bronił rurociągu argumentując, Steinmeier argumentował, że „po trwałym pogorszeniu stosunków w ostatnich latach relacje energetyczne są prawie ostatnim pomostem między Rosją a Europą”.  Obie strony muszą zastanowić się, czy ten most można całkowicie zburzyć (…). Jak mamy wpływać na sytuację, którą postrzegamy jako niedopuszczalną, kiedy odcinamy ostatnie połączenia? — powiedział. Uwagi prezydenta Steinmeiera ubodły nas, Ukraińców, głęboko w serce. Nord Stream 2 pozostaje geopolitycznym projektem prezydenta Rosji Władimira Putina, sprzecznym z interesami Ukrainy — pisze ambasador Ukrainy w Berlinie Andrij Melnyk w oświadczeniu, które otrzymała agencja dpa. Dlatego cyniczne jest, zwłaszcza w tej debacie, przywoływanie okropności nazistowskich rządów terroru, a ponadto przypisywanie wyłącznie Rosji milionów sowieckich ofiar niemieckiej wojny eksterminacyjnej i zniewolenia — dodaje. Melnyk zarzuca prezydentowi Niemiec, że nie wspomniał wprost o wielu milionach ofiar dyktatury nazistowskiej na Ukrainie, która w tamtym czasie należała do Związku Radzieckiego. To „niebezpieczne zniekształcenie historii” - powiedział. Ukraina jest jednym z najsurowszych krytyków prawie ukończonego gazociągu Nord Stream 2, którym z Rosji do Niemiec ma być przesyłane 55 mld metrów sześciennych gazu ziemnego rocznie. Obecnie Ukraina nadal korzysta na dostawach rosyjskiego gazu do Europy przez swoje terytorium, pobierając od Moskwy opłaty tranzytowe. W najbliższych latach Rosja chce jednak dostarczać więcej gazu bezpośrednio do UE poprzez Nord Stream 2. tkwl/PAP
Jourova krytycznie o cenzurze w mediach społecznościowych: Usunięcie konta urzędującego prezydenta USA było niepokojące^Zespół wPolityce.pl^2021-02-10 16:37:18.523569+01:00^https://wpolityce.pl/swiat/538675-jourova-krytycznie-o-cenzurze-w-mediach-spolecznosciowych^Choć nieodpowiedzialne podżeganie przez Donalda Trumpa do przemocy zasługiwało na działanie, to niepokoi fakt, że media społecznościowe mogą trwale usunąć konto urzędującego prezydenta USA. Najwyższy czas, by powstrzymać niekontrolowaną siłę cyfrowych korporacji - uważa wiceszefowa KE Viera Jourova. CZYTAJ TAKŻE: — KE: Nie mamy danych, ile kont obywateli UE na Twitterze zostało zablokowanych. To coś, o co musimy zapytać platformy — Szokujące! Twitter na stałe zablokował konto prezydenta USA. Donald Trump reaguje: „Nie zostaniemy uciszeni!” — Trump kontra Twitter? Podpis pod rozporządzeniem ws. mediów społecznościowych. „Jesteśmy tu, by bronić wolności słowa” Media społecznościowe zmieniły sposób, w jaki komunikujemy się ze sobą, debatujemy na tematy polityczne lub prowadzimy kampanie. Jest wiele nowych możliwości, ale także wiele problemów. Wraz z niedawnym atakiem na Kapitol otrzymaliśmy namacalny, ale tragiczny dowód na to, że wiele osób po prostu straciło zaufanie do instytucji demokratycznych. Korzystanie z internetu tylko zaostrzyło wiele istniejących problemów i podziałów w naszych społeczeństwach — oświadczyła Jourova podczas środowej debaty w Parlamencie Europejskim na temat działań mediów społecznościowych. Wydarzenia w USA są momentem rozrachunku, także dlatego, że przypomniały nam o potędze, jaką mają Twitter, Facebook i inne korporacje technologiczne. Niepokojący jest fakt, że mogą trwale usunąć konto urzędującego prezydenta na podstawie niejasnych kryteriów. Mimo że uważam, że nieodpowiedzialne podżeganie przez prezydenta Trumpa do przemocy zasługiwało na działanie, to najwyższy czas, by powstrzymać niekontrolowaną siłę cyfrowych korporacji — powiedziała wiceprzewodnicząca Komisji Europejskiej odpowiedzialna za wartości i przejrzystość. Na pytanie, co KE zamierza z tym zrobić, Jourova odpowiedziała: Po pierwsze, potrzebujemy surowszych przepisów, bardziej egzekwowalnych zobowiązań i większej odpowiedzialności graczy cyfrowych. Niedawno zaproponowaliśmy ustawę o usługach cyfrowych, która zwiększy odpowiedzialność platform internetowych i wyjaśni zasady usuwania nielegalnych treści, w tym mowy nienawiści i podżegania do przemocy. Jest to przełomowa propozycja, która zapewni nam również narzędzia do silniejszego monitorowania i egzekwowania zobowiązań platform internetowych. Potrzebujemy pilnie tych przepisów i jesteśmy gotowi do współpracy (z PE) i państwami członkowskimi w celu szybkiego przyjęcia tego prawa. Zdaniem Jourovej UE powinna być lepiej wyposażona w narzędzia do walki z dezinformacją i szkodliwymi treściami. Europejski plan działania na rzecz demokracji to nasza mapa dalszych kroków w tym zakresie. Możemy już teraz zawrzeć nowy pakt przeciwko dezinformacji, z lepszą odpowiedzialnością algorytmów i brakiem arbitralnych decyzji dużych platform internetowych. Możemy i powinniśmy mieć większą przejrzystość ich polityk i dostępu do odpowiednich danych — tłumaczyła. Jak dodała, „płatne polubienia, reakcje z fałszywych kont, boty mogą być szczególnie niebezpieczne dla demokracji, zwłaszcza podczas wyborów”. Dlatego zaproponuję nowe przepisy dotyczące reklam politycznych w internecie. Wolność słowa to nie to samo, co wolność dotarcia — podkreśliła wiceszefowa KE. W jej opinii trzeba zmienić sposób myślenia firm technologicznych i ich pracowników.  Architekci przestrzegają nie tylko prawa, ale także kodeksów etycznych, aby projektowane przez nich budynki były bezpieczne dla ludzi. Programiści i eksperci IT powinni mieć podobne podejście podczas projektowania swoich algorytmów, o czym rzadko słyszę od kierowników technicznych — powiedziała Jourova. UE - jej zdaniem - nie może skupiać się też wyłącznie na platformach mediów społecznościowych.  Musimy dostosować naszą edukację do rzeczywistości cyfrowej. Wszyscy musimy stać się bardziej zaawansowani cyfrowo, zrozumieć podstawy tego, co dzieje się w internecie i dlaczego widzimy określone treści. Pozwoli nam to bezpiecznie poruszać się po internecie — zaznaczyła. Jako osoba, która jak wielu z was pochodzi z byłego totalitarnego kraju, w moim przypadku z komunistycznej Czechosłowacji, zasmakowałam życia bez demokracji i wolności słowa. Uważam, że musimy uporządkować cyfrowe wyrażanie demokracji i zakończyć cyfrowy Dziki Zachód. To, co jest nielegalne poza internetem, musi być nielegalne w internecie. Ale musimy też pracować nad przywróceniem zaufania obywateli. Fakty należą do wszystkich, a opinia należy do jednostki - to rozróżnienie zostało zniszczone i można je naprawić tylko wtedy, gdy istnieje zaufanie - do nauki, do władz i do społeczeństwa. Wszyscy mamy w tym do odegrania bardzo ważną rolę — podsumowała Jourova. wkt/PAP
Julia Nawalna opuściła Rosję. W środę wieczorem przyleciała do Niemiec. Przyczyny jej wyjazdu nie są jasne^Zespół wPolityce.pl^2021-02-10 15:34:52.211685+01:00^https://wpolityce.pl/swiat/538666-julia-nawalna-opuscila-rosje-i-przyleciala-do-niemiec^Żona uwięzionego rosyjskiego opozycjonisty Aleksieja Nawalnego, Julia, przyleciała w środę z Rosji do Niemiec; po południu wylądowała na lotnisku we Frankfurcie nad Menem - poinformował tygodnik „Der Spiegel” na swej stronie internetowej. CZYTAJ RÓWNIEŻ: -Nawalny? Politolog przypomina: Oprócz niekwestionowanej odwagi, ma też wielkomocarstwowe marzenia, które w Rosji są powszechne -Nawalny uderza w Putina w Dzień Czekisty. „Publikując dwa materiały na temat swego otrucia, zastawił pułapkę na prezydenta Rosji” O wylocie Nawalnej z Moskwy donosiła wcześniej agencja Interfax. Przyczyny jej wyjazdu nie są jasne. Julia Nawalna nie wypowiadała się na ten temat. Jej prawniczka Swietłana Dawydowa powiedziała mediom, że nie komentuje tych doniesień. 17 stycznia Aleksiej Nawalny został zatrzymany na lotnisku w Moskwie po powrocie z Niemiec, gdzie przechodził leczenie po próbie otrucia bojowym środkiem chemicznym typu Nowiczok. Nawalna wróciła wówczas do kraju z mężem. 2 lutego sąd odwiesił karę więzienia wobec opozycjonisty zasądzoną w 2014 roku w sprawie o domniemane defraudacje finansowe. Nawalny ma spędzić w kolonii karnej dwa lata i osiem miesięcy. Jego adwokaci odwołują się od tej decyzji. Wobec większości współpracowników Nawalnego władze wszczęły sprawy karne w związku z demonstracjami w jego obronie, które odbyły się w Rosji 23 stycznia, 31 stycznia i 2 lutego. Podczas protestów zatrzymywano tysiące osób. Szef sieci sztabów Nawalnego w regionach Rosji Leonid Wołkow, który od dłuższego czasu przebywa za granicą, jest poszukiwany międzynarodowym listem gończym. Julia Nawalna została zatrzymana w Moskwie podczas styczniowych demonstracji i skazana na grzywnę. aw/PAP
Niemiecka wizja europejskiej samodzielności strategicznej. Tego rodzaju debata zdominuje przestrzeń publiczną w najbliższych latach^Marek Budzisz^2021-02-10 14:54:33.653887+01:00^https://wpolityce.pl/swiat/538657-niemiecka-wizja-europejskiej-samodzielnosci-strategicznej^Daniela Schwarzer, kierująca niemieckim wpływowym think tankiem DGAP, opublikowała w ostatnim wydaniu „Internationale Politic Quarterly” artykuł poświęcony, jak głosi tytuł, „Geopolitycznemu momentowi Europy”. Wart jest on uwagi, podobnie jak cały numer kwartalnika poświęcony kwestii europejskiej suwerenności strategicznej, co najmniej z kilku powodów, z których nie najważniejszym jest to, że geopolityczne myślenie, którego celowość i przydatność kwestionuje wielu polskich specjalistów uchodzących za ekspertów, jednak istnieje.  Obrazoburczy jest już punkt wyjścia, opis obecnej sytuacji, od której Schwarzer rozpoczyna swą refleksję.  W minionym roku upadek multilateralizmu trwał nieprzerwanie, a rywalizacja między Chinami a Stanami Zjednoczonymi nasiliła się, podczas gdy Rosja, Turcja, Iran i Arabia Saudyjska dalej zwiększały swoje wpływy. Wzrosła liczba ostrych i zamrożonych konfliktów w Europie i wokół niej. Pandemia COVID-19 ujawniła wrażliwość europejskich łańcuchów dostaw i wartości oraz ich znaczną ekspozycję na rosnącą rywalizację między USA i Chinami. Ten realistyczny opis szybko zmieniającej się międzynarodowej rzeczywistości, wolny od powtarzanych zaklęć na temat wiarygodności sojuszy wielostronnych zawieranych w spokojniejszych czasach i mających asekurować nas na wypadek wyzwań, których charakter już się gruntownie zmienił, jest punktem wyjścia rozważań na temat tego, co w nowych realiach Europa winna zrobić. Warto zwrócić uwagę na tok rozumowania Danieli Schwartzer. Nie ma powodów aby nadal diagnozować sytuację w świecie, bo kontury nowej rzeczywistości są już widoczne jak na dłoni, teraz nadszedł czas działania. Aby było ono skuteczne Europa musi określić najpierw swoją geostrategiczną postawę. Wyznaczają ją, jej zdaniem, dwa wektory. Po pierwsze, doświadczenia rządów Trumpa uzmysłowiły liderom starego kontynentu nie tylko rozbieżność interesów między państwami Europy kontynentalnej a Stanami Zjednoczonymi, ale również fakt, iż Waszyngton może wywierać presję - Schwartzer pisze wręcz, że „szantażować” aby wymusić korzystne dla siebie a mniej przyjemne dla Europy decyzje. Wymienia w tym kontekście amerykańskie sankcje eksterytorialne, ograniczenia w zakresie pomocy medycznej w czasach pandemii, presję w sprawie Huawei czy uzależnienie Europy od pomocy wojskowej ze Stanów Zjednoczonych. Te doświadczenia doprowadziły do wzmocnienia czynnika drugiego, jakim jest powszechne, w opinii Schartzer, obecnie przekonanie, że Europa musi dokonać geopolitycznego, czy geostrategicznego wyboru, zwłaszcza w obliczu nasilającej się rywalizacji amerykańsko–chińskiej. Jak zauważa, „teoretycznie europejskie debaty geopolityczne koncentrują się na autonomii i suwerenności; w praktyce u ich podstaw leży niepewność i kontrowersje dotyczące sojuszniczej wiarygodności USA oraz zakresu, w jakim stosunki transatlantyckie mogą być kształtowane w interesie UE”. Już samo myślenie europejskich elit, iż kontynent musi zacząć odgrywać samodzielną rolę geopolityczną można porównać do tektonicznej zmiany w zakresie świadomości. Schwartzer przywołuje słynne wystąpienie inauguracyjne Josepa Borrella z 2019 roku, który powiedział, że „Europa musi nauczyć się języka siły”, wskazując, w którym kierunku winna postępować ewolucja europejskiej samoświadomości. Przez ostatnie 70 lat, ciesząc się z amerykańskiego parasola nuklearnego i wojskowej pomocy, Europa mogła nie interesować się kwestiami z zakresu „twardego bezpieczeństwa” koncentrując się na soft power, unikając trudnych i niepopularnych decyzji, a nawet licząc, że konflikty u jej granic, tak jak to miało miejsce na Bałkanach w latach 90-tych, w północnej Afryce czy na Ukrainie, za Europejczyków rozwiążą „inni”, czyli Amerykanie. Ten czas, w opinii niemieckiej analityk to już przeszłość, a w związku z tym „to, co Europa musi teraz zrobić, to wzmocnić w nowej epoce swoją globalną projekcję siły i lepiej bronić własnych interesów(…). Będzie to nieuchronnie oznaczać inne, szersze priorytety dla europejskich rządów i instytucji UE. Trudność w przypadku Europy polega na tym, że musi rozwinąć tę zewnętrzną mentalność i zgromadzić zasoby, aby to wzmocnić, jednocześnie wzmacniając wewnętrzną spójność UE i wolę współpracy”. Zdaniem Schwartzer możemy mówić o kilku już ukształtowanych elementach europejskiej samoświadomości geopolitycznej. Ukształtowały je z jednej strony doświadczenia rosyjskiej agresji wobec Ukrainy, co pozwoliła na zrozumienie, iż rosyjska definicja polityki bezpieczeństwa i polityki sąsiedztwa znacząco się różnią od tego jak rozumieją ją Europejczycy. Kolejnym momentem przełomowym było opublikowanie wiosną 2019 roku dokumentu Unii Europejskiej poświęconego Chinom, które uznane zostały za „systemowego i ekonomicznego rywala”, ale jednocześnie państwo z którym Europa winna, dla własnego pożytku i poprawy sytuacji w świecie na różnych płaszczyznach współpracować. Wreszcie trzecim doświadczeniem ułatwiającym czy dopełniającym korpus europejskiej samoświadomości geopolitycznej były, jak pisze, „traumatyczne doświadczenia” związane z polityką administracji Donalda Trumpa, które pozwoliły zrozumieć wielu europejskim stolicom fakt rozchodzenia się dróg dotychczasowych partnerów i sojuszników. Wreszcie niemiecka prezydencja w Unii Europejskiej zaowocowała dyskusją nad „Strategicznym Kompasem” Wspólnoty, dokumentem, który ma określić przyszłe cele samodzielnej polityki Unii w tym zakresie. Jak pisze Schwartzer, „jest to niezwykle ważny krok, umożliwiający wypracowanie wspólnych perspektyw strategicznych i wspólnego zrozumienia (przynajmniej podzielanego przez większość) wyzwań, którym Europejczycy muszą wspólnie stawić czoła. Jednym z zasadniczych warunków wstępnych tworzenia wspólnych perspektyw polityki zagranicznej i kultury strategicznej jest zrozumienie przez Europejczyków zagrożeń bezpieczeństwa jako zasadniczo niepodzielnych. Bezpieczeństwo Państw Bałtyckich dotyczy wszystkich; Libia i Afryka Północna to nie tylko problem krajów śródziemnomorskich. Wspólne dążenie do wspólnych interesów będzie wymagało jednolitej koncepcji świata i wysokiego poziomu wzajemnego zaufania”. Niemiecka analityk w związku z taką diagnozą sytuacji na świecie i miejsca w nim Unii Europejskiej, opisuje pięć obszarów priorytetowych, którym w najbliższym czasie Wspólnota będzie musiała poświęcić więcej uwagi. Po pierwsze europejska polityka zagraniczna musi mieć bardziej „holistyczny”, szerszy niźli do tej pory, wymiar i obejmować również politykę handlową, przemysłową oraz technologiczną. To wymagało będzie oczywiście większych środków. Polityka w zakresie bezpieczeństwa, winna stawiać sobie, jak określa to Schwartzer, „bardziej realistyczne cele” i w większym stopniu być efektem koordynacji polityk NATO i Unii. Niemiecka analityk nie rozwija tej myśli, ale wydaje się, że jej stanowisko odczytać należy jako niechęć wobec idei rozszerzenia odpowiedzialności Paktu Północnoatlantyckiego na Azję i włączenia sojuszu w amerykańsko – chińska rywalizację. Po drugie, jeśli chcemy myśleć o samodzielności geopolitycznej Unii, większej jej aktywności w zakresie polityki zagranicznej, to trzeba zmienić wewnątrzunijny mechanizm kształtowania linii politycznej. Konsensualny sposób dochodzenia do decyzji jest nie tylko czasochłonny, ale również nieefektywny, dlatego, proponuje, zastąpienie je większościowym. W praktyce oznacza to dominację duetu francusko – niemieckiego i ewentualne uwzględnianie poglądów innych stolic. Schwarzer, wspomina też, ale na razie dość delikatnie, o tym, że polityka Unii w zakresie bezpieczeństwa również powinna ewoluować w podobnym kierunku. Trzeci priorytet to ograniczenie wpływów zewnętrznych. Jak zauważa „UE zaostrzyła monitorowanie chińskich i rosyjskich wpływów na swoich granicach i w pobliskich regionach. Wszystko to jest dobre i ważne, ale należy jeszcze bardziej ograniczyć zależności i wpływy zewnętrzne. Jeśli tak się nie stanie, Europa nie będzie w stanie działać, ponieważ nie będzie mogła podjąć decyzji”. Po czwarte, Europa winna określić swoje stanowisko i priorytety w relacji do wszystkich światowych graczy. W praktyce musi to oznaczać samodzielną politykę i określenie zasad, w zależności od celów i interesów, współpracy, ale również rywalizacji. Po piąte wreszcie, Europa w najbliższych tygodniach będzie musiała wypracować swą politykę wobec Stanów Zjednoczonych. Do tej pory, jak zauważa niemiecka analityk, europejskie stolice jedynie retorycznie i w sposób dość ogólny dostrzegały fakt amerykańsko – chińskiej rywalizacji. Instynktownie Unia jest po stronie Stanów Zjednoczonych i chce współtworzyć „obóz Zachodu” jednak będzie to wymagało przemyślenia charakteru więzi atlantyckiej. Nie po to aby ją zrywać czy osłabiać, ale zmienić jej charakter w ten sposób aby w większym stopniu gwarantowała europejskie interesy.  W gruncie rzeczy propozycja niemieckiej analityk jest koncepcją zbudowania amerykańsko–europejskiego tandemu geostrategicznego, partnerstwa opartego na równych prawach, obowiązkach i realizującego uzgodnione wspólne interesy. Aby to było możliwe Unia Europejska musi przejść „moment hamiltonowski” i zacząć przypominać bardziej jeden organizm państwowy ze wspólną polityką monetarną, pożyczkową, zagraniczną czy wojskową. To jest wizja zjednoczonej Europy za która opowiadają się, jak można przypuszczać, w większości elity państw Zachodu. Tego rodzaju debata zdominuje przestrzeń publiczną w najbliższych latach, z pewnością do francuskiego przewodnictwa w UE do 2022 roku. Jakie jest stanowisko Polski w tej materii?
Trwa czarna seria w europejskiej energetyce. Kiedy zaczniemy rzeczowo i racjonalnie rozmawiać o bezpieczeństwie energetycznym?^Izabela Kloc^2021-02-10 13:06:11.054822+01:00^https://wpolityce.pl/swiat/538628-trwa-czarna-seria-w-europejskiej-energetyce^Nie ma tygodnia, aby media nie doniosły o problemach z dostawami prądu w kolejnym, unijnym kraju. Tym razem energetyka odnawialna zawiodła w Szwecji. To spektakularna porażka, bo dotknęła ojczyzny Grety Thunberg, ikony światowego, ekologicznego radykalizmu. W publicznej telewizji wezwano nawet Szwedów, aby powstrzymali się od włączania pożerających prąd… odkurzaczy. Znani z umiłowania do ładu i czystości mieszkańcy tego skandynawskiego kraju będą musieli aż do lata przyzwyczaić się do kurzu w mieszkaniach. Brzmi to nawet zabawnie, ale śmieszne nie jest. Zamiana odkurzacza na szczotkę nie jest wielkim wyrzeczeniem, ale można sobie wyobrazić znacznie poważniejsze skutki niedoborów energii. Szwedzi mają to na własne życzenie. Zdominowany przez socjaldemokratów i Zielonych rząd w Sztokholmie w latach 2019-2020 zamknął dwa reaktory atomowe. Nie przewidywano problemów, ponieważ Szwecja nawet sprzedaje nadwyżki prądu, wyprodukowanego przez Odnawialne Źródła Energii. Zapomniano jedynie, że to się dzieje tylko latem. Szwedzi bezkrytycznie uwierzyli w ocieplenie klimatu i uznali, że zim już nie będzie. Jak widać za oknem, było to błędne założenie. Szwedzi o włos uniknęli blackoutu. Awaryjnie uruchomili elektrownię na olej opałowy i kupili prąd w Polsce, która – jak pogardliwie piszą tamtejsze media – produkuje brudną energię. Jak się okazało, lepsza „brudna”, niż żadna. Szwedzki scenariusz był już kilkakrotnie przerabiany w tym sezonie. 8 stycznia doszło do ogromnych zakłóceń w zsynchronizowanej europejskiej sieci wysokiego napięcia. Awaria dotknęła wiele krajów, ale największe problemy miała Austria, którą uratował import prądu z elektrowni węglowych i atomowych w państwach ościennych. Dyrektor spółki Wien Energie, która jest największym austriackim dostawcą prądu wprost wskazał, że problemem jest zawodność energii odnawialnej. Jeszcze kilka lat temu jego firma notowała rocznie 15 interwencji stabilizujących sieć. Ostatnio musi to robić nawet 240 razy w roku. Wcześniej, do podobnej sytuacji doszło w Hiszpanii, która mocno stawia na energetykę odnawialną. Tamtejszy lewicowy rząd dał się zaskoczyć zimie, a kryzysu energetycznego na większą skalę uniknięto tylko dzięki rezerwom gazu ziemnego. Czarna seria rozpoczęła się pod koniec jesieni we Francji, która – podobnie jak Szwecja – wyłączyła sprawny jeszcze reaktor atomowy. Nałożyło się na to kilka bezwietrznych dni i przeciągające się remonty w innych elektrowniach jądrowych. W efekcie Francja musiała awaryjnie włączyć bloki węglowe, a minister klimatu postraszyła przedsiębiorców wymuszonymi postojami w produkcji. Kiedy opublikowałam w mediach artykuł o zawodności energetyki odnawialnej, spadła na mnie fala krytyki, że mam czelność podnosić rękę na Zielony Ład. Ile jeszcze krajów musi otrzeć się o blackout, abyśmy zaczęli rzeczowo i racjonalnie rozmawiać o bezpieczeństwie energetycznym Unii Europejskiej? Szwecja jest w najgorszej sytuacji. Musi się mierzyć z brakami prądu i jeszcze większym zagrożeniem, jakim jest gniew Grety Thunberg. Ta ikona światowego, ekologicznego radykalizmu w swoim ojczystym kraju traktowana jest jak bogini i znalazła się nawet na znaczkach pocztowych. Greta – jak każda nastolatka – bywa kapryśna i humorzasta. Ale są na nią sposoby. W ramach przeprosin – jak zrobiła to Angela Merkel – trzeba ją zaprosić na herbatę i ciasteczka. Więcej przeczytasz TUTAJ
Szefowa KE przyznaje: Powinniśmy być na innym etapie walki z wirusem. Jednak szczepienia przyspieszają, co pokazuje Polska^Zespół wPolityce.pl^2021-02-10 10:15:31.909628+01:00^https://wpolityce.pl/swiat/538591-szefowa-ke-polska-dowodem-na-przyspieszenie-szczepien^Przewodnicząca Komisji Europejskiej Ursula von der Leyen przyznała w środę w Parlamencie Europejskim, że jeśli chodzi o walkę z Covid-19, UE nie jest na etapie, na jakim chciałaby być. Zapowiedziała jednak starania o zaszczepienie 70 proc. unijnej populacji do końca lata. CZYTAJ TAKŻE: — Niemiecki publicysta na łamach „The Times”: Von der Leyen się skompromitowała i spowodowała, że Europejczycy wyszli na głupców — Rzecznik KE nie wyklucza opóźnień w produkcji szczepionek przeciw Covid-19. Jako powód wskazał problemy z dostępem do surowców — Wicekanclerz Niemiec krytykuje sposób zakupu szczepionek przez KE. Opozycja dalej będzie mówić, że wszystko jest „winą PiS-u”? W Polsce od początku lutego 94 proc. personelu medycznego domów spokojnej starości i 80 proc. pensjonariuszy zostało zaszczepionych, 93 proc. w Danii, we Włoszech - ponad 4 proc. całej populacji. Te trzy przykłady pokazują, że kampania szczepień w Europie naprawdę przyspieszyła — mówiła von der Leyen. Przypomniała, że od grudnia 2020 r. 26 mln dawek szczepionek zostało dostarczonych, a ponad 17 mln osób - zaszczepionych. Mimo to faktem jest, że do tej pory w walce z wirusem nie jesteśmy tam, gdzie chcemy być. Za późno autoryzowaliśmy, byliśmy zbyt optymistyczni, jeśli chodzi o masową produkcję i, być może, byliśmy zbyt pewni, że to, co zamówiliśmy, przyjdzie na czas — zastrzegła. Będziemy pracować najciężej jak to możliwe, że osiągnąć nasz cel - zaszczepienia do końca lata co najmniej 70 proc. populacji UE — zadeklarowała. Na słowa Ursuli von der Leyen zwrócił uwagę szef KPRM Michał Dworczyk. W pierwszy zdaniu dzisiejszego przemówienia Przewodnicząca Komisji Europejskiej @vonderleyen wskazała Polskę jako przykład państwa, które najlepiej radzi sobie z procesem szczepień obywateli w całej UE. #SzczepimySię — napisał na Twitterze minister.
Co na to obrońcy Strajku Kobiet? Listopadowe demonstracje koronasceptyków w Niemczech mogą odpowiadać nawet za 21 tys. infekcji^Zespół wPolityce.pl^2021-02-10 06:33:24.660311+01:00^https://wpolityce.pl/swiat/538512-co-na-to-sk-badania-protesty-w-niemczech-wzmogly-pandemie^W listopadzie w Lipsku i Berlinie odbyły się potężne demonstracje koronasceptyków. W jednej wzięło udział od 20 do 40 tys. osób, w drugiej od 5 do 9 tysięcy. Gdyby te demonstracje zostały odwołane, można by było zapobiec od 16 000 do 21 000 infekcji Covid-19 - pisze we wtorek dziennik „Tagesspiegel”. Taki wniosek wynika z aktualnych badań ZEW Mannheim (Centrum Europejskich Badań Ekonomicznych im. Leibniza) i Uniwersytetu Humboldta w Berlinie. Naukowcy zbadali, w jaki sposób siedmiodniowa zapadalność na koronawirusa rozwinęła się w regionach z wysokim odsetkiem koronasceptyków. Brano pod uwagę między innymi odsetek wyborców AfD na danym obszarze, ponieważ partia konsekwentnie zaprzecza niebezpieczeństwu płynącemu z pandemii koronawirusa. Dane porównano ze wskaźnikiem szczepień przeciwko odrze na poziomie powiatów oraz z… przystankami autobusowymi sieci przewoźnika „Honk for Hope”. Dlaczego wzięto pod uwagę akurat tego przewoźnika? Wielu koronasceptyków korzysta z autobusów sieci zdeklarowanego krytyka pandemii, Thomasa Kadena, aby dojechać na demonstracje w całych Niemczech. Ta sieć autobusowa znacznie różni się od linii innych operatorów autobusowych. „Honk for Hope” zatrzymuje się w całych Niemczech, ale obsługuje również wiele mniejszych miast, szczególnie na południu Saksonii, w północnej Bawarii i wschodniej Turyngii. Uwzględniając te czynniki, autorzy badania doszli do wniosku, że po dwóch demonstracjach w Lipsku i Berlinie siedmiodniowa zapadalność na koronawirusa (liczba infekcji na 100 000 mieszkańców w ciągu tygodnia) znacznie wzrosła w regionach, w których znajdują się miasta obsługiwane przez sieć „Honk for Hope”. W porównaniu z powiatami, gdzie nie ma przystanków tego przewoźnika była ona średnio o około 40 większa, w okresie między demonstracjami a Bożym Narodzeniem. Na przykład, jeśli zapadalność wzrosła z 60 do 100 w mieście A bez przystanku, to w tym samym okresie w mieście B z przystankiem „Honk for Hope” wzrosła z 60 do 140. W naszych danych widzimy, że dziesięć do dwunastu dni po demonstracjach gwałtownie rośnie liczba przypadków w powiatach z przystankami („Honk for Hope”)  — mówi autor badania Martin Lange w rozmowie z „Tagesspiegel”.  Ponieważ w Lipsku było więcej ludzi niż w Berlinie, zakładamy, że demonstracja w Lipsku również miała większy wpływ na liczbę infekcji — dodaje. Lange nie chce wymieniać nazw poszczególnych miejscowości. Podkreśla jednak, że widać wyraźnie, że zachorowalność rośnie silniej zwłaszcza w małych miejscowościach z takimi przystankami. xyz/PAP
A polska opozycja narzeka? Merkel chce utrzymać lockdown do marca, Holandia przedłuża obowiązywanie godziny policyjnej^Zespół wPolityce.pl^2021-02-09 23:43:14.102980+01:00^https://wpolityce.pl/swiat/538564-merkel-chce-utrzymac-lockdown-w-niemczech-az-do-marca^Kanclerz Niemiec Angela Merkel oświadczyła we wtorek, że obecne restrykcje, związane z pandemią koronawirusa, powinny zostać utrzymane do końca lutego. Ostateczna decyzja w tej sprawie ma być podjęta w środę na spotkaniu Merkel z władzami krajów związkowych. Z kolei podczas wtorkowego posiedzenia izby niższej niderlandzkiego parlamentu (Tweede Kamer), posłowie zdecydowali o wydłużeniu godziny policyjnej, która obowiązywała od 23 stycznia do 10 lutego (środa). Zgodnie z przyjętą uchwałą, nadal nie będzie można przebywać poza domem w godzinach 21:00-4:30 do 2 marca. CZYTAJ TAKŻE: WSZYSTKO o pandemii koronawirusa Obowiązujący obecnie w Niemczech lockdown był głównym tematem rozmów Merkel z parlamentarzystami partii CDU, z której kanclerz się wywodzi.  Musimy poczekać do 1 marca. Nie powinniśmy wprowadzać teraz żadnych zmian po to, abyśmy potem nie musieli się cofać — powiedziała. Merkel podkreśliła, że wprawdzie liczba codziennych nowych infekcji spada, ale w całym kraju rosną obawy, dotyczące bardziej zakaźnych wariantów koronawirusa. Wyjaśniła, że liczba zakażeń mutacją brytyjską podwaja się co dziesięć dni, zatem ta odmiana Sars-CoV-2 może wkrótce stać się dominującym szczepem w Niemczech. Natomiast z projektu uchwały krajów związkowych i Kancelarii Federalnej, do którego dotarły „Bild” i „Spiegel”, wynika, że rząd federalny i rządy landów nie przedstawią w środę konkretnego harmonogramu ewentualnych kroków otwierających kraj. Dokument mówi o „perspektywie normalizacji naszego życia codziennego i powrotu do życia bez ograniczeń związanych z pandemią”. Nie wspomina jednak o konkretnych krokach i datach. Zgodnie z proponowaną uchwałą kanclerz Merkel jest również przeciwna częściowemu otwarciu szkół i przedszkoli przed 1 marca. Szczególnie ta pozycja będzie prawdopodobnie ostro kwestionowana w środę, ponieważ niektóre kraje związkowe apelowały niedawno o pierwsze otwarcia od przyszłego poniedziałku (15 lutego). Większość przedszkoli i szkół w Niemczech jest zamknięta od połowy grudnia lub działa tylko w bardzo ograniczonym zakresie. Kanclerz Merkel opowiedziała się również za utrzymaniem wskaźnika zapadalności na poziomie 50 przypadków na 100 000 jako progu, poniżej którego będzie można zdecydować się na luzowanie obostrzeń. Obecnie wskaźnik ten w Niemczech wynosi 72,8. Portal RND twierdzi też, że Merkel chce wymusić, uzależnienie ewentualnego złagodzenia lockdownu również od spadku wartości R poniżej 0,7. Ma to na celu przeciwdziałanie ryzyku stwarzanemu przez nowe, wysoce zaraźliwe mutacje wirusa. Wartość R pokazuje, ile osób średnio zaraża zakażona osoba. We wtorek rano w Niemczech stwierdzono 3379 nowych przypadków koronawirusa i 481 kolejnych zgonów. Obecny lockdown w Niemczech trwa od połowy grudnia i obowiązuje do 14 lutego. Zamknięte są szkoły i przedszkola, a także restauracje i puby, teatry i opery oraz duża część handlu detalicznego. Wyjątki dotyczą sklepów spożywczych i aptek. Wszystkie zgromadzenia wiernych w kościołach, synagogach i meczetach, a także w miejscach spotkań innych wspólnot religijnych są dozwolone tylko pod następującymi warunkami: musi być zachowana minimalna odległość 1,5 metra, śpiewy zbiorowe są zabronione, obowiązuje noszenie maseczek medycznych. Pracodawcy muszą umożliwiać swoim pracownikom pracę z domu wszędzie tam, gdzie warunki na to pozwalają. Praca z domu powinna być możliwa przynajmniej do 15 marca. Ponadto pracodawcy muszą zapewnić swoim pracownikom maseczki medyczne, jeśli nadal muszą przychodzić do biura lub fabryki. Podczas wtorkowego posiedzenia izby niższej niderlandzkiego parlamentu (Tweede Kamer), posłowie zdecydowali o wydłużeniu godziny policyjnej, która obowiązywała od 23 stycznia do 10 lutego (środa). Zgodnie z przyjętą uchwałą, nadal nie będzie można przebywać poza domem w godzinach 21:00-4:30 do 2 marca. Za poparciem propozycji gabinetu Marka Rutte opowiedziały się najważniejsze siły polityczne. Przeciwko była jedynie skrajna prawica Geerta Wildersa (PVV), który przekonywał w parlamencie, że nie ma żadnych dowodów na zmniejszenie liczby infekcji dzięki godzinie policyjnej. Stanowisko zmienili natomiast socjal-liberałowie z koalicyjnego D66. Sceptyczni wcześniej wobec proponowanych obostrzeń, teraz opowiedzieli się jednoznacznie za rządową propozycją. Jak poinformowało na swojej stronie internetowej holenderskie ministerstwo zdrowia, liczba osób, u których stwierdzono koronawirusa, przekroczyła milion. Ministerstwo poinformowało również, że dotychczas przeciwko COVID-19 zaszczepiono około 500 tys. osób. kpc/PAP
Senat rozpoczął procedowanie impeachmentu byłego prezydenta Donalda Trumpa. Jak będzie wyglądać proces? SPRAWDŹ^Zespół wPolityce.pl^2021-02-09 19:57:57.866870+01:00^https://wpolityce.pl/swiat/538540-senat-rozpoczal-procedowanie-impeachmentu-trumpa^W Senacie USA rozpoczęło się we wtorek o godz. 13. (19. czasu polskiego) procedowanie impeachmentu byłego prezydenta Donalda Trumpa. W głosowaniu przyjęto zasady rządzące procesem impeachmentu, zostały one ustalone przez przywódców obydwu partii - poinformował przywódca większości demokratycznej w Senacie Chuck Schumer. Również uznano, że procedura jest zgodna z konstytucją Stanów Zjednoczonych. CZYTAJ RÓWNIEŻ: Starcie przed procesem Trumpa. Obrońcy nazwali impeachment „teatrem politycznym”. Oskarżyciele mówili o „podżeganiu do insurekcji” CZYTAJ TAKŻE: Izba Reprezentantów przegłosowała artykuł impeachmentu Trumpa! Prezydenta USA oskarżono o „podżeganie do powstania” We wtorek, w pierwszym dniu procesu o impeachment byłego prezydenta USA Donalda Trumpa Senat zadecydował, że procedura jest zgodna z konstytucją Stanów Zjednoczonych. Członkowie izby wyższej Kongresu opowiedzieli się za tym w głosowaniu stosunkiem głosów 56 : 44. Do Demokratów przyłączyło się sześciu Republikanów, w tym senator z Alaski polskiego pochodzenia Lisa Murkowski. Proces będzie kontynuowany w środę w południe, czasu lokalnego. Naszym świętym obowiązkiem konstytucyjnym jest przeprowadzenie sprawiedliwego i uczciwego procesu o postawienie zarzutów byłemu prezydentowi Trumpowi, najpoważniejszych zarzutów, jakie kiedykolwiek postawiono prezydentowi Stanów Zjednoczonych w historii Ameryki. Niniejsza rezolucja przewiduje sprawiedliwy proces — ocenił Schumer. Według ustalonego harmonogramu rozprawę rozpoczęła debata nad kwestią zgodności wszczętego procesu impeachmentu z konstytucją Stanów Zjednoczonych. Jeden z kongresmenów pełniących rolę prokuratorów tzw. menedżerów impeachmentu, Demokrata Joe Neguse powołał się w swym wystąpieniu zarówno na historię, jak i na opinie ekspertów. Podkreślił m.in., że już w czasach Ojców Założycieli USA miały miejsce procesy impeachmentu, nawet wówczas, kiedy oskarżano jednego z senatorów już po tym, kiedy przestał sprawować urząd. W następnym etapie każda ze stron będzie miała po do 16 godzin na przedstawienie swoich argumentów. Cztery kolejne godziny będą przeznaczone na pytania senatorów kierowane do oskarżycieli oraz zespołu obrońców Trumpa. Jeśli menedżerowie impeachmentu wystąpią z wnioskiem o dopuszczenie świadków, to debata w tej sprawie potrwa dwie godziny. Po jej zakończeniu nastąpi głosowanie w sprawie wezwania świadków. Cztery kolejne godziny zostaną podzielone równo na mowy końcowe. Następnie odbędzie się głosowanie w sprawie skazania lub uniewinnienia byłego prezydenta. Będzie to wymagało decyzji dwóch trzecich Senatu. Sieć CNN zauważyła, że republikańscy członkowie wyższej izby Kongresu przewidywali możliwość zakończenia procesu impeachmentu w głosowaniem w sobotę wieczorem. Ich zdaniem zespół obrońców Trumpa nie wykorzysta pełnych 16 godzin na przedstawienie argumentów, a senatorzy - czterech godzin na zadawanie pytań. Zwłaszcza jeśli nie wezwie się żadnych świadków. Jak przypomina CNN, Kongres przeprowadził dotychczas trzy prezydenckie procesy impeachmentu. W roku 1868 roku dotyczyło to Andrew Johnsona za zwolnienie ministra wojny Edwina M. Stantona bez zgody Kongresu. W roku 1998 toczył się proces o impeachment Billa Clintona za krzywoprzysięstwo i utrudnianie pracy wymiaru sprawiedliwości, a w minionym roku odbył się proces Trumpa za nadużycie władzy i utrudnianie działań Kongresowi. Wszyscy trzej prezydenci zostali uniewinnieni i pozostali na stanowiskach. Teraz, po raz pierwszy w historii USA, odbywa się proces o impeachment byłego prezydenta. Kontrolowana przez Demokratów Izba Reprezentantów oskarżyła Trumpa o podżeganie do powstania przeciw rządowi w związku atakiem jego zwolenników na Kapitol, do którego doszło 6 stycznia. W systemie prawnym USA Izba Reprezentantów może postawić urzędującego prezydenta w stan oskarżenia. Następnie Senat na posiedzeniu, któremu przewodniczy prezes amerykańskiego Sądu Najwyższego, może uznać go za winnego większością dwóch trzecich głosów. Niższa izba Kongresu USA, przegłosowała 13 stycznia artykuł impeachmentu Trumpa, w którym zarzuca mu „podżeganie do powstania”. Była to reakcja na atak zwolenników Trumpa na Kapitol 6 stycznia. Podczas zamieszek w Waszyngtonie zginęło pięć osób, w tym policjant. Przed rozpoczęciem procesu pełniący funkcję prokuratorów tzw. menedżerowie impeachmentu z Izby Reprezentantów zapowiadali, że planują podczas procesu wykorzystać „wszystkie dostępne dowody, w tym takie, których nikt wcześniej nie widział”. Tu nie chodzi o politykę. (…) Chodzi o bardzo poważną kwestię pociągnięcia prezydenta Trumpa do odpowiedzialności — wyjaśnił jeden z menedżerów, cytowany przez amerykańskie radio publiczne NPR. Atak został udokumentowany w czasie rzeczywistym przez uczestników zamieszek, a także prawodawców i dziennikarzy, którzy przebywali na Kapitolu w trakcie jego trwania — zaznaczyło NPR. Według przewidywań obrońcy Trumpa będą m.in. argumentować, że Senat nie ma obecnie konstytucyjnych uprawnień do osądzenia Trumpa, ponieważ nie sprawuje on już urzędu. Zespół prawników byłego prezydenta nazwał proces impeachmentu „teatrem politycznym”. Zarzucał Partii Demokratycznej wykorzystanie chaosu i traumy wywołanej zamieszkami na Kapitolu dla celów partyjnych. Zdaniem demokratycznych oskarżycieli prezydent musi być rozliczany za każdy dzień urzędowania, od początku do końca jego kadencji, a styczniowe zajścia na Kapitolu nie mogą stanowić wyjątku. Podkreślają, że jeśli nawet rozprawa ma miejsce po opuszczeniu przez Trumpa urzędu, pierwotne zarzuty miały miejsce wówczas, kiedy jeszcze był prezydentem. Zarzucają Trumpowi, że „próbuje zrzucić winę na swoich zwolenników i przywołuje zestaw nieprawidłowych teorii prawnych, które pozwoliłyby prezydentom podżegać do przemocy i obalić proces demokratyczny bez obawy o konsekwencje”. Oddalenie lub kontynuowanie procesu w Senacie po wtorkowej debacie wymaga zwykłej większości głosów. Ale by skazać Trumpa, potrzeba głosów 67 ze 100 senatorów. Oznacza to, że do 50 Demokratów musiałoby się dołączyć co najmniej 17 Republikanów. Według komentatorów jest to mało prawdopodobne. Tymczasem jeden z prawników byłego prezydenta wycofał swój wniosek o wstrzymanie procesu impeachmentu w czasie szabatu, od piątku po zachodzie słońca do soboty włącznie, który motywował wcześniej względami religijnymi. Wyjaśnił, że podczas szabatu zastąpią go inni członkowie zespołu obrony Trumpa. kpc/PAP
Czy to zakończy polityczne zawirowanie we Włoszech? Berlusconi zdradza: Draghi stanie na czele rządu jedności narodowej^Zespół wPolityce.pl^2021-02-09 19:46:29.035790+01:00^https://wpolityce.pl/swiat/538539-berlusconi-draghi-stanie-na-czele-rzadu-jednosci-narodowej^Powstający we Włoszech rząd, na czele którego stanie Mario Draghi będzie rządem jedności narodowej - oświadczył we wtorek po rozmowie z desygnowanym na premiera profesorem ekonomii były trzykrotny szef Rady Ministrów, lider Forza Italia Silvio Berlusconi. Po konsultacjach z Draghim Berlusconi powiedział dziennikarzom:  Rodzi się rząd oparty na jedności kraju oraz sił politycznych bez żadnego wykluczania. Zdaniem byłego premiera jest to odpowiedź na ciężki kryzys na tle pandemii. Nowy rząd jego zdaniem powinien pracować tak długo, jak będzie to konieczne, by pokonać kryzys. Przywódca centroprawicowej Forza Italia wyraził przekonanie, że nie jest to czas na „wyborcze kalkulacje”. Berlusconi dodał, że zapewnił desygnowanego na premiera Mario Draghiego o poparciu swojej formacji. Była ona w opozycji do poprzedniego rządu Giuseppe Contego. We wtorek kończą się konsultacje z ugrupowaniami parlamentarnymi w sprawie powołania rządu, jakie prowadzi były prezes Europejskiego Banku Centralnego, który otrzymał misję od prezydenta Sergio Mattarelli. Kryzys rządowy wybuchł po złożeniu dymisji przez Contego, gdy doszło do osłabienia poparcia w Senacie dla koalicji centrolewicowej Partii Demokratycznej i Ruchu Pięciu Gwiazd. Gotowość poparcia gabinetu Draghiego zadeklarowała już Partia Demokratyczna, a także opozycyjna dotąd prawicowa Liga Matteo Salviniego. Komentatorzy piszą wręcz o „metamorfozie” Salviniego, który, jak dodają, przeszedł na wyraźniejsze europejskie pozycje i chce konstruktywnie wspierać nowy rząd. Członkowie Ruchu Pięciu Gwiazd wypowiedzą się w sprawie poparcia dla nowego gabinetu w internetowym głosowaniu na platformie tego ugrupowania o nazwie Rousseau w środę i w czwartek. Być może rząd zostanie zaprzysiężony pod koniec tygodnia. kpc/PAP
Podróż Borrella do Moskwy a kwestia geostrategicznej samodzielności Europy^Marek Budzisz^2021-02-09 18:28:45.695134+01:00^https://wpolityce.pl/swiat/538526-podroz-do-moskwy-a-geostrategiczna-samodzielnosc-europy^Wizyta Josepa Borella w Moskwie, o której chciałoby się szybko zapomnieć ma swoją kontynuację, jako, że obie strony, zarówno europejska, jak i rosyjska dokonały oceny jej efektów. Zaczyna się zatem dyskusja, której efekty z perspektywy Warszawy i państw naszego regionu, mogą być nawet ważniejsze niźli pamiętna moskiewska konferencja prasowa. Sam Borrell na swoim blogu napisał krótki artykuł podsumowujący wizytę w Moskwie i będący wstępem, tak w mojej ocenie należy to wystąpienie odczytywać, do dyskusji w gronie liderów Europy na temat kształtu relacji z Rosją. Jest też oczywiście próbą usprawiedliwienia czy zracjonalizowania własnej porażki, ale bardzo spokojną w tonie, raczej w stylu, że „należało do Moskwy polecieć aby przekonać się jak się sprawy mają” niźli poszukiwania winnych kompromitacji. Agresywnie zaaranżowana konferencja prasowa i wydalenie trzech unijnych dyplomatów podczas mojej wizyty wskazują, że rosyjskie władze nie chciały wykorzystać tej okazji do bardziej konstruktywnego dialogu z UE —ocenia efekty swej wizyty unijny komisarz ds. zagranicznych. Jak pisze, taka postawa Moskwy, choć nie powinna być zaskoczeniem, jest błędem, również biorąc pod uwagę długofalowe interesy strategiczne Rosji. Jako UE będziemy musieli wyciągnąć konsekwencje, zastanowić się uważnie nad kierunkiem, jaki chcemy nadać naszym stosunkom z Rosją i postępować zgodnie oraz z determinacją —kontynuuje swe rozważania Borrell. W jego opinii rosyjskie władze podjęły już jakiś czas temu decyzję o osłabieniu związków z Europą i dlatego zaostrzają kurs w polityce wewnętrznej oraz nie są zainteresowane poszukiwaniem pragmatycznych pól współpracy. Wróciłem do Brukseli głęboko zaniepokojony perspektywami rozwoju rosyjskiego społeczeństwa i geostrategicznymi wyborami Rosji. Moje spotkanie z ministrem Ławrowem i przesłanie władz rosyjskich podczas tej wizyty potwierdziły, że Europa i Rosja oddalają się od siebie. Wydaje się, że Rosja stopniowo odłącza się od Europy i traktuje wartości demokratyczne jako zagrożenie egzystencjalne —pisze Josep Borrell. Dalej Borrell formułuje myśl, która wydaje mi się kluczowa, jeśli chcemy zrozumieć powody, jego moskiewskiej podróży. Otóż jego zdaniem Europa znajduje się obecnie na rozstaju dróg i dokonuje właśnie wyborów, które mogą i najprawdopodobniej przesądzą dynamikę relacji międzynarodowych w XXI stuleciu. Chodzi o to, czy żyć będziemy w świecie nastawionym na kooperację czy silnie spolaryzowanym, w którym dominowały będą mechanizmy rywalizacji. Borrell kreuje się w konkluzji swego wystąpienia na polityka, który nie boi się wyzwań, nawet jeśli wiąże się to z obowiązkiem wizyty u „innych na ich własnym terenie” wtedy kiedy sytuacja rozwija się w złym kierunku.  Wolę to od pozostawania reaktywnym i czekania, aż coś się wydarzy. Jeśli chcemy jutro bezpieczniejszego świata, musimy dziś działać zdecydowanie i być gotowi na podjęcie pewnego ryzyka —argumentuje. Z całego artykułu Borrella dwie myśli wydają się ważne. Europa zabiegając o swoje bezpieczeństwo w szybko zmieniającym się świecie musi testować różne możliwości, w tym próbować porozumieć się z Rosją. Oraz druga, jasno zaprezentowana, iż ten kierunek współpracy, nawet jeśliby zawęzić go do obszarów na których interesy wydaję się wspólne nie wydaje się być perspektywicznym. Chciałoby się wierzyć, że oznacza to otrzeźwienie tej części europejskiego establishmentu, który najwyraźniej hołduje myśli, iż budowa strategicznej suwerenności Europy musi oznaczać porozumienie z Moskwą. Tak jednak nie jest, bo przekonanie o potrzebie wybicia się Europy na geostrategiczna niepodległość wydaje się na tyle silnie ugruntowane, że zwolenników budowania mostów do Moskwy jedna porażka raczej nie zniechęci. Dość wyraźnie ten tok argumentacji przebija się w ostatnich wystąpieniach Emmanuela Macrona, czy francuskiego ministra spraw zagranicznych Jean-Yves Le Driana, którzy już po aresztowaniu Nawalnego i tłumieniu protestów w rosyjskich miastach uparcie wzywali Europę do podjęcia prób budowy porozumienia z Moskwą. Wyraźnie widać to też w głosach tych analityków, głównie wywodzących się z krajów „starej Europy”, których o nowy kształt relacji atlantyckich pytał niedawno francuski Groupe d’études géopolitiques, niezależny powołany w 2017 roku francuski think tank. Precyzyjnie rzec ujmując badaczy interesowała opinia specjalistów czy prezydentura Joe Bidena, jego wezwania do odbudowy jedności atlantyckiej, są zagrożeniem dla europejskiej samodzielności strategicznej. Już samo pytanie pokazuje, że umocnienie więzi atlantyckiej postrzegane jest w kategoriach zagrożenia dla europejskiej samodzielności, jednak odpowiedzi na nie (zwłaszcza, że ankietowani mieli możliwość stwierdzenia, iż kwestia jest źle postawiona) są jeszcze ciekawsze. I tak Emil Brix, austriacki dyplomata jest zdania, że zagrożeniem dla europejskiej samodzielności strategicznej jest brak jednego spojrzenia wśród państw członkowskich, co skutkuje brakiem decyzyjności. Aby Europa mogła myśleć o odegraniu niezależnej roli potrzebne jest więcej jedności, pogłębienie integracji, po to aby potrafić mówić jednym głosem. Drugim zagrożeniem jest bipolarny układ sił na świecie. Rywalizacja Stanów Zjednoczonych i Chin spycha Europę na margines, a co oznacza taka geostrategiczna marginalizacja pokazuje przykład Rosji, której znaczenie w świecie maleje właśnie z tego powodu, że nie jest ona w stanie równoważyć silniejsze mocarstwa. Michele Duclos z Institut Montaigne jest przekonany, że za administracja Bidena „Stany Zjednoczone będą nadal traktować priorytetowo kwestie inne niż Europa, jeśli chodzi o zarządzanie kryzysowe i alokację swoich zasobów”. A to oznacza, że właśnie z tego powodu Europa winna być bardziej samodzielna i zacząć dbać sama o swoje bezpieczeństwo. Mamy tu w istocie wizję nie konfliktowego, ale uzgodnionego z Waszyngtonem przyjęcia przez Europę, po wodza Francji, roli samodzielnego, regionalnego rozgrywającego. Maya Kendel z Uniwersytetu Sorbonne Nouvelle jest przekonana, iż w gruncie rzeczy o rozejściu się Europy i Stanów Zjednoczonych w głównych kwestiach geostrategicznych przesądzi różnica interesów, albowiem, jak zauważa – „Modernizacja stosunków transatlantyckich wymaga zidentyfikowania i zaakceptowania, przez nas jako Europejczyków, zbieżności i rozbieżności interesów po obu stronach Atlantyku. Dotyczy to zwłaszcza Chin, gdzie mamy różne cele. Dla Stanów Zjednoczonych jest to kwestia hegemonii; podczas gdy Europejczycy nie mają globalnych roszczeń hegemonicznych.” Jacob Kirkegaard z German Marshall Fund zwraca uwagę na brak w Stanach Zjednoczonych międzypartyjnego konsensusu w kwestiach pożądanego kształtu relacji atlantyckich. A to oznacza, że obecne posunięcia Bidena nie mogą być traktowane jako definitywne, zwłaszcza w obliczu możliwego sukcesu Republikanów w przyszłości. Taka ocena sytuacji nakazuje Europejczykom prowadzenie ostrożnej polityki w tej kwestii i zwracanie większej uwagi na własne a nie koalicyjne interesy. Hans Kribbe, jest zdania, że o stopniowym rozchodzeniu się dróg Europy i Stanów Zjednoczonych decyduje nie to kto zasiada w Gabinecie Owalnym, ale strukturalnie inne, konfliktowe interesy. Już za Obamy Ameryka ogłosiła „pivot to Asia” i taka polityka będzie kontynuowana przez Bidena. Europa nie odczuwa zagrożeń ze strony Chin, wręcz przeciwnie jest zainteresowana równoprawną współpracą i to ten czynnik będzie miał decydujący wpływ na strategiczną samodzielność starego kontynentu. Właśnie z powodu zmiany geostrategicznych priorytetów Stanów Zjednoczonych, jak uważa Charles Kupchan z Georgtown University „im Europa stanie się silniejsza geopolitycznie, tym lepszym będzie partnerem dla Stanów Zjednoczonych. Więcej Europy wzmocni, a nie osłabi więź transatlantycką.” „Chiny naznaczą stosunki transatlantyckie – uważa Bruno Maçães, były minister spraw zagranicznych Portugalii. - UE chce bardzo jasno powiedzieć, że zamierza prowadzić autonomiczną politykę wobec Chin.” Bruno Tertrais, uznawany za jednego z najważniejszych francuskich myślicieli strategicznych jest przekonany, że „Administracja Bidena powinna prawdopodobnie uznać za dobrą rzecz, ideę aby Europa wzięła większą odpowiedzialność za własny los.” Nathalie Tocci, główny doradca ds. polityki zagranicznej Josepa Borrella podkreśla w odpowiedzi na ankietę konieczność przezwyciężenie europejskich podziałów i różnicy zdań oraz potrzebę działania a nie czekania na to aż Waszyngton „przełamie europejski instynkt bezczynności.” Wiele głosów, wiele opinii, ale w gruncie rzeczy jeden przekaz. Europa ma własne interesy geostrategiczne, które są różne niźli interesy Stanów Zjednoczonych (Chiny). Nie musi oznaczać to konfliktu, ale nie można też myśleć, że inni zadbają o nasze sprawy. Europa może pewnego dnia obudzić się opuszczona przez zaatlantyckiego sojusznika dla którego od pewnego czasu znacznie ważniejszy jest pozaeuropejski kierunek politycznego oddziaływania. Po to aby przygotować się na taką ewentualność trzeba działać zarówno na poziomie wewnętrznej organizacji Unii Europejskiej (więcej jedności, porzucenie polityki jednomyślności) jak i relacji międzynarodowych (zaznaczenie własnej, odrębnej pozycji w kwestiach szczegółowych). Wizyta Borrella w Moskwie była do pewnego stopnia próbą wyjścia naprzeciw tym oczekiwaniom europejskich elit. Oczywiście próbą nieudaną, ale sam problem, sama dyskusja na temat zarówno potrzeby większej samodzielności jak i narzędzi, którymi Europa dla obrony swoich interesów będzie dysponowała, nie kończy się. Wydaje się nawet, że ta debata będzie się w najbliższym czasie nasilała i Polska, ale również Europa środkowa winna być do niej lepiej przygotowana. Nieco pomaga nam w tej dyskusji minister Ławrow, który również, tak jak Borrell, uznał za stosowne omówić (odpowiadając na pytanie dziennikarza) na oficjalnej stronie swojego resortu wizytę europejskiego urzędnika w Moskwie. Pretekstem był ów, cytowany przeze mnie fragment z blogu Borrella w którym pisał on o oddalaniu się Rosji od Europy. Otóż zdaniem Ławrowa, to Europa doprowadziła do destrukcji rosyjsko – europejskich relacji uznając „niekonstytucyjny” przewrót w Kijowie i godząc się na represje wobec rosyjskojęzycznej populacji w Państwach Bałtyckich. W języku politycznym Ławrow powiedział, że powrót do partnerskich relacji między Moskwą a Brukselą jest możliwy o ile Unia Europejska uzna punkt widzenia Federacji Rosyjskiej zarówno w kwestiach związanych z Ukrainą, jak i zaakceptuje możliwość oddziaływania Rosji na wewnętrzną politykę Bałtów. Nie oznacza to niczego innego jak zaakceptowanie przez Brukselę uprzywilejowanej rosyjskiej strefy wpływów na Wschodzie. Najprawdopodobniej tak zarysowane przez Moskwę stanowisko, uniemożliwi jej osiągnięcie celów, a nawet zniechęcić może europejskich zwolenników szukania możliwości porozumienia ze wschodnią satrapią. Borrell po powrocie z Moskwy zaczął pisać o nowych, antyrosyjskich sankcjach, wydaje się zatem, że jego zapał, przynajmniej jeśli chodzi o flirty z Rosją, osłabł. Nie oznacza to jednak, że dyskusja na temat strategicznej samodzielności Europy kontynentalnej skończy się. Będzie trwała i obecny będzie w niej głos tych, którzy uważają, że po to aby równoważyć Chiny i Stany Zjednoczone, trzeba porozumieć się z Rosją. Na lekceważeniu takiego podejścia polega strategiczny błąd Moskwy, o którym w swym blogu napisał Borrell. Ale i my w Europie środkowej nie powinniśmy lekceważyć tego pragnienia Zachodu aby w kwestiach kluczowych być bardziej samodzielnym. Warto abyśmy w tej dyskusji nie tylko wzięli udział, ale również przedstawili spójny, uzgodniony z państwami regionu i możliwy do realizacji program w tym zakresie, czyli odpowiedzieli na pytanie czy Europa może być samodzielna, jakie narzędzia winna zbudować i jaką politykę wobec Waszyngtonu uprawiać. Samo podkreślanie wagi sojuszu ze Stanami Zjednoczonymi, biorąc pod uwagę stan nastrojów w Europie Zachodniej, może już nie wystarczyć.
Władze włoskiej Umbrii alarmują: Brazylijska mutacja koronawirusa może zostać nowym potworem kryzysu pandemii^Zespół wPolityce.pl^2021-02-09 17:08:02.258052+01:00^https://wpolityce.pl/swiat/538514-brazylijska-mutacja-koronawirusa-moze-zostac-nowym-potworem^„Brazylijski wariant koronawirusa może stać się nowym potworem kryzysu pandemii w całych Włoszech” - ostrzegła szefowa władz regionu Umbria Donatella Tesei. W wielu tamtejszych gminach wprowadzono czerwoną strefę i częściowy lockdown z powodu wzrostu zakażeń. Do szpitali w Umbrii trafiło w ostatnim czasie ponad 500 osób. Panuje tam alarm w związku z licznymi przypadkami nowych wariantów koronawirusa, także brytyjskiego. Przewodnicząca władz regionalnych powiedziała we wtorek podczas posiedzenia rady samorządowej, że Umbria zwróci się o jak najszybszą dostawę dodatkowych 50 tysięcy szczepionek przeciwko koronawirusowi. Jak zaznaczyła, otrzymuje sygnały o ogniskach zakażeń nowymi odmianami wirusa także z Abruzji, Marche, Toskanii, Molise. Wielu ekspertów we Włoszech apeluje, by nie wywoływać alarmu z powodu wariantów koronawirusa. mm/PAP
Borrell przedstawia sprawozdanie z wizyty w Moskwie: Rosja nie jest zainteresowana odbudową relacji z UE. Możliwe są nowe sankcje^Zespół wPolityce.pl^2021-02-09 16:36:51.905902+01:00^https://wpolityce.pl/swiat/538495-borrell-rosja-nie-jest-zainteresowana-odbudowa-relacji-z-ue^Szef dyplomacji UE Josep Borrell przedstawił we wtorek w Parlamencie Europejskim sprawozdanie ze swojej niedawnej wizyty w Moskwie. Oświadczył, przy tej okazji, że rząd Rosji podąża budzącą obawy autorytarną drogą, nie pozostawiając przestrzeni dla alternatyw demokratycznych. CZYTAJ TAKŻE: — Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza — Europosłowie domagają się dymisji Borrella. Pod listem adresowanym do szefowej KE podpisali się m.in. Waszczykowski i Sikorski — Szczerski komentuje kompromitację Borrella: Wizyta szefa dyplomacji UE w Moskwie była fatalna. Oczywiste jest, że to Rosja ją rozegrała Obecne struktury władzy w Rosji, łączące ukryte interesy gospodarcze, kontrolę wojskową i polityczną nie pozostawiają żadnej przestrzeni dla demokratycznych rządów prawa. Silny odpór wobec wszelkich dyskusji dotyczących praw człowieka i wartości demokratycznych pokazuje, że uznają one takie dyskusje za zagrożenie egzystencjalne — ocenił wysoki przedstawiciel Unii Europejskiej ds. zagranicznych. Borrell, który był w ostatnich dniach ostro krytykowany za swoją postawę w czasie wizyty w Rosji, zapewnił, że nie miał złudzeń co do tego kraju. Teraz mam jeszcze większe obawy. Rząd Rosji podąża budzącą obawy autorytarna drogą. Przestrzeń dla społeczeństwa obywatelskiego i wolności wypowiedzi zmniejsza się. Wydaje się, że nie ma już prawie wcale miejsca dla rozwoju alternatyw demokratycznych. Władze rosyjskie pokazały w sprawie Nawalnego, że są całkowicie bezlitosne, jeśli chodzi o zduszanie takich prób demokratyzacji — ocenił szef dyplomacji UE.  CZYTAJ RÓWNIEŻ: — Europoseł PiS wystosował interpelację do KE. Padły ważne pytania o wizytę Borrella w Moskwie! „Okazała się całkowitą porażką” — Rybińska: To nie Borrell jest problemem, ale polityka UE wobec Rosji oraz mrzonki o europejskiej autonomii strategicznej — Zachodni dyplomaci i politycy reagują na kompromitację Borrella. „Musi pomyśleć o rezygnacji”; „Zhańbił się swoją niezdarną wizytą” Rosja nie jest zainteresowana odbudową relacji z Unią Europejską — przekonywał Borrell dodając, że kraj „odłącza się od Europy, a uważa system unijny za zagrożenie”. Po stronie rosyjskiej nie ma intencji rozpoczęcia konstruktywnej dyskusji dotyczącej praw człowieka — mówił polityk, podkreślając, że kolejne sankcje są możliwe i niedługo przedstawi propozycje. Rosja stara się podzielić Unię Europejską, jednak nie udało jej się to. Wydaje się, że to był cel podczas mojej wizyty w Moskwie. Informacja o wydaleniu przez Rosję unijnych dyplomatów pojawiła się po zakończeniu rozmów w Moskwie. Dowiedzieliśmy się o tym w sposób nieformalny — mówił Borrell. ZOBACZ TEŻ: — NASZ WYWIAD. UE ma problem, a Borrell to jego element. Saryusz-Wolski: „Jest gdzieś granica takiej polityki, schizofrenii czy rozkroku” — NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go — Zachodnie media nie zostawiają suchej nitki na Borrellu: „Zbłaźnił się w piątek sam i ośmieszył UE”; „Stał jak posąg” wkt/PAP
Skąd się wziął COVID-19? Eksperci WHO wskazali najbardziej prawdopodobną hipotezę wybuchu pandemii koronawirusa. SPRAWDŹ^Zespół wPolityce.pl^2021-02-09 15:20:36.248968+01:00^https://wpolityce.pl/swiat/538488-who-covid-19-najprawdopodobniej-wyszedl-od-zwierzat^Najbardziej prawdopodobna hipoteza dotycząca wybuchu pandemii koronawirusa to jego przejście z rezerwuaru naturalnego poprzez zwierzęcego nosiciela pośredniego – powiedział członek misji WHO w Wuhanie Peter Ben Embarek. Zespół ekspertów WHO ds. genezy pandemii koronawirusa SARS-CoV-2 doszedł do takich wniosków po blisko miesięcznym pobycie w chińskim mieście Wuhan, gdzie pod koniec 2019 roku wykryto pierwsze przypadki Covid-19. Sprawozdanie z wizyty ma zostać opublikowane w późniejszym terminie. Nie jest jasne, w jaki sposób wirus przedostał się na wuhański targ owoców morza Huanan, z którym wiązano wiele spośród pierwszych wykrytych infekcji. Mogło to nastąpić poprzez zakażonego człowieka, klienta lub pracownika targu, albo poprzez zainfekowany produkt, na przykład mięso dzikich zwierząt  — powiedział Ben Embarek. W grudniu 2019 roku koronawirus szerzył się na targu Huanan, ale także w innych częściach Wuhanu – ustalili naukowcy. Misja nie znalazła natomiast dowodów świadczących o dużej epidemii Covid-19 w tym mieście przed grudniem 2019 roku. Za mniej prawdopodobną naukowcy uznali hipotezę o przejściu koronawirusa na ludzi bezpośrednio z pierwotnego nosiciela, którym mogły być nietoperze, a także hipotezę infekcji poprzez mrożone produkty spożywcze. Zespół rozważał również hipotezę, że wirus wydostał się z wuhańskiego laboratorium, ale ocenił ją jako „skrajnie mało prawdopodobną”  — powiedział Embarek. Obecnie nie wiadomo, jakie zwierzęta mogły być nosicielem pośrednim koronawirusa i przenieść go na ludzi. W czasie wizyty zespołu WHO w Wuhanie koronawirusa nie wykryto u żadnego ze zwierząt. Niektóre gatunki uznawane są jednak za podatne na zakażenie, w tym króliki, borsuki i szczury bambusowe  — oświadczyła inna uczestniczka misji Marion Koopmans. Koronawirus mógł być obecny w innych miejscach, zanim został wykryty w Wuhanie – podkreślił podczas briefingu chiński naukowiec Liang Wannian, który kierował chińską częścią połączonego zespołu ekspertów. Ben Embarek zaznaczył natomiast, że konieczne są dodatkowe badania dotyczące potencjalnej roli produktów spożywczych w roznoszeniu koronawirusa.  Patogen może przetrwać w niskiej temperaturze przez długi czas, ale nie wiadomo obecnie, czy może w ten sposób zarażać ludzi  — dodał. Na pytanie o powody wykluczenia teorii o wycieku z laboratorium, Ben Embarek odparł, że tego rodzaju wypadki zdarzają się bardzo rzadko. Dodał, że nie pojawiły się również publikacje na temat badań nad tym koronawirusem ani wirusami bardzo do niego podobnymi. Wyraził również przekonanie, że laboratorium Wuhańskiego Instytutu Wirusologii jest dobrze zabezpieczone. Zespół międzynarodowych ekspertów WHO przybył do Chin w połowie stycznia. Po przejściu obowiązkowej dwutygodniowej kwarantanny rozpoczął prace w terenie, wizyty w instytucjach i spotkania z naukowcami chińskimi. W czasie pobytu w Wuhanie eksperci odwiedzili m.in. szpitale, laboratoria centrów kontroli chorób, targ Huanan i oraz Instytut Wirusologii. mm/PAP
Niepokojące informacje z Niemiec! Brytyjska odmiana koronawirusa wykryta u osób zaszczepionych dwiema dawkami^Zespół wPolityce.pl^2021-02-09 13:50:14.404879+01:00^https://wpolityce.pl/swiat/538459-niepokojace-informacje-z-niemiec-covid-19-u-zaszczepionych^Po raz pierwszy od ponad trzech miesięcy tak zwana zapadalność siedmiodniowa, według danych Instytutu Roberta Kocha (RKI), spadła w Niemczech poniżej progu 75. Niepokój władz budzą natomiast przypadki zakażeń osób już zaszczepionych dwiema dawkami szczepionki Biontech/Pfizer. CZYTAJ RÓWNIEŻ: WSZYSTKO o koronawirusie W ciągu ostatniej doby zgłoszono w Niemczech do RKI 3379 nowych infekcji koronawirusa. W tym czasie odnotowano też 481 nowych zgonów. Dokładnie tydzień temu RKI zarejestrował 6114 nowych infekcji i 861 nowych zgonów w ciągu 24 godzin. Najwyższą liczbę, 1244 zgłoszonych zgonów zanotowano 14 stycznia. Po raz pierwszy od ponad trzech miesięcy tak zwana zapadalność siedmiodniowa, według danych RKI, znalazła się poniżej progu 75. We wtorek RKI ogłosił, że liczba nowych zakażeń na 100 000 mieszkańców odnotowanych w ciągu tygodnia wynosi 72,8. Siedmiodniowa zapadalność osiągnęła szczyt 22 grudnia i wyniosła wówczas 197,6 przypadków na 100 000 mieszkańców. Poniżej progu 100 spadła dwanaście dni temu. Celem władz, deklarowanym podczas ogłaszania lockdownu jest siedmiodniowa zapadalność poniżej 50. Liczby zakażeń i zgonów z powodu Covid 19 spadają w RFN od kilku tygodni. Władze niemieckie są jednak bardzo zaniepokojone ostatnimi zakażeniami w domu opieki w Belm w regionie Osnabruecke, gdzie u 14 osób odkryto zakażenie brytyjskim wariantem B.1.1.7.. Ministra zdrowia Jensa Spahna zaniepokoił fakt, że chore osoby zostały już wcześniej zaszczepione dwiema dawkami szczepionek. Wszyscy zakażeni otrzymali drugie szczepienie szczepionką firmy Biontech/Pfizer 25 stycznia, a zakażenia wariantem B.1.1.7. wykryto pod koniec ubiegłego tygodnia. Minister zdrowia chce wyjaśnienia tej sprawy. Spahn poinformował, że poprosił Instytut Roberta Kocha i Instytut Paula Ehrlicha o sprawdzenie przypadków z Belm. Spahn zauważył, że może być kilka wyjaśnień. Jedną z możliwości może być to, że pacjenci byli zakażeni koronawirusem wiele tygodni temu, ale infekcje pozostały niewykryte. Nie można jednak wykluczyć, że szczepienia nie zapobiegły zakażeniu, a jedynie złagodziły przebieg choroby. Można również przypuszczać, że musi upłynąć trochę czasu, zanim szczepienia zagwarantują pełną ochronę przed infekcją. xyz/PAP
Szczerski komentuje kompromitację Borrella: Wizyta szefa dyplomacji UE w Moskwie była fatalna. Oczywiste jest, że to Rosja ją rozegrała^Zespół wPolityce.pl^2021-02-09 08:50:04.158828+01:00^https://wpolityce.pl/swiat/538406-szczerski-wizyta-borrella-w-moskwie-byla-fatalna^Wizyta szefa dyplomacji UE Josepa Borrella w Moskwie była fatalna i fatalnie odbija się na koncepcji silnej politycznie Unii Europejskiej; wizytę rozegrała Rosja - ocenił prezydencki minister Krzysztof Szczerski. Podkreślił, że UE nie ma wspólnej polityki w stosunku do tego kraju. CZYTAJ RÓWNIEŻ: NASZ WYWIAD. UE ma problem, a Borrell to jego element. Saryusz-Wolski: „Jest gdzieś granica takiej polityki, schizofrenii czy rozkroku” CZYTAJ TAKŻE: NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go Chodzi o ubiegłotygodniową wizytę w Moskwie szefa dyplomacji UE Josepa Borrella, w czasie której polityk rozmawiał z ministrem spraw zagranicznych Rosji Siergiejem Ławrowem i wystąpił z nim na wspólnej konferencji prasowej. Szef rosyjskiej dyplomacji oświadczył wówczas m.in., że Unia Europejska nie jest obecnie solidnym partnerem Rosji. Komentując natomiast możliwość nałożenia przez Zachód nowych sankcji na Rosję z powodu sytuacji wokół opozycjonisty Aleksieja Nawalnego, Ławrow powiedział, że Moskwa przywykła już do nakładanych jednostronnie restrykcji. Pytany o tę wizytę we wtorek w TVP Info Szczerski ocenił, że była ona „fatalna”. Jak mówił, jej „kompromitujący wymiar” wynikał już z faktu, że to sam Borell zabiegał o to, żeby być przyjętym w Moskwie.  W związku z tym, jak ktoś prosi, to zgadza się na warunki, które narzuca ten, u którego jest się proszącym, więc oczywiste jest, że to Rosja rozegrała tę wizytę — powiedział Szczerski. Jego zdaniem wizyta pokazuje słabość Unii Europejskiej.  Jeśli pojechał tam nominalnie najwyższy rangą dyplomata europejski, Unii Europejskiej, całej grupy państw i jest tak traktowany przez Moskwę, to to się fatalnie odbija na całej koncepcji jakiejś silnej politycznie Unii Europejskiej w stosunkach międzynarodowych — mówił.  Podkreślił też, że Unia jest bardzo podzielona, jeśli chodzi o stosunek do Rosji. Są tematy, których elity brukselskie nie chcą po prostu podejmować, dlatego że nie leży to w interesie najważniejszych stolic europejskich. Nie ma żadnej spójnej polityki, jeśli chodzi o stosunek do Rosji — podkreślił. Jak przekonywał, „wielkim wotum nieufności dla polityki europejskiej” jest budowa gazociągu Nord Stream 2, który „łamie wszystkie podstawowe zasady polityki europejskiej”.  (Łamie zasady) dotyczące kwestii ochrony praw człowieka i demokracji - no bo pieniądze europejskie idą do reżimu, który nie jest demokratyczny i nie szanuje praw człowieka. Łamie zasadę energetycznej wspólnoty europejskiej, bo nie bierze pod uwagę interesów znacznej części państw UE, i łamie zasadę dywersyfikacji i niezależności, bo uzależnia Europę jeszcze bardziej od jednego źródła gazu — wymieniał Szczerski. Wszystko, co Europa głosi, nawet narzuca w ramach tej wspólnoty innym krajom, Nord Stream 2 łamie, a jednocześnie jest realizowany — podsumował prezydencki minister. Wizyta Borrella w Rosji wywołała falę krytyki pod jego adresem ze strony zachodnich polityków i dyplomatów. Niektórzy uważają, że Hiszpan powinien podać się do dymisji. Na chwilę przed wspólną konferencją prasową Borrella i Ławrowa przedstawiciele Kremla ogłosili decyzję o wydaleniu z Rosji trzech dyplomatów państw unijnych - Niemiec, Polski i Szwecji - za rzekomy udział w niesankcjonowanych wiecach poparcia dla Nawalnego 23 stycznia. Zachodni dyplomaci oceniają, że miało to na celu dodatkowe upokorzenie Borrella i UE. W poniedziałek polskie MSZ poinformowało, że w odpowiedzi na nieusprawiedliwione wydalenie przez Rosję polskiej dyplomatki - zgodnie z zasadą wzajemności, i w koordynacji z Niemcami i Szwecją - podjęto decyzję o uznaniu za persona non grata pracownika Konsulatu Generalnego Rosji w Poznaniu. CZYTAJ TAKŻE: Polska reaguje na działania Kremla! MSZ: Pracownik Konsulatu Generalnego Rosji w Poznaniu uznany za persona non grata CZYTAJ WIĘCEJ: Stanowcza odpowiedź na działania Moskwy! Szwecja oraz Niemcy idą śladem Polski i wydalają rosyjskich dyplomatów kpc/PAP
Starcie przed procesem Trumpa. Obrońcy nazwali impeachment „teatrem politycznym”. Oskarżyciele mówili o „podżeganiu do insurekcji”^Zespół wPolityce.pl^2021-02-09 06:44:37.559042+01:00^https://wpolityce.pl/swiat/538393-starcie-przed-procesem-trumpa-teatr-polityczny^W przeddzień procesu w sprawie impeachmentu Donalda Trumpa doszło do kolejnego starcia opinii jego obrońców i oskarżycieli z Izby Reprezentantów. Pierwsi nazwali impeachment „teatrem politycznym”. Drudzy mówili o roli prezydenta w „podżeganiu do insurekcji”. CZYTAJ RÓWNIEŻ: We wtorek rozpocznie się proces impeachmentu byłego prezydenta USA. Zarzucono Trumpowi „podżeganie do powstania” CZYTAJ TAKŻE: Goran Andrijanić: Jak przebiegała tajna kampania cieni przeciwko Trumpowi. Time otwarcie pisze o spisku, który zapobiegł zwycięstwu Trumpa Prawnicy Trumpa nazwali w poniedziałek proces impeachmentu aktem „teatru politycznego” i uznali procedurę za niezgodną z konstytucją. Zarzucali Demokratom wykorzystanie chaosu i traumy 6 stycznia wywołanej zamieszkami na Kapitolu w celu osiągnięcia partyjnych zysków. Zdaniem zespołu obrońców Trumpa, kiedy kwestionował on wyniki wyborów korzystał z praw wynikających z pierwszej poprawki do konstytucji Stanów Zjednoczonych. Argumentowali, że wyraźnie zachęcał swoich zwolenników do pokojowego protestu, a zatem nie może być odpowiedzialny za działania uczestników zamieszek. Jak zauważyła agencja Associated Press (AP) obrońcy zwracali zarazem uwagę, że Senat nie ma prawa sądzić ich klienta teraz, kiedy już nie pełni urzędu (co jest argumentem kwestionowanym nawet przez niektórych konserwatywnych prawników). Zaprzeczali też jakoby celem Demokratów była sprawiedliwość. Była to tylko samolubna próba przywództwa Demokratów w Izbie (Reprezentantów), by żerować na uczuciach przerażenia i zagubienia, które nawiedziły wszystkich Amerykanów z całego spektrum politycznego, kiedy widzieli 6 stycznia na Kapitolu dewastacje z udziałem kilkuset osób  — twierdzili prawnicy. Oskarżyciele demokratyczni tzw. menedżerowie impeachmentu z Izby Reprezentantów odrzucali argumenty antagonistów zaprzeczających, że proces jest niezgodny z konstytucją, a przemówienie Trumpa nie podjudziło uczestników zamieszek. Ich zdaniem ówczesny prezydent „podżegał do powstania” swoich zwolenników. Odgrywał przez to rolę w śmiercionośnych zamieszkach (w których zginęło pięć osób). W opinii Demokratów Trump „zdradził naród amerykański” i nie ma przekonującego usprawiedliwienia ani argumentów na swoją obroną. Jego podżeganie do powstania przeciwko rządowi Stanów Zjednoczonych - które zakłóciło pokojowe przekazanie władzy - jest najpoważniejszą zbrodnią konstytucyjną, jaką kiedykolwiek popełnił prezydent — twierdzili oskarżyciele. Według przewidywań mediów w procesie impeachmentu nie będzie zeznawać wielu świadków. Pojawią się natomiast nagrania wideo z zajść. Pełniący rolę prokuratorów ustawodawcy z Izby Reprezentantów i obrona Trumpa będą się zwracać bezpośrednio do zaprzysiężonych senatorów orzekających o winie. Większość z nich była także świadkami oblężenia, którzy tego dnia uciekli dla bezpieczeństwa, gdy uczestnicy zamieszek włamali się do Kapitolu i tymczasowo wstrzymali proces zatwierdzania głosów elektorów — przypomina AP. Jak wyjaśnia witryna internetowa Senatu „w postępowaniu w sprawie impeachmentu Izba Reprezentantów oskarża urzędnika rządu federalnego poprzez zatwierdzenie większością głosów artykułów impeachmentu. Komisja członków Izby Reprezentantów, zwana „menedżerami”, działa jako prokuratorzy przed Senatem. Senat obraduje jako tzw. +High Court+ Impeachmentu, w którym senatorowie rozpatrują dowody, przesłuchują świadków i głosują za uniewinnieniem lub skazaniem oskarżonego urzędnika”. W przypadku procesów o impeachment prezydenta przewodniczy im szef Sądu Najwyższego Stanów Zjednoczonych. Konstytucja wymaga dwóch trzecich głosów Senatu, aby go skazać, a karą jest usunięcie z urzędu. Od tego orzeczenia nie ma odwołania. Aby skazać Trumpa do Demokratów musiałoby się przyłączyć 17 republikańskich Senatorów. Biuro sekretarza stanu Georgia Brada Raffenspergera wszczęło w poniedziałek dochodzenie dotyczące zabiegów Donalda Trumpa o zmianę wyników wyborów prezydenckich w 2020 roku. Naciskał na to m.in. w nagranej rozmowie telefonicznej z sekretarzem stanu. Jak powiadomił agencję Reuters urzędnik z biura Raffenspergera decyzję o podjęciu dochodzenie podyktowały apele pojawiające się w następstwie presji ze strony byłego prezydenta. Dzwonił on 2 stycznia do sekretarza stanu o unieważnienie rezultatów głosowania w Georgii w oparciu „o nieuzasadnione roszczenia dotyczące oszustw wyborczych”. Biuro Sekretarza Stanu bada zażalenia, które otrzymuje. (…) Wszelkie dalsze działania prawne będą należeć do prokuratora generalnego — powiedział rzecznik biura sekretarza stanu Walter Jones. Określił dochodzenie jako „ustalanie faktów i działania administracyjne”. Według stacji CNN eksperci prawni ocenili, że rozmowy telefoniczne Trumpa mogły naruszyć co najmniej trzy stanowe przepisy karne związane z prawem wyborczym. Należą do nich spisek w celu popełnienia oszustwa wyborczego, przestępcze nakłanianie do popełnienia oszustwa wyborczego oraz celową ingerencję wiążącą się z wykonywaniem obowiązków wyborczych. Podlega to karze grzywny lub więzienia. 2 stycznia w rozmowie telefonicznej ówczesny prezydent wezwał Raffenspergera, który jest także Republikaninem, do „znalezienia” wystarczającej liczby głosów, aby zmniejszyć straty w Georgii. „Chcę tylko zrobić to: chcę tylko znaleźć 11 780 głosów”  — wynika z przytaczanego przez CNN transkryptu rozmowy. Wystarczyłoby to, aby wygrał wybory w tym stanie. Jak twierdzi biuro Raffenspergera Trump kontaktował się też telefonicznie w grudniu z urzędnikiem wyborczym w Georgii, prowadzącym dochodzenie w sprawie zarzutów o nieprawidłowości w podpisach. Nalegał, aby pracownik „wykrył oszustwo”. 4 stycznia o wszczęcie śledztwa w sprawie nacisków Trumpa do Raffenspergera zwróciło się do Federalnego Biura Śledczego dwoje demokratycznych członków Izby Reprezentantów Kongresu USA Kathleen Rice z Nowego Jorku i Ted Lieu z Kalifornii. Trump stoi też w obliczu kilkunastu batalii prawnych, w tym dochodzenia karnego prowadzonego przez prokuratora okręgowego z Manhattanu Cyrusa Vance’a w sprawie jego transakcji biznesowych, a także kilku procesów cywilnych. Śledztwo dotyczące firmy jego rodziny były prezydent portretował jako „motywowane politycznie”. kpc/PAP
Pierwsza ofiara koronawirusa w Kongresie USA. Zmarł republikański członek Izby Reprezentantów Ron Wright^Zespół wPolityce.pl^2021-02-09 00:05:40.842579+01:00^https://wpolityce.pl/swiat/538391-pierwsza-ofiara-koronawirusa-w-kongresie-zmarl-ron-wright^Republikański członek Izby Reprezentantów Stanów Zjednoczonych z Teksasu Ron Wright zmarł w wyniku powikłań spowodowanych przez Covid-19. Powiadomiło o tym w poniedziałek jego biuro. Wright zmarł w niedzielę, w kilka tygodni po zakażeniu się koronawirusem. Jest pierwszym parlamentarzystą z waszyngtońskiego Kapitolu, który stał się ofiarą śmiertelną Covid-19. Miał 67 lat. W grudniu minionego roku, także wskutek zakażenia koronawirusem, zmarł Republikanin z Luizjany Luke Letlow. Został wybrany do Izby Reprezentantów w listopadzie i miał objąć swój mandat w styczniu. Wright, którego okręg kongresowy obejmował m.in. Arlington, zasiadał w niższej izbie Kongresu od 2019 roku. Leczył się na raka płuc po zdiagnozowaniu choroby w 2018 roku. 21 stycznia ogłosił, że miał test na obecność koronawirusa z dodatnim wynikiem. Został hospitalizowany w Dallas na dwa tygodnie przed śmiercią. Jak wiedzą przyjaciele, rodzina i wielu jego wyborców, Ron zachował swój błyskotliwy dowcip i optymizm do samego końca. (…) Pomimo lat bolesnego, czasami wycieńczającego leczenia onkoligicznego, Ronowi nigdy nie brakowało chęci pójścia do pracy, motywowania otaczających go osób i udzielania ojcowskich rad — cytuje stacja CNBC biuro Wrighta. Według GovTrack, witryny internetowej gromadzącej informacje o ustawodawcach Kongresu Stanów Zjednoczonych, co najmniej 71 członkom Izby Reprezentantów i Senatu zdiagnozowano infekcję koronawirusem. W Ameryce zakaziło się ponad 27 mln ludzi, a na Covid-19 zmarło więcej niż 463 tys.. Teksas przeprowadzi uzupełniające wybory, aby wybrać następcę Wrighta w 6. dystrykcie kongresowym, który znajduje się w hrabstwie Tarrant niedaleko Dallas. Śmierć parlamentarzysty oznacza, że Demokraci mają teraz w Izbie Reprezentantów 11-osobową przewagę nad Republikanami. W liczącej 435 mandatów izbie są aktualnie cztery wakaty. W swoim ostatnim głosowaniu Wright wypowiedział się przeciwko oskarżeniu Donalda Trumpa o sprowokowanie zamieszek 6 stycznia na Kapitolu. Wcześniej popierał argumenty byłego prezydenta, kwestionującego wyniki wyborów i domagającego się ponownego przeliczenia głosów w stanach Pensylwania i Arizona. gah/PAP
Ławrow atakuje: Niemieckie służby, prawdopodobnie specjalne, pomagały Nawalnemu przy zdjęciach do materiału o "pałacu Putina"^Zespół wPolityce.pl^2021-02-08 23:45:59.543618+01:00^https://wpolityce.pl/swiat/538390-lawrow-atakuje-niemieckie-sluzby-pomagaly-nawalnemu^Szef MSZ Rosji Siergiej Ławrow oświadczył w poniedziałek, że niemieckie służby, prawdopodobnie specjalne, pomagały opozycjoniście Aleksiejowi Nawalnemu przy zdjęciach do materiału śledczego o domniemanym „pałacu (prezydenta Władimira) Putina”. Minister powołał się w szczególności na scenę na początku filmu, kiedy Nawalny wizytuje w Dreźnie budynek, gdzie w czasach NRD mieściła się rezydentura radzieckiego KGB. Opozycjonista przegląda tam materiały na temat późniejszego prezydenta Rosji z czasów, gdy Putin pracował w tej placówce. Ławrow wyraził przypuszczenie, że „bez współpracy z oficjalnymi władzami RFN, a raczej, z ich służbami specjalnymi, nie można się dostać do tego budynku, a tym bardziej - uzyskać dostępu do jakichś archiwów”. Minister zapytał też, w jaki sposób materiały na temat Putina „zostały przekazane do demonstracji publicznej bez jego wiedzy”. Jak dodał, MSZ Rosji zażądało wyjaśnień od strony niemieckiej, która jednak zapewniła, że przekazane Nawalnemu materiały nie zawierały nic tajnego. Według Ławrowa te okoliczności świadczą o roli, jaką Zachód odgrywał w promowaniu filmu w międzynarodowej przestrzeni medialnej. Film zatytułowany „Pałac dla Putina. Historia największej łapówki”, pojawił się w internecie 19 stycznia. Przygotowała go założona przez Nawalnego Fundacja Walki z Korupcją (FBK), specjalizująca się w materiałach śledczych o majątku rosyjskich elit rządzących. W materiale pokazano luksusowy obiekt na południu Rosji, pod Gelendżykiem nad Morzem Czarnym. Nawalny zapewnił w filmie, że gigantyczny i luksusowo wyposażony pałac powstał na potrzeby rosyjskiego prezydenta, którego opozycjonista nazywa „najbogatszym człowiekiem świata”. Nawalny utrzymuje też, że budowę pałacu sfinansowały rosyjskie firmy państwowe i prywatne, kierowane przez przyjaciół i znajomych Putina. Kreml, a także osobiście sam Putin, zaprzeczył tym doniesieniom. gah/PAP
Biden w pierwszych dniach prezydentury zrobił naprawdę dużo dla środowisk LGBT. Ale lista żądań jest stale uzupełniana^Kamil Kwiatek^2021-02-08 23:02:03.242996+01:00^https://wpolityce.pl/swiat/538365-srodowiska-lgbt-uzupelniaja-liste-zadan^Do 31 stycznia, czyli w trakcie pierwszych dziesięciu dni swojej prezydentury, Joe Biden podpisał rekordowe 28 rozporządzeń wykonawczych. To o 21 więcej niż jego poprzednik, który w tym samym czasie, podpisał zaledwie siedem takich rozporządzeń, a także 19 więcej od Baracka Obamy i 26 więcej od George W. Busha. I tak Biden podpisanymi rozporządzeniami rozpoczął m.in. proces powrotu Stanów Zjednoczonych do paryskiego porozumienia klimatycznego czy Światowej Organizacji Zdrowia. Rozporządzeniem cofnął również zakaz wspierania poprzez fundusze federalne międzynarodowych organizacji przeprowadzających i promujących aborcję. Trzeba zaznaczyć, że ostatnia decyzja jest sporem trwającym między Republikanami a Demokratami od lat. Prezydenci reprezentujący tych pierwszych wprowadzają zakaz, a reprezentacji Demokratów go uchylają.  Głośno było również o cofnięciu decyzji Trumpa o zakazie służby wojsku dla osób transpłciowych. Biden zdecydował się uchylił ten zakaz, co było tym samym wypełnieniem kampanijnej obietnicy. Zezwolenie wszystkim wykwalifikowanym Amerykanom na służbę swojemu państwu w mundurze jest lepsze dla wojska i dla kraju, gdyż inkluzywna siła jest skuteczniejsza. Mówiąc najprościej, jest to słuszne i leży w naszym interesie narodowym. (…) Prezydent Biden wierzy, że tożsamość płciowa nie powinna przeszkadzać w odbywaniu służby wojskowej, a siła Ameryki tkwi w jej różnorodności —przekazał w oświadczeniu Biały Dom.  Kilka dni wcześniej Biden podjął inną decyzję na rzecz osób ze środowisk LGBT. Prezydent wezwał szkoły w całych Stanach Zjednoczonych do umożliwienia „sportowcom transpłciowym uczestniczenia w zawodach sportowych w zgodzie z ich tożsamością płciową”. Niesubordynacja w tej kwestii może grozić utratą finansowania.  Ale oprócz kilku rozporządzeń, Biden postanowił zrobić coś dla środowiska LGBT poprzez odpowiednią politykę kadrową. I Peter Buttigiega został zatwierdzony przez Senat USA na stanowisko ministra transportu, co czyni go pierwszą homoseksualną osobą na takim stanowisku w historii kraju. Jego kandydaturę wysunął sam Joe Biden. Inną historyczną decyzją może być zatwierdzenie przez Senat transpłciowej kobiety dr Rachel Levine na stanowisko asystenta sekretarza zdrowia. Do tej pory stanowiska urzędnika federalnego nie zajmowała osoba transpłciowa. Gdy zaś poinformowano o nazwiskach osób, które będą piastować funkcję wicesekretarza stanu (Wendy Sherman) oraz podsekretarza stanu ds. politycznych w Departamencie Stanu (Victoria Nuland), amerykańska agencja prasowa Associated Press, poinformowała, że wśród dziewięciu innych nazwisk, które również trafią do Departamentu Stanu, pięć wywodzi się ze środowisk LGBT bądź mniejszości rasowych. Choć w pierwszych dniach swojej prezydentury Biden zrobił dla mniejszości seksualnych naprawdę dużo, to środowiska LGBT stawiają kolejne żądania. Eugene Scott w artykule opublikowanym w „The Washington Post” wymienia trzy z nich: przyjęcie Equal Rights Amendment (poprawka dotycząca równości praw), wzrost reprezentacji osób LGBT w polityce oraz większy nacisk na walkę z AIDS. Ustawa o równości zapewniłaby kompleksową ochronę prawną osobom LGBTQ we wszystkich 50 stanach —powiedział cytowany przez Scotta Alphonso David, prezes Human Rights Campaign, jednej z największych organizacji zajmujących się prawami osób LGBT w Stanach Zjednoczonych. Potrzebujemy ustawy o równości, ponieważ w 29 stanach nie mamy kompleksowej ochrony prawnej. Gdybym chciał wyjechać i podróżować do jednego z tych stanów, mógłbym spotkać się tam z dyskryminacją —dodał. I o ile działania na rzecz walki z AIDS z pewnością można poprzeć, w końcu sam Donald Trump zapewniał, że za jego prezydentury problem całkowicie zniknie, to kierowanie się preferencjami seksualnymi przy obsadzaniu stanowisk, nie powinno mieć miejsca.  Czy działania na rzecz środowisk LGBT zdominują prace Białego Domu? CZYTAJ WIĘCEJ: KONRAD KOŁODZIEJSKI: Rewolucja Bidena. „Feministki, homoseksualiści, Afroamerykanie, rdzenni Amerykanie – teraz nadszedł ich czas”
Jednoznaczna deklaracja premiera Słowacji na łamach "Le Monde": Wstrzymanie gazociągu Nord Stream 2 pokazałoby siłę Europy^w Prasie Światowej^2021-02-08 22:43:52.991872+01:00^https://wpolityce.pl/swiat/538386-premier-slowacji-wstrzymanie-ns-2-pokazaloby-sile-europy^„Wstrzymanie gazociągu Nord Stream 2 pokazałoby siłę Europy” - stwierdził premier Słowacji Igor Matovic w poniedziałek w wywiadzie dla dziennika „Le Monde”. Matovic apeluje również o większą spójność UE w stosunkach z Rosją i Chinami. Projekt Nord Stream 2 był od początku zły, zwłaszcza, że omija naszego ukraińskiego partnera. Gdyby Europa uderzyła pięścią w stół i wstrzymała budowę, byłby to znak silnej Europy. Ale obawiam się, że projekt jest teraz tak zaawansowany, że nie warto byłoby go wstrzymywać, bo i tak zostanie ukończony — stwierdził premier Słowacji. Matovic zapytany, czy Słowacja kupi rosyjską lub chińską szczepionkę, jak to zrobił jego węgierski sąsiad Viktor Orban, odpowiedział: „jeśli zobaczymy, że negocjacje z AstraZeneca zakończą się fiaskiem, przyjrzymy się również, gdzie można zdobyć szczepionki, ale w pierwszej kolejności kupimy te zatwierdzone przez Europejską Agencję Leków”. Zapytany, dlaczego Słowacja „nadal należy do Grupy Wyszehradzkiej, pomimo nadużywania rządów prawa przez Węgry i Polskę”, Matovic odpowiedział, że „Grupa Wyszehradzka ma swoje tradycje: format musi być zachowany niezależnie od ludzi u władzy w każdym z jej członków. Słowacja popiera praworządność (…), ale musimy pójść dalej w definiowaniu praworządności, aby ocenić nadużycia. Węgry i Polska widziały chęć narzucenia ideologii, a nie ustalonych zasad. Każde państwo członkowskie powinno przedstawić swoją definicję praworządności, abyśmy mogli uzgodnić wspólną definicję. Dopiero wtedy będziemy mogli ocenić, czy konkretne działanie narusza praworządność”. Jeden z moich ministrów weźmie udział w szczycie Chiny-Europa Środkowa 9 lutego — poinformował Matovic, dodał jednak, że w przyszłości wolałby, aby EU zajmowała wspólne stanowisko wobec Chin i Rosji.  Wydaje mi się, że państwa Europy Środkowej czuły się trochę zaniedbane w negocjacjach z Chinami i dlatego wymyśliły ten format. Ale idealnym rozwiązaniem byłoby zorganizowanie szczytu UE-Chiny raz w roku — podsumował premier Słowacji. Matovic odbył w środę swoją pierwszą oficjalną wizytę we Francji i spotkał się m.in. z prezydentem Emmanuelem Macronem, z którym rozmawiał o współpracy w zakresie wspólnego wytwarzania energii jądrowej oraz wodoru. Stojący na czele szerokiej prawicowej koalicji ten „antysystemowy przywódca toczy zaciekłą walkę z korupcją, która jest plagą tego środkowoeuropejskiego kraju” - pisze „Le Monde”. Słowacja podawana jest za przykład „dobrego ucznia” Grupy Wyszehradzkiej w porównaniu z Węgrami czy Polską — pisze francuski dziennik. gah/PAP
O perspektywach wojny Stanów Zjednoczonych z Chinami. "Politycy coraz poważniej biorą pod uwagę taką ewentualność"^Marek Budzisz^2021-02-08 22:08:15.014040+01:00^https://wpolityce.pl/swiat/538381-o-perspektywach-wojny-stanow-zjednoczonych-z-chinami^Jak informuje ukazujący się w Hong Kongu dziennik „The South China Morning Post”, Stany Zjednoczone wystąpiły z propozycją odbycia pierwszego szczytu porozumienia QUAD, zrzeszającego również Australię, Indie i Japonię z nadzieją przekształcenia tej współpracującej ze sobą w kwestiach strategicznych grupy państw w „mini NATO”.  CZYTAJ TAKŻE: Jak uniknąć przegranej wojny z Chinami o Tajwan. Pekin gotów jest do rozstrzygnięcia wojskowego, jeśli wyspa ogłosi niepodległość Dziennik przytacza też zeszłotygodniową wypowiedź w tej sprawie Jake’a Sullivana, który miał powiedzieć, że obecna administracja ma zamiar kontynuować politykę Donalda Trumpa zmierzającą do zbudowania porozumienia państw powstrzymujących Chiny. Sullivan powiedział też, że tego rodzaju alians jest „fundamentem, na którym można zbudować znaczącą politykę amerykańską w regionie Indo-Pacyfiku”. South China Morning Post przywołuje wypowiedź Shi Yinhongma specjalisty ds. stosunków międzynarodowych z Uniwersytetu Renmin w Pekinie, który jest zdania, iż powstanie bloku wojskowego, do którego gotowość wejścia wyraziła już Wielka Brytania jest bardzo prawdopodobne, ale powodzenie tych amerykańskich planów zależy od postawy Indii, które nie przesądziły jeszcze o swojej orientacji geostrategicznej. Tokio, ze swej strony, w czasie niedawnej rozmowy telefonicznej jaką Joe Biden przeprowadził z premierem Japonii Yoshihide Sugą zadeklarowało aktywne działanie na rzecz przekształcenia QUAD w sojusz wojskowy. Równolegle, jak informuje dziennik Asahi Shimbun Tokio zaproponowało Stanom Zjednoczonym, aby o rok odłożyć rozpoczęte jeszcze za czasów Donalda Trumpa i pod naciskiem Waszyngtonu, rozmowy na temat wysokości opłat, jakie Japonia uiszcza Stanom Zjednoczonym odwdzięczając się za stacjonowanie amerykańskich żołnierzy na swoim terytorium. Obecny poziom, wynoszący 1,97 mld dolarów miałby zostać utrzymany jeszcze przez rok, a jego wzrost, jak miał powiedzieć w rozmowie telefonicznej z Antonym Blinkenem Toshimitsu Motegi japoński minister spraw zagranicznych, stałby się tematem nadchodzących negocjacji. Ten niewątpliwy przykład polityki transakcyjnej, tym razem w wydaniu Japonii, nie zmienia faktu, że eksperci, zresztą po obydwu stronach Pacyfiku, rozważają scenariusze koalicyjnej wojny z Chinami i tego co należy zrobić aby przygotować się na scenariusz tego rodzaju. Jeffrey W. Hornung, analityk Korporacji RAND, jest przekonany, iż nawet jeśli perspektywa konfliktu zbrojnego jest odległa, to już dziś Waszyngton i Tokio muszą się do nowej wojny dobrze przygotować. A jak dowodzi na łamach The War on the Rocks, portalu specjalizującego się w kwestiach wojskowych dziś nie można mówić o dobrym przygotowaniu do realnego przecież scenariusza konfliktowego. Przede wszystkim brak jest, jak argumentuje Hornung, wystarczającego „oprzyrządowania” prawnego które ułatwiłoby obydwu państwom, ale przede wszystkim Japonii, na odpowiednio szybkie włączenie się do działań zbrojnych w razie chińskiej agresji na Tajwan i wielce prawdopodobnego w takiej sytuacji uderzenia na Japonię. Brak narzędzi prawnych umożliwiających rządowi Japonii autoryzowanie wsparcia dla sił amerykańskich, tajwańskich, czy operacji nie mających charakteru obronnego może, w opinii Hornunga, negatywnie wpłynąć na skuteczność działań sojuszniczych już po rozpoczęciu wojny. Podobnie sprawy się mają jeśli zaatakowane zostanie terytorium Japonii. Chodzi nie tylko o bazy wojskowe rozbudowane w ostatnich latach przez Tokio na najdalej wysuniętych w stronę Tajwanu wyspach archipelagu Ryuku, ale również o Okinawę oraz Japonię właściwą. Hornung zastanawia się czy nie powinno rozmawiać się o powiększeniu w tym regionie amerykańskiego kontyngentu wojskowego oraz o przesunięciu japońsko–amerykańskiej współpracy wojskowej na wyższy poziom, wręcz zespolenia dowodzenia oraz ćwiczenia wspólnych operacji na masową skalę, w tym ewakuacji wielkiej liczby ludności cywilnej z obszarów narażonych na chińskie ataki. Już sam charakter tych rozważań amerykańskiego eksperta wojskowego, a analizuje on m.in. udzielając negatywnej zresztą odpowiedzi, to czy społeczeństwo Japonii przygotowane jest na wielkie straty wśród ludności cywilnej, wskazuje, że scenariusze wojenne poważnie brane są pod uwagę. Kevin Rudd, były dwukrotny premier Australii, na łamach The Foreign Affairs również zastanawia się na ile nieuchronną jest wojna Stanów Zjednoczonych i ich sojuszników z Chinami i co należy zrobić, aby ten katastroficzny scenariusz, który jest bardzo prawdopodobny, się nie ziścił. Rywalizacja między obydwoma państwami, jest w opinii Rudda nieuchronna i rozpoczynająca się dekada będzie czasem narastających napięć, które nie muszą, ale oczywiście mogą skończyć się wojną. W świetle oficjalnych dokumentów modernizacja chińskich sił zbrojnych ma zostać zakończona w 2027 roku, a nie jak pierwotnie zakładano w 2035, a już dziś obserwowany wyraźny wzrost pewności siebie Pekinu będzie w najbliższych latach przybierał na sile. W oczach chińskiej elity, jak argumentuje Rudd, już dziś Stany Zjednoczone są państwem nieuporządkowanym, rozdzieranym wewnętrznymi konfliktami i w ekspresowym tempie słabnącym. Stany Zjednoczone, co w jego opinii może okazać się niezwykle trudne, muszą w krótkim czasie zarówno doprowadzić do odbudowy własnego potencjału, określenia celów i obszarów strategicznej rywalizacji z Chinami, zbudować trwałe sojusze oraz, co w tym kontekście wydaje się najważniejsze, od zera wznieść gmach reagowania w sytuacjach kryzysowych i rozwiązywania konfliktów, na wzór rosyjsko – amerykańskich porozumień za czasów zimnej wojny. Opóźnienia, błędy czy złe odczytanie intencji przeciwnika niemal w każdym z tych obszarów może prowadzić do uruchomienia scenariusza konfliktowego.  Ale w tym wypadku chodzi nie tylko o ewentualne złe odczytanie sytuacji przez Stany Zjednoczone. Znacznie groźniejsza jest, w opinii Rudda, ewolucja polityki chińskiej, która w ostatnich latach pod rządami Xi Jingpinga staje się na użytek wewnętrzny znacznie bardziej autorytarna, a w kwestii zjednoczenia z Tajwanem zdaje się stawiać na rozwiązania wojskowe. Aplikowanie wobec Tajwanu polityki „jedno państwo dwa systemu” po doświadczeniach Hong Kongu staje się mało realistyczne, a Pekin w niedwuznaczny sposób zdaje się stawiać na osiągnięcie regionalnej przewagi wojskowej wobec Stanów Zjednoczonych, co ma skłonić pozbawione militarnej protekcji Tajpej do kapitulacji wobec żądań komunistycznych Chin. Pekin, w opinii Rudda będzie w najbliższych latach rozbudowywał swój potencjał wojskowy i wywierał presję na mniejsze państwa Azji Płd. – Wschodniej aby te dystansowały się od ewentualnych trwalszych aliansów z Waszyngtonem, ale nie zaryzykuje otwartego konfliktu zbrojnego. „Ale Chiny obawiają się – argumentuje Rudd - że Waszyngton zaatakuje Pekin w najbliższych latach, zanim potęga USA w końcu się rozpadnie. Obawa Xi to nie tylko potencjalny konflikt zbrojny, ale także szybka i radykalna polityka gospodarczego decouplingu”, zablokowania perspektyw rozwoju kraju i sprowokowania wewnętrznych niepokojów. Paradoksalnie, Pekin niezainteresowany rzuceniem bezpośredniego wyzwania pod adresem Waszyngtonu będzie realizował twardą strategię polityczną wobec najbliższych regionalnych sojuszników Ameryki, czyli państwa grupy QUAD, chcąc w ten sposób zmusić administrację Bidena do przyjęcia bardziej pokojowej formuły rywalizacji. Jedyna możliwością uniknięcia przez Waszyngton zagrożeń na tym polu jest, prócz osiągnięcia ponadpartyjnego wewnętrznego konsensusu w zakresie polityki przeciwdziałania Chinom, utrzymanie przez Stany Zjednoczone regionalnej przewagi wojskowej. To, zdaniem byłego australijskiego premiera, w obliczu trudności budżetowych doprowadzi w efekcie do realokacji obecności wojskowej, bowiem „aby strategia Bidena była postrzegana jako wiarygodna w Pekinie, jego administracja będzie musiała utrzymać obecny poziom łącznego budżetu obronnego i pokryć zwiększone wydatki w regionie Indo-Pacyfiku poprzez przekierowanie zasobów wojskowych z dala od mniej zagrożonych teatrów, takich jak Europa”. A zatem opuszczenie przez Amerykę Europy, niezależnie od retoryki nie jest, w opinii Rudda kwestią decyzji, ale czasu jej realizacji. Alternatywą wobec scenariusza wojskowej konfrontacji między Chinami a Stanami Zjednoczonymi jest polityka „zarządzania rywalizacją”. Na czym miałaby ona polegać? W opinii Kevina Rudda musimy mieć do czynienia z wyrzeczeniem się, zarówno przez Pekin jak i Waszyngton, polityki prowokacyjnych i agresywnych posunięć. I tak Stany Zjednoczone powinny ponownie uznać doktrynę „jednych Chin”, co w praktyce oznacza redukcję wsparcia dla Tajwanu, a Chiny zrezygnować z budowy sztucznych wysp na Morzu Południowochińskim będących w istocie bazami wojskowymi. Chiny powinny zmniejszyć liczbę prowokacyjnych manewrów i ćwiczeń wojskowych w regionie, a Ameryka i jej sojusznicy, podobnie, ograniczyć intensywność patrolowania tamtejszych wód międzynarodowych. Póki co niewiele wskazuje na to, że tego rodzaju opamiętanie, po obu stronach potencjalnego konfliktu, do czego nawołuje Rudd, ma miejsce. Czy oznacza to, że jesteśmy na początku scenariusza starcia wojskowego? Wiele wydarzeń i deklaracji z ostatnich tygodni wskazuje, że zarówno na Zachodzie jak i w Azji, politycy coraz poważniej biorą pod uwagę taką ewentualność.
Stanowcza odpowiedź na działania Moskwy! Szwecja oraz Niemcy idą śladem Polski i wydalają rosyjskich dyplomatów^Zespół wPolityce.pl^2021-02-08 19:54:20.027614+01:00^https://wpolityce.pl/swiat/538362-szwecja-i-niemcy-rowniez-wydalaja-rosyjskich-dyplomatow^Nie tylko Polska! Niemcy uznały w poniedziałek dyplomatę z Ambasady Rosji za osobę niepożądaną i poprosiły, by opuścił kraju. Również szefowa szwedzkiego MSZ Ann Linde poinformowała w poniedziałek o wydaleniu rosyjskiego dyplomaty. Decyzje te są odpowiedzią na wydalenie w piątek z Moskwy kierownika wydziału politycznego ambasady niemieckiej w Rosji oraz dwoje dyplomatów z Polski i Szwecji. CZYTAJ RÓWNIEŻ: — Polska reaguje na działania Kremla! MSZ: Pracownik Konsulatu Generalnego Rosji w Poznaniu uznany za persona non grata — Europa reaguje na działania Kremla. Maas: Decyzja Rosji o wydaleniu dyplomatów z Niemiec, Szwecji i Polski jest nieuzasadniona — Dyplomaci z Polski, Niemiec i Szwecji wydaleni z Rosji! Unijne źródło: Brali udział w wiecach poparcia dla Aleksieja Nawalnego Decyzja Rosji „w żaden sposób nie była uzasadniona” - oświadczył rzecznik niemieckiego MSZ. Pracownik ambasady Niemiec w Moskwie wykonywał swoją pracę, „aby dowiedzieć się o rozwoju sytuacji na miejscu w sposób zgodny z prawem”. Ministerstwo Spraw Zagranicznych RFN podkreśliło, że wydalenie dyplomaty jest „ściśle skoordynowane z Polską, Szwecją i Europejską Służbą Działań Zewnętrznych”. Polska i Szwecja także wydaliły w poniedziałek rosyjskich dyplomatów z kraju. Nasila się zatem konflikt między Kremlem a Unią Europejską — pisze „Frankfurter Allgemeine Zeitung”. Rzecznik Kremla Dmitrij Pieskow bronił w poniedziałek wydalenia dyplomatów z Niemiec, Polski i Szwecji. Jest to „konsekwencja działań niektórych misji zagranicznych w Moskwie na tle nielegalnych zgromadzeń. Strona rosyjska pokazała, że nie zamierza tego tolerować”.  Będziemy działać bardzo zdecydowanie w tej dziedzinie — podkreślił Pieskow. Decyzja Rosji o wydaleniu dyplomatów z Niemiec, Szwecji i Polski nie jest w żaden sposób uzasadniona i dodatkowo szkodzi stosunkom z Europą — oświadczył w miniony piątek niemiecki minister spraw zagranicznych Heiko Maas. Zapowiadał też:  Jeśli Federacja Rosyjska nie rozważy ponownie tego kroku, nie pozostawimy tego bez odpowiedzi. Również Angela Merkel nazwała w piątek posunięcie Kremla „nieuzasadnionym”. Według niej to „kolejne oblicze” tego, „co można zaobserwować w Rosji (jako) dość dalekie od praworządności”. Również szefowa szwedzkiego MSZ Ann Linde poinformowała w poniedziałek o wydaleniu rosyjskiego dyplomaty. Poinformowaliśmy ambasadora Rosji, że osoba w ambasadzie Rosji ma opuścić Szwecję. To zdecydowana odpowiedź na niedopuszczalną decyzję o wydaleniu szwedzkiego dyplomaty, który jedynie wykonywał swoje obowiązki — napisała Linde na Twitterze.
To nie Borrell jest problemem, ale polityka UE wobec Rosji oraz mrzonki o europejskiej autonomii strategicznej^Aleksandra Rybińska^2021-02-08 19:50:37.755728+01:00^https://wpolityce.pl/swiat/538347-to-nie-borrell-jest-problemem-ale-polityka-ue-wobec-rosji^Szef unijnej dyplomacji Josep Borrell znalazł się w ogniu krytyki po swojej katastrofalnej wizycie w Moskwie. Część europosłów żąda jego odwołania, zawiązał się w tej sprawie nawet ponadpartyjny sojusz, a sam zainteresowany gęsto się tłumaczy, że chciał dobrze, a Rosja przegapiła okazję do konstruktywnego dialogu. Można by się rozpisywać o naiwności hiszpańskiego socjalisty, o tym, że dyplomaci z Europy Środkowej i Wschodniej ostrzegały go przed tą wizytą, ale on wiedział lepiej, oraz ubolewać nad kompetencją bądź jej brakiem u polityków zasilających szeregi Komisji Europejskiej. Ale to nie Borrell jest tu problemem. Jego poprzedniczka Federica Mogherini, polityk włoskiej centrolewicy, po zamachach terrorystycznych w Brukseli w 2016 r. popłakała się na konferencji prasowej. Gdy rozum idzie w odstawkę, pozostają już tylko łzy. A kto nie uczy się na błędach jest zmuszony je ciągle powtarzać. Prawdziwym problemem jest polityka Unii Europejskiej wobec Rosji, która jest pochodnią polityki niemieckiej oraz francuskiej. Kilka dni temu, już po skazaniu rosyjskiego opozycjonisty Aleksieja Nawalnego na prawie trzy lata kolonii karnej, prezydent Francji Emmanuel Macron zadeklarował, że uwięzienie Nawalnego to „błąd”, ale „musimy utrzymać kontakt z Moskwą dla europejskiego pokoju”. Jest to zdanie, które Macron powtarza co roku kilkakrotnie, tak było m.in. na konferencji bezpieczeństwa w Monachium w lutym u.r., gdy francuski prezydent przekonywał, że konieczne jest wypracowanie wiarygodnej strategii współpracy z Moskwą. Przekonywał, że Polska i inne kraje na wschodzie nie powinny się tego obawiać. Bez Rosji jego zdaniem nie da się w końcu rozwiązać wielu konfliktów, choćby na Bliskim Wschodzie (Libia, Syria), a sankcje nic nie dają, bo szkodzą obu stronom. Jest to polityka równego dystansu, tak chętnie praktykowana w Paryżu, w dobrej gaullistowskiej tradycji. Moskwa jawi się tu jako wygodny lewar dla francuskich aspiracji. Nie inaczej jest z Niemcami, które kurczowo trzymają się gazociągu Nord Stream 2, mimo coraz ostrzejszej krytyki projektu, także w samych Niemczech. Berlin podkreśla przy tym, że to projekt czysto gospodarczy, ale wszyscy wiemy, że dla Kremla jest to instrument polityki zagranicznej. Otrucie Nawalnego, którego Niemcy przecież u siebie leczyli, niczego tu nie zmieniło. Jak twierdzą zgodnie pani kanclerz Angela Merkel oraz minister gospodarki Peter Altmaier: prawa człowieka to jedno, a gazociąg to drugie, i nie należy łączyć tych dwóch rzeczy ze sobą. Pomóc się Nawalnemu i tak nie da, a może zabraknąć gazu w zapalniczkach, gdy Berlin wejdzie w następny etap transformacji energetycznej (Energiewende). Niemcy potrzebują tego gazociągu, a jest on już bliski ukończenia.  Ta schizofrenia nie może trwać wiecznie, chciałoby się zawołać. A dlaczego nie? Może. Można być moralnym mocarstwem, wciskającym innym swoje postępowe, liberalne wartości, a jednocześnie (czysto gospodarczo oczywiście) kochać najgorsze dyktatury. Niemcom to się udaje bezbłędnie. Borrell więc zrobił to, co robi wielu europejskich polityków od lat: pojechał dialogować z Kremlem, mimo iż Kremlowi na dialogu z UE nie zależy, chyba, że odbywa się on na jego zasadach. Jest to agresywna taktyka, obliczona na zmiękczenie stanowiska Unii, która – jak Moskwa dobrze wie – nie lubi konfliktów. Dlatego Bruksela sankcji ws. Nawalnego nie nałożyła, a jeśli to zrobi po wizycie Borrella, to będą to sankcje co najwyżej symboliczne, wycelowane w osoby zaangażowane w próbę otrucia rosyjskiego opozycjonisty. Może być też i zupełnie odwrotnie, i powstanie presja na intensyfikacje relacji z Moskwą. Francja i Niemcy w końcu uwierzyły w możliwość strategicznej autonomii (ten cel znalazł się wśród priorytetów obecnej, portugalskiej prezydencji w UE). Możliwości ułożenia sobie relacji z wielkimi graczami - USA, Rosja, Chiny - według własnych widzimisię przy zachowaniu całkowitej neutralności, w skrócie: nie wybierając stron. Europa ma wziąć swój los we własne ręce, ma być taką Szwajcarią, tylko na większą skalę. Mieć amerykański parasol ochronny, przy jednoczesnej intensyfikacji gospodarczej współpracy z Chinami czy Rosją. Tak jest obecnie, Obecne i to jest dobre dla realizacji interesów gospodarczych Francji oraz Niemiec, więc najlepiej by było gdyby się nic nie zmieniło. To jest powodem m.in. pospiesznego podpisania przez UE pod koniec grudnia u.r. umowy inwestycyjnej z Chinami. Załatwić interesy z Pekinem, zanim nowy prezydent USA Joe Biden zostanie zaprzysiężony i zepsuje wszystkim zabawę. Tyle, że obecny status quo jest niewygodny zarówno dla USA jak i Chin. Nie ma więc gwarancji, że dzięki takim posunięciom da się go zachować. Ryzyko pogorszenia relacji transatlantyckich jest natomiast całkiem realne. Tymczasem to amerykańskie wojsko chroni zasady międzynarodowego handlu, które Europie pozwalają na realizację jej interesów. A Chinom wcale nie zależy na silnej politycznie Europie. UE to dla Pekinu przede wszystkim rynek. Rynek, który zamierza wycisnąć niczym cytrynę. Do ostatniej kropli. Jednocześnie Europa dalej będzie pod względem bezpieczeństwa uzależniona od Amerykanów, bo nie posiada twardej siły militarnej. Żadne mrzonki o strategicznej suwerenności nie są w stanie przykryć tego faktu. Europa nie potrafiła nawet rozwiązać konfliktów w swoim najbliższym otoczeniu, choćby na Ukrainie. W konsekwencji więc, jak pisze Matthew Karnitschnig na łamach portalu „Politico”, zamiast jako Szwajcaria UE może skończyć jako strefa buforowa między mocarstwami. O to toczy się ta gra, a Borrell jest w niej tylko mało znaczącym pionkiem.
Jak przebiegała tajna kampania cieni przeciwko Trumpowi. Time otwarcie pisze o spisku, który zapobiegł zwycięstwu Trumpa^Goran Andrijanić^2021-02-08 18:29:03.299989+01:00^https://wpolityce.pl/swiat/538324-jak-przebiegala-tajna-kampania-cieni-przeciwko-trumpowi^Niewiele się o tym pisze, choć jest to ważna informacja. Wybitny amerykański magazyn „Time” opublikował wszechstronną analizę, w której przyznał, że szereg „postępowych” organizacji i instytucji w Stanach Zjednoczonych od miesięcy pracowało w sposób skoordynowany, aby kierować wynikami wyborów prezydenckich. CZYTAJ WIĘCEJ: Szokujący raport „TIME”: Trump miał rację. Za kulisami rozwijał się spisek. Sojusz między lewicowymi aktywistami a tytanami biznesu Dziennikarka Molly Ball opublikowała artykuł „Tajna historia kampanii cieni, która uratowała wybory 2020” , w którym wymieniła wszystkich głównych graczy w tej skoordynowanej akcji. Są to oczywiście organizacje wrogie Donaldowi Trumpowi i ściśle powiązane z Partią Demokratyczną. Chociaż Ball w kilku miejscach nieprzekonująco podkreśla, że celem tej koalicji nie było „zapobieżenie zwycięstwu Trumpa”, to cały tekst, być może nieświadomie, ujawnia skoordynowane działania, które mają właśnie to zwycięstwo uniemożliwić. Ball zaczyna tekst od zacytowania jednej z wypowiedzi Trumpa niedługo po wyborach. „To wszystko było bardzo, bardzo dziwne. W ciągu kilku dni po wyborach byliśmy świadkami zaaranżowanych wysiłków, aby namaścić zwycięzcę, nawet gdy liczyło się głosy w wielu kluczowych stanów”. I potem Ball konkluduje: „Trump w pewnym sensie miał racje”. I dodaje: „Za kulisami rozwijał się spisek, który zarówno ograniczył protesty jak i skoordynował opór CEO. Obie niespodzianki były wynikiem nieformalnego sojuszu między lewicowymi aktywistami a tytanami biznesu”. Ball napisała, że ten sojusz „został sformalizowany w mało zauważalnym oświadczeniu Amerykańskiej Izby Handlowej i AFL-CIO (największa amerykańska centrala związkowa) opublikowanym w dniu wyborów”.  Jaki był cel tego sojuszu? Ball wyjaśnia: „Obie strony zaczną postrzegać to jako rodzaj ukrytej umowy, w której siły robocze łączyły się z siłami kapitału, aby utrzymać pokój i przeciwstawić się atakowi Trumpa na demokrację”. Ball pisze też o Mike’u Podhorzerze, doradcy w AFL-CIO, odpowiedzialnym za analizę polityczną oraz bliskim oczywiście Partii Demokratycznej i ugrupowaniom liberalnym. Podhorzer martwił się możliwym „fiaskiem wyborczym” i robił wszystko, aby temu zapobiec. W tym celu zgromadził przedstawicieli wielu organizacji. „Podhorzer zaczął pracować na swoim laptopie przy kuchennym stole, całymi godzinami dziennie prowadząc spotkania Zoom z siecią swoich kontaktów w postępowym wszechświecie: ruch robotniczy; instytucjonalna lewica, jak Planned Parenthood i Greenpeace; grupy oporu, takie jak Indivisible i MoveOn; działacze na rzecz sprawiedliwości rasowej i inni”. Organizacja ta pracowała następnie nad różnymi aspektami wyborów. Jednym z nich była kontrola mediów społecznościowych. Time pisze, że przedstawiciele tej grupy spotkali się z szefem Facebooka Markem Zuckerbergiem i Twittera Jackiem Dorseyem. Jedną z osób, które na tych spotkaniach przekonały gigantów z Doliny Krzemowej, że muszą „kontrolować i ograniczać kłamstwa obozu Trumpa”, jest Vanita Gupta, przewodnicząca Leadership Conference on Civil and Human Rights. Gdzie jest teraz Gupta? Biden mianował ją zastępcą prokuratora generalnego. Tekst Time wyjaśnia także, w jaki sposób tajne stowarzyszenie nawiązało kontakt z organizacjami, które stały za protestami, które wstrząsnęły w maju Stanami Zjednoczonymi po śmierci George’a Floyda. Ci sami aktywiści, pisze Time, byli gotowi wyprowadzić ludzi na ulice, „jeśli Trump spróbuje ukraść wybory”. „Do koalicji „Chroń wyniki” dołączyło ponad 150 ugrupowań liberalnych. Nieistniejąca już stronna internetowa grupy zawierała mapę zawierającą 400 planowanych demonstracji po wyborach, które miały być aktywowane za pośrednictwem wiadomości tekstowej. Aby powstrzymać zamach stanu, którego się obawiali, lewica była gotowa zalać ulice“. W tekście przedstawiono kilka innych sposobów, w jakie ta „organizacja liberalna” kierowała wyborami, takich jak zatrudnianie ludzi do angażowania elektoratu w bazy wyborcze Demokratów, zmiana prawa wyborczego w kilku stanach i zapewnienie milionów darowizn na swoją działalność.  Chociaż tekst w pierwszej części mówi o tym, jak wszystkie te działania były „ponadpartyjne”, w drugiej opisuje noc wyborczą i horror liberalnej koalicji po pierwszych wynikach, które wyszły na korzyść Trumpa. Ci, którzy nadzorowali siły Antifa, byli gotowi wyjść na ulice, gdy nadeszły pierwsze wieści o zwycięstwach Trumpa. Z kolei Podhorzer kazał im czekać. Jego ocena okazała się przydatna dla jego organizacji. Tekst kończy się stwierdzeniem, że „demokracja wygrała”. W tym przypadku „demokracja” to po prostu lewicowe siły polityczne, które, jak wyraźnie pokazuje tekst, dysponują całą strukturą działającą na jej korzyść - od Doliny Krzemowej przez media po Wall Street.  Media mainstreamowe, takie jak Time, nie wahają się już nawet o tym pisać.
60 procent Włochów chce się zaszczepić przeciwko COVID-19. Aż 30 procent raczej się nie zaszczepi^Zespół wPolityce.pl^2021-02-08 18:07:13.253615+01:00^https://wpolityce.pl/swiat/538352-60-procent-wlochow-chce-sie-zaszczepic-przeciwko-covid-19^60 proc. Włochów wyraża gotowość zaszczepienia się przeciwko Covid-19 , 6 proc. deklaruje się jako tzw. antyszczepionkowcy - to przedstawione w poniedziałek wyniki sondażu, przeprowadzonego przez uniwersytet w Mediolanie. 30 proc. mieszkańców Włoch przyznaje, że jest sceptycznych w kwestii szczepionki i wyjaśnia, że raczej się na nią nie zdecydują. Wśród osób gotowych się zaszczepić trzy czwarte stanowią seniorzy. Z kolei dwie trzecie młodych ludzi mówi, że czeka na szczepionkę, bo chce wrócić do normalnego życia. 43 proc. Włochów opowiada się za wprowadzeniem obowiązku szczepienia przeciwko Covid-19; jest ich więcej niż przeciwników takiego kroku (30 proc.). Dotąd zaszczepiono w kraju ponad 2,5 mln osób, z których około 1,1 mln dostało już dwie dawki preparatu. Masowe szczepienia 80-latków rozpoczęły się w stołecznym regionie Lacjum. Według danych Ministerstwa Zdrowia ostatniej doby zarejestrowano 307 zgonów na Covid-19 i 7970 nowych zakażeń koronawirusem. Liczba wykonanych jednego dnia testów przekroczyła 144 tys. i była niższa o kilkadziesiąt tysięcy niż dzień wcześniej. W ciągu prawie roku pandemii zmarło 91580 zakażonych. Koronawirusa stwierdzono dotąd u ponad 2,6 mln osób; za wyleczonych zostało już uznanych ponad 2,1 mln. Obecnie wirusa ma co najmniej 419 tys. osób. mm/PAP
We Francji wykryto przypadki mutacji koronawirusa z RPA. Rozpoczęto kampanię śledzenia kontaktów osób zakażonych^Zespół wPolityce.pl^2021-02-08 17:01:21.231310+01:00^https://wpolityce.pl/swiat/538339-we-francji-wykryto-przypadki-mutacji-koronawirusa-z-rpa^Przypadki wariantu koronawirusa z RPA wykryto w gminie Eaubonne na północnych przedmieściach Paryża; tymczasowo zamknięto szkołę, w której zdiagnozowano takie infekcje - poinformowały w poniedziałek lokalne władze. CZYTAJ TAKŻE: RPA wstrzyma plany szczepień preparatem firmy AstraZeneca. Szczepionka może być nieskuteczna przeciwko nowemu wariantowi W Eaubonne rozpoczęto kampanię śledzenia kontaktów osób, u których wykryto wirusa 501.V2 z Republiki Południowej Afryki. Pierwszy przypadek zakażenia tym typem koronawirusa zdiagnozowano we Francji 31 grudnia 2020 roku, u mężczyzny mieszkającego w departamencie Górnego Renu, w pobliżu granicy ze Szwajcarią, który powrócił z Republiki Południowej Afryki. 25 grudnia wykryto pierwszy przypadek wariantu koronawirusa, który pojawił się najpierw w Wielkiej Brytanii. W obu nowych typach wirusa występuje ta sama mutacja - N501Y, która być może odpowiada za szybsze rozprzestrzenianie się koronawirusa. Przeprowadzone przez dwóch naukowców z Lille modelowanie epidemii koronawirusa pokazało, że wariant brytyjski patogenu może stać się dominujący we Francji od marca - poinformował w niedzielę prof. Philippe Amouyel, który jest współautorem modelu. Obowiązujące restrykcje epidemiczne nie są w stanie zapobiec rozprzestrzenianiu się nowego patogenu - ostrzegli naukowcy. mm/PAP
Infantylne i niedorzeczne tłumaczenia! KE broni Borrella po jego kompromitującej wizycie w Moskwie. "Na pewno widzieliśmy jej efekt"^Zespół wPolityce.pl^2021-02-08 15:29:15.683804+01:00^https://wpolityce.pl/swiat/538310-niedorzecznosc-ke-broni-borrella-po-jego-wizycie-w-moskwie^Wydawałoby się, że nic bardziej niedorzecznego nie da się usłyszeć. A jednak! Rzecznicy Komisji Europejskiej na poniedziałkowej konferencji prasowej w Brukseli bronili szefa unijnej dyplomacji Josepa Borrella po jego kompromitującej wizycie w Moskwie. Zapewnili, że ma on pełne poparcie przewodniczącej Komisji Ursuli von der Leyen. Czy unijni urzędnicy mają Europejczyków za głupców? CZYTAJ RÓWNIEŻ: — NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go — Zachodnie media nie zostawiają suchej nitki na Borrellu: „Zbłaźnił się w piątek sam i ośmieszył UE”; „Stał jak posąg” — Zachodni dyplomaci i politycy reagują na kompromitację Borrella. „Musi pomyśleć o rezygnacji”; „Zhańbił się swoją niezdarną wizytą” Przewodnicząca Komisji oczywiście w pełni popiera wysokiego przedstawiciela (ds. zagranicznych - Borrella) w kwestii jego wizyty do Moskwy. (Była) to bardzo delikatna wizyta. Na pewno widzieliśmy jej efekt — powiedział rzecznik KE Eric Mamer, informując jednocześnie, że kolegium komisarzy UE zajmie się tą sprawą na wtorkowym posiedzeniu. Zakończona w sobotę wizyta Borrella w Moskwie wywołała falę krytyki pod jego adresem ze strony zachodnich polityków i dyplomatów. Niektórzy uważają, że Hiszpan powinien podać się do dymisji. Grupa europosłów pisze w tej sprawie list do von der Leyen. Rzecznik KE ds. zagranicznych Peter Stano, pytany w poniedziałek, dlaczego wysoki przedstawiciel Unii nie reagował na szereg afrontów ze strony ministra spraw zagranicznych Rosji Siergieja Ławrowa na wspólnej konferencji prasowej, odparł: „Ponieważ był bardzo stanowczy podczas negocjacji z panem Ławrowem” za zamkniętymi drzwiami. Stano przekonywał, że cel wizyty Borrella w Moskwie został osiągnięty, ponieważ Hiszpan wyraził zdecydowane stanowisko UE ws. uwięzienia antykremlowskiego opozycjonisty Aleksieja Nawalnego. Dopytywany o ewentualne rozszerzenie restrykcji UE wobec Moskwy, zastrzegł, że „sankcje nie są celem polityki Unii Europejskiej”. Przypomniał jednocześnie, że decyzję o nałożeniu sankcji podejmują kraje członkowskie. Mamer zapewniał, że KE doskonale zdaje sobie sprawę z międzynarodowego środowiska, w którym się znajduje i dostosowuje do tego swoje działania.  Nie ma w tym naiwności. Ale zawsze zachowujemy ten rodzaj uprzejmości, której oczekuje się w międzynarodowej dyplomacji. Może taki jest europejski sposób życia: oddzielanie formy od treści. Myślę, że sygnał wysłany pod adresem Rosji ze strony Unii Europejskiej był bardzo jasny. Co do formy, to jesteśmy uprzejmymi ludźmi i tacy pozostaniemy — mówił rzecznik. Przeważająca część komentarzy politycznych i medialnych po wizycie szefa dyplomacji UE i jednocześnie wiceszefa KE do Moskwy była zdecydowanie negatywna. To po prostu przerażające — napisał na Twitterze Guy Verhofstadt, europoseł i były premier Belgii, który zaatakował Borrella za nieprzygotowanie się do wizyty.  Rosja nie tylko robi z UE głupka, ale my na to pozwalamy. Borrell nie powinien był jechać do Moskwy bez komunikatu o sile UE, wspartego mandatem sankcyjnym.
Austria po 6 tygodniach lockdownu luzuje obostrzenia. Zostaną otwarte sklepy, a dzieci wrócą do szkół^Zespół wPolityce.pl^2021-02-08 15:26:47.982887+01:00^https://wpolityce.pl/swiat/538298-austria-po-6-tygodniach-luzuje-obostrzenia^Mimo nadal dość wysokiej liczby nowych zakażeń koronawirusem Austria luzuje od poniedziałku zasady trwającego od sześciu tygodni lockdownu. Dzieci wracają do szkół, otwierają się sklepy, znów będzie można wybrać się do fryzjera. Lekcje w szkołach będą się odbywały częściowo w systemie zmianowym. W zajęciach będą mogli uczestniczyć tylko uczniowie, którzy zostali przebadani na obecność koronawirusa i uzyskali negatywny wynik. Z usług fryzjerskich również można będzie korzystać wyłącznie po okazaniu testu wykonanego w ciągu ostatnich 48 godzin. W Austrii w poniedziałek znów otwierają się muzea, galerie i ogrody zoologiczne. Prawie wszędzie obowiązkowe jest noszenie maseczki typu FFP2. Do końca lutego w aptekach w całym kraju powinny być dostępne bezpłatne badania na obecność koronawirusa. Nadal obowiązuje zakaz wychodzenia z domu pomiędzy godz. 20 a 6. Nie wiadomo, kiedy ponownie zostanie otwarta branża hotelarska i gastronomiczna; rząd zapowiada, że stanie się to nie wcześniej niż w marcu. Liczba nowych zakażeń koronawirusem w Austrii jest nadal stosunkowo wysoka, dlatego rząd nie wyklucza kolejnej blokady. W ciągu ostatniej doby w Austrii wykryto 1057 nowych infekcji koronawirusem - poinformował rząd w poniedziałek. Dodano, że w szpitalach przebywa 1517 pacjentów z Covid-19, w tym 278 na oddziałach intensywnej terapii. Od początku pandemii w Austrii zakażenie SARS-CoV-2 stwierdzono u ponad 424 tys. osób, z których 8032 zmarło. Według zestawienia agencji Reutera w ciągu ostatnich siedmiu dni w Austrii odnotowywano średnio 1,8 tys. infekcji dziennie, a na Covid-19 umierało 41 osób; oba wskaźniki maleją. mm/PAP
Bezczelność! Pieskow: Wydalenie z Rosji dyplomatów m.in. z Polski związane jest z działaniami ambasad na tle nielegalnych protestów^Zespół wPolityce.pl^2021-02-08 13:26:16.221675+01:00^https://wpolityce.pl/swiat/538283-pieskow-probuje-tlumaczycdlaczego-rosja-wydalila-dyplomatow^Rzecznik Kremla Dmitrij Pieskow powiedział w poniedziałek, że wydalenie z Rosji dyplomatów Polski, Szwecji i Niemiec związane było z działaniami podejmowanymi przez zagraniczne przedstawicielstwa na tle nielegalnych protestów w Rosji. CZYTAJ TAKŻE: — Dyplomaci z Polski, Niemiec i Szwecji wydaleni z Rosji! Unijne źródło: Brali udział w wiecach poparcia dla Aleksieja Nawalnego — Europa reaguje na działania Kremla. Maas: Decyzja Rosji o wydaleniu dyplomatów z Niemiec, Szwecji i Polski jest nieuzasadniona Wydalenie dyplomatów było „skutkiem działań podejmowanych przez zagraniczne przedstawicielstwa w Moskwie na tle nielegalnych zamieszek” - oznajmił Pieskow. Rzecznik prezydenta Władimira Putina dodał, iż Moskwa „jasno zademonstrowała, że nie zamierza tolerować czegoś podobnego”. Pieskow zapewnił, że Rosja „jest nadal zainteresowana odbudowaniem relacji” z Unią Europejską. Według strony rosyjskiej warunkiem jest jednak - jak powiedział rzecznik - „konieczność uwzględniania wzajemnych interesów”. Moskwa jest przeciwka „ingerowaniu we wzajemne interesy i stosowaniu podwójnych standardów” - oznajmił przedstawiciel Kremla. Pracownicy placówek dyplomatycznych Szwecji, Polski i Niemiec zostali uznani w piątek za osoby niepożądane na terytorium Rosji. MSZ Rosji zarzuciło im, że „uczestniczyli w akcjach sprzecznych z prawem” 23 stycznia. Chodzi o demonstracje w obronie uwięzionego rosyjskiego opozycjonisty Aleksieja Nawalnego. Decyzję tę MSZ Rosji ogłosiło podczas wizyty szefa unijnej dyplomacji Josepa Borrella w Moskwie. W efekcie wizyta ta została uznana przez wielu komentatorów za porażkę przedstawiciela UE. tkwl/PAP
Zachodnie media nie zostawiają suchej nitki na Borrellu: "Zbłaźnił się w piątek sam i ośmieszył UE"; "Stał jak posąg"^w Prasie Światowej^2021-02-08 12:15:48.635725+01:00^https://wpolityce.pl/swiat/538269-media-o-borrellu-w-moskwie-zblaznil-sie^Amerykański tygodnik „The Washington Examiner”, podsumowując wizytę szefa dyplomacji UE w Rosji Josepa Borrella, pisze wprost: „zbłaźnił się”. Brytyjski „The Spectator” uważa, że była to jaskrawa demonstracja nieudolności dyplomacji unijnej w wykonaniu wysokiego przedstawiciela. CZYTAJ TAKŻE: — Zachodni dyplomaci i politycy reagują na kompromitację Borrella. „Musi pomyśleć o rezygnacji”; „Zhańbił się swoją niezdarną wizytą” — NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go Wpisując się doskonale w scenariusz rosyjskiej gry dezinformacyjnej szef dyplomacji Unii Europejskiej Josep Borrell zbłaźnił się w piątek sam i ośmieszył UE — pisze na swojej stronie internetowej w komentarzu redakcyjnym „The Washington Examiner”. Miało to miejsce podczas konferencji prasowej Borrella z jego rosyjskim odpowiednikiem, mistrzem dezinformacji Siergiejem Ławrowem. Gdy Ławrow rozpoczął litanię skarg przeciwko UE i Stanom Zjednoczonym, Borrell stał jak posąg — przypomina całe wydarzenie tygodnik i zwraca uwagę, że moment, żeby dać się tak upokorzyć nie mógł być dla UE gorszy. Niektórzy politycy i dyplomaci państw członkowskich Unii odradzali wizytę, obawiając się, że Kreml odbierze ją, jako objaw słabości i wykorzysta do własnych celów. Borrell udowodnił, że krytycy mieli rację. Były sekretarz stanu USA Mike Pompeo być może umiałby sobie poradzić z Ławrowem. Borrell na pewno nie — konkluduje „The Washington Examiner”. Wtóruje mu brytyjski „The Spectator”, który podsumowuje wizytę, jako „mistrzostwo” nieudolności dyplomacji UE.  Kontrowersyjna wizyta Josepa Borrella w Moskwie była triumfem. Niestety Rosjan — czytamy na stronie internetowej czasopisma. Na pewno zachwycił gospodarzy, stwierdzając, że UE nie ma obecnie planów nałożenia nowych sankcji na Rosję (chociaż niektóre państwa członkowskie z pewnością nalegają na podjęcie takich działań). I że liczy, iż rosyjska szczepionka Sputnik V wkrótce zostanie autoryzowana w Europie. Jeśli miał nadzieję na równie przyjazną odpowiedź, to się rozczarował — ironizuje „The Spectator”. tkwl/PAP
Weterynarze z Niemiec nauczyli psy wykrywać koronawirusa w próbkach śliny. "Zwierzęta mają 94-procentową skuteczność"^Zespół wPolityce.pl^2021-02-08 12:02:47.911616+01:00^https://wpolityce.pl/swiat/538264-weterynarze-z-niemiec-nauczyli-psy-wykrywac-koronawirusa^Weterynarze z Hanoweru nauczyli psy tropiące wykrywać koronawirusa w próbkach śliny - poinformował Reuters. Zwierzęta mają 94-procentową skuteczność. Psy tropiące pomagają już identyfikować zakażonych pacjentów na lotniskach w Helsinkach i Santiago de Chile. Trzyletni owczarek belgijski Filou i roczny cocker spaniel Joe Cocker są jednymi z psów szkolonych w wykrywaniu pochodzącego z komórek zainfekowanych osób „zapachu koronawirusa” - relacjonuje agencja. Poprzez węch psy naprawdę mogą odróżnić zakażonych i niezakażonych ludzi, a także zidentyfikować pacjentów z Covid-19, także tych, którzy nie wykazują objawów choroby  — mówi naukowiec z Uniwersytetu Medycyny Weterynaryjnej w Hanowerze, prof. Holger Volk. Jak dodaje, badania pokazują, że zwierzęta wykrywały chorobę ze skutecznością na poziomie 94 proc. Stephan Weil, premier Dolnej Saksonii, w której położony jest Hanower, powiedział, że jest pod wrażeniem pierwszych wyników, i wezwał do dalszych badań. Według niego psy tropiące mogłyby być wykorzystywane przy zabezpieczaniu imprez masowych, np. koncertów. Psy tropiące szkolone do wykrywania próbek pacjentów zakażonych koronawirusem pracują już od września 2020 r. na lotnisku w stolicy Finlandii Helsinkach; w tym samym celu wykorzystuje się również psy na lotnisku w stolicy Chile  — pisze Reuters. mm/PAP
Zachodni dyplomaci i politycy reagują na kompromitację Borrella. "Musi pomyśleć o rezygnacji"; "Zhańbił się swoją niezdarną wizytą"^Zespół wPolityce.pl^2021-02-08 11:54:17.518712+01:00^https://wpolityce.pl/swiat/538261-zachodni-dyplomaci-borrell-powinien-podac-sie-do-dymisji^Zachodni politycy i dyplomaci bardzo ostro krytykują szefa dyplomacji UE Josepa Borrella za jego zachowanie podczas ubiegłotygodniowej wizyty w Moskwie. Niektórzy uważają, że Hiszpan powinien podać się do dymisji. CZYTAJ TAKŻE: — NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go — Zdał sobie sprawę z własnej kompromitacji? Borrell po powrocie z Moskwy: Władze Rosji nie chciały wykorzystać tej okazji do dialogu — Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza To po prostu przerażające. Rosja nie tylko robi z UE głupka, ale my na to pozwalamy. Borrell nie powinien był jechać do Moskwy bez komunikatu o sile UE wspartego mandatem sankcyjnym — napisał na Twitterze Guy Verhofstadt, europoseł i były premier Belgii, który zaatakował Borrella za nieprzygotowanie się do wizyty.  Była minister obrony Litwy, a obecnie europosłanka Rita Juknevicziene potępiła ogólny wydźwięk przesłania wizyty wysokiego przedstawiciela UE, jakoby Bruksela i Moskwa mogły współpracować pomimo nieporozumień.  Borrell musi pomyśleć o rezygnacji  — napisała na Twitterze. Dyplomaci USA nie krytykowali publicznie Hiszpana, ale w rozmowach, na które powołuje się radio Voice of America (VOA) przyznawali, że mieli poważne obawy przed wyjazdem Borrella do Moskwy, iż Kreml wciągnie go w pułapkę. Co też się stało. Borrell zhańbił się swoją niezdarną wizytą w Moskwie  — napisał na Twitterze były brytyjski dyplomata David Clark.  UE mówi o osiągnięciu „strategicznej autonomii”, ale najpierw musi osiągnąć strategiczną dojrzałość — dodał. Przed wspólną piątkową konferencją prasową Borrella i szefa rosyjskiej dyplomacji Siergieja Ławrowa, były hiszpański minister spraw zagranicznych, ostrzegł rosyjskich gospodarzy, że uwięzienie opozycjonisty Aleksieja Nawalnego sprowadziło stosunki UE-Rosja do bardzo „niskiego poziomu”. Chwilę później sam jednak podważył ten przekaz stwierdzając, że żadne państwo członkowskie UE nie zaproponowało na razie dodatkowych sankcji wobec Rosji, co nie było do końca zgodne z prawdą. Ławrow wykorzystał konferencję prasową, by w obecności Borrella oskarżyć Zachód o kłamstwa w sprawie próby otrucia Nawalnego, określić UE, jako „niewiarygodnego partnera” i zaatakować Stany Zjednoczone. Szef dyplomacji UE w milczeniu przysłuchiwał się insynuacjom rosyjskiego ministra. Na chwilę przed konferencją prasową przedstawiciele Kremla ogłosili decyzję o wydaleniu trzech dyplomatów państw unijnych - Niemiec, Polski i Szwecji - za rzekomy udział w niesankcjonowanych wiecach poparcia dla Nawalnego 23 stycznia. Zachodni dyplomaci nie mają wątpliwości, że miało to na celu dodatkowe upokorzenie Borrella i UE, którą Hiszpan reprezentuje. tkwl/PAP
Tak wygląda terror poprawności politycznej! Jerzy Waszyngton przestał być patronem szkoły, bo... "prześladował osoby transgender"^Tego jeszcze nie grali^2021-02-08 06:43:19.246421+01:00^https://wpolityce.pl/swiat/538211-absurdalna-decyzja-w-usa-zmieniono-patronow-szkol^Absurdalna decyzja w Stanach Zjednoczonych! Jerzy Waszyngton i Tomasz Jefferson nie są już patronami szkół. Decyzję podjęła oficjalna komisja, która sprawuje nadzór na szkołami publicznymi w San Francisco. Decyzją komisji zmieniono patronów w czterdziestu czterech szkołach. Komisja uznała za postacie tak wstrętne, że niezasługujące na patronowanie szkołom, nie tylko pierwszego prezydenta USA - George’a Washingtona i trzeciego prezydenta - Thomasa Jeffersona (autora Deklaracji Niepodległości USA), ale także głosiciela praw człowieka, który zniósł niewolnictwo - Abrahama Lincolna. Przeprowadzono również atak na „swoich” - ukarano Dianne Feinstein, lewicową panią senator z Kalifornii, obecnie już 87-letnią, niegdyś burmistrza San Francisco. Za co takie znęcanie się nad sędziwą demokratką? Za to, co zrobiła w roku 1984. Gdy jakiś wandal z pobudek ideowych zerwał wówczas flagę Konfederacji, która była jedną z wielu flag ilustrujących przed ratuszem historię USA, zdecydowała się powiesić ją na nowo. Nie pomogło to, że wkrótce po tym, sama zarządziła jej usunięcie — informuje portal tysol.pl. To nie koniec absurdu. Okazuje się, że powodem zmian było m.in. zaangażowanie słynnych amerykanów w „prześladowanie” osób transgender. Patronem przestał być także twórca hymnu Stanów Zjednoczonych, Francis Scott Key. Razem z bohaterem Wojny o Niepodległość - Paulem Revere. Kryteria były proste: wystarczyły ahistoryczne zarzuty o udział w „kolonizacji, prześladowaniu mniejszości rasowych, kobiet, dzieci, osób queer lub transgender” — czytamy. mly/tysol.pl
Szokujący raport "TIME": Trump miał rację. Za kulisami rozwijał się spisek. Sojusz między lewicowymi aktywistami a tytanami biznesu^Zespół wPolityce.pl^2021-02-08 06:37:51.644727+01:00^https://wpolityce.pl/swiat/538217-time-trump-mial-racje-za-kulisami-rozwijal-sie-spisek^Magazyn „TIME” zaskoczył zwolenników prezydenta Bidena. Z raportu tego medium wynika, że Donalda Trump… padł ofiarą spisku. „TIME” przedstawił obszerny raport dot. wyborów prezydenckich w Stanach Zjednoczonych. Autorzy przekonują, że Donald Trump musiał się mierzyć z bardzo potężnym sojuszem wrogich mu sił.  W pewnym sensie Trump miał rację. Za kulisami rozwijał się spisek, który zarówno ograniczył protesty, jak i skoordynował opór prezesów. Obie niespodzianki były wynikiem nieformalnego sojuszu między lewicowymi aktywistami a tytanami biznesu. Pakt został sformalizowany w zwięzłym, mało zauważalnym wspólnym oświadczeniu Amerykańskiej Izby Handlowej i AFL-CIO opublikowanym w dniu wyborów — czytamy.  Obie strony postrzegały to jako rodzaj ukrytej umowy – zainspirowanej letnimi masowymi, czasami destrukcyjnymi protestami na rzecz sprawiedliwości rasowej  — piszą autorzy. Zdaniem twórców raportu, „spiskowcy” mieli ogromny i realny wpływ na wynik prezydenckiej elekcji.  Ich praca wpłynęła na każdy aspekt wyborów. Zmusili stany do zmiany systemów i prawa wyborczego oraz pomogli zabezpieczyć setki milionów funduszy publicznych i prywatnych. Unieważnili pozwy sądowe, zwerbowali armie pracowników przeprowadzających sondaże i po raz pierwszy skłonili miliony ludzi do głosowania korespondencyjnego. Udało im się wywrzeć presję na firmy zajmujące się mediami społecznościowymi, aby przeciwstawiły się dezinformacji, i wykorzystali strategie oparte na danych do walki z wirusami  — czytamy.  mly/„TIME”
FAS: Projekt NS2 upadnie, jeżeli Merkel wycofa swoje poparcie. Taka decyzja wzmocniłaby wartości UE i europejską solidarność^w Prasie Światowej^2021-02-07 23:19:17.460671+01:00^https://wpolityce.pl/swiat/538128-fasprojekt-ns2-upadnie-jezeli-merkel-wycofa-swoje-poparcie^„Projekt Nord Stream 2 upadnie, jeżeli Merkel wycofa swoje poparcie. Taka decyzja Berlina wzmocniłaby zarówno wartości UE, jak i europejską solidarność” - pisze niemiecki „Frankfurter Allgemeine Sonntagszeitung”. CZYTAJ TAKŻE: — Niemiecki dziennik w ostrym tonie o Nord Stream 2 i rządzie w Berlinie: Od lat ignoruje wszystkie ostrzeżenia i obiekcje — Były kanclerz Niemiec broni Rosji ws. Nord Stream 2. Schroeder zachęca do bliższej współpracy z Moskwą: To potencjalny partner Gdy Aleksiej Nawalny uda się w drogę do kolonii karnej, dla Angeli Merkel nadejdzie chwila, by powiedzieć dziewięć słów. Mogłyby one brzmieć następująco: Nie mogę poprzeć gazociągu Nord Stream 2  — podkreśla autor komentarza w „FAS” Konrad Schuller. W momencie, gdy Merkel powie, że nie popiera gazociągu, stanie się oczywiste, że nie dojdzie do weta. Merkel nie musiałaby robić nic więcej. Gdy na przykład Polska wprowadzi sankcje do porządku obrad, Merkel musiałaby tylko powstrzymać się od głosu  — pisze. Zauważa, że powstanie Nord Stream 2 stanowiłoby zagrożenie dla krajów Europy Wschodniej. tkwl/dw.com/FAS
Błękitny Marsz Ojczyzny i Marsz Czerwonych Jabłek, czyli turecka polityka historyczna^Grzegorz Górny^2021-02-07 23:15:11.026755+01:00^https://wpolityce.pl/swiat/538212-blekitny-marsz-ojczyzny-turecka-polityka-historyczna^W 2018 roku w Turcji powstała nowa instytucja państwowa – Dyrekcja Komunikacji (İletişim Başkanlığı) podległa bezpośrednio prezydentowi Recepowi Tayyipowi Erdoğanowi. Jest to placówka odpowiedzialna za prowadzenie polityki historycznej i dyplomacji wizerunkowej, zarówno w kraju, jak i za granicą, przy użyciu nowoczesnych środków wyrazu.  Wspomniana instytucja produkuje m.in. teledyski i spoty, które później krążą w internecie. Ostatnio nakręcone zostały trzy takie nagrania, które wiele mówią o polityce współczesnych władz Turcji. Pierwszy z nich powstał z okazji 482. rocznicy bitwy morskiej pod Prewezą, w której flota dowodzona przez osmańskiego admirała Hayreddina Barbarossę (największego pirata, jaki kiedykolwiek grasował na Morzu Śródziemnym) pokonała w roku 1583 połączone siły Wenecji, Hiszpanii, Genui, Państwa Kościelnego i Zakonu Maltańskiego. To zwycięstwo otworzyło Turkom drogę do podboju wysp na Morzu Egejskim, a później także Cypru. Zrealizowany z rozmachem teledysk pt. „Mavi Vatan Marşi” (Błękitny Marsz Ojczyzny) przedstawia z jednej strony bitwę morską przeciw „niewiernym” pod Prewezą, z drugiej – manewry współczesnej floty tureckiej. Postaci historycznych bohaterów, Hayreddina Barbarossy, Sinana Paszy czy Turguta Reisa, przeplatają się z osobami oficerów dzisiejszej marynarki wojennej Turcji. Na końcu pojawia się sam prezydent Recep Tayyip Erdoğan jako kontynuator militarnych tradycji państwa osmańskiego.  Teledysk można zobaczyć tutaj:         Tytułowy „błękitny marsz” to podbój przez Osmanów akwenu Morza Śródziemnego. W tym kontekście symbolicznego znaczenia nabiera fakt, że jeden ze statków tureckich prowadzących poszukiwania gazu ziemnego i ropy naftowej na wodach przybrzeżnych Cypru nosi nazwę „Hayreddin Barbarossa”. Rząd w Nikozji uznał to prowadzenie odwiertów za naruszenie wód terytorialnych swojego państwa, a więc pogwałcenie prawa międzynarodowego. Unia Europejska przychyliła się do tego stanowiska i uchwaliła nałożenie na Ankarę sankcji. Do zaprzestania wierceń wezwały też Stany Zjednoczone, zarzucając Turcji eskalację napięć w regionie. Część komentatorów uważa, że „Hayreddin Barbarossa” (statek) kontynuuje misję Hayreddina Barbarossy (admirała) dotyczącą tureckich roszczeń na Morzu Śródziemnym, preferując jednakże inne metody ekspansji. Drugi teledysk – nakręcony z okazji 949. rocznicy bitwy pod Manzikertem – pokazuje z kolei, że Ankara jest gotowa do działań wojennych także i dziś. Wspomniany klip nie tylko upamiętnia zwycięstwo odniesione w 1071 roku przez sułtana Turków seldżuckich Alp Arslana nad oddziałami cesarza bizantyjskiego Romana IV Diogenesa (wziętego zresztą wówczas do niewoli); jest także hołdem złożonym armii tureckiej od XI do XXI wieku, jak również manifestacją siły obecnego wojska. Przed naszymi oczami przesuwają się więc przedstawiciele kolejnych generacji tureckich zdobywców, zaś ich postaci oraz sceny historyczne przeplatają się z obrazami szóstej co do wielkości armii świata, wyposażonej w nowoczesne myśliwce, czołgi i fregaty.  Teledysk można zobaczyć tutaj:         Ten klip nosi z kolei tytuł „Kızıl Elma Marşı” („Marsz Czerwonych Jabłek”). Dla niewtajemniczonych: mianem „czerwonych jabłek” Turcy określali Rzym i Wiedeń – miasta, które planowali zdobyć. Tej nazwy używano również jako synonimu legendarnego miasta, które miało być ostatecznym celem ekspansji muzułmańskich Turków. W piosence padają zresztą słowa: „Tylko z podbojem czerwonego jabłka ziemia odnajdzie pokój”. Fahrettin Altun, dyrektor Dyrekcji Komunikacji, który wyprodukował ów teledysk, tak wyjaśnił na Twitterze ideę „Czerwonego Jabłka”: Kızılelma to dla nas duża i silna Turcja. To szczęśliwy marsz naszego narodu, który pisał eposy od Manzikertu po 15 lipca. Kızılelma to duży platan, w cieniu którego zażywa chłodu wielu uciskanych. Od Gibraltaru po Hidżaz, od Bałkanów po Azję, tęskni cała ludzkość. Niezwykle symptomatyczne jest to, że urzędnik odpowiedzialny za prowadzenie polityki historycznej państwa tureckiego wspomniał w swym wpisie o dniu 15 lipca. Jest to mianowicie data nieudanego puczu w 2016 roku, który zakończył się ostatecznie triumfem Recepa Tayyipa Erdoğana. To wydarzenie zostało w teledysku zestawione z największymi triumfami armii tureckiej w dziejach. Na nagraniu słychać zresztą głos obecnego prezydenta czytającego surę 48 Koranu, zatytułowaną Al-Fatah i sławiącą zwycięstwo Mahometa. Sam Erdoğan również pojawia się w teledysku zestawiony z sułtanem Alp Arslanem.  On też wysyła dziś swoje wojska w świat. Za jego rządów tureccy żołnierze walczyli w Syrii, Libii i Karabachu. 10 grudnia 2020 roku podczas defilady zwycięstwa w Baku to właśnie Erdoğan prezentował się na trybunie jako faktyczny zwycięzca wojny z Ormianami.  Trzeci z teledysków pt. „15 Temmur Mehteri” poświęcony jest udaremnieniu nieudanego zamachu stanu, gdy 15 lipca 2016 roku grupa wojskowych średniego szczebla próbowała obalić Recepa Tayyipa Erdoğana. Siłom wiernym prezydentowi udało się wówczas stłumić bunt.  Tytułowy „mehter” to główny śpiewak w zespole wojskowym. Turcy szczycą się bowiem najstarszymi na świecie wojskowymi orkiestrami marszowymi. Nazywane były one „mehter bölüğü” (kompaniami mehterów) lub „mehter takımı” (plutonami mehterów). W Pierwszej Rzeczypospolitej ich marszowe utwory doczekały się miana „muzyki janczarów”, ponieważ trzon owych grup stanowili właśnie janczarzy.  Wojskowy pucz przedstawiony został w teledysku w jednoznaczny sposób: to naród stanął po stronie prezydenta i pokonał zamachowców. Na archiwalnych zdjęciach widać, jak zwykli ludzie wychodzą na ulice bez broni i z gołymi rękami stają naprzeciw uzbrojonych żołnierzy oraz czołgów. W tym klipie Erdoğan zaznacza swą obecność bardzo dyskretnie. To nie on jest bohaterem, który pokonał puczystów. Bohaterem jest naród, który obronił swego prezydenta. On sam modli się na grobach tych, którzy oddali życie za niego i za Turcję.  Teledysk można zobaczyć tutaj:         W klipie bardzo często pojawia się natomiast Hagia Sophia, która w zeszłym roku na polecenie Erdoğana zamieniona została w meczet. Tego samego dnia, kiedy podpisał on dekret w tej sprawie, przyjął u siebie przywódcę Hamasu – Chalida Maszala, któremu powiedział, iż zmiana statusu Hagia Sophia jest „zapowiedzią wyzwolenia meczetu Al-Aksa w okupowanej Jerozolimie”. Wspomniany już teledysk „Marsz Czerwonego Jabłka” kończy się zresztą widokiem meczetu Al-Aksa na Wzgórzu Świątynnym w Jerozolimie.  Nie ma wątpliwości, że to sam prezydent zatwierdził osobiście wszystkie materiały. Dyrekcja Komunikacji podlega przecież bezpośrednio jemu. Erdoğan wysyła więc czytelny sygnał. Pozycjonuje się jako nowy lider w trzech światach: turańskim (ludy turkofońskie), nowoosmańskim (ziemie dawnego imperium tureckiego) oraz islamskim (wszyscy muzułmanie).  Czekamy na kolejny teledysk.
Szwecja będzie zmuszona do importu energii z Polski. To efekt przedwczesnego wyłączenia dwóch reaktorów jądrowych^Zespół wPolityce.pl^2021-02-07 22:40:05.403249+01:00^https://wpolityce.pl/swiat/538205-szwecja-zmuszona-do-importu-brudnej-energii-z-polski^W Szwecji, gdzie w ostatnim czasie wyłączono przedwcześnie dwa reaktory jądrowe, z powodu srogiej zimy znacznie wzrosło zapotrzebowanie na energię. Kraj musi ratować się uruchomieniem elektrowni na olej opałowy oraz importem „brudnej energii” m.in. z Polski. Jak wyjaśnia w niedzielę w gazecie „Dagens Nyheter” Pontus de Mare ze szwedzkiego operatora sieci przesyłowej Svenskakraftnat (SVK),  „Szwecja w ostatnich latach zainwestowała w energetykę wiatrową” i latem sprzedaje nadwyżkę zielonej energii.  Problem jest jednak zimą, kiedy potrzebujemy najwięcej energii, to akurat siłownie wiatrowe produkują jej relatywnie mało. Wraz z ograniczeniem energetyki jądrowej staliśmy się bardziej zależni od paliw kopalnych — stwierdza de Mare. W tym tygodniu zapotrzebowanie na energię elektryczną w Szwecji pobiło rekord zimy i w godzinie szczytu niedobór mocy wyniósł 1700 MW. W poprzednich latach sytuację ratował brak silnych mrozów, ale też Szwecja więcej energii otrzymywała z reaktorów jądrowych. Szwedzki rząd, w którym oprócz socjaldemokratów zasiadają Zieloni, zdecydował o przedwczesnym wyłączeniu pod koniec 2020 roku reaktora jądrowego R1, a w 2019 rektora R2. Decyzję tłumaczono względami ekonomicznymi, w tym niskimi cenami energii. W Szwecji na producentów energii jądrowej nałożono wysokie podatki. Najsurowsza od kilku lat zima spowodowała, że władze zdecydowały o uruchomieniu rezerwowej elektrowni na olej opałowy w Karlshamn na południu Szwecji. Podjęto także decyzję o imporcie energii nazywanej w Szwecji „brudną”, gdyż jej źródłem jest m.in. węgiel, z Polski, Niemiec i Litwy. Kryzys energetyczny spowodował debatę, w której politycy opozycji oskarżają rządzących o jego wywołanie.  Jak przetrwa naród przemysłowy w północnej Europie, jeśli nie będziemy w stanie wyprodukować wystarczającej ilości energii, aby przetrwać normalną zimę? — zastanawia się w przesłanym do redakcji „Expressen” artykule Christoffer Heimbrand, polityk partii Liberałowie, która była przeciwna wyłączaniu bloków w elektrowniach atomowych. W telewizji publicznej SVT w reportażu pokazano właściciela zakładu papierniczego, który zdecydował się na wstrzymanie produkcji z powodu wysokich cen energii wywołanych nadzwyczajnym popytem. Cena jednej megawatogodziny osiągała w szczycie nawet 200 euro, podczas gdy normalnie kosztuje 30 euro. W innym materiale wzywano Szwedów do powstrzymania się w najbliższych dniach od odkurzania w domach. Według rzecznika ds. energii Partii Ochrony Środowiska - Zieloni Lorentza Tovatta skandalem jest uruchomienie elektrowni na olej opałowy jako rezerwowego źródła energii. „Powinniśmy używać biogazu oraz biooleju” - stwierdził. Tovatt uważa również, że Szwecja wciąż powinna inwestować w energetykę wiatrową, gdyż „mitem jest, że nie ma wiatru, gdy jest zimno”. W Szwecji energetyka jądrowa pokrywa ok. 40 proc. zapotrzebowania kraju na prąd. mly/PAP
Brytyjski minister: Nie planujemy wprowadzenia "paszportów szczepionkowych". Ludzie powinni się szczepić z własnej woli^Zespół wPolityce.pl^2021-02-07 22:31:24.675762+01:00^https://wpolityce.pl/swiat/538209-brytyjski-minister-nie-bedzie-paszportow-szczepionkowych^Brytyjski rząd nie planuje wprowadzenia „paszportów szczepionkowych”, aby umożliwić podróże zagraniczne osobom, które już zostały zaszczepione przeciw Covid-19 - zapewnił w niedzielę Nadhim Zahawi, wiceminister zdrowia odpowiedzialny za kampanię szczepień. Jak wyjaśniał Zahawi w rozmowach z BBC i Sky News, jest wiele powodów, dla których nie zostaną one wprowadzone, m.in. dlatego, że szczepienia przeciwko Covid-19 nie są w Wielkiej Brytanii obowiązkowe, zatem takie paszporty byłyby dyskryminujące. Myślę, że właściwym rozwiązaniem jest spowodowanie, by ludzie zgłaszali się i poddawali szczepieniom, ponieważ tego chcą, a nie dlatego, że byłyby one w pewien sposób obowiązkowe poprzez paszport — wyjaśnił.  Innym powodem, który wskazał wiceminister, jest to, że nie ma jeszcze jasności, czy szczepionki zapobiegają także przenoszeniu wirusa. Jak dodał Zahawi, jeśli w przyszłości niektóre kraje będą wymagały dowodu szczepienia, zawsze osoba zaszczepiona może się zwrócić do swojego lekarza o wystawienie takiego zaświadczenia. O tym, że brytyjski rząd rozważa jakąś formę paszportów szczepionkowych napisał w piątek dziennik „The Times”. Według gazety, trzy ministerstwa - spraw zagranicznych, transportu i zdrowia - mają pracować nad opcjami dla podróżujących do krajów, które mogą wymagać dowodu szczepienia jako warunku wjazdu na swoje terytorium. W tym tygodniu najpierw rząd Danii, a następnie Szwecji zapowiedziały wprowadzenie paszportów szczepionkowych, przy czym Dania chce to zrobić jeszcze przed końcem lutego. Tymczasem w niedzielę podano, że liczba zaszczepionych osób w Wielkiej Brytanii przekroczyła 12 mln. Do soboty włącznie pierwszą dawkę szczepionki otrzymało 12 014 288 osób, zaś drugą - 511 447. W ciągu ostatniej doby zarejestrowano 373 nowe zgony na Covid-19, co jest najmniejszą liczbą od 28 grudnia, a także wykryto 15 845 nowych zakażeń, co z kolei jest najniższym bilansem od 8 grudnia. Od początku epidemii Covid-19 w Wielkiej Brytanii stwierdzono 3 945 680 infekcji, z których śmiercią zakończyło się 112 465. W obu przypadkach to piąta najwyższa liczba na świecie. mly/PAP
Prezydent Serbii Vučić odpowiada prezydentowi Stanów Zjednoczonych: Nigdy nie uznamy Kosowa^Goran Andrijanić^2021-02-07 21:34:16.396257+01:00^https://wpolityce.pl/swiat/538204-prezydent-serbii-vucic-do-bidena-nigdy-nie-uznamy-kosowa^Prezydent Serbii Aleksandar Vučić odpowiedział na gratulacje prezydenta USA Joe Bidena z okazji Dnia Państwowości Serbii i powiedział, że jego kraj nigdy nie uzna Kosowa. Chodzi o notę gratulacyjną, którą Biden wysłał Vučiciowi i zaznaczył w niej, że jego administracja popiera porozumienie między Serbią a Kosowem, które musi się koncentrować na „wzajemnym uznawaniu państw”. Podkreślenie takiego stanowiska politycznego w zwykłym liście gratulacyjnym jest dość nietypowe i wywołało ostre reakcje w Serbii. Kosowo, należące jeszcze do niedawna do terytorium państwa serbskiego, w 2008 roku ogłosiło niezależność, której Belgrad nigdy nie uznał. Unia Europejska jako ważny warunek członkostwa Serbii postawiła normalizację stosunków z zamieszkanym niemal wyłącznie przez etnicznych Albańczyków Kosowem. Vučić zareagował dziś natychmiastowo i oświadczył, że dziękuje za gratulacje, ale jego stanowisko w sprawie uznania Kosowa nie uległo zmianie.  Żadna organizacja międzynarodowa nie zażądała wzajemnego uznawania. Rozumiem, że to nowa polityka amerykańska, ale nie zgodzimy się na to — powiedział prezydent Serbii, dodając, że nigdy nie podpisze uznania Kosowa.  We wrześniu w Waszyngtonie prezydent Serbii i premier Kosowa Avdullah Hoti podpisali deklarację z prezydentem Stanów Zjednoczonych Donaldem Trumpem. Deklaracja dotyczyła normalizacji wzajemnych stosunków gospodarczych. Nie wspomniał jednak o uznaniu Kosowa. W Serbii Donald Trump był postrzegany jako ktoś, kto nie zmusza Serbii do tego kroku, więc zwycięstwo Bidena w wyborach spotkało się ze sporym rozczarowaniem. I z jednoczesną euforią na Kosowie. Teraz pierwsze przemówienia Bidena są przychylne tym, którzy twierdzili, że jego administracja będzie bardziej pro-kosowska. Nie wiadomo, jak zareaguje na to Serbia.  W tym momencie na 193 kraje członkowskie ONZ niepodległość Kosowa uznały 93 państwa członkowskie. Między nimi są USA, Wielka Brytania, Kanada, większość krajów UE, a od niedawna także Izrael.
RPA wstrzyma plany szczepień preparatem firmy AstraZeneca. Szczepionka może być nieskuteczna przeciwko nowemu wariantowi^Zespół wPolityce.pl^2021-02-07 21:24:34.718571+01:00^https://wpolityce.pl/swiat/538201-rpa-wstrzyma-plany-szczepien-preparatem-firmy-astrazeneca^Minister zdrowia RPA Zweli Mkhize zapowiedział, że wstrzyma plany szczepień preparatem firmy AstraZeneca w związku z nowym badaniem, które wykazało, iż szczepionka może być nieskuteczna przeciwko dominującemu w kraju wariantowi koronawirusa. CZYTAJ RÓWNIEŻ: RAPORT ZE ŚWIATA. Brytyjska mutacja koronawirusa atakuje we Francji i Stanach Zjednoczonych. Może stać się dominującym wariantem Jak powiedział Mkhize, realizacja planów zostanie zawieszona do czasu uzyskania większej ilości danych na temat szczepionki. Rozpoczęcie szczepień było przewidziane na luty, kiedy do kraju miało trafić ok. miliona dawek preparatu AstraZeneca. Decyzja ma związek z wynikami badania naukowców Uniwersytetu Witwatersrand w Johannesburgu z udziałem 2,1 tys. osób. Badanie nie wykazało, by zaszczepieni brytyjskim preparatem uczestnicy byli bardziej odporni na łagodną i umiarkowaną formę Covid-19 od uczestników otrzymujących placebo. Jednocześnie nie można było stwierdzić, czy szczepionka zapewnia ochronę przeciwko ciężkim objawom choroby z uwagi na niski średni wiek uczestników badań i niewystarczającą liczbę danych. Wśród 39 uczestników, którzy ulegli infekcji południowoafrykańskim wariantem B.1.351 koronawirusa, 19 było w grupie, która otrzymała szczepionkę, zaś 20 w grupie placebo. Żadna z zakażonych osób nie wymagała hospitalizacji. Badanie potwierdza dotychczasowe obawy o mniejszą skuteczność szczepionek przeciwko temu wariantowi koronawirusa, który poza RPA zaobserwowano już w wielu krajach na świecie. Jednocześnie pierwsze badania laboratoryjne szczepionek Moderny i Pfizer/BioNTech sugerowały tylko „nieznacznie” niższą skuteczność. Obniżoną skuteczność wykazały również południowoafrykańskie badania szczepionek Novavax i Johnson&Johnson. W przypadku tej pierwszej, skuteczność w RPA wyniosła 60 proc. wobec 89 proc. w Wielkiej Brytanii. Szczepionka Johnson&Johnson wykazała w RPA skuteczność przeciwko „umiarkowanemu i ciężkiemu” przebiegowi choroby na poziomie 57 proc., podczas gdy w USA było to 72 proc. Cytowana przez dziennik „Wall Street Journal” rzeczniczka AstraZeneca stwierdziła, że firma wierzy, iż mimo najnowszych danych jej preparat może chronić przed ciężkim przebiegiem Covid-19. Południowoafrykański wariant koronawirusa został wykryty dotąd w 32 krajach świata.  mly/PAP
Zdał sobie sprawę z własnej kompromitacji? Borrell po powrocie z Moskwy: Władze Rosji nie chciały wykorzystać tej okazji do dialogu^Zespół wPolityce.pl^2021-02-07 21:05:21.412719+01:00^https://wpolityce.pl/swiat/538199-borrell-wladze-rosji-nie-chcialy-wykorzystac-okazji^Wydalenie dyplomatów z państw unijnych podczas mojej wizyty w Moskwie wskazuje, że władze Rosji nie chciały wykorzystać tej okazji do dialogu z UE - napisał w niedzielę szef unijnej dyplomacji Josep Borrell. Dodał, że w efekcie UE może nałożyć sankcje na Rosję. CZYTAJ RÓWNIEŻ: Kompromitacja Borrella w Moskwie. Kreml bezlitośnie wykorzystał swoją przewagę negocjacyjną Agresywnie zaaranżowana konferencja prasowa i wydalenie trojga unijnych dyplomatów podczas mojej wizyty wskazują, że rosyjskie władze nie chciały wykorzystać tej okazji do bardziej konstruktywnego dialogu z UE. (…) Jako UE będziemy musieli wyciągnąć konsekwencje, zastanowić się uważnie nad kierunkiem, jaki chcemy nadać naszym stosunkom z Rosją i zgodnie postępować z determinacją — napisał Borrell na stronie internetowej Europejskiej Służby Działań Zewnętrznych. Jak dodał, te kwestie zostaną omówione z ministrami spraw zagranicznych państw UE.  Jak zawsze, to państwa członkowskie będą decydować o kolejnych krokach i tak mogą one obejmować sankcje. Mamy też inne narzędzie w tym zakresie, dzięki niedawno zatwierdzonemu systemowi sankcji dotyczącemu praw człowieka w UE — dodał szef unijnej dyplomacji. mly/PAP
RAPORT ZE ŚWIATA. Brytyjska mutacja koronawirusa atakuje we Francji i Stanach Zjednoczonych. Może stać się dominującym wariantem^Zespół wPolityce.pl^2021-02-07 20:56:28.683490+01:00^https://wpolityce.pl/swiat/538198-raport-ze-swiata-atak-brytyjskiej-mutacji-wirusa^Brytyjska mutacja koronawirusa atakuje we Francji i Stanach Zjednoczonych. Austria zaostrza kontrole graniczne, a Włosi rozdają kolejne kary. Modelowanie epidemii koronawirusa przeprowadzone przez dwóch naukowców z Lille pokazuje, że wariant brytyjski patogenu może stać się dominujący we Francji od marca.  Mutacja brytyjska stanie się dominująca we Francji około 1 marca — oświadczył prof. Arnaud Fontanet na łamach „Journal du Dimanche”. Zauważyliśmy, że wszystkie podjęte środki i obostrzenia ograniczają rozprzestrzenianie się starej mutacji Covid-19. Nie są jednak wystarczające dla nowej mutacji, która zyskuje przewagę ze wzrostem na poziomie około 60 proc. tygodniowo — twierdzi z kolei prof. Philippe Amouyel z uniwersytetu w Lille. Naukowiec zaleca noszenie masek kategorii 1 i masek chirurgicznych, a także przedłużenie godziny policyjnej w weekendy, co pozwoli „zmniejszyć transmisję w kręgach prywatnych, które pozostają podstawowym źródłem zakażeń”. W ciągu ostatniej doby służby medyczne zarejestrowały we Francji zakażenie koronawirusem u 19 715 osób, a na Covid-19 zmarło w szpitalach 171 chorych – podała w niedzielę Agencja Zdrowia Publicznego (SPF). Z powodu zakażenia do szpitali trafiło w ciągu ostatniej doby 790 chorych, w tym 160 na oddziały intensywnej terapii. Liczba pacjentów hospitalizowanych z Covid-19 wzrosła o 325 i wynosi 27 652. Na oddziałach intensywnej terapii leczonych jest 3262 chorych, tj. o 47 więcej niż w sobotę. Od początku pandemii Covid-19 liczba wykrytych zakażeń koronawirusem wzrosła we Francji do 3 337 048, a liczba zmarłych do 78 965. Odsetek testów na koronawirusa z wynikiem dodatnim spadł i wynosi 6,5 proc. Według kalifornijskiego Instytutu Badawczego Scripps (SRI) w La Jolla odkryty po raz pierwszy w Wielkiej Brytanii tzw. wariant B.1.1.7. koronawirusa szybko rozprzestrzenia się w USA. Liczba jego przypadków podwaja się co około 10 dni. Opublikowane w niedzielę badanie SRI potwierdza prognozę amerykańskich Centrów Kontroli i Zapobiegania Chorobom (CDC), że jeśli tempo rozprzestrzeniania się B.1.1.7. będzie w USA podobne jak w Wielkiej Brytanii, to do marca może zdominować wszystkie przypadki Covid-19. Nic w naszym artykule nie jest zaskakujące, ale ludzie muszą to zobaczyć — ocenił współautor badania, wirusolog SRI dr Kristian Andersen, na którego powołuje się „New York Times”. Zespół Andersena oszacował, że stopień rozprzestrzeniania B.1.1.7 w Stanach Zjednoczonych jest o 30 do 40 procent wyższy niż w przypadku bardziej powszechnych wariantów. Może się jeszcze nasilić, gdy napłynie więcej danych. Gwałtowny wzrost zaobserwowano już innych krajach, w tym w Irlandii, Portugalii i Jordanii. W Ameryce pierwszy przypadek B.1.1.7. odkryto 29 grudnia w stanie Kolorado, a nieco później w kalifornijskim San Diego i innych częściach kraju. Analizując 212 amerykańskich genomów B.1.1.7. zespół doktora Andersena doszedł do wniosku, że wariant najprawdopodobniej po raz pierwszy dotarł do Stanów Zjednoczonych pod koniec listopada, na miesiąc przed jego wykryciem — pisze nowojorska gazeta. Kiedy CDC zleciło, firmie przeprowadzającej testy laboratoryjne Helix, czyli zbadanie próbek Covid-19 pod kątem B.1.1.7. to okazało się, że w jednym na trzy testy wynik mógł być negatywny. Zdaniem naukowców B.1.1.7. może w USA stanowić już 1 do 2 proc. wszystkich przypadków wirusa. B.1.1.7 jest tak zaraźliwy, że należy traktować go poważnie. Środki stosowane wobec innych wariantów, mogą nie wystarczyć, aby powstrzymać B.1.1.7. Więcej przypadków w Stanach Zjednoczonych oznaczałoby więcej hospitalizacji, potencjalnie obciążając szpitale, które dopiero teraz odetchnęły po rekordowo dużej liczbie pacjentów przyjmowanych w zeszłym miesiącu — odnotował „NYT”. Jak dodał w środę londyńska Szkoła Higieny i Medycyny Tropikalnej (London School of Hygiene and Tropical Medicine) opublikowała badanie sugerujące, że ryzyko zgonu na B.1.1.7. jest o 35 proc. wyższe niż w przypadku innych wariantów koronawirusa. „Zmniejszenie (przypadków) B.1.1.7. obniży ryzyko, że wariant przekształci się w coś jeszcze gorszego. W Wielkiej Brytanii naukowcy odkryli już próbki B.1.1.7., które wytworzyły nową mutację, mogącą zmniejszyć skuteczność szczepionek” – zauważył nowojorski dziennik. Setki grzywien wymierzono w wielu miastach we Włoszech w weekend za złamanie przepisów przeciwepidemicznych - poinformowały lokalne władze. Ukarano osoby za udział w zgromadzeniach na placach i przed lokalami gastronomicznymi oraz uczestników dużych przyjęć w domach. To pierwszy weekend złagodzonych restrykcji w większości regionów kraju. W związku z tłumami na ulicach wzmocnione zostały wszędzie policyjne kontrole. Funkcjonariusze w Rzymie, Mediolanie, Neapolu i innych miastach wystawiali grzywny w wysokości 400 euro za brak maseczki. Interweniowali też w prywatnych domach, gdzie odbywały się spotkania z udziałem nawet kilkunastu osób. Na mocy przepisów w domu można przyjąć wyłącznie dwie osoby dorosłe, ewentualnie z dziećmi do 14 lat. Władze Wenecji są zaalarmowane sytuacją w rejonie lokali gastronomicznych, wokół których w sobotni wieczór gromadziły się tłumy. „Sprzedaż na wynos nie może być powodem zgromadzeń” - oświadczył burmistrz Luigi Brugnaro. W niedzielę ministerstwo zdrowia Włoch poinformowało, że minionej doby na Covid-19 zmarło 270 osób i zarejestrowanych zostało 11 641 nowych zakażeń koronawirusem. Wykonanych zostało 206 tysięcy testów, czyli o kilkadziesiąt tysięcy mniej niż w poprzednich dniach. Liczba zmarłych w ciągu prawie roku pandemii wzrosła we Włoszech do 91 273. Do tej pory koronawirusa wykryto u 2,6 miliona osób w kraju; wyzdrowiało ponad 2,1 miliona. Liczbę obecnie zakażonych szacuje się na co najmniej 427 tysięcy. Zaszczepionych zostało we Włoszech 2,5 miliona osób; dwie dawki otrzymało ponad 1,1 miliona. Minister spraw wewnętrznych Austrii Karl Nehammer ogłosił w niedzielę wprowadzenie ściślejszych kontroli przeciwepidemicznych na wszystkich granicach i odradził przyjazdy do kraju. Jednocześnie od poniedziałku władze rozluźnią obostrzenia wewnątrz Austrii. Kontrole graniczne są po to, by przerwać łańcuchy infekcji, które z powodu nowych mutacji wirusa stały się bardziej niebezpieczne. Podczas pandemii podróże powinny być ograniczone do absolutnego minimum — stwierdził Nehammer w oświadczeniu. Austriackie MSW podało, że w sprawie nowych kontroli na granicach Nehammer prowadził konsultacje ze swoim odpowiednikiem z Niemiec Horstem Seehoferem, zaś w najbliższym czasie odbędzie podobne rozmowy z przedstawicielami innych krajów graniczących z Austrią. Od poniedziałku w Austrii wchodzą w życie złagodzone restrykcje przeciwepidemiczne, kończące trzeci ogólnokrajowy lockdown. Otwarte zostaną m.in. sklepy i szkoły, ale jednocześnie zacznie obowiązywać godzina policyjna od godz. 20 do godz. 6 rano. W niedzielę w Austrii potwierdzono 1317 nowych zakażeń koronawirusem, a 22 kolejne osoby zmarły na Covid-19. mly/PAP
Ambasadorzy Polski i Litwy apelują o wsparcie dla Białorusinów: "Naród białoruski pada ofiarą brutalnych prześladowań"^w Prasie Światowej^2021-02-07 20:24:57.418891+01:00^https://wpolityce.pl/swiat/538194-ambasadorzy-apeluja-o-wsparcie-dla-bialorusinow^O wsparcie dla Białorusinów, którzy padają ofiarą prześladowań ze strony reżimu Alaksandra Łukaszenki zaapelowali we wspólnym artykule w „The Sunday Telegraph” ambasadorzy Polski i Litwy w Wielkiej Brytanii oraz wicedyrektor think tanku Royal United Services Institute. W czasie, gdy naród białoruski pada ofiarą brutalnych prześladowań ze strony państwa po masowych protestach przeciwko sfałszowanym wynikom wyborów prezydenckich, musimy okazać nasze wsparcie dla obywateli Białorusi i wdzięczność za ich odwagę i silną wolę — napisali Arkady Rzegocki, Renatas Norkus oraz Jonathan Eyal w artykule z okazji obchodzonego w niedzielę Międzynarodowego Dnia Solidarności z Białorusią. Przypomnieli, że w ciągu sześciu miesięcy, które mijają od sfałszowanych wyborów prezydenckich, Białorusini ze wszystkich regionów i środowisk nieustannie domagają się demokracji i wolności, wykazując się wytrwałością i odwagą.  Pokojowo protestujący, poobijani i posiniaczeni, nadal bronią się przed bezwzględną dyktaturą, która ucieka się do bezprecedensowej przemocy i brutalności policji — czytamy w artykule. Jednym z potężnych symboli białoruskiej walki jest biało-czerwono-biała flaga. Każdy protestujący, który ją niesie - flagę reprezentującą wolną Białoruś - może zostać ukarany grzywną, aresztem, a nawet pobiciem. Karze się ich za samo wyrażenie chęci dążenia do normalnego, demokratycznego państwa, szanującego prawa swoich obywateli — wskazują autorzy. Jako wspólnota europejska i międzynarodowa nie możemy przymykać oczu na ciężki los Białorusinów, zwłaszcza że przeszliśmy przez podobne doświadczenie zaledwie trzy dekady temu. Tak jak 30 lat temu Europa zjednoczyła się, by pokonać komunizm, tak teraz musi przewodzić i okazać solidarność z Białorusinami walczącymi o uczciwe i demokratyczne procesy w swoim kraju — przekonują Rzegocki, Norkus i Eyal. Wskazali, że tak jak Polska 40 lat temu zapoczątkowała serię rewolucji kończących sowieckie rządy w Europie Środkowo-Wschodniej i utorowała drogę do demokracji w regionie, tak i Białoruś w sierpniu 2020 roku roku rozpoczęła proces, którego nie da się zatrzymać ani cofnąć. Przekonują, że Zachód musi zainwestować w te zmiany i zapewnić Białorusinom wsparcie, bez względu na to, jak długo to potrwa. Autorzy artykułu podkreślają, że Polska i Litwa już pokazały, że są gotowe przejąć pałeczkę w obronie demokratycznej Białorusi. Wskazują na ogłoszony przez Polskę plan „Solidarność z Białorusią” i na udzielane przez oba kraje wparcie dla represjonowanych, pomoc medyczną dla ofiar przemocy, pomoc dla studentów i naukowców czy ułatwienia wizowe. Przypomnieli, że z inicjatywy kilku państw członkowskich, w tym Polski i Litwy, Unia Europejska przyjęła trzy pakiety sankcji przeciwko prawie 100 osobom odpowiedzialnym za łamanie praw człowieka oraz siedmiu podmiotom wspierającym reżim Łukaszenki. Ponadto przyznała 24 mln euro wsparcia dla społeczeństwa obywatelskiego i przedstawiła plan gospodarczy UE dla demokratycznej Białorusi, przewidujący konkretne i długoterminowe kompleksowe wsparcie dla tego kraju. Podkreślają, że Polska, Litwa i Wielka Brytania są krajami, które najmocniej wspierają białoruskie społeczeństwo obywatelskie i niezależne media. Dziś, tak samo zdecydowanie jak zawsze, potępiamy użycie przemocy. Wzywamy władze białoruskie do powstrzymania się od dalszych aktów przemocy wobec własnego narodu oraz do natychmiastowego i bezwarunkowego uwolnienia wszystkich niesprawiedliwie zatrzymanych. W tym doniosłym dniu stajemy po stronie Białorusi! — oświadczyli Rzegocki, Norkus i Eyal. mly/PAP
Biden w wywiadzie telewizyjnym: USA i Chiny czeka "skrajnie ostra rywalizacja". Nie zrobię tego w sposób, w który robił to Trump^Zespół wPolityce.pl^2021-02-07 19:18:59.621469+01:00^https://wpolityce.pl/swiat/538190-biden-usa-i-chiny-czeka-skrajnie-ostra-rywalizacja^Prezydent USA Joe Biden oświadczył w wyemitowanym w niedzielę wywiadzie dla telewizji CBS News, że Stany Zjednoczone i Chiny nie są skazane na konflikt, ale czeka je „skrajnie ostra rywalizacja”. Zapewnił, że jego podejście do relacji z Chinami będzie inne niż poprzedniego prezydenta Donalda Trumpa. Jednocześnie dał do zrozumienia, że amerykańskie sankcje nałożone na Iran nie zostaną zniesione, dopóki Teheran nie zaprzestanie wzbogacania uranu. CZYTAJ RÓWNIEŻ: USA wstrzymują redukcję żołnierzy w Niemczech. Błaszczak: To dobra wiadomość dla Europy; Szczerski: Mamy strategiczne myślenie CZYTAJ TAKŻE: Pierwsze przemówienie Bidena nt. polityki zagranicznej i od razu przytyk w stronę Trumpa: „Ameryka wróciła. Dyplomacja wróciła” Zapytany, dlaczego po objęciu prezydentury 20 stycznia nie przeprowadził jeszcze rozmowy telefonicznej z przywódcą ChRL Xi Jinpingiem, Biden odparł, że nie miał jeszcze do tego okazji, ale zaznaczył, że dobrze zna Xi. Mówią mi, że prawdopodobnie spędziłem więcej czasu z Xi Jinpingiem niż jakikolwiek inny światowy przywódca, bo spędziłem z nim na spotkaniach 24-25 godzin, kiedy byłem wiceprezydentem. Całkiem dobrze go znam — powiedział Biden. Jak dodał, choć według niego Xi jest „bardzo inteligentny i bardzo twardy”, to nie ma w sobie nic z demokraty. Zawsze mu mówiłem, że nie musi być między nami konfliktu, ale będzie skrajnie ostra rywalizacja. I nie będę robił tego w sposób, który on zna (…). Nie zrobię tego w sposób, w który robił to Trump. Będziemy skupiać się na międzynarodowych zasadach — zapowiedział nowy przywódca USA.
Holandia zapowiada zwrot dóbr zagrabionych byłym koloniom. "Pragnie pomóc naprawić tę historyczną niesprawiedliwość"^Zespół wPolityce.pl^2021-02-07 19:03:48.437435+01:00^https://wpolityce.pl/swiat/538160-holandia-zapowiada-zwrot-dobr-zagrabionych-b-koloniom^Holenderski rząd zapowiedział oficjalnie powołanie specjalnej niezależnej komisji, która zdecyduje w sprawie zwrotu dóbr zagrabionych byłym koloniom. Oszacowano, że chodzi o setki tysięcy dóbr dziedzictwa kulturowego. Holandia zaserwowała rdzennej ludności terytoriów kolonialnych utratę dóbr, które stanowiły część ich dziedzictwa kulturowego  — zakomunikował w sobotę rząd w Hadze na swojej stronie internetowej.  Z powodu braku równowagi sił w epoce kolonialnej, przedmioty kultury były często po prostu kradzione, (holenderski rząd) pragnie pomóc naprawić tę historyczną niesprawiedliwość, zwracając obiekty dziedzictwa kulturowego do ich krajów pochodzenia — napisano w komunikacie. Jest to odpowiedź na raport Rady ds. Kultury „Dobra kolonialne i uznanie niesprawiedliwości”, opublikowany w październiku 2020 r. Rada została powołana przez ministerstwo oświaty, kultury i nauki w 2019 r.; składała się z dziesięciu ekspertów z różnych dziedzin, a na jej czele stanęła prawniczka Lilian Goncalves-Ho Kang. Celem rady było wypracowanie polityki mówiącej o tym, jak Holandia powinna zareagować, jeśli dawne kolonie zażądają zwrotu dzieł sztuki i obiektów historycznych. W dokumencie stwierdzono, że w holenderskich muzeach znajduje się kilkaset tysięcy obiektów z byłych kolonii.  Mówimy o czterech wiekach dominacji. Jeśli zostanie ustalone, że coś zostało skradzione, a kraj pochodzenia zechce zwrotu, należy to bezwarunkowo uczynić  — mówiła w 2019 r. dziennikowi „Nederlands Dagblad” Goncalves-Ho Kang. Przyznała jednocześnie, że proces restytucji może trwać wiele lat. Minister oświaty, kultury i nauki Ingrid van Engelshoven zapewniła, że „w holenderskich zbiorach państwowych nie ma miejsca na przedmioty dziedzictwa kulturowego pozyskane w drodze kradzieży”.  Jeśli jakiś kraj chce je z powrotem, to je oddamy  — zapowiedziała minister, cytowana w rządowym komunikacie. I zadeklarowała współpracę w tym zakresie z Indonezją, Surinamem i terytoriami zamorskimi Holandii. Szefowa resortu zapowiedziała powołanie niezależnej komisji, która zajmować się będzie oceną dóbr podlegających zwrotowi. Według niej konieczna jest „niezależna, fachowa i przejrzysta ocena” wniosków o zwrot tych dóbr, a jeśli uda się ustalić, że przedmiot rzeczywiście został skradziony z byłej kolonii holenderskiej, zostanie bezwarunkowo zwrócony. Również obiekty dziedzictwa kulturowego, które zostały skradzione z byłej kolonii innego kraju lub które mają szczególne znaczenie kulturowe, historyczne lub religijne dla danego kraju, mogą kwalifikować się do zwrotu.  W takich przypadkach komisja oceniająca rozważy interesy różnych stron  — dodała minister. tkwl/PAP
W poniedziałek wideokonferencja z udziałem współpracowników Nawalnego. Wezmą w niej udział ambasadorowie 27 państw UE^Zespół wPolityce.pl^2021-02-07 15:21:27.160188+01:00^https://wpolityce.pl/swiat/538157-jutro-wideokonferencja-z-udzialem-wspolpracownikow-nawalnego^Z inicjatywy Stałego Przedstawicielstwa RP przy UE odbędzie się w poniedziałek wideokonferencja ze współpracownikami uwięzionego w Rosji opozycjonisty Aleksieja Nawalnego - dowiedziała się w niedzielę PAP. CZYTAJ RÓWNIEŻ: -Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi -Nagła śmierć lekarza, który leczył Nawalnego w Omsku. Oficjalna przyczyna: zawał serca. Wołkow: Nie można wykluczyć morderstwa W spotkaniu wezmą udział ambasadorowie 27 państw Wspólnoty, przedstawiciele Europejskiej Służby Działań Zewnętrznych, a także ambasadorowie USA, Wielkiej Brytanii, Kanady i Ukrainy. Według informacji uzyskanych przez PAP ze źródeł unijnych, spotkanie jest reakcją na przebieg wizyty w Moskwie szefa dyplomacji UE Josepa Borrella. W trakcie tej wizyty władze rosyjskie wydaliły troje dyplomatów z Polski, Szwecji i Niemiec, którzy obserwowali demonstracje w obronie Nawalnego. aw/PAP
Polscy dyplomaci w Brukseli apelują do KE o uruchomienie planu wsparcia Białorusi. Zobowiązała się do tego podczas szczytu^Zespół wPolityce.pl^2021-02-07 13:18:36.151614+01:00^https://wpolityce.pl/swiat/538144-polscy-dyplomaci-apeluja-o-uruchomienie-planu-dla-bialorusi^Stałe Przedstawicielstwo RP przy UE w Brukseli zaapelowało w niedzielę do Komisji Europejskiej o uruchomienie kompleksowego planu wsparcia gospodarczego dla demokratycznej Białorusi zgodnie z konkluzjami unijnego szczytu z października 2020 r. CZYTAJ RÓWNIEŻ: -Międzynarodowy Dzień Solidarności z Białorusią. Szczerski: Każdy naród ma prawo do wolnych wyborów, bezpiecznego życia -Państwa bałtyckie wyrażają solidarność z Białorusią. „Wzywamy do natychmiastowego i bezwarunkowego uwolnienia więźniów politycznych” Ponawiamy nasze wezwanie do Komisji Europejskiej o uruchomienie kompleksowego planu wsparcia gospodarczego dla Demokratycznej Białorusi zgodnie z konkluzjami Rady zatwierdzonymi na szczycie unijnym w październiku 2020 r. — napisało na Twitterze Stałe Przedstawicielstwo RP przy UE.
Państwa bałtyckie wyrażają solidarność z Białorusią. "Wzywamy do natychmiastowego i bezwarunkowego uwolnienia więźniów politycznych"^Zespół wPolityce.pl^2021-02-07 12:23:32.939238+01:00^https://wpolityce.pl/swiat/538139-panstwa-baltyckie-wyrazaja-solidarnosc-z-bialorusia^Prezydent Litwy Gitanas Nauseda oraz szefowie dyplomacji trzech państw bałtyckich wyrazili w niedzielę poparcie dla Białorusi walczącej o demokrację. Akcja solidarności z Białorusią odbywa się na wezwanie liderki białoruskiej opozycji Swiatłany Cichanouskiej. CZYTAJ RÓWNIEŻ: -Międzynarodowy Dzień Solidarności z Białorusią. Szczerski: Każdy naród ma prawo do wolnych wyborów, bezpiecznego życia -Kuriozum! Michnik: Bunt Białorusinów był skierowany do wszystkich dyktatorów, także w moim kraju; Ziemkiewicz odpowiada W niedzielę wieczorem główne budynki w Wilnie, w tym m.in. urząd prezydenta, i miejskie mosty zostaną podświetlone w biało-czerwono-białych barwach narodowych Białorusi. Wsparcie dla społeczeństwa obywatelskiego jest nieocenionym narzędziem w tej trudnej walce. (To wsparcie – PAP) wzmacnia, motywuje, mobilizuje i pokonuje strach — czytamy w komunikacie litewskiego prezydenta. Nauseda podkreślił, że przed 30 laty Litwie bez takiego wsparcie „trudno byłoby uzyskać niezależność od Związku Radzieckiego”.  Dlatego w pełni rozumiemy, jak ważny i znaczący jest gest solidarności dla naszych sąsiadów, aby mieli odwagę realizować swoje marzenia — wskazał. Litewski przywódca zapowiedział, że będzie dążył do rozszerzenia sankcji wobec białoruskiego reżimu. Swoją solidarność z Białorusią wyrazili również tego dnia we wspólnym oświadczeniu ministrowie spraw zagranicznych Litwy, Łotwy i Estonii.  Od sierpnia (ub.r.- PAP) ludność białoruska prowadzi pokojową walkę o wolność i demokrację w swoim kraju. Estonia, Łotwa i Litwa podziwiają odwagę i determinację tych ludzi w dążeniu do podstawowych wolności oraz wolnych i uczciwych wyborów — napisali ministrowie SZ państw bałtyckich. Wezwali władze w Mińsku do „natychmiastowego i bezwarunkowego uwolnienia wszystkich więźniów politycznych i przedstawicieli mediów oraz do ukarania sprawców”.  Państwa bałtyckie wzywają również białoruskie władze do natychmiastowego zaprzestania przemocy, do zaangażowania się w prawdziwy dialog polityczny z obywatelami Białorusi oraz do przeprowadzenia wolnych i uczciwych wyborów zgodnie z międzynarodowymi standardami — podkreślono w oświadczeniu. Dzień solidarności z Białorusią odbywa się z inicjatywy Cichanouskiej, kontrkandydatki prezydenta Alaksandra Łukaszenki w sierpniowych wyborach prezydenckich. Po wyborach, które po raz kolejny wygrał Łukaszenka, Cichanouska została zmuszona do opuszczenia kraju i z dziećmi zamieszkała na Litwie. aw/PAP
We wtorek rozpocznie się proces impeachmentu byłego prezydenta USA. Zarzucono Trumpowi "podżeganie do powstania"^Zespół wPolityce.pl^2021-02-07 09:11:24.256769+01:00^https://wpolityce.pl/swiat/538116-we-wtorek-rozpocznie-sie-proces-impeachmentu-trumpa^Nigdy wcześniej Senat USA nie procedował impeachmentu byłego prezydenta. To zmieni się we wtorek, gdy w izbie wyższej parlamentu rozpocznie się proces byłego prezydenta USA Donalda Trumpa. Stawką są nie tylko jego polityczne ambicje, ale i przyszłość Partii Republikańskiej (GOP). CZYTAJ RÓWNIEŻ: -Biden przeciwny udostępnianiu informacji wywiadowczych Trumpowi. Kuriozalne tłumaczenie: Zachowuje się nieobliczalnie -Homoseksualista ambasadorem USA w Polsce? Michael Carpenter przecina spekulacje: Ta informacja nie jest prawdziwa W centrum sprawy jest wtargnięcie sympatyków byłego prezydenta USA Donalda Trumpa do Kongresu 6 stycznia br., na skutek tych wydarzeń zginęło pięć osób. Tłum doprowadził do przerwania procesu zatwierdzania wyborczej wygranej Demokraty Joe Bidena. Wydarzenia te poprzedziło wystąpienie byłego prezydenta przed Białym Domem, w którym mówił o wyborczych fałszerstwach i wzywał swoich zgromadzonych w Waszyngtonie zwolenników, by „walczyli jak diabli”, bo inaczej „nie będą już mieli ojczyzny”. Zamieszki w Waszyngtonie wstrząsnęły Ameryką, tworząc atmosferę wzajemnych podejrzeń i oskarżeń. Demokraci przemoc na Kapitolu wiążą bezpośrednio z wystąpieniem byłego prezydenta i w kontrolowanej przez siebie Izbie Reprezentantów przegłosowali 13 stycznia artykuł impeachmentu, w którym zarzucają Trumpowi „podżeganie do powstania”. Ich zdaniem przeprowadził on atak na demokrację i konstytucję, za co powinien zostać ukarany, co miałoby zagwarantować, że taka sytuacja nie powtórzy się w przyszłości. Do Demokratów dołączyło w głosowaniu w Izbie Reprezentantów 10 republikańskich kongresmenów. Prawnicy byłego prezydenta przekonują, że nie ponosi on odpowiedzialności za przemoc jego stronników, i utrzymują, że błędnie zinterpretowali oni jego słowa. Przemówienie wygłoszone przez Trumpa przed Białym Domem - argumentują - chronione jest gwarantującą wolność słowa pierwszą poprawką do amerykańskiej konstytucji, a wszelkie próby ukarania Republikanina naruszałyby jego prawa jako obywatela. Strony, powołując się na własne interpretacje konstytucji, nie zgadzają się w sprawie tego, czy Senat ma prawo sądzić byłego prezydenta. Demokraci mówią o tzw. późnym impeachmencie, zaznaczając, że procedury rozpoczętej przez Izbę Reprezentantów nie można zatrzymać. Obrońcy byłego prezydenta Trumpa stoją na stanowisku, że skoro jego kadencja już się skończyła i nie można go pozbawić urzędu, to działania te są bezprzedmiotowe. W systemie prawnym USA Izba Reprezentantów może postawić urzędującego prezydenta w stan oskarżenia. Następnie Senat na posiedzeniu, któremu przewodniczy prezes amerykańskiego Sądu Najwyższego, może uznać go za winnego większością dwóch trzecich głosów. W historii USA Izba Reprezentantów czterokrotnie stawiała prezydenta w stan oskarżenia, ale Senat nigdy nie uznał żadnego przywódcy USA za winnego. Były prezydent Trump jest pierwszym, wobec którego procedurę impeachmentu uruchomiono dwukrotnie i który będzie sądzony przez izbę wyższą parlamentu po oddaniu prezydentury. Niemal dokładnie przed rokiem kontrolowany wówczas przez Republikanów Senat odrzucił dwa artykuły jego impeachmentu, w których zarzucano mu nadużycie władzy i utrudnianie pracy Kongresu. Tym samym został uniewinniony i zachował urząd. W tym roku o losie Donalda Trumpa decydować będzie Senat, w którym po listopadowych wyborach i styczniowych dogrywkach w Georgii większość mają Demokraci. Przy obecności wszystkich stu senatorów do uznania byłego prezydenta USA winnym potrzeba będzie 67 głosów, do 50 Demokratów dołączyć więc będzie musiało 17 Republikanów. Do tej pory co najmniej kilku republikańskich senatorów sygnalizowało, że jest gotowych poprzeć impeachment Trumpa. Głosowania „za” nie wykluczył też szef Republikanów w Senacie Mitch McConnell, który w prywatnych rozmowach deklaruje nadzieję na to, że procedura impeachmentu ułatwi pozbycie się Trumpa z Partii Republikańskiej. Gdyby były prezydent został uznany za winnego, Senat zwykłą większością głosów może pozbawić go prawa do obejmowania urzędów federalnych, wykluczając w ten sposób Trumpa z przyszłego udziału w wyborach. W przeszłości senackie procesy prezydentów, w których każda ze stron przedstawiała swoje argumenty, trwały zazwyczaj około trzech tygodni. Tempo prac Senatu działającego jak sąd przysięgłych zależeć będzie także od tego, jak bardzo izba zajęta będzie sprawami związanymi z nową administracją, w tym rządowymi nominacjami. „Mamy trzy ważne sprawy: zatwierdzanie gabinetu i kluczowych urzędników administracji Joe Bidena, dostarczenie niezbędnej pomocy w związku z epidemią Covid-19 oraz drugi impeachment Donalda Trumpa. Senat musi się zająć i zajmie się wszystkimi” – zapewniał przywódca większości w Senacie Chuck Schumer. Stawką w procesie jest także przyszłość Partii Republikańskiej i jej relacje z Trumpem, który podobno rozważał nawet utworzenie nowego ugrupowania. W GOP trwa debata na temat kursu partii i tego, czy były prezydent jest jej „motorem” czy „hamulcowym”. Przywództwo Republikanów w znacznym stopniu preferuje „odcięcie się” od Trumpa, ale wśród działaczy partyjnych niższego szczebla cieszy się on wciąż relatywnie wysokim poparciem. aw/PAP
Tłumy na ulicach włoskich miast. To efekt złagodzenia obostrzeń. Władze alarmują: "To głupota"; "Znów wrócimy do czerwonej strefy"^Zespół wPolityce.pl^2021-02-06 23:42:54.703484+01:00^https://wpolityce.pl/swiat/538112-tlumy-na-ulicach-wloskich-miast-to-glupota^„To głupota” - tak dosadnie burmistrz Bergamo Giorgio Gori podsumował sobotnie tłumy w mieście, które długo było centrum pandemii Covid-19 we Włoszech. Zatłoczone były też w pierwszy weekend złagodzenia restrykcji przeciwepidemicznych centra Rzymu, Neapolu, Wenecji i Turynu. W Bergamo w Lombardii tysiące ludzi opanowały handlowe ulice w historycznym centrum paraliżując do tego stopnia ruch, że trzeba było je zamknąć.  Jak tak to będzie wyglądać, znowu wrócimy do czerwonej strefy —ostrzegł Gori. Podobny alarm podniosły też władze i służby porządkowe w Rzymie, gdzie z powodu tłumów konieczne było zamknięcie niektórych placów i ulic. Burmistrz Virginia Raggi wezwała obywateli:  Nośmy maseczki i zachowujmy dystans, nie zapominajmy, że kryzys się nie skończył. W pierwszy weekend wznowienia normalnej obsługi przy stolikach w lokalach gastronomicznych w większości kraju, doszło do prawdziwego szturmu na restauracje w Wiecznym Mieście. Większość lokali było pełnych. Tłumy spędziły też ciepły, słoneczny dzień nad morzem w dzielnicy Ostia i podrzymskich miasteczkach. Tysiące spacerowiczów opanowały wąskie uliczki w starej części Neapolu i nadmorską promenadę. W Turynie i Mediolanie doszło do wielkich zgromadzeń w tradycyjnych miejscach spotkań młodzieży. W Wenecji tłumy zebrały się między innymi w okolicach mostu Rialto. Władze alarmują, że powszechnie lekceważono reguły sanitarne. W sobotę, którą zapowiadano jako pierwszy dzień weneckiego karnawału, organizowanego w tym roku z powodu pandemii wirtualnie, wenecjanie i przybysze z całego regionu opanowali wiele zakątków miasta. W Palermo na Sycylii, która jest pomarańczową strefą większych restrykcji, do masowego wyjścia ludzi z domów nakłoniła temperatura sięgająca 26 stopni. Pełna była tamtejsza plaża Mondello. kk/PAP
Wicekanclerz Niemiec krytykuje sposób zakupu szczepionek przez KE. Opozycja dalej będzie mówić, że wszystko jest "winą PiS-u"?^Zespół wPolityce.pl^2021-02-06 23:00:38.722755+01:00^https://wpolityce.pl/swiat/538109-wicekanclerz-niemiec-krytykuje-ke-za-decyzje-ws-szczepionek^Wicekanclerz i minister finansów Niemiec Olaf Scholz skrytykował w sobotę w rozmowie z brytyjskim radiem BBC proces zamawiania szczepionek przeciwko Covid-19 przez Komisję Europejską. Jak powiedział, jest zły z powodu niektórych decyzji KE. Jestem zły z powodu niektórych decyzji, które zostały podjęte w zeszłym roku. Myślę, że była okazja, aby zamówić więcej szczepionek i patrząc z dzisiejszej perspektywy, jest absolutnie jasne, że byłaby to słuszna decyzja —powiedział Scholz w programie Today radia BBC4. Scholz nie chciał personalnie wskazywać, kto ponosi odpowiedzialność za tę sytuację, zaś zapytany o słowa krytyki, jakie miał skierować wobec przewodniczącej KE Ursuli von der Leyen, odpowiedział:  Myślę, że konieczne jest, aby każdy wyciągnął wnioski i to odnosi się również do Europy. Uważam, że Unia Europejska jest silna i ma możliwości zrobić to, co jest konieczne. Niemiecki wicekanclerz podkreślił, że nie krytykuje samej idei wspólnego zamawiania szczepionek przez UE, ale konieczne jest sprawdzenie, czy odpowiedzialni za zakupy zrobili wszystko, co było w ich mocy. Jego zdaniem należy wyciągnąć wniosek z tej sytuacji, że UE potrzebuje silnych instytucji mogących szybko podejmować ważne decyzje. Kierowana przez Niemkę Ursulę von der Leyen KE jest powszechnie krytykowana za niewystarczające zabezpieczenia w umowach z dostawcami szczepionek oraz wolne tempo szczepień. W UE przynajmniej jedną dawkę szczepionki otrzymało do tej pory nieco ponad 3,5 proc. ludności, podczas gdy w Wielkiej Brytanii, która w 2020 roku zrezygnowała z możliwości wejścia do unijnego systemu zakupu szczepionek i zamawiała je oddzielnie, prawie 17 proc. populacji. kk/PAP
Rosjanie nic sobie nie robią z protestów przeciwko NS2. Statek Fortuna rozpoczął układanie gazociągu w wodach Danii^Zespół wPolityce.pl^2021-02-06 22:43:36.328309+01:00^https://wpolityce.pl/swiat/538108-statek-fortuna-rozpoczal-ukladanie-gazociagu-w-wodach-danii^Rosyjski statek Fortuna rozpoczął układanie gazociągu Nord Stream 2 w wodach Danii - poinformował w sobotę operator projektu rosyjsko-niemieckiego gazociągu, firma Nord Stream 2 AG, należąca do rosyjskiego koncernu Gazprom. Statek Fortuna do układania rur na dnie morskim, który 24 stycznia zaczął prace nad wznowieniem budowy gazociągu Nord Stream 2, przeprowadził udane badania morskie i przystąpił dzisiaj do układania rur w wodach Danii —oświadczyła spółka. Operator zapowiedział, że później poda więcej szczegółów na temat budowy i dalszych planów. Zapewnił, że prace prowadzone są zgodnie ze wszystkimi uzyskanymi zezwoleniami. Pod koniec 2020 roku Duńska Agencja Morska poinformowała, że Fortuna w połowie stycznia br. przystąpi do układania rur dwóch równoległych nitek gazociągu w wodach Bałtyku w wyłącznej strefie ekonomicznej Danii. Większość brakującego odcinka gazociągu powstać ma właśnie w tych wodach. Duńska Agencja Morska zapowiadała, że wraz z Fortuną w pracach będą uczestniczyć statki Bałtijskij Issledowatiel i Murman oraz jednostki pomocnicze. Bałtijskij Issledowatiel to jednostka rosyjskich służb ratownictwa morskiego. 15 stycznia spółka Nord Stream 2 AG poinformowała, że prace przełożono z powodów technicznych. 19 stycznia Fortuna i jej armator, rosyjska spółka KVT-RUS, zostały objęte sankcjami USA. Niemniej, 24 stycznia statek rozpoczął w wodach Danii prace nad wznowieniem budowy gazociągu. 21 stycznia Parlament Europejski przyjął rezolucję wzywającą UE do „natychmiastowego wstrzymania” budowy Nord Stream 2 i nałożenia nowych sankcji na Rosję. Dokument został przygotowany w odpowiedzi na aresztowanie rosyjskiego opozycjonisty Aleksieja Nawalnego. Rezolucja jest niewiążąca. Budowie rosyjsko-niemieckiego gazociągu ostro sprzeciwiają się Polska, Ukraina i państwa bałtyckie, a także USA. Krytycy Nord Stream 2 wskazują, że projekt ten zwiększyłby zależność Europy od rosyjskiego gazu oraz rozszerzyłby wpływ Kremla na politykę europejską. Realizację projektu popierają Niemcy, Austria i kilka innych państw UE. kk/PAP
Prezydent Duda w marokańskim dzienniku chwali osiągnięcia Europy Środkowej: Wspólnota sukcesu i wspólnota aspiracji^w Prasie Światowej^2021-02-06 21:06:57.020419+01:00^https://wpolityce.pl/swiat/538105-prezydent-w-le-matin-chwali-osiagniecia-europy-srodkowej^Marokański dziennik francuskojęzyczny „Le Matin” opublikował artykuł prezydenta Andrzeja Dudy, chwalący Europę Środkową jako „wspólnotę sukcesu i aspiracji”. To część projektu „Opowiadamy Polskę światu: Dekada Europy Centralnej”. Tekst prezydenta podkreśla sukcesy regionu mimo trudnej historii oraz opisuje współpracę państw Europy Środkowej, w tym Inicjatywę Trójmorza i Bukareszteńskiej Dziewiątki (B9). Jak stwierdził Duda, region dokonał „emancypacji” i jest „podmiotem procesów politycznych i cywilizacyjnych”. Gdybym miał w skondensowany sposób zaprezentować współczesne oblicze Europy Środkowej, w tym Polski jako największego kraju tego regionu, to powiedziałbym: wspólnota sukcesu i jednocześnie wspólnota aspiracji —podkreślił prezydent RP. Trzy dekady, które minęły od upadku komunizmu, od przełomu w naszym regionie zainicjowanego przez polski ruch +Solidarność+, to opowieść o wielkim sukcesie gospodarczym, awansie społecznym i cywilizacyjnym, jaki rzadko kiedy dokonał się w dziejach świata w tak krótkim czasie —zaznaczył Duda. „Le Matin” to największy francuskojęzyczny dziennik w Maroku. Jest jednym z kilku mediów, gdzie ukazał się artykuł prezydenta Dudy. W piątek tekst został wydrukowany w rosyjskim dzienniku gospodarczym „RBK”, a w sobotę we włoskim „Il Sole 24 Ore”. Publikowany jest w ramach projektu „Opowiadamy Polskę światu: Dekada Europy Centralnej”. Projekt ten realizowany jest przez Instytut Nowych Mediów przy wsparciu Giełdy Papierów Wartościowych, Ministerstwa Spraw Zagranicznych i Polskiej Agencji Prasowej.  kk/PAP
Nowa amerykańska polityka zagraniczna. "Po co polewać to wszystko dość niestrawnym sosem o obronie uniwersalnych wartości?"^Marek Budzisz^2021-02-06 19:52:48.071536+01:00^https://wpolityce.pl/swiat/538097-nowa-amerykanska-polityka-zagraniczna^W minionym tygodniu prezydent Joe Biden wygłosił, będąc w Departamencie Stanu, swoje pierwsze przemówienie poświęcone wyłącznie wizji amerykańskiej polityki zagranicznej nowej administracji. Daniel Fried, były amerykański ambasador w Polsce uważa, że mieliśmy do czynienia z „pierwszorzędnym przemówieniem Bidena dotyczące polityki zagranicznej”. Ja zaś mam zupełnie odmienny na ten temat pogląd.  Moim zdaniem mieliśmy do czynienia z przemówieniem utkanym z komunałów, w którym brak było jednej świeżej i odkrywczej myśli, a to, co przedstawiono w kategoriach programu pozytywnego w gruncie rzeczy doprowadzi amerykańską politykę do szeregu porażek, czego, oczywiście jeśli zarysowany w przemówieniu program w ogóle będzie realizowany, będziemy już w najbliższym czasie świadkami. Oczywiście być może różnica moich i ambasadora Frieda ocen związana jest z faktem, że amerykański dyplomata znacznie lepiej niźli ja zorientowany jest w realnych możliwościach i planach Stanów Zjednoczonych i w związku z tym to co dla mnie jawi się w kategoriach banału z perspektywy dzisiejszego Waszyngtonu urasta do rozmiarów tytanicznego wysiłku. Tym ciekawiej będzie dokonać rozbioru wystąpienia Joe Bidena. America is back, zaczął swe przemówienie programowe Joe Biden. Powraca również, jak powiedział, dyplomacja, która ma być w centrum amerykańskiej polityki zagranicznej. Na czym ma ten powrót polegać? Nie tylko na odwołaniu się, co Biden w przemówieniu wielokrotnie czyni, do profesjonalizmu amerykańskich dyplomatów, ale również a może przede wszystkim na nawiązaniu do uniwersalnych wartości, na których zbudowana została potęga Stanów Zjednoczonych. Jeśli chodzi o cele, to sprawy mają się jasno – należy odbudować sojusze, walczyć z autorytaryzmem, w tym rosnącymi zagrożeniami i wyzwaniami ze strony Chin oraz zabiegami Rosji, aby zniszczyć amerykańską demokrację. Ale jak tego dokonać? Nawiązując do tradycyjnych wartości, które zbudowały potęgę Stanów Zjednoczonych – umiłowania wolności, rządów prawa i szacunku do każdej osoby ludzkiej. Z aplikacją, tych skądinąd niespornych celów, są już większe problemy. I tak, w pierwszym rzędzie Joe Biden podkreśla sprzeciw Waszyngtonu wobec zamachu stanu w Mjanma (d. Birma) wzywając tamtejsza juntę wojskową do „zrzeczenie się władzy którą przejęli”.  Jak powiedziałem wcześniej w tym tygodniu, będziemy współpracować z naszymi partnerami, aby wspierać przywracanie demokracji i praworządności oraz pociągać do odpowiedzialności osoby odpowiedzialne — zadeklarował Joe Biden, zaraz po tym jak wezwał autorów zamachu stanu w Birmie do wycofania się. Nie mam intencji stawać w obronie tamtejszej junty wojskowej, ale recepta sformułowana przez amerykańskiego prezydenta jak poradzić sobie z problemem wydaje mi się co najmniej wątpliwa. Również i z tego powodu, że na zamach stanu w Mjanma bardzo powściągliwie zareagowały Indie, a premier tego, określającego się też mianem największej demokracji na świecie kraju, Narendra Modi utrzymuje, jak donoszą indyjskie media zażyłe, wręcz przyjacielskie stosunki z liderem zamachowców, generałem Aung Hlaingiem. Czyni tak nie dlatego, że ma autorytarne ciągoty, mimo, że jest o to raz po raz oskarżany przez liberalne media na Zachodzie, ale ze względu na postawę wojskowych tego kraju, o kluczowym w kontekście rywalizacji chińsko – indyjskiej znaczeniu. Generał Hlang oskarżył niedawno Pekin o to, że wspiera on secesję ludu Rohindża, co zdaniem niektórych komentatorów może wskazywać, iż jest on zwolennikiem niezależnego kursu, niezależnego wobec Pekinu. Delhi jak się wydaje po to aby uniemożliwić ewentualny dryf Birmy w stronę Chin ostrożnie ocenia postepowanie wojskowych. Ale jak to się ma do deklaracji Joe Bidena? Czy „konsultacje z sojusznikami” o których mówił nie uwzględniają rozmów na ten temat z Indiami? Czy w imię obrony demokracji Waszyngton pozwoli na to aby Mjanma stało się bliskim sojusznikiem Chin, bo do tego prowadzić może niepowodzenie w zakresie przywrócenia status quo ante, oczywiście jeśli tego rodzaju polityka w odniesieniu do tego kraju w ogóle zostanie przez Stany Zjednoczone podjęta? Sprawy nie mają się w świecie tak prosto jak by to mogło się wydawać. Albo walcząc o demokrację w Mjanma Waszyngton doprowadzi do ostudzenia swoich relacji z Indiami, bo Delhi najwyraźniej ma w tej materii inną ocenę i bardziej niźli sloganami o potrzebie obrony porządku demokratycznego w swej polityce kieruje się strategicznym znaczeniem sąsiedniego kraju, albo doprowadzi do wzmocnienia Chin, które od lat prowadzą politykę mająca na celu rozbudowę swoich wpływów w dawnej Birmie. Albo wreszcie mamy do czynienia z retoryką, a realna polityka pójdzie swoją drogą. Podobne wrażenie miałem czytając wezwania Joe Bidena pod adresem Kremla, aby ten „natychmiast i bezwarunkowo” wypuścił z więzienia Aleksieja Nawalnego. Ale jak administracja Joe Bidena chce ten cel osiągnąć? Konsultując swoje stanowisko z europejskimi sojusznikami? Wizyta Josepa Borella w Moskwie pokazała, że nawet tego dziś Waszyngton nie jest w stanie osiągnąć. A  może pomoże amerykańskiej dyplomacji w tym dziele podpisanie przedłużenia na kolejne 5 lat umowy New START, które odbiera Stanom Zjednoczonym, jak napisał Konstanin Eggert rosyjski komentator, jedyne narzędzie presji na Moskwę, która boi się i nie ma pieniędzy na wyścig zbrojeń nuklearnych? Uwagę światowych mediów przykuł ten fragment wystąpienia amerykańskiego prezydenta w którym powiedział on o wstrzymaniu decyzji swego poprzednika w zakresie redukcji kontyngentu amerykańskich sił zbrojnych stacjonujących w Niemczech. Ale już niewiele osób zwróciło uwagę na to, że dosłownie zdanie wcześniej amerykański prezydent powiedział, iż zlecił Sekretarzowi Obrony przeprowadzenie Global Posture Review, czyli analizy obecności, w skali świata, amerykańskich sił zbrojnych. A zatem deklaracja o wstrzymaniu wycofywania wojsk z Niemiec nie musi być, po pierwsze ostateczna, po drugie, w wyniku prac Lloyda Austina, zaangażowanie i obecność wojskowa Stanów Zjednoczonych w wielu punktach świata może wręcz ulec zmniejszeniu. Jaka jest zatem gwarancja utrzymania w ogóle wojskowej obecności Stanów Zjednoczonych w Europie? Czy w takim kontekście czytać należy słowa o „powrocie dyplomacji”? Wreszcie mamy do czynienia z jednym konkretem – zapowiedzią ograniczeń w eksporcie broni do Arabii Saudyjskiej, po to aby w ten sposób doprowadzić do zakończenia wojny w Jemenie. I znów, można postawić pytanie, czy takie jednostronne w swej naturze posunięcie doprowadzi do wzmocnienia aliansu amerykańsko – saudyjskiego i zmiany polityki Iranu? A może przeciwnie oznacza szybko destabilizującą się sytuację w Rogu Afryki i wzmocnienie pozycji Chin w tej części świata? Czy amerykańskie przywództwo, w zakresie „kwestii LGBTQI”, bo o tym też mówił w swym wystąpieniu Joe Biden odwołując się do idei polityki opartej na wartościach wzmocni pozycję Stanów Zjednoczonych w świecie muzułmańskim? Albo w Europie, czy wzbudzi entuzjazm np. w Polsce i w Albanii, dwóch państwach naszego kontynentu, których opinia publiczna jest tradycyjnie od lat najbardziej proamerykańska. Mam wątpliwości czy przekonywanie Polaków, że „stoją po złej stronie historii” przysporzy sympatii Ameryce. Może dobrze się stanie, kiedy polska opinia publiczna dostosuje się do bardziej europejskiego, w wyniku takiej promocji przez amerykańskich dyplomatów wartości LGBTQI, postrzegania roli Stanów Zjednoczonych w świecie i Polacy zaczną myśleć na temat Stanów Zjednoczonych tak jak dziś Francuzi czy Niemcy. Jak do uniwersalizmu wartości w polityce zagranicznej, do których zdaje się odwoływać w swoim wystąpieniu Joe Biden, ma się powiedzenie, że „nie ma już wyraźnej granicy między polityką zagraniczną i wewnętrzną. Każde działanie, jakie podejmujemy za granicą, musimy podejmować z myślą o amerykańskich rodzinach pracujących.”? Współgra z tym polityka odbudowy amerykańskiego potencjału gospodarczego i polityka, którą Biały Dom właśnie lansuje namawiająca konsumentów w Stanów Zjednoczonych do kupowania amerykańskich wyrobów? Motywacja jest tu jasna i czytelna, interes też, ale po co ubierać to w słowa o preferowaniu wartości i wzmacnianiu sojuszy? Albo mamy do czynienia z partnerskimi relacjami i wtedy nie zawsze w ich wyniku zyskujemy, albo wszyscy muszą przyczynić się do odbudowy amerykańskiego potencjału gospodarczego. Problem, jak się wydaje polega na tym, że mało kto ma na to ochotę. Z przemówienia Joe Bidena na temat kształtu polityki zagranicznej nowej administracji wynika dość jasno co innego, niźli to, że Ameryka powraca. Raczej ma zamiar zająć się przede wszystkim własnymi problemami. Odbudową własnego potencjału, możliwości, konkurencyjności i siły. Dyplomacja ma w tym pomóc redukując twarde, fizyczne i wojskowe zaangażowanie Waszyngtonu w niektórych regionach świata. Więcej obowiązków będą musieli przejąć na swe barki sojusznicy i na tym polegać ma ich nowa rola. Ale nie dlatego, że zmienia się natura sojuszy, ale po prostu Stany Zjednoczone nie będą w stanie i już nie chcą odpowiadać za sytuacje w wielu odległych częściach świata. Mają swoje problemy i na tym będą się koncentrować. W niektórych przypadkach, tak jak w odniesieniu do Rosji czy zamachu stanu w Mjanma retoryka ma przykryć brak realnych możliwości działania. Wszystko to już obserwowaliśmy, z wiadomymi skutkami za administracji Obamy. Tylko po co mówić, iż mamy do czynienia z nową jakością w amerykańskiej polityce zagranicznej, i po co polewać to wszystko dość niestrawnym sosem o obronie uniwersalnych wartości?
Biden przeciwny udostępnianiu informacji wywiadowczych Trumpowi. Kuriozalne tłumaczenie: Zachowuje się nieobliczalnie^Zespół wPolityce.pl^2021-02-06 18:40:32.494214+01:00^https://wpolityce.pl/swiat/538090-biden-przeciwny-udostepnianiu-danych-wywiadowczych-trumpowi^Prezydent USA Joe Biden oświadczył, że jest przeciwny udostępnianiu informacji wywiadowczych byłemu prezydentowi Donaldowi Trumpowi ze względu na jego „nieobliczalne zachowanie”. Oznacza to zerwanie ze zwyczajem obowiązującym od wielu lat w Stanach Zjednoczonych. Zapytany w piątek przez dziennikarkę telewizji CBS, czy Trump powinien nadal otrzymywać raporty służb specjalnych, tak jak otrzymywali je wcześniej byli prezydenci, Biden odpowiedział przecząco, tłumacząc to jego „nieobliczalnym zachowaniem”, również przed atakiem tłumu zwolenników Trumpa na waszyngtoński Kapitol 6 stycznia. Nie ma potrzeby, by to dostawał. Jaki wpływ może on teraz mieć poza tym, że może coś mu się wymsknąć i coś powiedzieć? — zapytał prezydent. Tradycyjnie byli prezydenci USA mieli dostęp do raportów wywiadu, jeśli o to wystąpili. Wcześniej rzeczniczka Białego Domu Jen Psaki zapowiedziała, że jeśli Trump będzie ubiegał się o otrzymywanie raportów, to służby rozpatrzą wniosek zgodnie z procedurami. Jako prezydent Trump rzadziej niż inni prezydenci korzystał z briefingów służb wywiadowczych i według mediów były one przygotowywane w znacznie krótszej i prostszej formie. Odpowiadając na pytanie, czy zagłosowałby za skazaniem Trumpa w nadchodzącym procesie w Senacie, Biden stwierdził jedynie, że nie jest już senatorem. Zaznaczył jednak, że „walczył jak cholera”, by nie dopuścić do wygranej Trumpa w wyborach prezydenckich, bo uważał - i nadal uważa - że jest on niebezpieczny i nie nadaje się do pełnienia tego urzędu.  gah/PAP
Wstrząsające efekty dziennikarskiego śledztwa! Firma transportowa przewoziła ciała nienarodzonych dzieci razem z żywnością^w Prasie Światowej^2021-02-06 14:35:50.157043+01:00^https://wpolityce.pl/swiat/538061-wstrzasajace-szwedzka-firma-przewozila-zwloki-obok-zywnosci^Firma transportowa Best przewoziła w Sztokholmie niezabezpieczone martwe płody, ciała noworodków, próbki krwi razem z torbami z jedzeniem oraz koszami pełnymi owoców - wynika z dziennikarskiego śledztwa dziennika „Aftonbladet”. CZYTAJ TAKŻE: — Obłęd! Tusk: Aborcja to nie jest najważniejsze kryterium bycia chrześcijaninem. To jest raczej dość wyraźna obsesja polskiego Kościoła — Obrzydliwy hejt „Wyborczej” na Bartłomieja Wróblewskiego: Jest twarzą barbarzyńskiego zakazu aborcji. Kobiety go nienawidzą — Ks. prof. Cisło alarmuje: „Takiej nienawiści do Kościoła nie obserwowaliśmy nawet w czasach głębokiego komunizmu” W otwartym kartonie znajdowały się niebieskie plastikowe torby, zawierające od 10 do 15 martwych płodów, obok w większym kartonie znajdowało się ciało noworodka — opisał były kierowca firmy Best, który przekazał gazecie makabryczne zdjęcie. Z jego relacji wynika, że tym samym kursem przewoził również inne towary, w tym skrzynkę z chlebem. Podobne historie opowiedzieli gazecie również inni kierowcy. Według nich zwykłymi w furgonetkami zmuszeni byli przewozić trumny z płodami razem z torbami z jedzeniem, koszami pełnymi owoców.  To były urny z prochami, kawa, wino, wszystko pomieszane. Mógł to być też materiał biologiczny z oddziału patologii — stwierdził inny pracownik.  Nie miało znaczenia, że samochód nie jest do tego przeznaczony — dodał. Według „Aftonbladet” proceder mógł trwać kilka lat, a o warunkach przewozu płodów oraz ciał nie wiedzieli zleceniodawcy usług ani rodziny zmarłych. Gazeta skontaktowała się z firmą Medicarrier, zlecającą Best usługi transportowe ze szpitali. Według przedstawicielki Medicarrier Hanny Radoncic „poczyniono już pewne postępy”, a „trumny z płodami nie są już przewożone”. „Aftonbladet” alarmował wcześniej o trudnych warunkach pracy kierowców i niskich pensjach w firmie Best.  wkt/PAP
Prezydent Duda we włoskim dzienniku: Europa Środkowa to wspólnota sukcesu i aspiracji. Przed nami dekada nadziei i szans na odbudowę^Zespół wPolityce.pl^2021-02-06 10:21:50.638405+01:00^https://wpolityce.pl/swiat/538024-prezydent-duda-we-wloskim-dzienniku-przed-nami-dekada-szans^„Oblicze Europy Środkowej, w tym Polski jako największego kraju tego regionu”, to „wspólnota sukcesu i jednocześnie wspólnota aspiracji” - napisał prezydent Andrzej Duda w tekście opublikowanym w sobotę w ekonomicznym włoskim dzienniku „Il Sole-24 Ore”. CZYTAJ TAKŻE: — Prezydent Duda spotkał się z przedsiębiorcami: Wydaje się, że od strony gospodarczej sytuacja w Polsce nie wygląda źle — Dwa ważne międzynarodowe wydarzenia w przyszłym tygodniu: szczyt prezydentów państw V4 i wideoszczyt Chiny-Europa Środkowa — NASZ NEWS. Kulisy rozmowy Szczerskiego i Solocha z doradcą Bidena. Ze strony USA padła jasna deklaracja ws. Nord Stream 2 Prezydent podkreślił, że „otwiera się właśnie nowa dekada XXI wieku. Dekada niepewności, zwłaszcza w efekcie globalnej pandemii i jej gospodarczych skutków, ale także nadziei”. Wyraził opinię, że jest to dekada szans na „cywilizacyjną i ekonomiczną odbudowę, tworzenie świata lepszego niż dotychczas, sprawiedliwszego, bardziej zielonego, przestrzegającego zasad zrównoważonego rozwoju”. Jego zdaniem jednym z obszarów, które będą ośrodkami dynamicznych, pozytywnych przemian jest Europa Środkowa. Na łamach gazety konfederacji włoskich przemysłowców szef polskiego państwa zauważył, że „przede wszystkim jednak stanowimy wspólny krąg pamięci” ze względu na doświadczenia historyczne, zwłaszcza w XX wieku. Doznaliśmy zła dwóch totalitaryzmów, brunatnego i czerwonego, które nas dławiły i prześladowały” — zaznaczył, wskazując jednocześnie na „wspaniałe, chlubne doświadczenia z dawniejszych stuleci”. Prezydent przywołał czasy Rzeczypospolitej Wielu Narodów, w której „udało się stworzyć na dużej części tego obszaru dobrowolną unię polityczną, prekursorkę dzisiejszej Unii Europejskiej, tworzącą przyjazny dom dla licznych kultur i religii, rządzącą się zasadami praworządności, parlamentaryzmu i demokracji”. Andrzej Duda przypomniał, że Timothy Garton Ash na progu przełomu ‘89 roku pisał, że idea Europy Środkowej wyrywa świat zachodni z zimnowojennych nawyków myślowych, rzuca wyzwanie utartym pojęciom i priorytetom, ale ma w zamian coś nowego do zaoferowania. Zdaniem prezydenta opinia ta jest aktualna, ponieważ członkostwo krajów Europy Środkowej w UE i NATO jest „ważną, utrwaloną częścią ładu europejskiego i atlantyckiego”. Gdybym miał w skondensowany sposób zaprezentować współczesne oblicze Europy Środkowej, w tym Polski jako największego kraju tego regionu, to powiedziałbym: wspólnota sukcesu i jednocześnie wspólnota aspiracji — podkreślił Duda. Wyraził przekonanie, że Europa Środkowa stanowi „znakomity przykład, jak potężną, twórczą siłą jest wolność”. Trzy dekady, które minęły od upadku komunizmu, od przełomu w naszym regionie zainicjowanego przez polski ruch „Solidarność”, to opowieść o wielkim sukcesie gospodarczym, awansie społecznym i cywilizacyjnym, jaki rzadko kiedy dokonał się w dziejach świata w tak krótkim czasie — zaznaczył prezydent RP na łamach największego włoskiego dziennika ekonomicznego. Udała nam się emancypacja Europy Środkowo-Wschodniej, jesteśmy podmiotem procesów politycznych i cywilizacyjnych — podkreślił. Jako trzy ważne płaszczyzny współpracy środkowoeuropejskiej wymienił i opisał Grupę Wyszehradzką, Bukaresztańską Dziewiątkę (B9), do której należą kraje wschodniej flanki NATO, oraz Trójmorze. Wyjaśnił, że „B9 jest w dużej mierze odpowiedzią na agresywną politykę Rosji, na naruszenie granic i integralności terytorialnej ościennej Ukrainy, które niesie zagrożenie dla regionalnego oraz dla atlantyckiego bezpieczeństwa”.  Nie zamierzamy się temu biernie przyglądać — zaznaczył polski prezydent. I podkreślił, że Europa Środkowa jest „wspólnotą aktywizmu, sukcesu i ambitnych aspiracji”.  Zapraszamy Państwa do udziału w tej fascynującej przygodzie — napisał na zakończenie. W piątek tekst ten ukazał się w rosyjskim dzienniku gospodarczym „RBK”. Publikowany jest w ramach projektu „Opowiadamy Polskę światu: Dekada Europa Centralnej”. Projekt ten realizowany jest przez Instytut Nowych Mediów przy wsparciu Giełdy Papierów Wartościowych, Ministerstwa Spraw Zagranicznych i Polskiej Agencji Prasowej. Wszystkie teksty z projektu opublikowane zostały na portalu www.WszystkoCoNajważniejsze.pl. wkt/PAP
NASZ WYWIAD. Wizyta Borrella w Rosji. Waszczykowski: To był błąd. Sugerowaliśmy mu rozważyć ponownie ten wyjazd i odłożyć go^Zespół wPolityce.pl^2021-02-05 20:35:02.367400+01:00^https://wpolityce.pl/swiat/537964-wywiad-wizyta-borrella-w-rosji-waszczykowski-to-byl-blad^„Parlament Europejski na przykład nie utrzymuje kontaktów bezpośrednio z Rosją, ponieważ nie akceptuje tego, co się dzieje w Rosji. Natomiast Komisja Europejska – widzimy tutaj przykład Borella – utrzymuje i w bardzo kłopotliwym momencie, w czasie kontrowersyjnym jednak podejmuje rozmowy z Rosją. Także różne instytucje różnie działają” - mówi portalowi wPolityce.pl eurodeputowany PiS Witold Waszczykowski, były minister spraw zagranicznych. CZYTAJ RÓWNIEŻ: -Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza -Światowi liderzy wzywają rosyjskie władze do uwolnienia Nawalnego: „Nie akceptujemy tego wyroku”; „Jego skazanie jest nie do przyjęcia” Rosja wydaliła trzech europejskich dyplomatów, z Niemiec, Polski i Szwecji. Według nieoficjalnych informacji, brali udział w nielegalnych wiecach poparcia dla uwięzionego opozycjonisty Aleksieja Nawalnego. Jak Pan jako dyplomata odbiera ten gest? Witold Waszczykowski: Po pierwsze za mało wiemy na ten temat, czy to prawda, czy oni rzeczywiście brali udział w wiecach, czy też tak jak większość dyplomatów byli świadkami czy obserwatorami procesu Nawalnego. To trzeba byłoby wyjaśnić. Natomiast z drugiej strony można powiedzieć, że życie dyplomaty takie jest – jest to chodzenie po polu minowym, trochę jak saper. Jeśli jakieś działanie dyplomatyczne nie spodoba się państwu przyjmującemu, to ma prawo skorzystać z instytucji persona non grata. Ale jest jeszcze trzecia kwestia – cały kontekst: termin, dzień i przyczyny. Dzisiaj w Moskwie jest Borrell, szef służby i zadań zewnętrznych UE. Rozmawia z Ławrowem o relacjach europejsko-rosyjskich, oczywiście rozmawia w tym kontekście z nim również o sytuacji Nawalnego, którego najpierw próbowano otruć, a teraz skazać. Nie można abstrahować, że jest to taka forma odpowiedzi dla Europy. Tym bardziej, że tu nie chodzi tylko o Polskę, ale o państwo niemieckie czy Szwecję. Są dwa państwa, Polska i Szwecja, które były autorami Partnerstwa Wschodniego. Jest to więc odpowiedź wobec Europy. Minister spraw zagranicznych Rosji Siergiej Ławrow oświadczył w piątek po rozmowach z szefem dyplomacji UE Josepem Borrellem, że Unia Europejska nie jest obecnie solidnym partnerem Rosji i że Moskwa liczy, iż UE zdecyduje się na pragmatyczną współpracę. Co oznacza według Rosji „pragmatyczna współpraca”? Po pierwsze to stanowisko, które prezentuje Ławrow teraz jest wyrażone, ale ono w praktyce było realizowane. Dla Rosjan UE nie była partnerem. Rosjanie chcieli wybierać z UE te najważniejsze państwa i rozmawiać z nimi bezpośrednio, ponad Unią. Oni unikali rozmów z całą Unią, czyli 28 państwami, a potem 27 i tak samo unikali rozmów z instytucjami europejskimi. Tak jak powiedziałem – chcą rozmawiać z najważniejszymi państwami. Chcą widzieć świat taki, jaki był w XIX wieku, gdzie rządził koncert mocarstw, wśród których byli i oni. Co to znaczy „pragmatyczny partner”? Taki, który akceptuje rosyjskie stanowisko, który zaakceptuje – zdaniem Rosjan – ich nadzwyczajną pozycję, ich prawa w najbliższym otoczeniu, w tzw. bliskiej zagranicy, w tzw. ruskim mirze itd. To oczywiście jest nie do zaakceptowania, bo stoimy na prawach międzynarodowych, na prawie OBWE, gdzie każde państwo suwerenne ma prawo wybrać sojusze, ma prawo wybrać, do jakiej organizacji należy i nie musi się tutaj kierować decyzjami rosyjskimi. Rosja natomiast chciałaby, aby przynajmniej część państw europejskich była pod jej kontrolą. Tak to należy rozumieć. Oni po prostu uważają, że w Europie przysługuje im strefa wpływów, którą UE powinna zaakceptować, że przysługuje im prawo do pewnych transakcji gospodarczych, które nie powinny podlegać regulacjom rynkowym, regulacjom europejskim – myślę tutaj o tych gazociągach, rurach itd. W tym więc kontekście należy rozumieć swoiste pragmatyczne podejście, które UE powinna przedstawić Rosji. Rosja zdaje się niekoniecznie przejmować sankcjami. Te sankcje są nakładane, ale inna rzecz, że te sankcje wcale nie są dla Rosji aż tak dotkliwe. O co chodzi tak naprawdę w tych przepychankach z sankcjami? Co chce osiągnąć UE? Unia jednocześnie łamie te same sankcje. UE nakłada sankcje, a znaczna część tych sankcji jest niewykonywana przez państwa europejskie. Czyli z jednej strony instytucje domagają się sankcji, a z drugiej państwa-członkowie UE ich nie wykonują. Przecież ograniczenie współpracy z Rosją przez Niemcy nie następuje. Duże firmy, na przykład koncerny finansowe pozakładały na Krymie bankomaty czy na przykład można tam płacić światowymi kartami w supermarketach. To znaczy, że Krym jest traktowany jako terytorium Rosji przez instytucje, przez unijne firmy. W tym wszystkim chodzi głównie o pieniądze i o możliwości wielkich zarobków w Rosji. W Europie mamy do czynienia – wielokrotnie o tym mówię – z politykierami, którzy chcą wygrać jutrzejsze wybory, a z nie mężami stanu, którzy myślą o pokoju, o rozwiązywaniu konfliktów z perspektywy dłuższej, większej i globalnej. Szef dyplomacji UE Josep Borrell przekazał stronie rosyjskiej apel o uwolnienie Nawalnego z aresztu i wszczęcie dochodzenia w sprawie próby jego otrucia. Czy UE ma pomysł na dalsze działania w sytuacji, gdyby Moskwa nie spełniła tych żądań? Nie ma. Z tego co widzę przynajmniej w Parlamencie Europejskim, to nie ma pomysłu. W różnych ośrodkach analitycznych oczywiście krążą różne pomysły dalszych sankcji. Sam Nawalny zresztą kontaktując się z AFET-em, z komisją spraw zagranicznych kilka tygodni temu też mówił, że te sankcje powinny objąć najbliższe otoczenie Putina. Ja piszę też od lat, że to powinny być sankcje dotkliwe dla rosyjskich oligarchów, którzy powinni być pozbawieni możliwości robienia zakupów, kształcenia dzieci, wypoczynku w państwach zachodnich. Sankcje mogłyby objąć rosyjskich artystów. Nie wiem dlaczego teatr Bolszoj tańczy dzisiaj w całej Europie, a inni Rosjanie strzelają w Donbasie. Nie wiem dlaczego piłkarze rosyjscy i inni sportowcy biorą udział w zawodach sportowych, jakby nigdy nic, a tymczasem ich rówieśnicy w mundurach strzelają w Donbasie. Oczywiście są duże możliwości wykluczenia Rosjan jeszcze z rynku światowego tak, aby znaczna część społeczeństwa rosyjskiego poznała cenę poparcia dla tej imperialnej polityki Putina. Ale nikt nie chce się na to zgodzić, bo chce zarabiać na Rosji.  Jak ocenia Pan relacje na linii Moskwa-Bruksela? Co rozumieć przez termin „Bruksela”? Instytucje Unii Europejskiej. To są różne instytucje. Parlament Europejski na przykład nie utrzymuje kontaktów bezpośrednio z Rosją, ponieważ nie akceptuje tego, co się dzieje w Rosji. Natomiast Komisja Europejska – widzimy tutaj przykład Borella – utrzymuje i w bardzo kłopotliwym momencie, w czasie kontrowersyjnym jednak podejmuje rozmowy z Rosją. Także różne instytucje różnie działają.  Czy w Pana ocenie podjęcie tych rozmów z Rosją w tym momencie to był błąd? To był błąd. Zresztą podpisałem się pod listem. Prawie 60 europarlamentarzystów w ubiegłym tygodniu napisało list do Borella, gdzie sugerowaliśmy mu rozważyć ponownie ten wyjazd i odłożyć go. A jeśli już miało do niego dojść, to zażądać bezwzględnie spotkania z Nawalnym, albo z jego najbliższym otoczeniem, żeby dać tutaj jednoznaczne stanowisko Europy wobec tego, co robi Rosja, że Rosja używa kolejny raz zakazanej broni chemicznej. Nowiczok to nie jest po prostu zwykły arszenik do trucia szczurów. To jest skomplikowana broń chemiczna, którą ponownie zastosowano wobec własnego obywatela. Należałoby więc żądać międzynarodowego śledztwa, wyjaśnienia. Nawalny zresztą podał na talerzu wiele informacji: kto co zrobił i dlaczego. Byłoby więc łatwiej Europie domagać się tego śledztwa. Obawiam się, że Putin będzie starał się wypchnąć Nawalnego, ponieważ poza Rosją jest on mniej groźny. Będzie zmarginalizowany. Tutaj widać przykład Chodorkowskiego. Nie będzie miał dostępu do rosyjskiego społeczeństwa. Media rosyjskie nie będą rozgłaszały jego apeli politycznych, jego informacji. Myślę więc, że trzymanie Nawalnego w Rosji nawet w jakiejś tiurmie, zakładzie kolonii karnej jest dla Putina kłopotliwe i myślę, że on chętnie by się go pozbył, wyrzucił go na Zachód, żeby tam go zmarginalizować, żeby nie miał dostępu do rosyjskiego społeczeństwa, do rosyjskiej polityki. Dziękuję za rozmowę. Rozmawiała Anna Wiejak
Rzecznik KE nie wyklucza opóźnień w produkcji szczepionek przeciw Covid-19. Jako powód wskazał problemy z dostępem do surowców^Zespół wPolityce.pl^2021-02-05 19:25:41.965374+01:00^https://wpolityce.pl/swiat/537987-rzecznik-ke-nie-wyklucza-opoznien-w-produkcji-szczepionek^Rzecznik Komisji Europejskiej Eric Mamer nie wykluczył w piątek na konferencji prasowej w Brukseli opóźnień w produkcji dopuszczonych na rynek i zakontraktowane przez KE szczepionek przeciw Covid-19. Powodem miałyby być problemy z dostępem do surowców, o czym ostrzegała przewodnicząca KE Ursula von der Leyen. Polegamy na tym, co wynegocjowaliśmy z firmami. W ostatnich tygodniach widzieliśmy jednak, że wydarzenia mogą się rozwijać bardzo szybko. Liczymy oczywiście na te 300 mln dawek szczepionek, które zostały autoryzowane do tej pory. I inne, jeśli zostaną dopuszczone — powiedział Mamer. Zrobimy wszystko co w naszej mocy żeby to zapewnić. I będziemy liczyć na wysiłki firm. Ale to jest przemysłowy proces. A procesy przemysłowe zawsze mogą zostać zakłócone w mniejszym lub większym stopniu przez nieprzewidziane elementy — dodał. Mamer odniósł się w ten sposób do wywiadu, udzielonego przez szefową KE Ursulę von der Leyen dla kilku europejskich gazet, w którym przyznała ona, że UE nie doceniła ewentualnych problemów z masową produkcją szczepionek, w tym z dostępem do podstawowych surowców. Dopytywany, dlaczego KE nie przewidziała potencjalnych trudności, usprawiedliwiał się, że Wspólnota nie ma instytucji, która mogłaby szybko reagować w takich sytuacjach i zrzucił odpowiedzialność na strukturę UE. Ciągle nie mamy - ale pracujemy nad tym (…) - narzędzi instytucjonalnych, które pozwoliłyby na natychmiastową reakcję na tego rodzaju kryzysy (opóźnienia w produkcji szczepionek). W odróżnieniu od Stanów Zjednoczonych. Ma to związek z sama naturą Unii Europejskiej. Podzieloną władzą w UE. Uczymy się jednak na kryzysach i robimy postępy  — zapewnił rzecznik, precyzując, że właśnie powstaje Europejski Urząd Reagowania na Kryzysy Zdrowotne (HERA). Poinformował też, że von der Leyen poleciła komisarzowi ds. rynku wewnętrznego powołanie zespołu, który zajmie się ewentualnymi zatorami w produkcji szczepionek. gah/PAP
"El Mundo" ostrzega: Szczepionka Sputnik V jest narzędziem w polityce zagranicznej Rosji. Moskwa zamierza rozciągnąć strefę wpływów^w Prasie Światowej^2021-02-05 19:08:40.706604+01:00^https://wpolityce.pl/swiat/537941-el-mundo-sputnik-v-jest-narzedziem-w-polityce-rosji^Rosyjska szczepionka przeciwko koronawirusowi, Sputnik V, jest narzędziem w polityce zagranicznej Kremla - uważa hiszpański dziennik “El Mundo”. Gazeta pisze w piątek, że dzięki niskiej cenie tego produktu Moskwie udało się przekonać do szczepionki zarówno państwa Trzeciego Świata, jak i niektóre kraje UE. CZYTAJ TAKŻE: — Węgrzy zaszczepią się nie tylko Sputnikiem. Orban: W najbliższych dniach umowa z Chinami o zakupie szczepionki — Sputnik V w Unii Europejskiej? Europejska Agencja Leków prowadzi wstępne rozmowy z rosyjskim producentem szczepionki — Rosja dostarczy Brazylii 150 mln dawek szczepionki Sputnik V. Ogółem zainteresowanych preparatem ma być ok. 50 krajów W ocenie madryckiego dziennika wyprodukowanie przez Rosję własnej szczepionki przeciwko Covid-19 pozwoliło prezydentowi Władimirowi Putinowi nie tylko udowodnić Rosjanom, że “ich kraj jest niezależny”, ale też zdobyć narzędzie do realizacji polityki zewnętrznej. Sputnik V nie służy tylko przeciwko wirusowi. Jest też skutecznym narzędziem politycznym Kremla — napisał “El Mundo” wskazując, że rosyjska szczepionka jest szczególnie mile widziana w “krajach, które nie mają uprzywilejowanych stosunków z USA”, a także tych, które dystansują się wobec Chin. Hiszpańska gazeta wskazuje na dużą różnorodność państw, które zatwierdziły już użycie rosyjskiej szczepionki lub zamówiły ją. Odnotowuje, że są wśród nich m.in. należące do UE Węgry, byłe republiki sowieckie, jak Turkmenistan, czy zamożne Zjednoczone Emiraty Arabskie. „El Mundo” ocenia, że jednym z priorytetowych obszarów dla Rosji stała się Ameryka Łacińska.  Moskwa (dzięki szczepionce - PAP) zamierza rozciągnąć strefę swoich wpływów w Ameryce Łacińskiej i stać się „ulubionym partnerem” dla różnych państw rozwijających się, których światowa pozycja wzrośnie w dłużej perspektywie czasu — uważa gazeta. Dziennik odnotował, że zamówienie na rosyjską szczepionkę przeciwko Covid-19 złożyło już ponad 50 państw świata. Wskazał, że Sputnik V może być też alternatywą dla krajów, które przeżywają trudności w procesie szczepień z powodu opóźnień i ograniczenia produkcji przez duże koncerny, takie jak Pfizer. „El Mundo” przypomniał, że w trakcie środowej debaty w parlamencie Hiszpanii minister zdrowia Carolina Darias zapowiedziała, że rząd Pedra Sancheza nie wyklucza nabycia rosyjskiej szczepionki. Zastrzegła jednak, że warunkiem jej zakupu jest zatwierdzenie tego produktu przez Europejską Agencję Leków.  wkt/PAP
Kompromitacja Borrella w Moskwie. Kreml bezlitośnie wykorzystał swoją przewagę negocjacyjną^Marek Budzisz^2021-02-05 18:39:56.268641+01:00^https://wpolityce.pl/swiat/537982-kompromitacja-borrella-w-moskwie^Trzeba pewne rzeczy nazywać po imieniu. Mamy do czynienia z absolutną kompromitacją europejskiej dyplomacji i  żenującym spektaklem niekompetencji jej szefa Josepa Borrella w Moskwie. CZYTAJ RÓWNIEŻ: Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza Europejski „minister spraw zagranicznych” musiał przez kilkanaście minut w trakcie konferencji prasowej słuchać impertynencji Sergieja Ławrowa, który piętnował „niekonstruktywną postawę Unii Europejskiej” oraz długo dowodził, że w sprawie Nawalnego to „Berlin postanowił”, że Europa będzie mówiła o jego otruciu, a pozostałe państwa Unii posłusznie podążyły drogą wyznaczoną przez kanclerz Merkel. Musiał się też wycofać z pierwotnych zapowiedzi na temat planów odwiedzenia Aleksieja Nawalnego w więzieniu, a na koniec Moskwa oficjalnie poinformowała o wyrzuceniu trzech dyplomatów z krajów europejskich (Polski, Szwecji i Niemiec) za to, że ci uczestniczyli ponoć w protestach po aresztowaniu opozycjonisty. Rosyjskie władze lubią takie spektakle, kiedy mogą pokazać siłę i upokorzyć rywala, tym bardziej, że w dniu spotkania Ławrow – Borrell Nawalny stanął przed kolejnym sądem, tym razem w związku z oskarżeniem o obrażenie weterana II wojny światowej, co nadało słowom Borrella mówiącego o płaszczyznach współpracy Unii Europejskiej i Rosji dodatkowej pikanterii. Trzeba zgodzić się z opinią litewskiego ministra spraw zagranicznych Gabrieliusa Landsbergisa, że Borell w Moskwie „niczego nie uzyskał, zaprzepaścił możliwości i stracił reputację.” Ale teraz po kolei jak doszło do moskiewskiej katastrofy. Z nieoficjalnych informacji, napływających z Brukseli wynika, że szef europejskiej dyplomacji programowo nie chciał w przeddzień swojej moskiewskiej wizyty słuchać głosów z Europy Środkowej i Wschodniej, uznał bowiem, że zbytnio kierujemy się, w kwestii Rosji, emocjami. Nie tylko jest to złamanie europejskiej solidarności, ale również uleganie kliszom lansowanym przez rosyjską propagandę, jakoby kraje naszego regionu nie były zdolne do racjonalnej oceny polityki Moskwy. Lansowana od początku, w charakterze usprawiedliwienia, teza, iż Borrell w Moskwie ma zamiar spotkać się z Nawalnym co miało wpłynąć na politykę Rosji w jego sprawie już co najmniej od poniedziałkowego spotkania Anny Linde, szefowej szwedzkiej dyplomacji z Ławrowem, kiedy wiadomo było o nieprzejednanym stanowisku oficjalnej Moskwy, w żaden sposób nie broniła się. I dlatego, jak donosi Laurence Norman, brukselski korespondent dziennika The Wall Street Journal dopiero we środę, czyli w dzień po skazaniu Nawalnego „trust mózgów” pracujących dla Borrella pospiesznie opracował nową strategię narracyjną której osią była teza, że zabieganie o spotkanie z opozycjonistą byłoby uznaniem jego wyroku za prawomocny i w związku z tym należy z takiej opcji zrezygnować. Nikt jednak nie pomyślał nawet, o czym mówili wielokrotnie przedstawiciele naszej części Europy o odwołaniu lub choćby przesunięciu terminu wizyty. Sztab pracujący na rzecz europejskiego ministra spraw zagranicznych wolał wybrać ewentualne oskarżenia o brak elementarnej wiedzy na temat tego co się dzieje w Rosji lub naiwność, bo przecież dla każdego kto choć pobieżnie interesują się rosyjską polityką było jasne, że Nawalny zostanie skazany, niźli zrewidować pierwotne podejście co do celowości wizyty w Moskwie. Wydaje się zatem, że mieliśmy nie tyle do czynienia z omyłką ekspertów Komisji Europejskiej, bo aż tak naiwni to oni nie są, co raczej z trwaniem przy narracji, która w istocie miała być zasłoną dymną uzasadniającą rzeczywisty cel wizyty Borrella u Ławrowa. Nie ulega bowiem wątpliwości, że w Europie jest spora grupa zwolenników poszukiwania z Rosją punktów wspólnych, potencjalnych obszarów współpracy i porozumienia. Ostatnio otwarcie po raz kolejny w rozmowie z ekspertami Atlantic Council mówił o tym prezydent Francji, ale nie tylko on. Ivan Korčok, minister spraw zagranicznych Słowacji deklarował bez ogródek w trakcie spotkania szefów dyplomacji Unii Europejskiej jakie w formacie on-line odbyło się pod koniec stycznia, że „Unia Europejska, ale też i my nie chcemy w nieskończoność polegać na polityce sankcji (wobec Federacji Rosyjskiej) Chcemy ostrożnie pracować z takim narzędziem, jak sankcje”. Zaś minister Péter Szijjártó, jego kolega z Węgier zdążył już do Moskwy pojechać i rozmawiać o wspólnych interesach. Wynika z tego, że nawet droga naszemu sercu Grupa Wyszehradzka nie zajmuje jednolitego stanowiska w sprawie polityki wobec Rosji. W ostatnich dniach argumenty zwolenników pogodzenia się z Moskwą zyskały w oczach brukselskiej biurokracji. Teraz w interesach pojechał do Moskwy Josep Borrell, i Kreml, wiedząc o tym, bezlitośnie swoją przewagę negocjacyjną wykorzystał. Chodzi oczywiście o kompromitującą Komisje Europejską porażkę programu szczepień. Nieudolnie prowadzone negocjacje i skoncentrowanie wysiłków na kwestiach nie aż tak jak się okazało istotnych (cena a nie harmonogram i pewność dostaw) doprowadziły do sytuacji, że to co miało być pokazem siły i sprawności Europy, czyli wspólna polityka zakupowa, dystrybucji i szczepień, przekształciło się w sromotną porażkę Brukseli. Dziś Wielka Brytania i Serbia, państwa, które realizowały samodzielną politykę w tym zakresie są na czele europejskich krajów jeśli idzie o tempo szczepień własnej populacji. Jaki ma to związek z Rosją? Jak informuje dzisiejszy Financial Times, już przed moskiewską podróżą Borrella wielu europejskich „top dyplomatów”, ale też przywódców w tym premier Austrii Sebastian Kurz, również Emmanuel Macron, wywierało presję na Brukselę aby szybko porozumieć się z Moskwą w sprawie Sputnika V, z tego prostego powodu, że szybkie dopuszczenie rosyjskiej szczepionki i jej dystrybucja w Unii może uratować program szczepień. Po opublikowaniu przez renomowany periodyk The Lancet informacji, że III najpowszechniejsza próba rosyjskiego specyfiku dowodzi jego ponad 90 % skuteczności, te nastroje jeszcze wzrosły. Tym bardziej, że zdaniem niemieckich ekspertów szczepionka koncernu AstraZeneca, na którą postawiła Komisja Europejska nie nadaje się dla ludzi powyżej 65 roku życia, bo po prostu nie działa. Rosyjskie władze odpowiedzialne za międzynarodowa dystrybucję Sputnika V, są zdania, że w najbliższych latach dochody ze sprzedaży szczepionki mogą nawet przewyższać związane z eksportem rosyjskiej broni i uzbrojenia. Z pewnością Moskwa będzie chciała wykorzystać fakt jej posiadania w charakterze narzędzia presji politycznej. W przypadku europejskiej dyplomacji, skutecznie.  Można oczywiście zapytać, co Josep Borrell mógł innego w tej sprawie zrobić? Kiedy nie ma szansy na odniesienie sukcesu może lepszym rozwiązaniem byłoby powstrzymanie się od pochopnych i nieprzemyślanych ruchów.
Europa reaguje na działania Kremla. Maas: Decyzja Rosji o wydaleniu dyplomatów z Niemiec, Szwecji i Polski jest nieuzasadniona^Zespół wPolityce.pl^2021-02-05 18:23:04.437866+01:00^https://wpolityce.pl/swiat/537980-maas-decyzja-rosji-nie-jest-uzasadniona^Szef dyplomacji UE Josep Borrell potępił decyzję władz Rosji o wydaleniu w piątek z tego kraju trzech unijnych dyplomatów z Polski, Niemiec i Szwecji. Podczas mojego dzisiejszego spotkania w Moskwie z ministrem spraw zagranicznych Siergiejem Ławrowem dowiedziałem się, że trzech europejskich dyplomatów zostanie wydalonych z Rosji. Zdecydowanie potępiłem tę decyzję i odrzuciłem zarzuty, że prowadzili działalność niezgodną ze statusem zagranicznych dyplomatów. Decyzja powinna zostać ponownie rozważona. Podkreśliłem jedność i solidarność Unii Europejskiej z zainteresowanymi państwami członkowskimi — napisał Borrell w oświadczeniu. Szef rosyjskiej dyplomacji Ławrow powiedział w piątek na wspólnej konferencji z Borrellem, że Unia Europejska nie jest obecnie solidnym partnerem Rosji. Komentując możliwość nałożenia przez Zachód nowych sankcji na Rosję z powodu osadzenia w więzieniu opozycjonisty Aleksieja Nawalnego, Ławrow powiedział, że Moskwa przywykła już do nakładanych jednostronnie restrykcji. Dodał następnie:  Tak więc, organizujemy sobie życie, wychodząc z założenia, że Unia Europejska jest nierzetelnym partnerem, przynajmniej na tym etapie. Komisja Europejska odmówiła skomentowania tych słów. Rzecznicy KE nie odpowiedzieli też na pytanie, czy wizyta Borrella w Moskwie była dobrym pomysłem, biorąc pod uwagę krytyczne słowa szefa rosyjskiego MSZ pod adresem UE. Wizyta Borrella potrwa do soboty. Decyzja Rosji o wydaleniu dyplomatów z Niemiec, Szwecji i Polski nie jest w żaden sposób uzasadniona i dodatkowo szkodzi stosunkom z Europą - oświadczył w piątek niemiecki minister spraw zagranicznych Heiko Maas. Wcześniej Rosja zapowiedziała wydalenie dyplomatów ze Szwecji, Niemiec i Polski, zarzucając im udział w nielegalnych protestach przeciwko uwięzieniu kremlowskiego krytyka Aleksieja Nawalnego. W oświadczeniu wydanym przez MSZ, Maas stwierdził, że niemiecki dyplomata wykonał jedynie zadanie przewidziane w Konwencji Wiedeńskiej o stosunkach dyplomatycznych, „aby uzyskać informacje o lokalnych wydarzeniach w sposób zgodny z prawem”. Ostrzegł też Moskwę, że „jeśli Federacja Rosyjska nie rozważy ponownie tego kroku, nie pozostanie to bez odpowiedzi”. MSZ Szwecji potwierdziło w piątek wydalenie przez Rosję szwedzkiego dyplomaty. „Uważamy to za całkowicie bezpodstawne” - stwierdziła Linn Duvhammar ze szwedzkiego resortu spraw zagranicznych. Jak dodała Duvhammar, „Szwecja wyraża ubolewanie z powodu rosyjskich działań i zastrzega sobie prawo do odpowiedniej reakcji”. W oficjalnym komunikacie wydanym w piątek rosyjski resort dyplomacji oświadczył, że pracownicy konsulatów Polski i Szwecji w Petersburgu oraz ambasady Niemiec w Moskwie brali udział „w sprzecznych z prawem akcjach 23 stycznia 2021 roku”. Wcześniej źródło unijne i media w Brukseli podały, że chodzi o obecność dyplomatów na protestach w obronie rosyjskiego opozycjonisty Aleksieja Nawalnego. Według szwedzkiej telewizji SVT we wtorek na wielu rosyjskich kontach na Twitterze pojawił się film pokazujący rzekome aresztowanie szwedzkiego dyplomaty w związku z demonstracją w Moskwie. Ambasada Szwecji w Moskwie stanowczo temu zaprzeczyła. W rozmowie z SVT przedstawiciel szwedzkiej ambasady w stolicy Rosji Erik Norbergh przyznał jedynie, że szwedzki dyplomata był obserwatorem protestu w Petersburgu a nie w Moskwie.  To jest normalna praktyka — podkreślił. mly/PAP
„Kultura unieważniania” w natarciu, czyli Homer jako seksista, rasista i zachodni imperialista^Grzegorz Górny^2021-02-05 15:14:18.267294+01:00^https://wpolityce.pl/swiat/537943-kultura-uniewazniania-w-natarciu-homer-jako-seksista^„Kultura unieważnienia” (cancel culture) nadal znajduje się w natarciu. Niedawno szkoła średnia w Lawrence w stanie Massachusetts wyrzuciła z kanonu lektur „Odyseę”, ponieważ – jak uzasadniła ten krok tamtejsza nauczycielka Heather Levine – Homer był odpowiedzialny za „pobłażliwość oraz szerzenie seksizmu, rasizmu, ableizmu i zachodniocentryzmu”. Trudno o większy absurd. Oskarżenie o ableizm, czyli dyskryminację i wrogość wobec osób niepełnosprawnych, skierowane pod adresem niewidomego (a więc niepełnosprawnego) pieśniarza, to szczyt głupoty. Zarzut dotyczący rasizmu mógłby być prawdziwy, gdyby w VIII wieku przed Chrystusem istniała ideologia rasistowska. Z kolei uznawanie antycznej Grecji za „Zachód” to dowód najwyższej ignorancji. W świadomości ówczesnych Greków koncepcja Zachodu w ogóle nie istniała. Odyseusz jako zachodni imperialista – to mógł wymyślić tylko cymbał. Aż dziw bierze, że ktoś o takich kompetencjach intelektualnych jak pani Heather Levine może być nauczycielem. Jeszcze większe zdziwienie budzi jednak fakt, że tego rodzaju argumentacja zyskała posłuch i wpłynęła na decyzję o usunięciu „Odysei” z programu zajęć w Lawrence. Cóż się jednak dziwić, skoro wykład o „Metamorfozach” Owidiusza na Uniwersytecie Columbia poprzedzony został ostrzeżeniem (niczym napis z paczki papierosów): „Zawiera obraźliwe i brutalne treści marginalizujące tożsamość uczniów w klasie”. Z kolei na Uniwersytecie Yale zrezygnowano w ogóle z zajęć z historii sztuki od renesansu do współczesności, ponieważ okazało się, że większość malarzy, których twórczość omawiano, stanowili biali mężczyźni. Tego nie można było dłużej tolerować. Analogiczne przykłady można mnożyć. Podobny fanatyzm kierował narodowymi socjalistami, gdy palili książki, czy komunistami, gdy posyłali na przemiał całe nakłady dzieł. Przedstawiciele reżimów totalitarnych tak układali kanony lektur, by wykluczyć z nich to, co – według swych ideologicznych matryc – uważali za odrażające, godne potępienia i niewłaściwe do czytania. Cel był ten sam: przekreślić, unieważnić, skazać na zapomnienie niepoprawnych autorów oraz ich prace.  Z tych samych pobudek przedstawiciele „cancel culture” niszczą dziś pomniki, wycofują z obiegu książki, cenzurują teksty, szantażują pracodawców, zastraszają i doprowadzają do zwolnień z pracy nieprawomyślnych profesorów lub redaktorów itd.  Jak wobec tego może wyglądać kanon lektur w przyszłości, w której eliminowane będą wszelkie teksty mogące kogokolwiek urazić? Jeden z amerykańskich publicystów stwierdził, że uczniowie mogliby wtedy studiować poszczególne wersety instrukcji obsługi sprzętu komputerowego. Być może jest to jakieś rozwiązanie…
Dyplomaci z Polski, Niemiec i Szwecji wydaleni z Rosji! Unijne źródło: Brali udział w wiecach poparcia dla Aleksieja Nawalnego^Zespół wPolityce.pl^2021-02-05 14:38:34.942448+01:00^https://wpolityce.pl/swiat/537937-europejscy-dyplomaci-wydaleni-z-rosji^Rosja wydaliła trzech europejskich dyplomatów, z Niemiec, Polski i Szwecji - poinformowało PAP źródło unijne. ZOBACZ TEŻ: — Wizyta Borrella w Moskwie. Czy była dobrym pomysłem? Ławrow oskarżył UE o bycie „niesolidnym partnerem”. KE odmawia komentarza — Światowi liderzy wzywają rosyjskie władze do uwolnienia Nawalnego: „Nie akceptujemy tego wyroku”; „Jego skazanie jest nie do przyjęcia” — Sąd zdecydował: Nawalny ma odbyć karę 3,5 roku pozbawienia wolności. Waszyngton wezwał Kreml do uwolnienia opozycjonisty Według nieoficjalnych informacji, brali udział w nielegalnych wiecach poparcia dla uwięzionego opozycjonisty Aleksieja Nawalnego. Brukselski portal EUObserver napisał, powołując się na źródło, że o wydaleniu dyplomatów poinformowano w piątek podczas wspólnej konferencji prasowej szefa dyplomacji UE Josepa Borrella i ministra spraw zagranicznych Rosji Siergieja Ławrowa, „ponieważ uczestniczyli w nielegalnych wiecach poparcia dla uwięzionego bohatera opozycji Aleksieja Nawalnego”. Ławrow oświadczył w piątek po rozmowach z Borrellem, że Unia Europejska nie jest obecnie solidnym partnerem Rosji. Moskwa liczy, że UE zdecyduje się na pragmatyczną współpracę - dodał. Komentując możliwość nałożenia przez Zachód nowych sankcji na Rosję z powodu sytuacji wokół Nawalnego, Ławrow powiedział, że Moskwa przywykła już do nakładanych jednostronnie restrykcji. Dodał następnie:  Tak więc, organizujemy sobie życie, wychodząc z założenia, że Unia Europejska jest nierzetelnym partnerem, przynajmniej na tym etapie. Komisja Europejska podczas konferencji w Brukseli odmówiła skomentowania tych słów. Nie odpowiedziała też na pytanie, czy wizyta Borrella w Moskwie była dobrym pomysłem, biorąc pod uwagę krytyczne słowa szefa rosyjskiego MSZ pod adresem UE. Wizyta Borrella potrwa do soboty. wkt/PAP
Wicepremier Ukrainy: Tektoniczne zmiany w Rosji nie spowodują radykalnych przemian, ale będą widoczne i wpłyną na sąsiadów^Zespół wPolityce.pl^2021-02-05 14:09:10.571875+01:00^https://wpolityce.pl/swiat/537931-reznikow-dla-rz-zmiany-w-rosji-wplyna-na-kraje-sasiednie^„Rozumiemy, że rozpoczęły się tam tektoniczne zmiany. Wszystko się nie zmieni radykalnie, ale zmiany będą. I te zmiany wpłyną na kraje sąsiednie” - powiedział w rozmowie z „Rzeczpospolitą”, wicepremier rządu Ukrainy, Ołeksij Reznikow, pytany o protesty w Rosji po zatrzymaniu Aleksieja Nawalnego. W trakcie rozmowy Reznikow zaznaczył, że w związku z szybkimi zmianami, zwłaszcza w czasach pandemii, nikt nie wie co nas czeka.  Proszę zobaczyć, co się dzieje na Białorusi, ale też w Rosji. Ludzie, którzy tam rządzą, nie są wieczni. Okno możliwości się pojawi i myślę, że to się odbędzie już w tym roku. To intuicja, czuję, że w tym roku odniesiemy sukces —powiedział. Ukraiński wicepremier i minister do spraw reintegracji terytoriów czasowo okupowanych wskazał także plany rządu w zakresie odbudowy części Donbasu. Najbardziej odpowiednim rozwiązaniem jest więc pozyskanie inwestorów. Musimy stworzyć tam taką atmosferę, by inwestor chciał przyjść i czuł się bezpiecznie —podkreślił. Odniósł się również do porozumień z Rosjanami, których termin ważności upłynął 31 grudnia 2015 roku.  Apelujemy do Rosjan, schowajmy emocje i usiądźmy do stołu. (…) Powiedzmy sobie o tym szczerze, patrząc prosto w oczy w obecności Niemiec, Francji i OBWE. Jesteśmy otwarci na dialog. Rosja nie chce nic zmieniać w porozumieniach, nawet przedłużyć daty ważności —zaznaczył Reznikow. Zapytany czy należy obawiać się ekspansji Rosji na Zachód, postawił ciekawą tezę. Uważam, że Ukraina i wszystkie kraje w naszym regionie wciąż walczą o swoją niepodległość —powiedział Jak przekazał Reznikow, prezydent Zełenski zaprosił prezydenta Andrzeja Dudę na obchody 30-lecia ukraińskiej niepodległości , a także by dołączył z innymi sojusznikami do rozmów w ramach nowej „platformy krymskiej”. Myślę, że Wielka Brytania, Stany Zjednoczone i Kanada dołączą do tych rozmów. Ale część europejskich krajów woli jednak się nie angażować —stwierdził wicepremier mm/”Rzeczpospolita”
Wizyta Borrella w Moskwie. Czy była dobrym pomysłem? Ławrow oskarżył UE o bycie "niesolidnym partnerem". KE odmawia komentarza^Zespół wPolityce.pl^2021-02-05 14:08:23.244496+01:00^https://wpolityce.pl/swiat/537930-wizyta-borrella-w-moskwie-czy-byla-dobrym-pomyslem^Minister spraw zagranicznych Rosji Siergiej Ławrow oświadczył w piątek po rozmowach z szefem dyplomacji UE Josepem Borrellem, że Unia Europejska nie jest obecnie solidnym partnerem Rosji. Moskwa liczy, że UE zdecyduje się na pragmatyczną współpracę - dodał. CZYTAJ TAKŻE: — Rosja na odbudowę Imperium wydała 609 mld dolarów w 20 lat. 268,9 mld dolarów poszło na wspieranie sympatyzujących z nią reżimów — Światowi liderzy wzywają rosyjskie władze do uwolnienia Nawalnego: „Nie akceptujemy tego wyroku”; „Jego skazanie jest nie do przyjęcia” — Były kanclerz Niemiec broni Rosji ws. Nord Stream 2. Schroeder zachęca do bliższej współpracy z Moskwą: To potencjalny partner Komentując możliwość nałożenia przez Zachód nowych sankcji na Rosję z powodu sytuacji wokół opozycjonisty Aleksieja Nawalnego, Ławrow powiedział na konferencji prasowej, że Moskwa przywykła już do nakładanych jednostronnie restrykcji. Dodał następnie: „tak więc, organizujemy sobie życie wychodząc z założenia, że Unia Europejska jest nierzetelnym partnerem, przynajmniej na tym etapie”. Nawiązując do sprawy Nawalnego, powiedział także, że „ciężar udowodnienia spoczywa na tym, kto oskarża”. Rosja liczy, że na szczycie UE w marcu „poczyniony zostanie wybór na rzecz konstruktywnej, profesjonalnej i pragmatycznej współpracy” z Moskwą - dodał Ławrow. Ocenił, że w sprawie Nawalnego państwa unijne zajęły wspólne stanowisko, kierując się zasadą solidarności wewnątrz Unii.  Jestem jednak przekonany, że większość polityków w Europie rozumie, że takie podejście jest nonsensowne — dodał. Zachód - jego zdaniem - odłożył na dalszy plan „temat ustalenia prawdy o tym, co się stało z Nawalnym”, a skupił się „na protestach i demonstracjach w Rosji”. Szef MSZ powtórzył argument władz Rosji, iż w organizmie Nawalnego nie dopatrzyli się śladów trucizny lekarze z Omska, a także - według Ławrowa - lekarze niemieccy, i że kraje zachodnie nie udostępniły Rosji próbek materiału biologicznego Nawalnego. Strona rosyjska kwestionuje w ten sposób zarzuty, że Nawalnego próbowano otruć bronią chemiczną - substancją typu Nowiczok, opracowaną jeszcze w czasach ZSRR. Relacjonując rozmowy z Borrellem, rosyjski minister powiedział, że potwierdziły one, że „niezależnie od wszystkiego” korzystny będzie dalszy dialog polityczny obu stron.  Ważne jest, że obie strony potwierdziły zainteresowanie podtrzymaniem i rozszerzeniem kanałów dialogu, w tym w kwestiach, gdzie nasze stanowiska są rozbieżne — powiedział. Dodał następnie: „takich kwestii jest niemało”. Przekonywał, że obie strony powinny „porozumieć się w sprawie zasad, które zawierałyby zobowiązanie do nieingerowania w sprawy wewnętrzne suwerennych państw” na obszarze poradzieckim. Będziemy liczyć na to, że UE weźmie pod uwagę słuszne interesy Federacji Rosyjskiej wokół naszych granic i w relacjach z naszymi najbliższymi sąsiadami i sojusznikami podczas budowania polityki UE na tym kierunku — dodał. Borrell zapewnił na konferencji prasowej, że przekazał stronie rosyjskiej apel o uwolnienie Nawalnego z aresztu i wszczęcie dochodzenia w sprawie próby jego otrucia. Wskazał, że nie ma jeszcze formalnej propozycji nowych sankcji wobec Rosji, ale w marcu kraje UE będą debatować w sprawie przyszłości relacji z Moskwą.  Nasze relacje w ostatnich latach cechowały fundamentalne rozbieżności i brak zaufania — podkreślił. Komisja Europejska poinformowała, że nie będzie komentować słów rosyjskiego ministra spraw zagranicznych Siergieja Ławrowa m.in. o tym, że Unia Europejska jest „niewiarygodnym partnerem”. W trakcie konferencji w Brukseli, podczas której padło szereg pytań dotyczących sensu wizyty Borrella w Moskwie i wypowiedzi Ławrowa na temat różnych kwestii, rzecznicy KE odmówili komentowania. Wskazywali, że wizyta Borrella jeszcze trwa. Powtarzali też treść wydanego wcześniej w tym tygodniu oświadczenia UE, w którym Wspólnota domaga się uwolnienia Nawalnego. Spotkanie szefa unijnej dyplomacji Josepa Borrella z rosyjskim opozycjonistą Aleksiejem Nawalnym mogłoby stworzyć „błędne wrażenie”, że UE akceptuje jego uwięzienie - powiedziała rzeczniczka Komisji Europejskiej Nabila Massrali pytana, dlaczego do takiego spotkania nie doszło podczas wizyty Borrella w Moskwie. To nieakceptowalne, że Aleksiej Nawalny jest w więzieniu. Jednak jak wysoki przedstawiciel UE ds. zagranicznych mógł się spotkać z nim w obecnych warunkach? To stworzyłoby błędne wrażenie, że UE akceptuje sytuację lub zgadza się z nią. Nie zgadzamy się. UE pozostanie w bliskim kontakcie z ludźmi związanymi z Nawalnym. Wrócimy do tej kwestii na nadchodzącej Radzie UE ds. Zagranicznych — powiedziała rzeczniczka Komisji. Rada UE ds. zagranicznych odbędzie się 22 lutego.  wkt/PAP
Strategia Trumpa dot. zaangażowania Chin w 5G opłaciła się. Politico: UE, początkowo sceptyczna, poszła w tym kierunku^Zespół wPolityce.pl^2021-02-05 13:34:07.361983+01:00^https://wpolityce.pl/swiat/537926-politico-strategia-trumpa-dot-5g-byla-oplacalna^Taktyka byłego prezydenta USA Donalda Trumpa, polegająca na odcięciu Chin od rynku sieci telefonii komórkowej 5G, opłaciła się - pisze brukselski portal Politico wskazując, ze państwa UE, początkowo sceptyczne wobec podejścia USA, z czasem poszły w tym samym kierunku. CZYTAJ TAKŻE: — Biden wywróci do góry nogami politykę USA? Fukuyama: „Trump miał częściowo rację, gdy chodzi o politykę wobec Chin” — Trump podczas 75. sesji ZO ONZ: Musimy pociągnąć Chiny do odpowiedzialności za Covid-19. To oni wypuścili na świat tę zarazę — Trump po raz kolejny oskarża Chiny: Ich niekompetencja doprowadziła do masowego, światowego zabójstwa! Autor tekstu ocenia, że „urzędnicy unijni w większości chcieliby zapomnieć o epoce Donalda Trumpa”, ale po byłej administracji USA prawdopodobnie pozostanie „antychińska polityka ws. 5G”. Przypomina, że rosnąca koalicja krajów europejskich zakazała - lub znacznie ograniczyła - zaangażowanie Chin w budowę krajowych sieci telefonii komórkowej 5G, a to w dużej mierze konsekwencja nacisków administracji Trumpa. Te sieci nowej generacji mają kluczowe znaczenie dla wszystkiego, od szybkiego mobilnego pobierania danych po pojazdy autonomiczne. Takie firmy jak Huawei i ZTE, chińscy producenci sprzętu telekomunikacyjnego, są globalnymi graczami w tej technologii, wzbudzając obawy wśród amerykańskich i europejskich urzędników bezpieczeństwa narodowego co do ich potencjału szpiegowania lub zakłócania działania zachodnich demokracji. Obie firmy odrzucają te obawy dotyczące bezpieczeństwa — czytamy w tekście. Politico wskazuje, że wysiłki Waszyngtonu w ciągu ostatnich 18 miesięcy, aby nakłonić Unię Europejską do porzucenia 5G z Chin, zakończyły się sukcesem i jest to polityka, która ma być kontynuowana pod rządami Joe Bidena. Niektóre kraje UE są coraz bardziej sceptyczne wobec angażowania chińskich producentów sprzętu telekomunikacyjnego w budowę ich sieci 5G. Europejskie agencje bezpieczeństwa narodowego zaczęły niepokoić się tym, że w szczególności Huawei ma coraz większy udział w rynku globalnym w stosunku do konkurentów, takich jak szwedzki Ericsson i fińska Nokia. Autor tekstu wskazuje, że strategia Trumpa w polityce zagranicznej dotyczącej 5G się opłaciła. Zaczynając od mniejszych krajów Europy Wschodniej i krajów bałtyckich, rządy podpisały umowy z Waszyngtonem o odcięciu Pekinu od dostępu do ich sieci. W zeszłym roku większe kraje, takie jak Francja i Wielka Brytania, poszły w ich ślady, ogłaszając rezygnację z chińskich technologii, co ostatecznie wyeliminuje chińskich graczy z krajowych inwestycji 5G. Obecnie oczekuje się, że nawet Niemcy, które ostro sprzeciwiły się podejściu Trumpa, przynajmniej częściowo ograniczą wykorzystanie chińskiego sprzętu, w nadchodzących miesiącach zmieniając swoje przepisy dotyczące bezpieczeństwa IT. Berlin planuje również przeznaczyć 2 miliardy euro na rozwój alternatywnych dostawców sprzętu 5G, aby uniezależnić lokalne firmy od firm takich jak Huawei. Jest mało prawdopodobne, aby ten sposób postępowania zmienił się po przejęciu władzy przez nową administrację USA - podsumowuje Politico. wkt/PAP
Korea Płd. obawia się o nadejście czwartej fali pandemii. Władze wydały warunkową zgodę na stosowanie leku na Covid-19^Zespół wPolityce.pl^2021-02-05 12:40:01.789630+01:00^https://wpolityce.pl/swiat/537918-korea-pld-obawia-sie-o-nadejscie-czwartej-fali-pandemii^Władze Korei Płd. wydały w piątek warunkową zgodę na stosowanie opracowanego przez koncern Celltrion leku na Covid-19 opartego na przeciwciałach. To pierwszy dopuszczony do użytku krajowy specyfik przeznaczony do leczenia tej choroby. CZYTAJ TEŻ:  — Amerykanie prognozują na wiosnę wzrost liczby zgonów na COVID-19. Powodem nowe mutacje wirusa — Naukowcy z Uniwersytetu Oksfordzkiego zbadają skutki mieszania szczepionek przeciwko COVID-19 — WHO: 145 krajów ma otrzymać szczepionki w pierwszym półroczu w ramach programu COVAX. Na czym polega? Eksperymentalny preparat o nazwie CT-P59 będzie można podawać chorym na Covid-19 pacjentom w grupie ryzyka, a więc w wieku 60 lat lub starszym oraz cierpiącym na niektóre schorzenia współistniejące – oświadczyło ministerstwo bezpieczeństwa żywności i leków. Zezwolenie uzależniono jednak od przekazania przez Celltrion wyników prób klinicznych trzeciej fazy – zaznacza koreańska agencja prasowa Yonhap. W styczniu Celltrion ogłosił wyniki globalnego badania drugiej fazy, oceniając, że CT-P59 skraca czas powrotu do zdrowia i zwiększa szanse na wyleczenie ciężkich przypadków Covid-19. Obecnie koncern planuje próby trzeciej fazy w kilkunastu krajach, aby uzyskać więcej informacji na temat bezpieczeństwa i skuteczności preparatu. Firma chce również w najbliższych miesiącach złożyć wnioski o dopuszczenie go do użycia w USA i UE – podał Yonhap. CT-P59 przyjmowany jest w formie kroplówki podawanej przez 90 minut. Bilans zakażeń koronawirusem w Korei Południowej przekroczył w piątek 80 tys., a lokalne przypadki infekcji nowymi, bardziej zaraźliwymi wariantami patogenu wzbudzają obawy o nadejście kolejnej, czwartej już fali pandemii Covid-19 w tym kraju. Dzięki zaostrzonym regułom dystansowania społecznego w Korei Płd. udało się spłaszczyć krzywą Covid-19 po grudniowym szczycie zakażeń. Trwająca w kraju trzecia fala pandemii osłabła, a dobowe bilanse nowych przypadków oscylują obecnie wokół 400. Eksperci obawiają się jednak, że w społeczeństwie szerzą się nowe warianty koronawirusa, uznawane za znacznie bardziej zaraźliwe. Według miejscowych mediów do czwartku w kraju potwierdzono 27 infekcji wariantem brytyjskim, siedem zakażeń wariantem z RPA i pięć wariantem z Brazylii. Pięć z tych infekcji uznano za przypadki lokalne. „To pokazuje rosnącą możliwość rozprzestrzeniania się nowych wariantów w lokalnych społecznościach” – powiedział dziennikowi „Korea Times” niewymieniony z nazwiska urzędnik Koreańskiej Agencji Kontroli Chorób (KDCA). KDCA zgłosiła w piątek 370 nowych zakażeń koronawirusem, w tym 351 infekcji lokalnych. Łączny bilans wzrósł do 80 131. Zmarło również kolejnych 11 zakażonych osób, co podniosło łączny bilans zgonów do 1459 – przekazała agencja Yonhap. wkt/PAP
Przedstawiciele 7 krajów, w tym Polski, wezwali do uwolnienia Nawalnego. Wnosili o "wzmocnienie reakcji UE poprzez sankcje"^Zespół wPolityce.pl^2021-02-05 12:27:51.703091+01:00^https://wpolityce.pl/swiat/537916-przedstawiciele-7-krajow-wezwali-do-uwolnienia-nawalnego^Przedstawiciele siedmiu krajów, w tym Polski, państw bałtyckich i Wielkiej Brytanii, wezwali do uwolnienia więzionego rosyjskiego opozycjonisty Aleksieja Nawalnego. Zaapelowali też o aktywną postawę w tej sprawie krajów Unii Europejskiej i Rady Europy. CZYTAJ RÓWNIEŻ: -Nagła śmierć lekarza, który leczył Nawalnego w Omsku. Oficjalna przyczyna: zawał serca. Wołkow: Nie można wykluczyć morderstwa -Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi Szefowie delegacji parlamentów Polski, krajów bałtyckich, Ukrainy i Gruzji w Zgromadzeniu Parlamentarnym Rady Europy, jak również brytyjski parlamentarzysta Robert Gale w swym oświadczeniu zaapelowali o „natychmiastowe i bezwarunkowe zwolnienie Aleksieja Nawalnego i zbadanie sprawy jego otrucia”. Ze strony polskiej dokument podpisał poseł PiS Arkadiusz Mularczyk. Sygnatariusze wezwali „parlamenty i kraje członkowskie Unii Europejskiej i Rady Europy o zajęcie aktywnego stanowiska w tej sprawie”, a także zarekomendowali rządom swoich państw członkowskich RE zaapelowanie o to do partnerów międzynarodowych oraz „znaczne wzmocnienie reakcji UE poprzez wprowadzenie sankcji”. W dokumencie potępiono aresztowanie Nawalnego i umotywowany politycznie wyrok na niego po powrocie do Rosji, wyrażając przekonanie, że jest to ze strony rosyjskich władz próba uciszenia opozycji i krytyków reżimu. Potępiono też brutalność rosyjskich sił specjalnych i władz w działaniach przeciwko pokojowym demonstrantom. Wezwano też władze rosyjskie do natychmiastowego zaprzestania prześladowań, zastraszania oraz innych form łamania praw człowieka wobec oponentów politycznych, mediów i działaczy obywatelskich. Przypomniano też o międzynarodowych zobowiązaniach Rosji do przestrzegania praworządności i ochrony praw i swobód człowieka, podkreślając, że zatrzymywanie oponentów politycznych kłóci się z tymi zobowiązaniami. Nawalny został w 2014 roku skazany na 3,5 roku pozbawienia wolności w zawieszeniu za domniemaną malwersację funduszy francuskiej firmy kosmetycznej Yves Rocher. Europejski Trybunał Praw Człowieka uznał w 2017 roku, że proces ten był niesprawiedliwy i nakazał wypłacenie odszkodowania Nawalnemu i jego bratu Olegowi. Sąd w Moskwie we wtorek zadecydował jednak, że wyrok w zawieszeniu zostanie zamieniony na karę pozbawienia wolności. Nawalny ma spędzić w kolonii karnej 2 lata i osiem miesięcy; na poczet kary zaliczono mu 10 miesięcy spędzone w 2014 roku w areszcie domowym.  aw/PAP
Nagła śmierć lekarza, który leczył Nawalnego w Omsku. Oficjalna przyczyna: zawał serca. Wołkow: Nie można wykluczyć morderstwa^w Prasie Światowej^2021-02-05 12:09:36.805638+01:00^https://wpolityce.pl/swiat/537912-nagla-smierc-rosyjskiego-lekarza-ktory-leczyl-nawalnego^W Omsku zmarł lekarz Siergiej Maksimyszyn, zastępca lekarza naczelnego szpitala, gdzie po próbie otrucia go bojowym środkiem chemicznym leczony był Aleksiej Nawalny. Miał 55 lat. Przyczyną śmierci był atak serca. Współpracownik Nawalnego Leonid Wołkow powiedział, że lekarz ten najlepiej znał stan lidera rosyjskiej opozycji i że nie można wykluczyć morderstwa. CZYTAJ RÓWNIEŻ: -Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi -Strategia Nawalnego. Opozycjonista może stać się drugim Jelcynem, a Putin mógłby podzielić los Gorbaczowa Dr Siergiej Maksimiszyn był zastępcą głównego lekarza oddziału intensywnej terapii szpitala w Omsku, do którego po awaryjnym lądowaniu trafił otruty nowiczokiem Aleksiej Nawalny. Szpital w Omsku i władze Rosji zaprzeczały, aby Nawalny przejawiał jakiekolwiek objawy zatrucia środkiem paraliżującym, jednakże lekarze w Niemczech – dokąd rosyjski opozycjonista trafił na leczenie – wykryli nowiczok. Maksimiszyn zmarł dokładnie na tym samym oddziale intensywnej terapii, gdzie ratowano życie Nawalnego, a jego śmierć – jak się uważa – nie była związana z Covid-19. Wstępne raporty mówiły, że nagle spadło mu ciśnienie krwi i zmarł na atak serca. Jego koleżanka Maria Morozowa, która widziała się z nim w tym tygodniu powiedziała, że to była „bardzo niespodziewana” śmierć. Cytowana przez „Daily Mail” Galina Nazarowa, rzecznik prasowa ministerstwa zdrowia regionu Omska powiedziała, że nie było „żadnego szczególnego tła” śmierci tego szanowanego lekarza. Ten człowiek był chory, obawiał się o swoich krewnych — mówiła. W tym roku pochował rodziców. Zmarł w pracy, na oddziale intensywnej terapii, gdzie pracował. Był w szpitalu, został umieszczony na OIOM-ie i tam zmarł — wyjaśniała. Cytowany przez CNN Leonid Wołkow, szef sztabu wyborczego Aleksieja Nawalnego potwierdził, że Maksimiszyn stał na czele zespołu leczącego lidera rosyjskiej opozycji. Siergiej Maksimiszyn był szefem oddziału, który leczył Aleksieja Nawalnego i to on decydował o przebiegu leczenia – a konkretnie wprowadzeniu go w stan śpiączki farmakologicznej — powiedział Wołkow telewizji CNN. Wiedział więcej niż ktokolwiek inny o stanie Aleksieja, zatem nie można wykluczyć możliwości, iż było to morderstwo — dodał, podkreślając, iż „jednakże system opieki zdrowotnej w Rosji jest tak słaby, że nie jest niczym wyjątkowym, że lekarze w jego wieku nagle umierają”. Wątpię, czy będzie jakiekolwiek śledztwo w sprawie jego śmierci — ocenił Wołkow. aw/Daily Mail/CNN/PAP
Prezes francuskiej federacji szpitali chce wprowadzenia ogólnokrajowego lockdownu. Narasta spór z rządzącymi^Zespół wPolityce.pl^2021-02-05 11:20:35.196516+01:00^https://wpolityce.pl/swiat/537903-prezes-francuskiej-federacji-szpitali-nawoluje-do-lockdownu^Prezes francuskiej federacji szpitali Frederic Valletoux wezwał w piątek do ponownego ogólnokrajowego lockdownu w związku z sytuacją epidemiczną we Francji. Między rządem a przedstawicielami służby zdrowia narasta spór w tej sprawie. Valletoux, który jest również burmistrzem podparyskiego Fontainebleau, powiedział telewizji LCI, że podczas gdy sytuacja w szpitalach jest pod kontrolą, pozostaje jednak „bardzo napięta” w wielu departamentach kraju. Premier Francji Jean Castex powiedział w czwartek, że sytuacja związana z epidemią koronawirusa we Francji pozostaje niestabilna, ale nie ma potrzeby wprowadzania kolejnej, trzeciej już, ogólnokrajowej kwarantanny. Kilku czołowych francuskich lekarzy uważa tymczasem, że jest to konieczne. Rząd prezydenta Emmanuela Macrona obstaje raczej za utrzymaniem godziny policyjnej, obowiązującej w całym kraju w godzinach od 18 do 6, niż za wprowadzaniem całkowitego lockdownu Według oficjalnych danych z czwartku w ciągu ostatniej doby we Francji zakażenie koronawirusem zdiagnozowano u 23 448 osób, co podniosło łączną liczbę wykrytych infekcji od początku epidemii do 3 274 608. W szpitalach zmarło przez ostatnią dobę 360 osób, tym samym całkowita liczba ofiar śmiertelnych koronawirusa wzrosła do 77 952. Francja jest szóstym krajem na świecie pod względem liczby infekcji i siódmym pod względem liczby zgonów w związku z Covid-19. We Francji wciąż znajdujemy się na wysokim pułapie (zakażeń i zgonów). W pewnym momencie będzie zbyt wysoki i aby go obniżyć, nowe środki restrykcyjne będą nieuniknione  — oceniła w radiu France Inter Karine Lacombe, kierująca oddziałem chorób zakaźnych w paryskim szpitalu Saint Antoine. W czwartek podano, że 275 osób z koronawirusem zostało przyjętych w ciągu ostatniej doby we Francji na intensywną terapię, co daje łączną liczbę 3240 pacjentów z Covid-19 przebywających na OIOM-ach. Liczba pacjentów przebywających w szpitalach z powodu Covid-19 zmniejszyła się o 187 i wynosi obecnie 27 766. W ciągu doby do szpitali przyjęto 1752 pacjentów z koronawirusem. mm/PAP
USA wstrzymują redukcję żołnierzy w Niemczech. Błaszczak: To dobra wiadomość dla Europy; Szczerski: Mamy strategiczne myślenie^Zespół wPolityce.pl^2021-02-05 10:30:18.857294+01:00^https://wpolityce.pl/swiat/537889-blaszczak-i-szczerski-zadowoleni-z-decyzji-bidena^Szef MON Mariusz Błaszczak uważa, że zapowiedź prezydenta USA Joe Bidena wstrzymania wycofywania wojsk USA z Niemiec to dobra wiadomość dla bezpieczeństwa całej Europy. Nie łączyliśmy tej kwestii ze zwiększaniem obecności amerykańskiej w Polsce - dodał. CZYTAJ RÓWNIEŻ: -Waszyngton wspiera powstanie bloku wojskowego Ukrainy – Gruzji i Mołdawii -Biden cofa decyzję Trumpa. Prezydent USA ogłosi wstrzymanie częściowego wycofywania amerykańskich żołnierzy z Niemiec Wstrzymanie redukcji żołnierzy USA z Niemiec to dobra wiadomość dla bezpieczeństwa całej Europy. Nie łączyliśmy tej kwestii ze zwiększaniem obecności amerykańskich wojsk w naszym kraju — napisał w piątek Błaszczak na Twitterze. Podkreślił również, że ustalenia polsko-amerykańskie w kwestii wzmacniania wschodniej flanki NATO pozostają w mocy.
Pierwsze przemówienie Bidena nt. polityki zagranicznej i od razu przytyk w stronę Trumpa: "Ameryka wróciła. Dyplomacja wróciła"^Zespół wPolityce.pl^2021-02-05 06:54:17.671153+01:00^https://wpolityce.pl/swiat/537868-pierwsze-przemowienie-bidena-nt-polityki-zagranicznej^Podczas swego pierwszego przemówienia na temat polityki zagranicznej prezydent USA Joe Biden zapowiedział w czwartek wstrzymanie wycofywania części amerykańskich żołnierzy z Niemiec. Mówił też o Chinach i Rosji jako krajach niosących zagrożenie dla demokracji. W przemówieniu wygłoszonym w czwartek w Departamencie Stanu, który odpowiada za amerykańską dyplomację, prezydent Biden zapowiedział powrót do tradycyjnie rozumianej dyplomacji. „Ameryka wróciła. Dyplomacja wróciła. Będziemy odbudowywać nasze sojusze” - zadeklarował.  Naprawimy je nie z myślą o wczorajszych wyzwaniach, lecz z zamiarem sprostania wyzwaniom dzisiejszym i dnia jutrzejszego — dodał. Ogłaszając w czwartek zrewidowanie decyzji swego poprzednika o wycofaniu części żołnierzy USA z baz w Niemczech, Biden zakwestionował kolejne posunięcie Donalda Trumpa. Zaraz po objęciu urzędu podjął decyzję o powrocie do paryskiego porozumienia klimatycznego i utrzymaniu członkostwa USA w Światowej Organizacji Zdrowia. W czerwcu 2020 roku ówczesny prezydent USA Donald Trump zadeklarował zmniejszenie kontyngentu w RFN z 36 tys. do 25 tys. żołnierzy. W ocenie Trumpa Niemcy przeznaczały za mało środków na obronność. Spośród 12 tys. amerykańskich żołnierzy, którzy mieli być wycofani z Niemiec, 5600 miało trafić do innych krajów NATO, w tym - do Polski. Wśród najważniejszych wyzwań, jakie stoją obecnie przed USA, Joe Biden wymienił autorytaryzm w niektórych krajach świata, a także rosnące ambicje Chin i dążenie Rosji do „psucia amerykańskiej demokracji” oraz „zakłócanie jej funkcjonowania”. Prezydent podkreślił w swym wystąpieniu, że dyplomacja pozwala na związanie umowami także adwersarzy i rywali, co leży w interesie Amerykanów, bo służy zapewnieniu krajowi bezpieczeństwa. Takie są motywy przedłużenia o pięć lat amerykańsko-rosyjskiego układu o redukcji zbrojeń strategicznych znanego jako „New START”, za czym opowiedziała się nowa administracja - podkreślił. Jednocześnie, w przeciwieństwie do mego poprzednika, dałem jasno do zrozumienia prezydentowi Putinowi, że przymykanie oczu przez Stany Zjednoczone na agresywne zachowania Rosji takie, jak ingerencja w przebieg naszych wybory, ataki cybernetyczne i trucie własnych obywateli przez Rosję, raz na zawsze się skończyło — podkreślił prezydent USA. Biden wyraził przy tym opinię, że polityka wobec Kremla stanie się bardziej efektywna, jeśli będzie prowadzona w ścisłej współpracy i przy koordynacji wysiłków ze sprzymierzonymi państwami.  Wyzwaniom można stawić czoła tylko poprzez wspólne działania krajów. (…) Nie możemy tego zrobić w pojedynkę — powiedział, wskazując na kluczową rolę dyplomacji, którą nazwał jedną z „najbardziej umiłowanych amerykańskich wartości”. W wystąpieniu skierowanym do pracowników amerykańskiej służby dyplomatycznej prezydent Biden odniósł się również do represji, jakie dotknęły rosyjskiego opozycjonistę Aleksieja Nawalnego. Mówił o zaniepokojeniu Ameryki i społeczności międzynarodowej politycznie umotywowaną akcją przeciwko rosyjskiemu aktywiście, a także o tłumieniu w Rosji wolności słowa i użyciu siły wobec uczestników pokojowych protestów. Prezydent Biden mówił: „Panu Nawalnemu, jak i wszystkim obywatelom Rosji, przysługują prawa wynikające z rosyjskiej konstytucji. (…) Stał się obiektem szykan z powodu ujawnienia korupcji” na szczytach władzy. Aleksiej Nawalny powinien zostać natychmiast bezwarunkowo zwolniony z kolonii karnej, do której trafił po decyzji sądu - dodał. Chiny zostały uznane w wystąpieniu Joe Bidena za najpoważniejszego konkurenta Ameryki. Nowy szef państwa przyrzekł „stawić czoła nadużyciom gospodarczym ze strony Chin”. Zarazem podkreślił, że Stany Zjednoczone są gotowe do „współpracy z Pekinem, gdy będzie to leżeć w interesie Ameryki”. Nowy amerykański prezydent uznał kryzys klimatyczny, sytuację epidemiologiczną związaną z rozprzestrzenianiem się koronawirusa i proliferację broni atomowej za kluczowe wyzwania doby obecnej dla całego globu. Jeśli chodzi o bezpieczeństwo regionalne, Biden zapowiedział m.in. bliską współpracę z sojusznikami i społecznością międzynarodową w reakcji na zamach wojskowy w Birmie i zapewnił, że USA będą dążyć do pociągnięcie autorów przewrotu do odpowiedzialności. Zapowiedział też wycofanie wsparcia Ameryki dla operacji wojskowych w Jemenie prowadzonych przez koalicję pod przewodem Arabii Saudyjskiej. Zadeklarował, że wyznaczy specjalnego ds. rozwiązania długotrwałego konfliktu w Jemenie, który „spowodował katastrofę humanitarną i strategiczną”. Jednocześnie zapewnił, że dotychczasowe partnerstwo w relacjach z Arabią Saudyjskiej zostanie utrzymane. Dla „zrekonstruowania muskulatury demokratycznych sojuszy” konieczne będzie zreformowanie dotychczasowych form i mechanizmów współpracy - podsumował swe wystąpienie prezydent Biden. Dodał, że w rozmowach z przywódcami światowymi, w tym - z liderami krajów Unii Europejskiej i NATO, temat ten jest traktowany priorytetowo. gah/PAP
Reuters: Polska i państwa bałtyckie chcą nowych sankcji przeciwko Rosji. To konsekwencja uwięzienia Aleksieja Nawalnego^Zespół wPolityce.pl^2021-02-04 20:49:30.386490+01:00^https://wpolityce.pl/swiat/537849-szesc-panstw-ue-chce-nowych-sankcji-przeciwko-rosji^Sześć państw Unii Europejskiej, w tym Polska i kraje bałtyckie, domagają się kolejnych unijnych sankcji wobec rosyjskich urzędników jako konsekwencji za uwięzienie antykremlowskiego opozycjonisty Aleksieja Nawalnego - podaje w czwartek Reuters, powołując się na anonimowe źródła dyplomatyczne w Brukseli. Polska, Estonia, Łotwa, Litwa, Czechy i Rumunia wezwały do objęcia zakazem podróżowania i zamrożenia aktywów kolejnych przedstawicieli władz Rosji w związku z łamaniem praw człowieka w tym kraju. Informacje takie przekazali Reutersowi anonimowi rozmówcy po spotkaniu ambasadorów państw członkowskich w Brukseli. Podczas gdy niemiecki rząd zasugerował w środę, że nie można wykluczyć dalszych sankcji wobec Rosji, to szefowie placówek RFN i Włoch przy UE opowiedzieli się za tym, by „dać dyplomacji więcej czasu”. Wysoki przedstawiciel UE ds. zagranicznych Josep Borrell ma spotkać się w piątek w Moskwie z rosyjskim ministrem spraw zagranicznych Siergiejem Ławrowem. Jak poinformował w czwartek na konferencji prasowej w Brukseli rzecznik Komisji Europejskiej ds. zagranicznych Peter Stano wśród tematów rozmów będą też prawa człowieka. kk/PAP
Makabryczne praktyki w Wielkiej Brytanii. Rząd chce zalegalizować aborcję... w domu. Wystarczy konsultacja z lekarzem^Zespół wPolityce.pl^2021-02-04 19:33:00.100644+01:00^https://wpolityce.pl/swiat/537841-rzad-wielkiej-brytanii-chce-zalegalizowac-aborcje-w-domu^Aborcja w domu – to nowy pomysł w Wielkiej Brytanii. Kobiety będą mogły same odbierać życie dziecku po konsultacji telefonicznej z lekarzem. W Anglii i Walii trwają konsultacje społeczne w sprawie rządowej propozycji trwałej legalizacji tzw. aborcji „Do It Yourself” (DIY), którą można przeprowadzić w domu, do 10. tygodnia życia poczętego dziecka – informuje Katolicka Agencja Informacyjna. Tego typu sytuacja ma już miejsce w Wielkiej Brytanii od marca 2020 roku. Rozwiązanie to wprowadzono w ramach walki z rozprzestrzenianiem się koronawirusa.  Kobieta może otrzymać tabletkę, która przyjdzie do niej pocztą. Najpierw musi jednak skonsultować się telefonicznie z lekarzem.  Nie ma pewności, że tabletki poronne nie dotrą drogą legalną do kobiet, które zechcą zabić dzieci nawet w ostatnim trymestrze jego życia płodowego. Nie ma wiarygodnego sposobu sprawdzania stadium ciąży bez zastosowania USG czy badania fizykalnego – pisze KAI. mly/ekai.pl
Waszyngton wspiera powstanie bloku wojskowego Ukrainy – Gruzji i Mołdawii^Marek Budzisz^2021-02-04 19:04:42.562798+01:00^https://wpolityce.pl/swiat/537839-waszyngton-wspiera-powstanie-bloku-wojskowego-ukrainy^W środę w nocy władze Ukrainy zablokowały sygnał trzech stacji telewizyjnych należących do deputowanego Dmitrija Kozaka, wobec którego Rada Bezpieczeństwa i Obrony wprowadziła sankcje w związku z prorosyjską propagandą. Sankcje oznaczają też zamrożenie aktywów deputowanego, a ukraińska dyplomacja, jak informuje portal NV wystąpiła już do Stanów Zjednoczonych i państw Unii Europejskiej z wnioskami o wprowadzenie wobec niego lustrzanych posunięć. Ukraińskie media w przeszłości wielokrotnie już pisały, że Kozak jest tylko nominalnym właścicielem kanałów telewizyjnych, za którym stoi ich rzeczywisty właściciel – lider obozu prorosyjskiego na Ukrainie Wiktor Medwedczuk. Zdaniem ukraińskich komentatorów decyzja o blokadzie kanałów telewizyjnych jest w istocie uderzeniem w Medwedczuka, a być może w cały obóz prorosyjski. Opozycyjna, prorosyjska formacja Za życiem, z którą Kozak jest związany, jest zdania, że podpisując stosowny ukaz, prezydent Zełenski naruszył obowiązujące prawo, co w ich opinii jest wystarczającym powodem aby rozpocząć procedurę impeachmentu o czym zresztą już poinformowali. Wadim Rabinowicz, współprzewodniczący klubu parlamentarnego partii Za życiem wygłosił z trybuny Rady Najwyższej kwiecistą mowę w której powiedział: „Dziś faszyzm w naszym kraju ma swój kolor - zielony - powiedział, nawiązując do partyjnych barw partii Zełenskiego Sługa Narodu - Ale tak jak nasi ojcowie i dziadowie zatrzymali faszyzm i pokonali go, tak też zrobimy to samo. No pasaran, faszyzm nie przejdzie”. Ta „antyfaszystowska” retoryka prorosyjskiej formacji jest jednoznacznym nawiązaniem do jednego z głównych elementów przekazu Moskwy, jakoby to siły będące ideowymi spadkobiercami ruchów faszystowskich rządziły dziś na Ukrainie.  Prezydent Zełenski wypowiadając się na ten temat podkreślił, że popiera wolność słowa i swobodę pracy dziennikarzy, ale nie rosyjską propagandę, której stacje były narzędziem. Inne formacje (Europejska Solidarność byłego prezydenta Poroszenki i Batkiwszczyna Julii Tymoszenko) są ostrożne w ocenie sytuacji obawiając się, że decyzja Zełenskiego wywołana jest raczej spadającą popularnością prezydenta, niźli chęcią przeciwstawienia się rosyjskiej propagandzie i zwiastuje nasilenie wewnętrznej walki politycznej. Niezależnie od ocen mówiących, iż zaostrzenie kursu wobec Rosji przez Zełenskiego może być związane z rosnącym na Ukrainie niezadowoleniem i jego spadającymi rankingami, warto zwrócić uwagę na szereg decyzji, które podjęte zostały w ostatnich dniach mogą wskazywać na zmiany w ukraińskiej polityce zagranicznej. Uwadze obserwatorów nie umknęło, że na stronie internetowej amerykańskiej misji dyplomatycznej w Kijowie pojawiło się oświadczenie w jednoznaczny sposób popierające podjęte przez Zełenskiego i Radę Bezpieczeństwa i Obrony działania. We wtorek ukraiński minister spraw wewnętrznych Dmytro Kułeba zdradził szczegóły swojej poniedziałkowej rozmowy z Antonym Blinkenem, szefem Departamentu Stanu. A jednocześnie w ukraińskich mediach pojawiły się informacje o tym, że z Blinkenem rozmawiał również Andrij Jermak, szef administracji prezydenta Zełenskiego, co by oznaczało, że działania wymierzone w prorosyjskie stacje telewizyjne były co najmniej konsultowane ze Stanami Zjednoczonymi, a może stanowią część jakiegoś planu. Pytanie tylko jakiego? Minister Kułeba, już po rozmowie z Blinkenem powiedział, że Kijów, w porozumieniu i z poparciem Waszyngtonu przystąpi do formowania trójstronnego aliansu wojskowego w skład którego, obok Ukrainy wejdzie również Gruzja i Mołdawia. Wypowiedź Kuleby jest na tyle intrygująca, że warto ją zacytować: „Jeśli chodzi o ideę trójstronnego sojuszu w regionie Morza Czarnego, to powiedziałem dziś Sekretarzowi Stanu, że Stany Zjednoczone mogą liczyć na Ukrainę jako wiarygodnego partnera w regionie Morza Czarnego i Europie Środkowej … w miejscach, w których możemy wnieść rzeczywisty wkład. Ukraina, Gruzja i Mołdawia już aktywnie zmierzają w tym kierunku. ” Wynika z niej dość jednoznacznie, że nie mamy do czynienia z „inicjatywą oddolną” a raczej działaniem inspirowanym przez Waszyngton. Również we środę Zełenski polecił sprawdzenie gotowości bojowej ukraińskich sił zbrojnych w rejonie Donbasu. Ta z kolei decyzja zbiega się z ostatnimi rozmowami roboczymi tzw. formatu mińskiego w ramach Trójstronnej grupy Kontaktowej. Odbyły się one również we środę, w formacie wideokonferencji. W toku spotkania reprezentujący Rosję Borys Gryzłow ostro skrytykował stronę ukraińską dowodząc nawet, że ostatnie posunięcia Kijowa mogą być uznane za deklarację odejścia od stołu rozmów. Chodzi nie o sprawdzenie gotowości bojowej ukraińskich sił, ale o przygotowany jeszcze w grudniu projekt ustawy o polityce Ukrainy wobec Donbasu w tzw. okresie przejściowym. Przewiduje on m.in. identyczne podejście Kijowa do kwestii Donbasu i Krymu, ujednolicenie terminologii oficjalnej w której Rosję zawsze ma się nazywać „państwem agresorem” oraz unieważnienie wszystkich aktów prawnych tzw. republik ludowych, łącznie z paszportami wydawanymi ich obywatelom przez Moskwę. Gryzłow powiedział też, że usztywnienie stanowiska Ukrainy, jest efektem polityki tych którzy opowiadają się za dostarczeniem Kijowowi broni, w tym mogącej być stosowanej w celach ofensywnych, jednoznacznie wskazując na Waszyngton. Oczywiście Ukraina boryka się z wieloma problemami wewnętrznymi, w tym z kryzysem ekonomicznym i zdrowotnym w związku z Covid-19. Rząd Denisa Szmyhala oskarżany jest przez opozycję o to, że nie radzi sobie z kwestią szczepień. W istocie Ukraina jeszcze nie rozpoczęła wakcynacji a informacje na temat planów zakupu szczepionki są niezwykle skąpe. Mówi się o zaszczepieniu, do końca roku 15 mln osób, co na 40 mln populacje uznać należy za bardzo mało. Przy czym nadal nie wiadomo jaką szczepionkę rząd zamierza zakupić, prócz tego, że z pewnością nie będzie to rosyjski Sputnik V. Ostatnie opublikowane przez renomowany periodyk medyczny The Lancet wyniki III fazy badań rosyjskiej szczepionki, które wskazują na jej wysoką, przekraczającą 90 % i lepsza od rezultatów konkurencji, skuteczność, tez nie ułatwiają władzom Ukrainy narracji. Teza, iż decydując się na utwardzenie stanowiska w kwestii relacji z Rosją Zełenski stara się przykryć wewnętrzne problemy wydaje się w tym kontekście dość prawdopodobna. Ale dla nas ważne jest inne pytanie. W co grają Amerykanie? Polityka Waszyngtonu wobec Rosji wydaje się pozornie niezborna. Z jednej strony działania, takie jak podpisanie przedłużenia układu New Start czy myślenie o płaszczyznach pragmatycznej współpracy z Moskwą (kwestia Iranu, Korei Płn., klimat etc.) z drugiej zaś wzmacnianie państw frontowych, wspieranie również wojskowe Ukrainy, Gruzji, zwiększanie obecności na Morzu Czarnym. Czy mamy do czynienia z wewnętrzną sprzecznością? Wydaje się, że tylko pozornie. Szukanie formuły porozumienia oznacza bowiem w pierwszym rzędzie wzmocnienie własnego obozu, którego siła i spoistość jest najlepszym argumentem dla drugiej strony iż warto negocjować, bo gra na podziały i osłabienie skończy się niepowodzeniem. Z tego powodu wektor polityki Stanów Zjednoczonych będzie przesuwał się (obok Arktyki, ale to inna kwestia) w rejony Morza Czarnego, gdzie Rosja ma dziś znaczącą przewagę, ale gdzie też jest potencjalnie najsłabsza.
„Biały, chrześcijański ciemiężca”, czyli czego amerykańskie dzieci uczą się w szkole^Aleksandra Rybińska^2021-02-04 18:55:09.776039+01:00^https://wpolityce.pl/swiat/537823-bialy-ciemiezca-czyli-antyrasizm-w-amerykanskich-szkolach^Stany Zjednoczone to kolebka poprawności politycznej. Nie mija dzień bez kolejnych pomysłów jak sprawić by Ameryka stała się bardziej sprawiedliwa, oczywiście rasowo. W grudniu eksperci ds. służby zdrowia debatowali na łamach „New York Times” nad tym, czy nie lepiej najpierw zaszczepić przeciwko Covid-19 pracowników kluczowych branż gospodarki, jak branży spożywczej, zamiast osoby starsze, w końcu wśród emerytów dominują biali, podczas gdy klasa pracująca jest bardziej zróżnicowana etnicznie. „Etycznie dla mnie sprawa jest jasna. Biali emeryci i tak są już mocno uprzywilejowani. Wyrównajmy więc nieco szanse i zaszczepmy najpierw biednych i kolorowych robotników” – argumentował m.in. Dr. Peter Szilagyi, pediatra i wykładowca na uniwersytecie w Kalifornii. W tym samym czasie tygodnik „The Nation” przekonywał czytelników, że głosy czarnych w wyborach powinny „liczyć się podwójnie”, inaczej Stany Zjednoczone nigdy „nie pozbędą się opresyjnych rasowo instytucji”. Najwyraźniej zwycięstwo Joe Bidena w wyborach prezydenckich nie wystarczy, w końcu nowy prezydent wybrał na sekretarza pracy burmistrza Bostonu Marty’ego Walsha, a ten jest biały, zdaniem krytyków „zbyt biały”. „Sleepy Joe” miał szansę pokazać jak bardzo kocha mniejszości, ale z niej nie skorzystał. Podczas gdy toczyły się debaty nad uprzywilejowaniem białych emerytów, nominacją Walsha i wartością czarnych głosów popularna kucharz telewizyjna i właścicielka restauracji w Chicago Stephanie Izard znalazła się w tarapatach bo ugotowała danie, który składało się z ryżu oraz wołowiny i pochwaliła się nim na Instagramie. Danie miało być ukłonem w kierunku koreańskiej oraz japońskiej kuchni, ale skutkowało oskarżeniem jej o rasizm wobec Azjatów (bo zawierało ryż, a to jak wiadomo stereotyp, że Zjaci jedzą ryż) oraz dlatego, że nie przypominało żadne z klasycznych dań azjatyckiej kuchni, czyli Izard dokonała „kulturowego przywłaszczenia” (cultural appropriation) i obraziła wszystkich Azjatów, którzy jako imigranci przybyli do USA. Tak, to nie jest żart. Izard szybko przeprosiła za swój błąd, obiecując, że już nigdy więcej niczego obraźliwego nie ugotuje. Powiedzieć, że Amerykanie mają obsesję na punkcie rasy, to nic nie powiedzieć. I nikt nie może się czuć bezpieczny. Nawet Abraham Lincoln, który zniósł niewolnictwo, ale zdaniem komitetu szkolnego w San Francisco „miał w nosie czarne życia”. Dlatego komitet ten rozważa zmianę nazwy miejscowej szkoły imienia Lincolna. Na jakąś mniej rasistowską. Wyrazem amerykańskiej obsesji sprawiedliwością rasową jest krytyczna teoria rasowa (critical race theory), wykuta w latach 80-tych XX wieku na amerykańskich kampusach uniwersyteckich. W uproszczeniu głosi ona, że po pierwsze biała supremacja jest faktem, a po drugie, że można ją pokonać. W tym celu należy walczyć z rasizmem, gdzie się tylko da. Zaczynając od szkół, bo czym za młodu skorupka nasiąknie…Publiczne placówki edukacyjne stały się więc za Oceanem preferowanym miejscem indoktrynacji lewicowych aktywistów. Trzy lata temu emerytowana nauczycielka Jane Elliot wywołała zachwyt na lewicy, gdy umieściła filmik na Youtube w którym oświadczyła, że szkoły wychowują dzieci na rasistów, i wmawiają czarnym, że wszystko zawdzięczają białym mężczyznom, zaczynając od odkrycia Ameryki. Jak bardzo krytyczna teoria rasowa jest obecna w amerykańskich szkołach pokazuje spór sądowy wokół jednej z publicznych szkół w Las Vegas. Matka jednego z uczniów pozwała szkołę „Democracy Prep at the Agassi Campus” (DPAC) do sądu, oskarżając placówkę o dyskryminację jej syna na tle rasowym. William Clark, który przygotowuje się obecnie do matury jest Mulatem, jego matka jest czarna, a jego nieżyjący już ojciec był biały. Jak wynika ze skargi szkoła miała zmuszać uczniów na lekcji zatytułowanej „Socjologia Zmian” do tego, by się określili – płciowo oraz rasowo. Następnie dzielili klasę na „ciemiężców” oraz „ofiary”. Jak twierdzi adwokat rodziny Clarków Jonathan O’Brien szkoła wmawia dzieciom, że biali są „urodzonymi rasistami”, którzy chcą dalej dominować nad czarnymi. Na początku lekcji w minionym roku nauczycielka Kathryn Bass – jak czytamy na łamach „The Washington Times” - przywitała uczniów słowami: „witam was, moi wspaniali wojownicy na rzecz sprawiedliwości społecznej”. Następnie pokazała im grafikę zawierającą kategoryzację rasowych oraz religijnych tożsamości. Niektóre, jak biała rasa oraz chrześcijaństwo, zostały określone na niej jako „opresyjne z natury”. William Clark został przez nauczycielkę od razu wrzucony do kategorii „biały, chrześcijański ciemiężca”, bo ma zbyt jasny kolor skóry by uchodzić za czarnego, a ponadto jest wierzący. Nauczycielka następnie wytłumaczyła uczniom, że każdy z nich, kto jest płci męskiej, biały, heteroseksualny i wierzący nie może być nikim innym niż ciemięzcą, a uczniowie należący do mniejszości mają prawo, a nawet obowiązek go za to piętnować. Zdaniem Gabrielli Clark, matki Williama, to „przemoc psychiczna”. Jej syn miał do wyboru udział w lekcjach, czego nie byłby w stanie pogodzić ze swoim sumieniem, lub ich bojkot, co doprowadziłoby do jego izolacji w klasie. A i tak nazwano by go „ciemiężcą”.    autor: dpac.democracyprep.org      autor: dpac.democracyprep.org   Kobieta twierdzi ponadto, że William był poniżany przez nauczycielkę za swoją chrześcijańską wiarę. Bass miała mówić uczniom, że rodzina to instytucja z natury rasistowska i homofobiczna. A zinstytucjonalizowana religia dokonuje podziału na „dobre i złe” i wymaga od wiernych ocen moralnych, a to „zbrodnia” ponieważ „nie ma czegoś takiego jak dobro czy zło, wszystko zależy od sytuacji i wielu innych czynników”. Jej zdaniem rasizm czarnych wobec białych nie istnieje, a ona sama jest biseksualną Irlandką z chorobą psychiczną, więc łączy w sobie elementy ciemiężcy oraz ofiary. Według Gabrielli Clark treść lekcji nie została uzgodniona z rodzicami uczniów. Zarządcza szkoły - Democracy Prep Public Schools Inc. - prowadzi 21 szkół w pięciu stanach, i we wszystkich jest nauczana krytyczna teoria rasowa. Nie jest to chwilowa moda, tylko nowy model biznesowy oparty na lewicowej indoktrynacji. Prezydent Donald Trump we wrześniu u.r. wydał dekret, zakazujący propagowanie krytycznej teorii rasowej w instytucjach federalnych i zastąpienie jej „patriotyczną edukacją”. Jest to dekret, który jego następca Joe Biden zapewne cofnie. W szkołach indoktrynacja będzie się więc toczyć dalej, a już teraz obejmuje coraz więcej szkół.  Według „The Washington Times” przypadek Clarków nie jest odosobniony. Elena Yaron Fishbein, działaczka w dziedzinie edukacji z Pensylwanii twierdzi, że takich uczniów jak William są w USA „dziesiątki tysięcy”. Fischbein założyła kilka lat temu stowarzyszenie o nazwie: „Przeciwko skrętowi w lewo w edukacji” (No left turn in education), które posiada dziś oddziały w 16 stanach. Działaczka przeniosła swoich synów ze szkół publicznych do prywatnych, po tym jak byli indoktrynowani na lekcjach przez skrajnie lewicowych działaczy. „Radykalizują nasze dzieci, uczą ich rasizmu przeciwko białym. Wielu rodziców to widzi, ale boją się temu przeciwstawić” - przekonuje Fishbein. Gabrielle Clark usiłowała dojść do porozumienia ze szkołą syna, ale placówka nie była skora do rozmów. Zamiast tego zagroziła, że jeśli kobieta nie wycofa skargi to wykluczy Williama z matury. A nauczyciele dalej są szkoleni w „zwalczaniu rasizmu” i „rozpoznawaniu opresyjnej kultury białych”, która ma się opierać m.in. na „preferencji dla słowa pisanego”, oraz na „rozumie i liczbach” zamiast na „emocjach i narracjach”. Straszne. Całe szczęście, że Stowarzyszenie Matematyki postanowiło wykorzystać liczby do forsowania krytycznej teorii rasowej. Stowarzyszenie ogłosiło w październiku 2020 r., że czarni działacze „nie mylą się, twierdząc, że matematyka wymaga rasowej dekonstrukcji”. W ramach tej dekonstrukcji - dodali matematycy – spokojnie można uznać, jak twierdza antyrasiści, że 2+2 równa się 5.
Na naszych oczach rodzi się Unia Europejska Narodu Niemieckiego. Trwa proces przyzwyczajania nas do niemieckości UE^Miesięcznik WPIS^2021-02-04 18:39:36.731104+01:00^https://wpolityce.pl/swiat/537835-rodzi-sie-unia-europejska-narodu-niemieckiego^Któż nie spotkał się z nazwą Cesarstwo Rzymskie Narodu Niemieckiego – występuje ona na przestrzeni wieków aż po dziś dzień: w literaturze, publicystyce, ale też w wielu poważnych pracach historycznych oraz w podręcznikach szkolnych. W każdym przypadku jest kłamliwa; nigdy nie istniał taki twór. To produkt imperialnej propagandy. Często całą wymienioną na początku frazę poprzedza jeszcze określenie „święte”: Święte Cesarstwo Rzymskie Narodu Niemieckiego, co miało/ma wzmacniać tak wewnątrz niemieckojęzycznych landów, jak i w kręgach polityczno-kulturalnych całej Europy znaczenie oraz prestiż Rzeszy – pierwszej (962 – 1806), drugiej (1871 – 1918), ale i trzeciej, istniejącej najkrócej, od 15 marca 1933 do 8 maja 1945 r., ale jakże mocno i krwawo zapisanej w historii świata. (…) Wiek XIX dzięki rozwojowi prasy staje się okresem rozkwitu propagandy, ogarnia ona coraz szersze kręgi, dociera do niższych warstw społecznych. Niemcy przodują na tym polu; przywoływana jest często idea Cesarstwa Rzymskiego Narodu Niemieckiego, najlepiej z przydomkiem Święte. Ma to głęboki związek z koncepcjami zjednoczeniowymi dziesiątków krajów i kraików niemieckich; do owego zjednoczenie w końcu dochodzi. Dokonało się to 150 lat temu, o czym pisze bardzo ciekawie w tym numerze „Wpisu” prof. Grzegorz Kucharczyk. W 1910 r. ukazało się w Weimarze opracowanie naukowe niemieckiego historyka Karla Zeumera (1849 – 1914) zatytułowane znamiennie „Święte Cesarstwo Rzymskie Narodu Niemieckiego”, które do dziś pozostaje podstawowym źródłem wiedzy na temat tej nazwy. Nie wspominałbym o tym, gdyby nie metoda interpretacji prawdy historycznej zastosowana przez tego badacza. Metoda typowa dla naszych czasów. Karl Zeumer oczywiście zdawał sobie dobrze sprawę z tego, jak naprawdę miały się rzeczy tysiąc czy kilkaset lat wcześniej, przewertował tysiące archiwaliów i w swym opracowaniu zaprezentował różne opinie na temat pojęcia cesarstwa, ukazał ewolucję tej nazwy. Czy faktycznie jednak szuka prawdy? Raczej postprawdy. Kończy bowiem swoje rozważania taką oto woltą: „Jeśli zatem historycy prawa, historiografowie i pisarze historyczni [i tu wymienia wiele znanych w jego czasach nazwisk – LS] bez wątpliwości stosują określenie niemiecko-rzymskie imperium cesarskie już w odniesieniu do wczesnego średniowiecza, to nie możemy się dziwić, że wyrażenie to przyjęło się do dziś w coraz to szerszych i szerszych kręgach”.  Skoro tak mocno coś się utrwaliło, weszło do obiegowej opinii, to po cóż zabiegać o prawdę historyczną? Iluż to dzisiaj naukowców, polityków, czy publicystów twierdzi tak samo i postępuje zgodnie z ową metodą „badawczą”… Na pewno nie można nazwać Karla Zeumera niemieckim nacjonalistą, ale propagandzistą tak. Zapewne uprawiał tę propagandę mimochodem, bez zagłębiania się w ewentualne konsekwencje. Faktem jednak jest, że kilkadziesiąt lat później pewien słynny minister propagandy trzeciej Rzeszy będzie nagminnie wykorzystywał obiegowe opinie jako fakty historyczne i naukowe. W tym opinie o starożytność państwa i narodu niemieckiego, jako uzasadnienie imperialnych dążeń trzeciej Rzeszy.  Nie są to ciekawostki historyczne, to są ostrzeżenia. Chcę pokazać, oczywiście symbolicznie i skrótowo, pewien łańcuch zależności i konsekwencji, którego kolejne ogniowo wykuwane jest na naszych oczach. To Unia Europejska Narodu Niemieckiego. Idea Unii Europejskiej, jak powszechnie wiadomo, ma swoje źródła w chrześcijaństwie, od czego teraz odżegnuje się wszelkimi sposobami obecne jej kierownictwo. (…) Obecny twór unijny na gwałt potrzebuje zatem jakichś wyższych idei, bo okazuje się, że na dłuższą metę bez podbudowy duchowej nie da się utworzyć wspólnoty nawet z krajów podbitych. Unia odrzuca Boga, ale zarazem dąży do czegoś w rodzaju świeckiego, zateizowanego Chystianitas – czysta i niebezpieczna utopia, coś, w czym od dawna specjalizują się lewicowi myśliciele i politycy.  Ideę Chrystianitas zastąpić ma idea europejska; czym ona jest – nikt jednak dokładnie nie wie. Ważne, iż dobrze brzmi. Tymczasem jest to idea-wytrych w rękach hegemona, który posługuje się nią dowolnie, w zależności od sytuacji. Kto jest hegemonem i dlaczego Niemcy, nie potrzeba chyba na tych łamach objaśniać.  Nad ideą europejską pracowano już w gabinetach hitlerowskich dygnitarzy (u Ribbentropa) oraz w kręgach prawników wojskowych (m.in. Friedrich Gollert, Reinhard Gehlen) przewidując porażkę wojenną – ale przecież nie klęskę – po której trzeba będzie wrócić do idei wielkiego Reichu, może nawet świętego Reichu. Pytaniem tylko było, jaką ideą zastąpić zdezawuowane koncepcje nazistowskie. Pomysł z doktryną europejską okazał się strzałem w dziesiątkę. Przewidywania i wizje „ojców założycieli” tej doktryny spełniają się krok po kroku.  Bardzo wspomogła Niemców idea europejska w ich dążeniach zjednoczeniowych z NRD. Po powołaniu do życia tego zsowietyzowanego państwa zachodnioniemieccy politycy całe lata bardzo sprytnie podkreślali przy każdej okazji, że Europa będzie dopóty podzielona, dopóki podzielone będą Niemcy. A któż by chciał, żeby Europa była podzielona? Mantra ta miała zadanie dużo ważniejsze niż scalenie RFN z NRD, a mianowicie – miała wytworzyć w zbiorowej świadomości przekonanie, że interes niemiecki jest równoznaczny z interesem europejskim.  Unia, najnowszy twór zbudowany na enigmatycznej idei europejskiej, stała się królestwem – demagogii. Krytykujesz Niemców – to znaczy, że jesteś przeciwny integracji, krytykujesz zgermanizowany Europarlament – jesteś wrogiem demokracji, krytykujesz UE – jesteś antyeuropejski (określenia eurosceptyczny już się prawie nie stosuje, bo zbyt łagodne) itd. Za niesubordynację natomiast – kara, nawet zagłodzenia.  Pierwsi wyrwali się z tych imperialnych kleszczy Brytyjczycy i nic dziwnego, mają swoje imperium. Wbrew medialnej propagandzie brexit bardzo jednak wzmocnił Unię Europejską – Narodu Niemieckiego. RFN pozbyła się bowiem bez walki jedynego prawdziwie groźnego konkurenta wewnątrz unijnych struktur. Dominacja Berlina wzrosła znacząco, zyskał on praktycznie nieograniczoną swobodę ruchu na międzynarodowej arenie politycznej. Ktokolwiek chce się przeciwstawić Niemcom, z wielkim trudem znajduje sojusznika wśród państw członkowskich. A najczęściej nie znajduje go wcale.  Najlepsze w tym wszystkim jest to, że całe obecne lewactwo, tak zakochane w Unii, nie dostrzega jak jest manipulowane i wykorzystywane przez Niemców sądząc, że to oni pracują i łożą na ich lewicowe, utopijne przekonania, odrealnione plany i chore strategie. Niemcy zaś pozostają sobą: pożądają pełni władzy i dążą do imperium tak wielkiego, jak tylko się da uznając każdy środek, który prowadzi ich do celu, za uświęcony. W ramach Unii Europejskiej da się wiele, coraz więcej.  Zakres germanizacji tej instytucji może jednak wydać się postronnemu obserwatorowi niewielki albo zgoła bez znaczenia, ponieważ proces ten postępuje głównie zakulisowo, skrywając się za fasadami demokracji oraz integracji. (…) Główny akt prawny ustanawiający Unię Europejską zawierał art. 87 o zasadach przyznawania pomocy finansowej przez państwo. Pomoc taka była/jest obwarowana mnóstwem zakazów oraz ograniczeń, które objęły swym zasięgiem nawet kulturę i naukę! To miało stymulować rozwój gospodarki prywatnej, a nie państwowej, oraz zwiększać konkurencyjność produkcji. Jak wiadomo w państwach uboższych, zwłaszcza wśród nowych członków UE, efekt tego prawa był taki, że upadło wiele cennych przedsiębiorstw. A jak upadły, to były przeważnie wykupywane za bezdurno przez zachodnich przedsiębiorców np. z Niemiec, Francji, Holandii, Luksemburga. Tymczasem pomoc państwa mogła być przecież chwilowa, na poratowanie, potem te zakłady by kwitły, a ich późniejsza prywatyzacja przyniosłaby państwu/obywatelom o niebo większe sumy. Tak naprawdę jednak przecież wcale nie o to chodziło.  Art. 87 był powtarzany kolejno w traktacie z Maastricht, w traktacie amsterdamskim, nicejskim, aż do obowiązującego teraz traktatu lizbońskiego. Powtarzany był z takim oto bardzo istotnym passusem:  Zgodna z rynkiem wewnętrznym [a więc dopuszczalna – przyp. red.] jest pomoc przyznawana gospodarce niektórych regionów Republiki Federalnej Niemiec dotkniętych podziałem Niemiec, w zakresie, w jakim jest niezbędna do skompensowania niekorzystnych skutków gospodarczych spowodowanych tym podziałem. Pięć lat po wejściu w życie Traktatu z Lizbony, Rada, na wniosek Komisji, może przyjąć decyzję uchylającą niniejszą literę (art. 107/2/c). Litery tej nie uchylono. Federalne państwo niemieckie całe lata bezkarnie futruje wschodnie landy, dawny NRD, wbrew obowiązującym wszystkie inne kraje regułom. Ich, Niemców, wyjątkowość zapisano w cytowanej wyżej swego rodzaju konstytucji unijnej. To jest hańba dla tych, którzy te trakty podpisywali. Niemcy „dotknięte podziałem”! Nie mogli napisać, że dotknięte komunizmem i sowiecką grabieżą, bo wtedy można (i trzeba) byłoby pomagać wszystkim pozostałym krajom uwolnionym spod bolszewickiego buta. A chodziło przecież o to, by te kraje skolonizować, łącznie z dużo większą od NRD Polską, a nie tworzyć dla siebie konkurencję.  Niemcy są największym płatnikiem netto UE. Słyszymy i czytamy to stale. Taka jest kolejna propagandowa mantra, która ma uzasadniać niemieckość Unii. (…) Nie można nie zadać pytania, ile z tych miliardów płaconych do unijnego budżetu powędrowało do poenerdowskich landów, a więc de facto z powrotem do niemieckiej kieszeni? Takie dane są, rzecz jasna, nie do zdobycia przez zwykłego śmiertelnika, wolno jednak domniemywać, że wszystko poszło na odbudowę byłego NRD. Wolno tak domniemywać, jeśli się czyta (Godehard Weyerer dla Deutsche Welle 1 lipca 2010 r.), że „Zachód Republiki [czyli RFN – przyp. red.] wydał na proces integracji 1,5 biliona euro”. Gigantyczna suma i zwróćmy uwagę – obliczona 11 lat temu. Cztery lata później wiarygodny tygodnik „Welt am Sonntag” podał, że na wspomożenie „Ossi” (jak nazywają dość pogardliwie wschodnich Niemców ich zachodni bracia) wydano już ok. 2 biliony euro. „Ossi” natomiast nieustannie narzekają, że są w dalszym ciągu znacznie biedniejsi i niedoinwestowani. Jak to jest możliwe po wyasygnowaniu bilionów euro na ich rozwój? (…) Tak wygląda w praktyce praworządność w wydaniu niemieckim. Sami sobie ustanawiają prawa i wszyscy musimy ich przestrzegać. Tak odradzała się idea nowego cesarstwa (unii) narodu niemieckiego. Można powiedzieć, że działo się to i wciąż dzieje na naszych oczach, ale cóż z tego, skoro w Europie tylu ślepców… Obowiązujący już tyle lat art. 87, dziś 107, praktycznie zlikwidował albo totalnie zminimalizował w niektórych dziedzinach życia gospodarczego, ale także kulturalnego i naukowego, pomoc ze strony państwa. Teraz, co prawda, w Polsce kasa publiczna płynie wartkimi strumieniami – choć dla kultury narodowej jest to tylko leniwy strumyk – bo jest pandemia i chwilowo poluzowano różne obostrzenia. No ale wszyscy wierzymy, że za parę miesięcy pandemia się skończy; wtedy padną reżimy sanitarne, wrócą zaś finansowe. Pytanie, czy muszą wrócić i w jakim zakresie?  Otóż, moim zdaniem, niekoniecznie i nie w całości, zwłaszcza w dziedzinie kultury i nauki. Odwołajmy się raz jeszcze do lizbońskiego traktatu, gdzie w tym samym art. 107 pod punktem 3/d za uzasadnioną pomoc publiczną uznaje się expressis verbis: „Pomoc przeznaczoną na wspieranie kultury i zachowanie dziedzictwa kulturowego, o ile nie zmienia warunków wymiany handlowej i konkurencji w Unii w zakresie sprzecznym ze wspólnym interesem”. I tu zapytam się ministrów finansów i kultury cóż stało/stoi na przeszkodzie, by dokonać zakupu interwencyjnego polskich książek (polskich nie tylko z uwagi na język, ale i treści), by poratować już nie zrujnowaną, ale zanikającą branżę księgarską i podążającą za nią branżę wydawniczą? By zachować – jak to określa traktat – dziedzictwo kulturowe. Czy taka pomoc zachwiałaby unijną konkurencją, unijnym rynkiem? Bądźmy poważni.  A nasze władze, mimo obiecanek na najwyższym, premierskim szczeblu, nie są zdolne do tej pory załatwić choćby takiego drobiazgu, jak przywrócenie zerowej stawki VAT-u na książki. W budżecie to faktycznie drobiazg, ale ten drobiazg byłby bardzo, bardzo ważnym elementem ratowania rynku książki i przywrócenia mu narodowego charakteru. (…) Nie zdajemy sobie sprawy jak wielu Niemców zajmuje kluczowe stanowiska w unijnych instytucjach. Gdy Berlin spowodował wybór Ursuli von der Leyen na stanowisko przewodniczącej Komisji Europejskiej, oznaczało to przejęcie już pełnej kontroli nad brukselskim dworem. (…)  Trwa proces oswajania, przyzwyczajania nas do niemieckości Unii Europejskiej. Odbywa się to na różnych polach. Ewidentnie w Unii nastały rządy imperialne. Jeśli kraje członkowskie zrozumieją to za późno, zostaną przemielone przez młyny współczesnego cesarstwa brukselskiego narodu niemieckiego. Władza imperialna zgadza się z tezą, że demokracja jest dobra, ale przecież jakaś tyrania (hegemonia) jest jeszcze lepsza. Unia Europejska? Proszę bardzo! Ale Narodu Niemieckiego.  Leszek Sosnowski Cały tekst ukazał się w aktualnym wydaniu miesięcznika Wpis (1/2021).
Chcieli oskarżyć Polskę, ich plan legł w gruzach. Szef holenderskiego MSZ przyznaje: Nie udało się przekonać innych państw^Zespół wPolityce.pl^2021-02-04 17:47:17.554647+01:00^https://wpolityce.pl/swiat/537828-holendrzy-chcieli-uderzyc-w-polsce-nic-im-sie-nie-udalo^Holenderski minister spraw zagranicznych Stef Blok przyznał, że Holandii nie udało się przekonać innych państw Unii Europejskiej do wspólnego wystąpienia przeciwko Polsce do Trybunału Sprawiedliwości Unii Europejskiej (TSUE). CZYTAJ RÓWNIEŻ: To nie Polska i Węgry „zagrażają” unijnej integracji, tylko grupa skąpców z Holandią na czele 1 grudnia ubiegłego roku Tweede Kamer, izba niższa parlamentu, zdecydowaną większością głosów, przyjęła uchwałę, zobowiązującą rząd do podjęcia przygotowań, aby zaskarżyć Polskę do TSUE. Zdaniem posłów, Polska łamie zasady praworządności. Decyzja parlamentu była łączona z ówczesnym sprzeciwem rządu w Warszawie wobec unijnego mechanizmu, który miał wiązać unijny budżet z praworządnością. Inicjatorzy wniosku, Maarten Groothuizen z partii Demokraci 66, Chris van Dam z Apelu Chrześcijańsko-Demokratycznego (CDA) oraz Kathalijne Buitenweg z Zielonej Lewicy (Groen Links, GL) uzasadniali w przyjętej przez parlament uchwale, że rządy prawa są fundamentem Unii Europejskiej, zatem ich naruszanie przez jedno państwo wpływa na całą wspólnotę.  W dokumencie stawia się również zarzut Komisji Europejskiej, że nie zdołała wyegzekwować od Polski przestrzegania poprzednich wyroków TSUE. Rząd Holandii był zobowiązany do przedstawienia parlamentowi do 1 lutego 2021 r. wyników tych prac, m.in. zbadania możliwości wspólnego wystąpienia z innymi państwami Unii Europejskiej do TSUE. Zgodnie z wnioskiem (parlamentu) podjęliśmy konsultacje z państwami o podobnych poglądach i zapytaliśmy: czy bylibyście gotowi razem z nami zbadać tę możliwość, a nawet z niej skorzystać? Odpowiedź na to była w zasadzie jednomyślna - nie; uważamy, że jest to w tej chwili nie na miejscu —- oświadczył minister Blok podczas konsultacji z Komisją do Spraw Unii Europejskiej, Komisją Spraw Zagranicznych oraz Komisją ds. Sprawiedliwości i Bezpieczeństwa Tweede Kamer, które odbyły się 27 stycznie. Protokół z tego posiedzenia został opublikowany na stronach internetowych izby niższej parlamentu. Minister spraw zagranicznych powiedział posłom, że wiele krajów uważa wszczęcie takiego postępowania – państwo przeciwko państwu – za „zbyt inwazyjne”.  Mówiąc zupełnie szczerze, także państwa, które w tych sprawach z nami współdziałają, mówią de facto – nie — przyznał Blok. mly/PAP
Niemiecki dziennik zaniepokojony luzowaniem obostrzeń w Polsce. "FAZ": Czy to zagraża niemieckim regionom przy granicy?^Zespół wPolityce.pl^2021-02-04 17:15:42.874476+01:00^https://wpolityce.pl/swiat/537822-niemiecki-dziennik-zaniepokojony-zmiana-obostrzen-w-polsce^Niemiecki dziennik „Frankfurter Allgemeine Zeitung” poinformował w środę na swoich łamach o złagodzeniu obostrzeń pandemicznych w Polsce - otwarciu centrów handlowych i muzeów. FAZ zadał pytanie, czy poluzowanie restrykcji w Polsce zagraża niemieckim regionom przy granicy. CZYTAJ TAKŻE: — Niemiecki publicysta na łamach „The Times”: Von der Leyen się skompromitowała i spowodowała, że Europejczycy wyszli na głupców — „Spiegel” krytykuje Niemcy: Skąpstwo przyniosło klęskę akcji szczepień. Czy można skąpić w gorszym momencie — Niemcy wprowadzą jeszcze większe restrykcje? Merkel chce „w maksymalnie możliwym stopniu ograniczyć turystykę” Rząd w Warszawie reaguje w ten sposób na znacznie niższe liczby infekcji, ale także na niezadowolenie w kraju z powodu ograniczeń koronawirusowych — poinformował „FAZ” dodając, że większość restrykcji zostanie utrzymana przynajmniej do połowy lutego. Gazeta napisała także o niezadowoleniu przedsiębiorców z obowiązujących restrykcji.  Niezadowolenie z powodu obostrzeń narasta od tygodni przede wszystkim wśród tych, których egzystencja wisi na włosku — napisano w „FAZ” dodając, że branża fitness ogłosiła, iż rozpoczyna od początku lutego działalność przy zachowaniu zasad dystansu społecznego, chociaż rząd zapowiedział ostrożne otwieranie na koniec marca. Argument, na który powołuje się branża fitness, od tygodni jest w Polsce coraz głośniejszy: że „lockdown jest niezgodny z konstytucją i nielegalny, o czym wszyscy wiedzą” — poinformował „FAZ”. Zdaniem dziennika, „sytuacja związana z koronawirusem w Polsce jest podobna do tej w Niemczech”. Wskaźnik infekcji spadł od jesieni, a siedmiodniowa incydencja jest na mniej więcej takim samym poziomie jak w Niemczech. Także tempo szczepień jest w obu krajach podobne. Nowe mutacje wirusa wykryto dotąd w Polsce tylko w kilku pojedynczych przypadkach. Nie jest jednak pewne, jak duża jest w Polsce ukryta liczba zgonów związanych z COVID-19. Nadmierna śmiertelność w całym 2020 roku była jedną z najwyższych w UE. Jeszcze nigdy od 1946 roku nie zmarło w Polsce tylu ludzi, co w pierwszym roku pandemii. Według oficjalnej statystyki tylko niewielka część zgonów została powiązana z wirusem — dodano. Niemiecki dziennik zastanawiał się także nad tym, czy poluzowanie obostrzeń w Polsce wpłynie na liczbę zakażeń w niemieckim regionie przygranicznym.  Granica polsko-niemiecka pozostaje wprawdzie otwarta, ale od chwili, gdy w październiku Polska została ogłoszona przez Niemcy obszarem ryzyka pandemicznego przygraniczne niemieckie kraje związkowe kolejno zaostrzały restrykcje dotyczące małego ruchu granicznego. W połowie grudnia został on niemal wstrzymany — napisano w dzienniku dodając, że nawet wyjazd na zakupy czy po benzynę z Niemiec na polską stronę granicy wiąże się z obowiązkiem odbycia dziesięciodniowej kwarantanny po powrocie oraz poddania się testowi na koronawirusa w ciągu 48 godzin. wkt/dw.com
W Danii będą cyfrowe koronapaszporty dla zaszczepionych osób. "Społeczność biznesowa powinna mieć możliwość podróżowania"^Zespół wPolityce.pl^2021-02-04 15:43:02.970770+01:00^https://wpolityce.pl/swiat/537810-w-danii-beda-cyfrowe-koronapaszporty-dla-zaszczepionych-osob^Duński rząd zapowiedział w środę wprowadzenie od końca lutego cyfrowych koronapaszportów, które będą potwierdzać przyjęcie szczepionki przeciwko Covid-19. Początkowo system ma pomóc biznesowi w odbywaniu podróży służbowych. CZYTAJ RÓWNIEŻ: -Wszyscy mają być traktowani równo. RE: Nikt nie może być dyskryminowany z powodu odmowy zaszczepienia się na Covid-19 -Kiedy nauczyciele otrzymają drugą dawkę szczepionki? Jakie rekomendacje dla preparatu AstraZeneca? Horban odpowiada Najważniejsze jest powstrzymanie rozwoju koronawirusa, ale są części społeczeństwa, które muszą się rozwijać, a społeczność biznesowa powinna mieć możliwość podróżowania — stwierdził pełniący obowiązki ministra finansów Morten Bodskov na wspólnej konferencji prasowej z przedstawicielami pracodawców. Według przedstawiciela duńskiego rządu początkowo dane o zaszczepieniu będą dostępne na stronie internetowej sundhed.dk, a następnie za trzy-cztery miesiące powstanie „kompletne rozwiązanie technologiczne”.  Dodatkowy cyfrowy paszport w telefonie pokaże, kiedy zostałeś zaszczepiony. Możemy być jednym z pierwszych krajów na świecie, który wprowadzi takie rozwiązanie — podkreślił Bodskov. Inne informacje w systemie, na przykład o posiadaniu przeciwciał, mogą pojawić się później. Niewykluczone, jak podkreślano na spotkaniu z prasą, że w przyszłości koronapaszport będzie wykorzystywany w sferze kultury, np. zezwalając zaszczepionym osobom uczestniczyć w festiwalu. W Danii wprowadzone w połowie grudnia ponowne restrykcje mają obowiązywać do 28 lutego. Zamknięte pozostają usługi, centra handlowe, a limit zgromadzeń został ograniczony do pięciu. Duński program szczepień przewiduje, że do końca czerwca zaszczepieni zostaną wszyscy dorośli obywatele.  aw/PAP
Naukowcy z Uniwersytetu Oksfordzkiego zbadają skutki mieszania szczepionek przeciwko COVID-19^Zespół wPolityce.pl^2021-02-04 13:30:08.802909+01:00^https://wpolityce.pl/swiat/537755-brytyjscy-naukowcy-zbadaja-skutki-mieszania-szczepionek^Zespół naukowców m.in. z Uniwersytetu Oksfordzkiego zbada efekty podawania różnych szczepionek przeciwko Covid-19 w ramach dwóch dawek. Korzyści z takiego podejścia miały wykazać badania na zwierzętach. CZYTAJ TAKŻE: Ważny apel premiera na antenie wPolsce.pl: Wytrzymajmy. „Jak tylko dotrą szczepionki możemy szczepić po 10 mln osób miesięcznie” Wszyscy mają być traktowani równo. RE: Nikt nie może być dyskryminowany z powodu odmowy zaszczepienia się na Covid-19 Jak stwierdził w wywiadzie dla BBC Radio 4 prof. Matthew Snape z Oksfordu, istnieją przesłanki, by sądzić, że łączenie różnych szczepionek mogłoby wzmocnić ich efekt. Badania na zwierzętach wykazały lepszą reakcję przeciwciał z mieszanym schematem szczepień (…) Będzie bardzo ciekawe zobaczyć, czy inne metody szczepień rzeczywiście mogłyby prowadzić do wzmocnionej reakcji układu odpornościowego, a przynajmniej tak samo dobrej jak obecnie — stwierdził Snape. W badaniu udział weźmie 800 ochotników z Anglii w wieku powyżej 50 lat. Naukowcy otrzymali na projekt 7 mln funtów z brytyjskiego ministerstwa zdrowia, a ogłoszenie pierwszych wyników spodziewane jest latem. Minister ds. szczepionek Nadhim Zahawi zapowiedział, że do tego czasu władze nie zamierzają zmieniać obecnego podejścia, nakazującego stosowanie dwóch dawek tej samego szczepionki. Według ministra, mieszanie szczepionek nie jest niczym nowym i jest stosowane w przypadku szczepień przeciwko żółtaczce, polio, odrze, śwince i różyczce. Badania wskazują również na dobre rezultaty w przypadku stosowania różnych preparatów przeciwko wirusowi ebola. Zastępca głównego lekarza Anglii prof. Jonathan Van-Tam stwierdził, że umożliwienie „bardziej elastycznego programu szczepień” miałoby zdecydowane korzyści wobec globalnych problemów z dostępnością i produkcją preparatów. mm/PAP
Wszyscy mają być traktowani równo. RE: Nikt nie może być dyskryminowany z powodu odmowy zaszczepienia się na Covid-19^Zespół wPolityce.pl^2021-02-04 11:43:49.521138+01:00^https://wpolityce.pl/swiat/537763-renikt-nie-moze-byc-dyskryminowany-z-powodu-braku-szczepien^Zgromadzenie Parlamentarne Rady Europy przyjęło rezolucję, w której wzywa rządy, aby „upewniły się, że obywatele są poinformowani, że szczepienie [na Covid-19 – red.] nie jest obowiązkowe i że nikt w sposób polityczny, społeczny czy jakikolwiek inny nie naciska na nich, aby się zaszczepili, jeżeli sami nie chcą tego zrobić”. CZYTAJ RÓWNIEŻ: -Ważny apel premiera na antenie wPolsce.pl: Wytrzymajmy. „Jak tylko dotrą szczepionki możemy szczepić po 10 mln osób miesięcznie” -Kiedy nauczyciele otrzymają drugą dawkę szczepionki? Jakie rekomendacje dla preparatu AstraZeneca? Horban odpowiada W rezolucji Rada Europy podkreśla, że szczepionka na Covid-19 musi być „globalnym dobrem publicznym”, dostępnym dla wszystkich i wszędzie. Wzywa przy tym kraje, aby zapewniły ciałom regulacyjnym odpowiedzialnym za dopuszczanie na rynek szczepionek przeciwko Covid-19 niezależność i ochronę przed naciskami politycznymi. Zwraca również uwagę na konieczność zapewnienia minimalnych standardów bezpieczeństwa, skuteczności i jakości szczepionek a także wprowadzenia skutecznych systemów monitorujących szczepionki i ich bezpieczeństwo, a także ich długofalowe efekty. Rada Europy domaga się również wprowadzenia programów pozwalających na wypłacanie odszkodowań za „niepotrzebne szkody i krzywdy spowodowane przez zaszczepienie”. Nie precyzuje jednak, jak ów system odszkodowań miałby funkcjonować i czy miałyby w nim partycypować produkujące szczepionkę firmy farmaceutyczne. Nie precyzuje również, w jakich przypadkach to odszkodowanie przysługiwałoby osobie z NOP. W rezolucji RE postuluje przełamanie barier i restrykcji wynikających z patentów i praw własności intelektualnej w celu upowszechnienia produkcji i dystrybucji szczepionek we wszystkich krajach dla wszystkich obywateli. W dokumencie zawarta została również sugestia co do kolejności szczepień, która w zasadzie pokrywa się z przyjętym przez polski rząd Narodowym Programem Szczepień, a zgodnie z którą pierwszeństwo w dostępie do szczepionki na Covid-19 mieliby pracownicy służby zdrowia oraz inne bardziej narażone na zachorowanie osoby, dopiero zaś potem osoby znajdujące się poza grupami ryzyka. Rada Europy wzywa ponadto kraje, aby „upewniły się, że obywatele są poinformowani, iż szczepienie NIE jest obowiązkowe i że nikt w sposób polityczny, społeczny czy jakikolwiek inny nie naciska na nich, aby się zaszczepili, jeżeli sami nie chcą tego zrobić” (Art. 7.3.1 rezolucji). Co więcej, w art. 7.3.2. RE wzywa państwa, aby dopilnowały, by nikt nie był dyskryminowany za to, że się nie zaszczepił ze względu na możliwe skutki zdrowotne czy też ze względu na to, iż nie chciał się zaszczepić. Rezolucja wzywa rządy do zagwarantowania dostępu do transparentnej informacji dotyczącej bezpieczeństwa oraz możliwych skutków ubocznych szczepienia i współpracy w tej materii z platformami medialnymi w celu zapobieżenia szerzenia się dezinformacji. aw
Nawalny? Politolog przypomina: Oprócz niekwestionowanej odwagi, ma też wielkomocarstwowe marzenia, które w Rosji są powszechne^Zespół wPolityce.pl^2021-02-04 08:40:41.682997+01:00^https://wpolityce.pl/swiat/537741-politolog-nawalny-ma-wielkomocarstwowe-marzenia^Aleksiej Nawalny oprócz niekwestionowanej odwagi, ma też wielkomocarstwowe marzenia, które w Rosji są powszechne i każdy dążący do popularności polityk musi je uwzględnić – powiedział PAP politolog z Uniwersytetu Łódzkiego prof. Przemysław Żurawski vel Grajewski. Sąd w Moskwie zdecydował we wtorek, że Nawalny ma być osadzony w kolonii o zwykłym reżimie na 2 lata i 8 miesięcy. Tym samym sąd zmienił wyrok 3,5 roku w zawieszeniu wobec Aleksieja Nawalnego, wydany w 2014 roku za domniemaną defraudację funduszy firmy Yves Rocher, na bezwzględne wykonanie kary, a więc pozbawienie wolności. Na poczet kary zaliczono mu 10 miesięcy, jakie w 2014 r. spędził w areszcie domowym. O taką zamianę kary wnosiły rosyjskie służby więzienne. Twierdziły one, że Nawalny naruszał warunki, które obowiązywały go podczas okresu próby. Nawalny został aresztowany 17 stycznia tego roku, natychmiast po powrocie do Rosji z Niemiec, gdzie przez ostatnie kilka miesięcy był leczony po próbie otrucia go bojowym środkiem Nowiczok. Według państw zachodnich są dowody na to, że za próbą zabójstwa stały rosyjskie służby. Zdaniem politologa prof. Żurawskiego vel Grajewskiego Aleksiej Nawalny jest bardzo odważny, ale oprócz niechęci do prezydenta Rosji Władimira Putina ma też cechy, które musi mieć każdy rosyjski polityk, aby uzyskać poparcie mieszkańców. To jest dość powszechna cecha w Rosji - wielkomocarstwowe marzenia. Ktoś, kto zabiega o przychylność Rosjan musi wziąć to pod uwagę —powiedział ekspert.  Oprócz niekwestionowanej odwagi, Nawalny ma też, jak prawie każdy Rosjanin, wielkomocarstwowe marzenia, bo dążący do popularności rosyjski polityk musi je uwzględnić —zaznaczył profesor.  Inaczej zostanie jakimś marginalnym działaczem, myślicielem raczej niż politykiem —dodał. Żurawski vel Grajewski przypomniał, że Nawalny jest zwolennikiem rosyjskiej władzy nad Półwyspem Krymskim, który 7 lat temu Kreml odbił Ukrainie i co stało się przyczyną popieranej przez Moskwę agresji prorosyjskich separatystów w Donbasie, a ta przerodziła się w niebezpieczną dla Kijowa wojnę. W tym sensie Nawalny – jak zauważył profesor – jest zwolennikiem imperialnej polityki Rosji. Aleksiej Nawalny wykazał się oczywiście osobistą odwagą ryzykując życie i więzienie, kiedy wrócił do Rosji, ale każdy z rosyjskich polityków, który zaproponuje rezygnację z Krymu zanotuje straty w sondażach opinii publicznej, a ta jest generalnie nastawiona imperialistycznie —podkreślił politolog. Trzeba odróżnić konflikt Nawalnego z Putinem od stanowiska w kwestiach międzynarodowych, tam gdzie w grę wchodzi imperialny interes rosyjski —zaznaczył.  Publikując film o pałacu Putina Nawalny osiągnął efekt rosnącego niezadowolenia z rządów prezydenta. W sytuacji, kiedy dochody Rosjan ciągle spadają od 2013 roku, a 20 procent ludzi żyje w ubóstwie, ujmuje to Putinowi popularności —zauważył ekspert. Wskazał jednak, że opozycjonista nie osiągnął celu, czyli zgromadzenia na manifestacjach antyputinowskich takiej liczby niezadowolonych, aby spróbować zdetronizować rosyjskiego prezydenta.  Putin jest zbyt silny, dysponuje zbyt potężnym aparatem przemocy, dzięki któremu może tłumić demonstracje rosyjskiej opozycji —zwrócił uwagę politolog.  Prezydent Rosji, przynajmniej od czasów pierwszego Majdanu na Ukrainie, był przygotowany na scenariusz rewolty ulicznej i jej stłumienia, tu jakichś szczególnych złudzeń nie należy mieć —dodał. Szerokie poparcie Zachodu dla Nawalnego – zdaniem profesora – może spowodować dosyć nieoczekiwane dla opozycjonisty skutki.  Im większa jest popularność jakiegoś rosyjskiego polityka na Zachodzie, tym bardziej jest on przez samych Rosjan traktowany, jako ekspozytura tego Zachodu —podkreślił.  Ta popularność na Zachodzie jest obciążeniem w Rosji, w procesie zdobywania poparcia przeciętnych obywateli. Owa popularność, chroniąca fizycznie Nawalnego, może być dla niego dużym ciężarem politycznym w jego kraju —ocenił. Pytany przez PAP o prawdopodobieństwo doniesień i pogłosek, że być może za próbą otrucia Aleksieja Nawalnego nie stoi Kreml, tylko jakaś inna, wewnątrzrosyjska siła wroga prezydentowi Putinowi, Żurawski vel Grajewski odwołał się do starego porzekadła.  W Rosji wszystko jest możliwe —powiedział, ale dodał, że taki scenariusz jest to mało prawdopodobny. Chodzi o technologię, jakiej użyto przy próbie otrucia opozycjonisty —zaznaczył.  Ta substancja to nie jest rzecz - parafrazując samego Putina - którą można kupić w sklepie z truciznami za rogiem, tak jak wyposażenie +zielonych ludzików+ dokonujących inwazji na Krym —tłumaczył. Od dawna reżim Putina znany jest przecież z tego, że po prostu morduje ludzi niewygodnych prezydentowi Rosji —podkreślił politolog.  Dziennikarzy w Rosji zamordowano kilkuset, zabijano polityków, działaczy praw człowieka —przypomniał ekspert.  Przekonywanie, że być może Nawalnego próbował zabić ktoś inny, niż ludzie służb Putina, to poszukiwanie wybitnie skomplikowanych odpowiedzi na pytania, które nie usprawiedliwiają aż tak skomplikowanych poszukiwań —zauważył. Według politologa, teraz, po nagłośnieniu sprawy opozycjonisty w zachodnich mediach i zaangażowaniu wielu przedstawicieli świata politycznego, Nawalnemu nie grozi śmierć w kolonii karnej.  Wizerunkowo byłoby to dla Putina zbyt kosztowne —ocenił. Być może przeceniam intelekt oficerów dawnego KGB, ale manewr, który najbardziej +opłaciłby się+ Kremlowi to takie nękanie Nawalnego w łagrze, aby opozycjonista sam zgodził się na emigrację —podkreślił profesor Żurawski vel Grajewski.  kk/PAP
"Spiegel" krytykuje Niemcy: Skąpstwo przyniosło klęskę akcji szczepień. Czy można skąpić w gorszym momencie?^w Prasie Światowej^2021-02-04 06:52:54.597798+01:00^https://wpolityce.pl/swiat/537730-spiegel-krytykuje-niemcy-skapstwo-przynioslo-kleske^„Najłatwiej zgubny efekt oszczędzania pieniędzy za wszelką cenę można zaobserwować w przypadku zamówień na szczepionki. (…) Gdy kraje takie jak Kanada kupowały latem wszystkie szczepionki, UE, przy znaczącym udziale Niemiec, wahała się” - pisze w środę tygodnik „Spiegel”. Wahano się i zwlekano „z powodu pieniędzy. Nie chciano zbyt wcześnie postawić na niewłaściwego konia i wydać zbyt wiele” - pisze Sascha Lobo na łamach „Spiegla” w artykule zatytułowanym „Niemieckie skąpstwo jest winne klęski szczepień”. Czy można skąpić w gorszym momencie? Kiedy latem 2020 roku było już jasne, jak pod każdym względem niesamowicie kosztowny jest lockdown —kontynuuje Lobo. Przypomina, że większość ekspertów przewidziała drugą falę pandemii Covid-19. Kiedy spojrzeć na szczegóły wczesnego procesu zamawiania, połączenie strachu przed inwestycją i manii oszczędzania staje się bardzo jasne. USA zamówiły szczepionkę w lipcu, UE w listopadzie po długich negocjacjach —czytamy w artykule. „Spiegel” zauważa, że „przy wcześniejszym zamówieniu firmy mogły zbudować większe moce produkcyjne. Airfinity, firma zajmująca się analizami naukowymi, podaje liczby (…) o oszczędnościach, które - nawiasem mówiąc - Niemcy narzuciły całemu kontynentowi już w czasie kryzysu finansowego. Zanim ostatecznie udowodniono skuteczność szczepionek, Wielka Brytania wydała nieco ponad 28 euro na mieszkańca na szczepionki, Stany Zjednoczone nieco ponad 27 euro na mieszkańca. UE wydała 3,98 euro na mieszkańca” - twierdzi tygodnik. Małostkowe oszczędnościowe myślenie rządów (kanclerz Angeli) Merkel” udzieliło się również „byłej niemieckiej minister Ursuli von der Leyen”, która stoi na czele Komisji Europejskiej —stwierdza Lobo. Klęska szczepień jest (…) albo przemilczana, albo opisywana jako +osiem do dziesięciu trudnych tygodni+ przez tych samych ludzi, którzy są za nią odpowiedzialni (…) —czytamy. Według Instytutu im. Roberta Kocha w połowie stycznia szczepiono (w Niemczech) dziennie do 100 336 osób. Pod koniec stycznia liczba ta wynosi od 30 tys. do 38 tys. Bo nie ma już szczepionek. Ponieważ zostały zamówione zbyt późno. Bo nie chciano wydać za dużo pieniędzy. Ponieważ w przeciwnym razie, można by było zostać uznanym za rozrzutnego —konkluduje Lobo.  kk/PAP
Departament Stanu USA zapowiada: Będziemy monitorować Nord Stream 2, nie wykluczamy sankcji. Padły słowa o "złym projekcie"^Zespół wPolityce.pl^2021-02-03 22:08:27.525930+01:00^https://wpolityce.pl/swiat/537720-departament-stanu-bedziemy-monitorowac-nord-stream-2^Stany Zjednoczone będą monitorować aktywność, która miałaby na celu dokończenie budowy gazociągu Nord Stream 2 i jeśli będzie miała miejsce, to podejmą decyzję w sprawie sankcji - oświadczył w środę rzecznik Departamentu Stanu USA Ned Price. CZYTAJ RÓWNIEŻ: Unijna solidarność po francusku. Szef MSZ Francji: Nie będziemy naciskać na Niemcy ws. Nord Stream 2. To ich decyzja W trakcie konferencji prasowej Price nazwał Nord Stream 2 „złym projektem”.  Będziemy ściśle współpracować z naszymi sojusznikami i partnerami w celu wzmocnienia europejskiego bezpieczeństwa energetycznego i ochrony przed agresywnymi zachowaniami, w tym ze strony Rosji, jak jest w tym przypadku — oznajmił. Niemiecki dziennik „Handelsblatt” informował wcześniej, że USA są gotowe rozmawiać o zniesieniu sankcji wobec prawie ukończonego rurociągu bałtyckiego między Rosją a Niemcami. Według gazety w zamian Amerykanie oczekują jednak od strony niemieckiej propozycji uwzględniającej ich obawy. CZYTAJ TAKŻE: Niepokojące! „Handelsblatt”: Administracja Bidena jest gotowa znieść sankcje wobec gazociągu Nord Stream 2. Stawia jednak warunki Stany Zjednoczone walczą z Nord Stream 2 za pomocą sankcji, ponieważ uważają, że Europa jest zbyt zależna od rosyjskich dostaw nośników energii. Również członkowie UE - zwłaszcza kraje bałtyckie i Polska - otwarcie odrzucają Nord Stream 2. Po próbie zamordowania w Rosji przy użyciu broni chemicznej lidera tamtejszej opozycji, głośnego krytyka Kremla Aleksieja Nawalnego opór wobec projektu rośnie również w Niemczech. Według rosyjskiego koncernu Gazprom, głównego inwestora Nord Stream 2, rurociąg jest już ukończony w 94 proc. Składa się on z dwóch nitek, z których każda ma około 1230 km długości i ma transportować 55 mld metrów sześciennych gazu ziemnego z Rosji do Niemiec rocznie. 26 stycznia rzeczniczka Białego Domu Jen Psaki oświadczyła, że prezydent Joe Biden niezmiennie uważa, że bałtycki gazociąg jest złym projektem dla Europy. Jak dodała, nowa administracja dokona przeglądu działań, które podjęto w związku z budową rurociągu. 21 stycznia Parlament Europejski przyjął rezolucję wzywającą UE do „natychmiastowego wstrzymania” budowy Nord Stream 2 i nałożenia nowych sankcji na Rosję. Dokument został przygotowany w odpowiedzi na aresztowanie Nawalnego. Rezolucja jest niewiążąca. kpc/PAP
WHO: 145 krajów ma otrzymać szczepionki w pierwszym półroczu w ramach programu COVAX. Na czym polega?^Zespół wPolityce.pl^2021-02-03 21:25:24.213114+01:00^https://wpolityce.pl/swiat/537716-145-krajow-ma-otrzymac-szczepionki-w-ramach-programu-covax^337,2 mln dawek szczepionki na koronawirusa ma trafić w pierwszym półroczu 2021 roku do 145 krajów i terytoriów na całym świecie w ramach programu COVAX, opracowanego przez ONZ mechanizmu równego dostępu do szczepionek - poinformowała w środę Światowa Organizacja Zdrowia (WHO). CZYTAJ RÓWNIEŻ: RAPORT ZE ŚWIATA. Hiszpanie trafiają do prywatnych szpitali. Kuriozalny pomysł w Niemczech. Szwedzi ograniczają wjazd do kraju Wśród beneficjentów programu COVAX są kraje najbiedniejsze, m.in. Korea Północna, Algieria, palestyńska Strefa Gazy, Indie, Pakistan czy Bangladesz. Na liście tej znalazły się jednak i bogate państwa, jak Kanada, Monako czy Korea Południowa. Do mechanizmu zgłosiły się także Brazylia, Nowa Zelandia, Katar i Arabia Saudyjska. Jak podkreśla WHO, nieco ponad 330 mln dawek wystarczy do zaszczepienia 3,3 proc. ludności świata.  Wszystkie te kraje powinny otrzymywać dawki proporcjonalne do wielkości swych populacji w celu uodpornienia grup o najwyższym priorytecie — powiedziała na konferencji prasowej Ann Lindstrand, specjalista ds. szczepień w WHO. Kraje, które otrzymają najwięcej dawek w tym półroczu to: Indie (97,2 mln), Pakistan (17,2 mln), Nigeria (16 mln), Indonezja (13,7 mln), Bangladesz (12,8 mln) i Brazylia (10,7 mln). 2 miliony dawek ma otrzymać Korea Północna, której rząd nie zgłosił oficjalnie ani jednego przypadku zakażenia koronawirusem. Według obecnych planów szczepionki w ramach programu COVAX mają pochodzić głównie od firmy AstraZeneca. Tylko 1,2 mln dawek zostanie wyprodukowanych przez Pfizer/BioNTech. „Dodatkowe szczepionki Pfizer/BioNTech będą dostępne w drugim kwartale tego roku i później, zgodnie z umową przedterminowego zakupu, podpisaną na maksymalnie 40 milionów dawek” - oświadczyła w komunikacie WHO. Lindstrand wyraziła nadzieję, że pierwsze szczepionki w ramach COVAX od koncernów AstraZeneca i Pfizer zostaną dostarczone do końca lutego lub na początku marca. Wśród krajów, które jako pierwsze je otrzymają, są m.in. Republika Południowej Afryki, Wyspy Zielonego Przylądka i Rwanda. WHO zapewnia, że do końca tego roku w ramach programu COVAX zamierza zaszczepić 20 procent światowej populacji w 190 krajach. Na ten cel przeznaczone ma być 2,3 mld dawek, z czego 1,8 mld ma trafić do krajów o niższych dochodach, bez żadnych kosztów dla ich rządów. Eksperci ostrzegają jednak, że plany WHO nie będą łatwe do zrealizowania, a dystrybucja szczepionek w ramach COVAX będzie zależała od kilku elementów, wśród których najważniejsze jest zatwierdzenie przez WHO kolejnych preparatów. Na razie aprobatę Organizacji ma jedynie Pfizer/BioNTech, a na zielone światło czeka AstraZeneca. kpc/PAP
25-26 lutego odbędzie się wideoszczyt UE. Tematy? Koordynacja w kwestii Covid-19, bezpieczeństwo i południowe sąsiedztwo^Zespół wPolityce.pl^2021-02-03 20:22:14.527993+01:00^https://wpolityce.pl/swiat/537708-25-26-lutego-odbedzie-sie-wideoszczyt-unii-europejskiej^W dniach 25-26 lutego odbędzie się wideoszczyt UE - poinformował w środę Barend Leyts, rzecznik przewodniczącego Rady Europejskiej Charlesa Michela. Tematem będzie m.in. wspólna unijna walka z pandemią koronawirusa. 25 lutego o godz. 15 przewodniczący Rady Europejskiej Charles Michel poprowadzi wideokonferencję unijnej „27” na temat koordynacji w kwestii Covid-19. Po tym spotkaniu odbędzie się druga wideokonferencja unijnej „27”, w dniu 26 lutego o godz. 9. rano, na temat bezpieczeństwa i obrony oraz południowego sąsiedztwa — napisał Leyts na Twitterze. Poprzedni wideoszczyt UE odbył się 22 stycznia. Przywódcy zdecydowali na nim m.in. o wprowadzeniu „ciemnoczerwonych” stref zakażeń w Unii Europejskiej i utrzymaniu otwartych granic wewnętrznych. Wyrazili też wspólne przekonanie, że koncerny farmaceutyczne muszą respektować zobowiązania dotyczące dostaw szczepionek. Podczas ponad 4-godzinnego spotkania online unijni przywódcy rozmawiali o tym, jak wspólnie odpowiedzieć na nowe wyzwania pandemii - ograniczenia w dostawach szczepionek, nowe warianty Covid-19, czy propozycje wprowadzenia certyfikatów szczepień. Te tematy na pewno pojawią się też na lutowym spotkaniu. W Brukseli narasta krytyka wobec Komisji Europejskiej w sprawie braku szczepionek w UE. Z powodu niedoborów tempo szczepień jest znacznie niższe niż w USA i Wielkiej Brytanii. Kraje UE oczekują, że Komisja rozwiąże problem. CZYTAJ TAKŻE: Unijni dyplomaci i urzędnicy nie zostawiają na KE suchej nitki! Chodzi o niedobór szczepionek. „Problemy same się nie rozwiążą” kpc/PAP
Oskarżając Zachód o bezczynność w kwestii Rosji, zastanówmy się najpierw, co my robimy^Marek Budzisz^2021-02-03 20:09:16.338919+01:00^https://wpolityce.pl/swiat/537707-zastanowmy-sie-najpierw-co-my-robimy-w-kwestii-rosji^Konserwatywny „The Wall Street Journal” w redakcyjnym komentarzu po wyroku na Aleksieja Nawalnego pisze, iż jest on potwierdzeniem, że „Putin i jego gang boją się”. Redaktorzy dziennika zwracają też uwagę na stanowcze oświadczenie szefa Departamentu Stanu, Antony Blinkena, który zażądał „natychmiastowego i bezwarunkowego” zwolnienia rosyjskiego opozycjonisty, ale jednocześnie ostrzegają amerykańską administrację przez lekceważeniem możliwości odwołania się przez Kreml do „międzynarodowej prowokacji”, na którą winno być przygotowane NATO, po to aby odwrócić uwagę rodzimej opinii publicznej od spraw wewnętrznych. I wreszcie dziennik zwraca uwagę na to, że „Putin będzie pod wrażeniem” dopiero wówczas, kiedy Waszyngtonowi uda się skoordynować i narzucić ton polityce Stanów Zjednoczonych i ich europejskich sojuszników wobec Rosji. Ma to być jednym z celów europejskiego tournée Sekretarza Stanu, ale szanse na powodzenie tej misji, jak można się domyślać, nie są przesądzone. CZYTAJ RÓWNIEŻ: Strategia Nawalnego. Opozycjonista może stać się drugim Jelcynem, a Putin mógłby podzielić los Gorbaczowa Liberalny „The New York Times”, który również opublikował komentarz w sprawie Nawalnego sygnowany przez kolegium redakcyjne w większym stopniu koncentruje się w nim na wychwalaniu odwagi opozycjonisty i Rosjan wychodzących na ulice w odruchu sprzeciwu wobec ostatnich posunięć władzy, niźli na poszukiwaniu odpowiedzi na pytanie co Zachód mógłby zrobić aby wesprzeć zwolenników zmian w Rosji.  Administracja Bidena i europejskie rządy szybko potępiły uwięzienie Nawalnego i mogą w następstwie tego wprowadzić dalsze sankcje wobec Putina i jego poruczników. – czytamy w konkluzji artykułu – Ale dla Putina byłoby lepiej, gdyby zobaczył, że najgroźniejsze wyzwanie dla jego nieuczciwych rządów nie pochodzi z zagranicy, ale od strony rosyjskich obywateli, którzy szukają prawdy i głoszą ją. Wielkiej wiary w skuteczność, czy wręcz perspektywy wspólnej polityki kolektywnego Zachodu wobec Rosji Putina trudno szukać też w innych komentarzach. Redaktorzy „The Washington Times” wzywają administrację Bidena i europejskie rządy, aby te nie ograniczały się jedynie do retorycznego wsparcia Nawalnego i wprowadziły wymierzone w Putina i jego otoczenie sankcje. Trudno jednak oprzeć się wrażeniu, że w tych wezwaniach brak jest szczególnej żarliwości, o pomyśle jak rzeczywiście osłabić reżim w Moskwie nie wspominając. Trudno zresztą o taką żarliwość, skoro, jak zauważył na łamach rosyjskiego niezależnego tygodnika Snob Konstanty Eggert stały komentator rosyjskiej redakcji Deutsche Welle, administracja Bidena w pierwszym tygodniu swego urzędowania pozbawiła się głównego i niezwykle użytecznego narzędzia oddziaływania na Moskwę jaką zostawiła jej poprzednia ekipa. Eggert ma na myśli, na co piszący te słowa zwracał również wielokrotnie uwagę, na automatyczne i to bez żadnej próby negocjacji, na dodatek na 5 lat, przedłużenie porozumienia New START. W opinii rosyjskiego komentatora trudno nie uznać tego posunięcia za prezent dla Putina, nie mającego pieniędzy na wyścig zbrojeń ze Stanami Zjednoczonymi. Osobną kwestią, wartą rozważenia przy innej okazji jest to czy Ameryka ma na wyścig zbrojeń nuklearnych z Rosją pieniądze i ochotę. Eggert komentując zapowiedzianą wizytę w Moskwie szefa unijnej dyplomacji Josepa Borella jest zdania, powołując się zresztą na anonimowe źródła w Brukseli, że w gruncie rzeczy będzie przebiegała ona tak jak zawsze. Przez dziesięć minut będzie prowadzona rozmowa na temat praw człowieka w kontekście sprawy Nawalnego, a potem przez dwie godziny strony będą rozmawiać np. na temat Iranu, albo o innych ważnych kwestiach. Zresztą już wczoraj, w dniu procesu Nawalnego, w Moskwie spotkała się z ministrem Ławrowem szefowa dyplomacji Szwecji Ann Linde, która przy okazji sprawuje obecnie rotacyjne przywództwo w OBWE. Rozmowa przebiegła według przewidywalnego schematu. Szwedzka minister „wyraziła zaniepokojenie” stanem praw człowieka w Rosji a Sergiej Ławrow, ze swej strony oskarżył Szwecję, bo jedno z laboratorium w którym badano substancję, którą otruto Nawalnego znajduje się w tym kraju o to, że nie przekazując Rosji precyzyjnych informacji na temat wyników badania uczestniczy w dwuznacznej, w jego opinii, politycznej grze wokół całej sprawy. Ławrow może sobie pozwolić na podobne i jeszcze bardziej bezczelne wypowiedzi, jak ta kiedy dowodził, iż obecność przedstawicieli ambasad państw zachodnich na procesie Nawalnego jest argumentem na rzecz tezy, że rosyjski opozycjonista jest agentem Zachodu, bo wie, że Europie nie tylko brak jest narzędzi presji na Rosję, ale również woli aby cokolwiek zrobić. Warto w tym kontekście przypomnieć, że niedawno, w minionym tygodniu, w Strasbourgu w Zgromadzeniu Parlamentarnym Rady Europy miała miejsce dyskusja i głosowanie nad pełnomocnictwami dla delegacji Rosji. Zdecydowana większość delegatów, w tym jednogłośnie większość reprezentantów państw Zachodniej Europy opowiedziała się w głosowaniu za wersją najbardziej korzystną dla Moskwy, przygotowaną przez komisję kierowaną przez parlamentarzystę z Austrii. A było to już po próbie otrucia Nawalnego i po jego aresztowaniu. Nota bene jeden z przedstawicieli Polski (pozostała siódemka wstrzymała się od głosu) głosował również za rezolucją uznaną przez rosyjską prasę za istotne zwycięstwo dyplomacji moskiewskiej i probierz rzeczywistej a nie deklaratywnej gotowości europejskich elit do zaostrzania polityki wobec Rosji. Odmiennie niźli parlamentarzyści z Polski w tej sprawie głosowali reprezentanci wschodniej Europy. Przeciw propozycji de facto potwierdzającej, że „nic się nie stało” opowiedzieli się delegaci Estonii, Gruzji, Łotwy, Litwy i niemal wszyscy, bo 9 (prócz jednego) delegaci z Ukrainy. Nawet delegacja parlamentarzystów Niemiec, była w tej sprawie podzielona (4 delegatów głosowało przeciw deklaracji, 11 za).  Wynika z tego, że Warszawa nie potrafi konsultować swej polityki wobec Rosji, nawet z państwami naszego regionu, które w podobny sposób postrzegają zagrożenia ze strony Moskwy. Może zresztą wstrzymanie się od głosu polskich delegatów wynika z tego, że nie byli konsultowani przez MSZ, bo trudno sobie wyobrazić, że jest to wynikiem jakiejś przemyślanej strategii. Kiedy zatem będziemy oskarżać Zachód o bezczynność w sprawie polityki Putina, to zanim rzucimy kamieniem, zastanówmy się jaką politykę w tym zakresie, i czy w ogóle, uprawia nasza dyplomacja.
RAPORT ZE ŚWIATA. Hiszpanie trafiają do prywatnych szpitali. Kuriozalny pomysł w Niemczech. Szwedzi ograniczają wjazd do kraju^Zespół wPolityce.pl^2021-02-03 19:33:32.751624+01:00^https://wpolityce.pl/swiat/537699-raport-ze-swiata-caly-swiat-walczy-z-pandemia^Pandemia koronawirusa nie oszczędza całego świata. Kolejne kraje muszą radzić sobie ze wzrostami zakażeń. Wszyscy próbują zaszczepić jak największą liczbę obywateli. W minionym tygodniu w Bułgarii zaobserwowano znaczny wzrost liczby zakażeń koronawirusem - poinformował w środę minister zdrowia Kostadin Angełow. Sofia i Sliwen, na wschodzie kraju, wróciły do czerwonej strefy, gdzie występuje ponad 100 infekcji na 100 tys. osób. W Sofii rośnie też liczba osób hospitalizowanych i jest bliska 3 tys. - oświadczył szef stołecznego inspektoratu zdrowotnego Danczo Penczew.  W ostatnich trzech dniach w Sofii jest ponad 120 nowych zakażeń dobowo. Sytuacja staje się niepokojąca i napięta — dodał. Od początku pandemii zdiagnozowano w Bułgarii 220 547 infekcji, a na Covid-19 zmarło 9178 chorych. Rozprzestrzenia się też szybko brytyjski wariant koronawirusa, co „może dodatkowo skomplikować sytuację” - oznajmił Penczew. Sytuacja pogorszyła się po poluzowaniu części restrykcji epidemicznych: otwarto kina, centra handlowe, siłownie, do szkół wróciła część uczniów. Zamknięte są nadal lokale gastronomiczne. W Bułgarii zaszczepiono dotychczas przeciwko Covid-19 prawie 46 tys. osób; 15,1 tys. otrzymało dwie dawki. W środę rząd zmienił zaaprobowany w grudniu plan szczepień i z uwagi na zbliżające się wybory do listy priorytetowej dodano członków komisji wyborczych. Takie priorytetowe terminy szczepień dotyczyć będą 80 tys. członków lokalnych, miejskich, regionalnych i centralnej komisji wyborczych oraz obserwatorów. Prawo do szczepienia we wcześniejszych terminach otrzymają również pracownicy MSZ, którzy mają wyjechać za granicę. Minister Angełow zapewnił, że wyznaczone na 4 kwietnia wybory parlamentarne powinny odbyć się bezpieczne. Szef resortu zdrowia ostrzegł, że może nastąpić ponowne zaostrzenie restrykcji, jeżeli liczba nowych zakażeń przekroczy 500 na 100 tys. osób. Na razie jednak wykluczył kolejne zamknięcie szkół. Dziesięć z 17 wspólnot autonomicznych Hiszpanii kieruje pacjentów do placówek prywatnej służby zdrowia, wśród nich także osoby zainfekowane koronawirusem. Decyzja ta służy, jak twierdzą regionalne służby medyczne, odciążeniu publicznych szpitali, w których zaczyna brakować wolnych miejsc. Wraz z brakiem miejsc na oddziałach covidowych do prywatnych palcówek medyczny trafiają już pacjenci w aglomeracji Madrytu, w Katalonii, Murcji, a także w regionach Nawarry, Walencji oraz Galicji i Estremadury. Z kolei we wspólnotach autonomicznych Kraju Basków, Aragonii oraz Kastylii i Leonu rozpoczęto już przekazywanie przez publiczną służbę zdrowia prywatnym szpitalom chorych, którzy nie zostali zainfekowani koronawirusem. Tymczasem w środę regionalne służby medyczne Balearów zapowiedziały, że zamierzają współpracować z prywatnymi szpitalami w okresie pandemii. W najbliższych dniach, jak utrzymuje rząd regionu, spodziewane jest zawarcie w tej sprawie umów z prywatnymi placówkami medycznymi. We wtorek władze wspólnoty autonomicznej Madrytu ogłosiły, że w celu odciążenia regionalnej służby zdrowia testy na obecność koronawirusa będzie można przeprowadzać teraz w kilkudziesięciu wybranych aptekach oraz gabinetach stomatologicznych stołecznej aglomeracji. Szczepionki koncernu AstraZeneca otrzymają we Włoszech osoby do 55. roku życia, nauczyciele i pozostali pracownicy szkół, funkcjonariusze sił porządkowych, strażnicy więzienni i więźniowie - ustalono to w środę podczas narady rządu i władz regionów. Włoskie media poinformowały, że na mocy porozumienia w sprawie dystrybucji szczepionek trzech firm preparaty koncernów Pfizer i Moderna będą podawane osobom w wieku powyżej 80 lat i chorym. Na naradzie ustalono zasady szczepień podczas II i III fazy ogólnokrajowej kampanii, które rozpoczną się wraz z nadejściem pierwszej dostawy szczepionek AstraZeneca w najbliższych dniach. Według założeń przedstawionych w czasie narady celem narodowego planu szczepień jest podanie 2 mln dawek w lutym, 4 mln w marcu i 8 mln w kwietniu. Prawie 90 tysięcy zmarłych we Włoszech na Covid-19 musi nakłonić do szczepień — stwierdził w środę prof. Pierluigi Viale z Polikliniki w Bolonii.  Żadnej epidemii nie zahamowano lekarstwami, zawsze były zatrzymywane przez szczepionki i zmianę zachowań — dodał. Profesor Viale z oddziału chorób zakaźnych wyraził opinię, że nie działa stosowana we Włoszech metoda wprowadzania stref o różnych kolorach w poszczególnych regionach i zmieniających się zakazów. Jak oświadczył ekspert występując na konferencji w Bolonii, kiedy restrykcje są łagodzone, „obywatele interpretują to jako prawo do tego, by robić, co się chce”. Przekonaliśmy się, że wszystkie formy lockdownu, w których radzi się, by czegoś nie robić, nie działają. Starajmy się przynajmniej przestrzegać zalecenia dotyczącego szczepień, bo inaczej nie wyjdziemy” z pandemii — oświadczył profesor Viale. Następnie stwierdził:  Około 90 tysięcy zmarłych to czynnik na tyle odstraszający, by nakłonić do szczepionki możliwie największą liczbę osób i nie mieć wątpliwości co do tego, jak ważna jest strategia szczepień. Ministerstwo zdrowia Włoch poinformowało w środę, że minionej doby zarejestrowano w kraju 476 zgonów na Covid-19 i 13 189 przypadków zakażeń koronawirusem. Tym samym bilans zmarłych wzrósł do 89 820, a łączna liczba zakażonych w ciągu prawie roku wynosi ponad 2,5 miliona. Wyzdrowiało dotąd około 2 milionów osób. Liczbę obecnie zakażonych szacuje się na co najmniej 434 tysiące. Do tej pory szczepionkę podano we Włoszech 2,1 mln osób. Dwie dawki otrzymało już 779 tysięcy. Już ponad 10 mln osób w Wielkiej Brytanii otrzymało pierwszą dawkę szczepionki przeciw Covid-19 - ogłosił w środę brytyjski minister zdrowia Matt Hancock. To prawie trzy czwarte łącznej liczby zaszczepionych w całej Unii Europejskiej. To niezwykle istotny kamień milowy w naszych narodowych wysiłkach w zwalczaniu tego wirusa. Każdy zastrzyk czyni nas wszystkich nieco bezpieczniejszymi - chcę podziękować wszystkim, którzy mają w tym swój udział — oświadczył Hancock, a premier Boris Johnson napisał na Twitterze:  To fantastyczne, że 10 mln ludzi w Wielkiej Brytanii otrzymało swoją pierwszą dawkę szczepionki. Dziękujemy wszystkim, którzy przyczynili się do tego, że stało się to możliwe. Według opublikowanych przez rząd dokładnych danych, do wtorku włącznie pierwszą dawkę szczepionki otrzymało 10 021 471 osób, zaś drugą - 498 962. Celem brytyjskiego rządu jest zaszczepienie do 15 lutego pierwszą dawką wszystkich osób z pierwszych czterech grup priorytetowych, czyli wszystkich mieszkańców i pracowników domów opieki, wszystkich osób powyżej 70. roku życia, wszystkich frontowych pracowników służby zdrowia i opieki społecznej oraz wszystkich osób, które z powodu innych schorzeń są szczególnie podatne na zachorowanie na Covid-19. Liczbę tych osób szacuje się na 14-15 mln. Przy obecnym tempie, ten cel powinien zostać osiągnięty. Wielka Brytania jako pierwszy kraj na świecie dopuściła do użytku szczepionki przeciw Covid-19, opracowane wspólnie przez firmy Pfizer i BioNTech oraz przez naukowców z Uniwersytetu Oksfordzkiego i firmę AstraZeneca, a następnie - również jako pierwsza - zaczęła ich podawanie. Szczepienia w tym kraju rozpoczęły się 8 grudnia, prawie trzy tygodnie wcześniej niż w Unii Europejskiej. Choć liczba zakażeń koronawirusem nadal jest alarmująco wysoka, to wydaje się, że w Wielkiej Brytanii już minął szczyt obecnej fali epidemii Covid-19 - ocenił w środę naczelny lekarz Anglii Chris Whitty. Myślę, że większość moich kolegów uważa, że szczyt mamy już za sobą. To nie znaczy, że nigdy nie możemy mieć następnego szczytu, ale w tym momencie - pod warunkiem, że ludzie nadal będą przestrzegać wytycznych - jesteśmy na krzywej spadkowej zakażeń, hospitalizacji i zgonów we wszystkich czterech krajach Zjednoczonego Królestwa, więc jesteśmy zdania, że w tym momencie przynajmniej ten szczyt mamy już za sobą — mówił Whitty podczas konferencji prasowej premiera Borisa Johnsona. Ostrzegł, że liczba zgonów w dalszym ciągu przez pewien czas będzie się utrzymywać na wysokim poziomie i podkreślił, że choć liczba osób z Covid-19 w szpitalach zmniejszyła się dość zauważalnie, nadal jest powyżej pierwszego szczytu z kwietnia 2020 roku.  Tak więc jest to nadal bardzo poważny problem, ale zmierza on we właściwą stronę — powiedział Whitty. Jak poinformował wcześniej w środę brytyjski rząd, w całym kraju w ciągu ostatniej doby wykryto 19 202 nowe zakażenia koronawirusem. Oznacza to trzeci kolejny dzień z dobowym bilansem poniżej 20 tys. Poprzednio liczba zakażeń była poniżej tego poziomu w połowie grudnia, a w pierwszych dniach stycznia, gdy miał miejsce szczyt obecnej fali, kilka razy przekroczyła 60 tys. Od początku epidemii w Wielkiej Brytanii wykryto 3 871 825 zakażeń. W ciągu minionej doby zarejestrowano 1322 nowe zgony z powodu Covid-19, przez co ich łączna liczba wzrosła do 109 335. Jednak również w kwestii zgonów sytuacja się powoli poprawia - w szczytowym momencie, który nastąpił 20 stycznia, średnia dobowa liczba zgonów z 7 kolejnych dni przekraczała 1248, obecnie jest to 1064. W szpitalach przebywa obecnie niespełna 31,7 tys. pacjentów chorych na Covid-19, podczas gdy 18 stycznia ich liczba przekraczała 39,2 tys., a rekordem pierwszej fali było niecałe 21,7 tys. Papież Franciszek otrzymał w środę drugą dawkę szczepionki przeciwko koronawirusowi - poinformowała w środę włoska agencja Ansa za źródłami watykańskimi. Pierwszą dawką szczepionki papieża zaszczepiono 13 stycznia. Trzy tygodnie po pierwszym szczepieniu papież powrócił do punktu szczepień w atrium watykańskiej Auli Pawła VI po drugą dawkę preparatu. W dniach 5-8 marca Franciszek planuje udać się w podróż do Iraku. W połowie stycznia pierwszą dawkę dostał też emerytowany papież Benedykt XVI.  W ciągu ostatniej doby w Delhi wykryto najmniej przypadków koronawirusa i zgonów związanych z Covid-19 od 10 miesięcy - podał w środę indyjski dziennik „The Hindu”. Według najnowszych badań 56 proc. mieszkańców stolicy Indii posiada przeciwciała koronawirusa. Władze Delhi przekazały w środę, że w ciągu minionej doby wykryto w liczącej 25 mln mieszkańców aglomeracji zaledwie 144 przypadki koronawirusa. Na Covid-19 zmarły w tym czasie tylko dwie osoby. W ciągu ostatnich 24 godzin wykonano 58,6 tys. testów. To jest bardzo dobra wiadomość, zwłaszcza jeśli porówna się liczbę przypadków do wykonanych testów. To tylko 0,25 proc. pozytywnych przypadków w całej puli testowanych osób — komentuje dla PAP dr Ravi Sharma, który prowadzi prywatną przychodnię we wschodnim Delhi.  Rzeczywiście widzę znacznie mniej osób w swojej klinice — przyznaje. Od początku epidemii w Delhi wykryto ok. 635 tys. przypadków zakażenia koronawirusem, z czego zmarło ok. 10 tys. osób.  Możliwe, że przeszliśmy już szczyt epidemii w Indiach. Przynajmniej statystyki na to wskazują — dodaje lekarz.  Zwraca uwagę, że w tym roku dzienna liczba przypadków koronawirusa spadła już do ok. 20-11 tys. We wtorek minister zdrowia terytorium stołecznego Delhi Satyendra Jain podał wyniki badań ludności na przeciwciała. Według badań przeprowadzonych w połowie stycznia aż 56 proc. mieszkańców stolicy posiada przeciwciała koronawirusa.  Delhi zmierza w stronę odporności stadnej, ale tylko eksperci mogą dać nam jasny obraz sytuacji — powiedział minister, cytowany przez dziennik „The Indian Express”. To już piąta tura badań ludności w Delhi, które mają pokazać skalę rozprzestrzeniania się wirusa.  W tym badaniu użyto nowej, lepszej technologii. Próbki pobrano z każdego okręgu miasta. W sumie pobrano 28 tys. próbek — sprecyzował wysoki rangą urzędnik miasta. Minister Jain w rozmowie z mediami zaznaczył, że chociaż spadła liczba przypadków koronawirusa i zgonów oraz przyjęć na oddziały szpitalne, to wciąż nalega, by delhijczycy używali masek przez kolejnych kilka miesięcy. Epidemia koronawirusa (w Indiach) wydaje się zbliżać ku końcowi i prawdopodobnie przejdzie do fazy endemicznej w ciągu miesiąca lub dwóch — powiedział portalowi IndiaToday ceniony indyjski wirusolog dr T. Jacob John. Emerytowany lekarz zaznaczył jednak, że rozwój nowych wariantów koronawirusa jest realnym zagrożeniem. W czwartek Indyjska Rada Badań Medycznych ma ogłosić wyniki testów na przeciwciała przeprowadzonych w całym kraju. Źródła agencji Reutera mówią o 300 mln z 1,3 mld mieszkańców Indii, którzy posiadają przeciwciała koronawirusa. Rząd Szwecji ogłosił w środę wprowadzenie od soboty wymogu posiadania negatywnego testu na Covid-19 dla osób wjeżdżających do tego kraju, ze względu na obawy o rozprzestrzenienie się nowych wariantów koronawirusa. Bez okazania negatywnego testu nikt nie wjedzie do Szwecji. Test musi być wykonany maksymalnie 48 godzin wcześniej — poinformował na specjalnie zwołanej konferencji premier Szwecji Stefan Loefven. Od tej zasady wprowadzone zostaną wyjątki. Wymóg testu nie będzie obowiązywać m.in. wobec osób zamieszkałych w Szwecji, podróżujących z ważnych przyczyn rodzinnych, sportowców oraz nieletnich. Dojeżdżający codziennie do pracy na obszarach przygranicznych będą mogli wykonywać testy raz na tydzień. W Szwecji nie ma straży granicznej, a jest jedynie nieliczny oddział tzw. policji granicznej, dlatego w przeprowadzaniu kontroli pomagać ma wojsko. Minister spraw wewnętrznych Mikael Damberg wyjaśnił, że decyzja o konieczności posiadania negatywnego testu na Covid-19 na granicy została podjęta na wniosek Urzędu Zdrowia Publicznego. „Eksperci uznali, że istnieje obawa rozprzestrzenienia się nowych typów koronawirusa”; wymóg okazania testu ma obowiązywać do 31 marca - dodał Damberg. W Szwecji nie ma obowiązku kwarantanny dla osób przyjeżdżających z zagranicy. Powracającym do kraju Szwedom zaleca się poddanie testom i pozostanie w domu przez siedem dni. Władze Szwecji ograniczyły wcześniej wjazd podróżnych z Danii, Norwegii oraz Wielkiej Brytanii w związku ze znacznym rozprzestrzenieniem się brytyjskiego wariantu koronawirusa w tych krajach. Według władz zdrowotnych w Szwecji coraz powszechniejszy jest brytyjski wariant tego patogenu. W czterech regionach przebadano losowo 2220 pozytywnych testów na Covid-19 i w 11 proc. próbek potwierdzono, że infekcja została wywołana właśnie przez brytyjski wariant. Jedna z największych firm sprzedających w Niemczech bilety m.in. na koncerty - Eventim - chce, aby organizatorzy imprez mogli powiązać udział w koncertach ze szczepieniem przeciwko koronawirusowi - pisze w środę niemiecki magazyn gospodarczy „Wirtschaftswoche”. Szef Eventim Klaus-Peter Schulenberg powiedział w wywiadzie dla tego czasopisma: „Jeśli będzie wystarczająco dużo szczepionek i każdy będzie mógł zostać zaszczepiony, wówczas prywatni organizatorzy imprez również powinni móc wprowadzić wymóg szczepień jako warunek wstępu na imprezę”. Schulenberg wyjaśnił też, że wymagania techniczne zostały już spełnione.  Skonfigurowaliśmy nasze systemy tak, aby mogły odczytywać karty szczepień — poinformował.  Im szybciej ludzie zostaną zaszczepieni, tym szybciej imprezy masowe będą znowu mogły się odbywać — podkreślił. CTS Eventim jest niemiecką firmą z siedzibą w Bremie, która w 2017 roku po raz pierwszy osiągnęła sprzedaż o wartości ponad miliarda euro, z zyskiem w wysokości ponad 100 milionów euro. Działalność gospodarcza CTS Eventim obejmuje produkcję, pośrednictwo, sprzedaż i marketing biletów na koncerty, spektakle teatralne, imprezy artystyczne, sportowe i inne, a także ich planowanie, organizację i realizację. Firma posiada systemy sprzedaży i sklepy internetowe m.in. w Brazylii, Bułgarii, Danii, Niemczech, Finlandii, Francji, Wielkiej Brytanii, Włoszech, Izraelu, Polsce i na Węgrzech.  W izbie niższej holenderskiego parlamentu (Tweede Kamer) toczy się w środę nadzwyczajna debata poświęcona wyciekowi danych milionów Holendrów zarejestrowanych do szczepienia przeciwko koronawirusowi. W związku z tą sprawą aresztowano dwie osoby. W sobotę wieczorem policja zatrzymała w Amsterdamie dwie osoby podejrzane o nielegalny handel danymi, które gromadzone są przez Agencję Zdrowia Publicznego (GGD). Aferę ujawniła w ubiegłym tygodniu telewizja RTL Nieuws, która wykryła handel na dużą skalę milionami danych adresowych, numerów telefonów i numerów ubezpieczenia społecznego z dwóch najważniejszych systemów - CoronIT i HPZone Lite. CoronIT to internetowy system rejestracji testów, do którego dostęp ma około 26 tys. pracowników GGD. HPZone Lite to system informacyjny do wyszukiwania źródeł i kontaktów GGD, który zawiera prywatne dane Holendrów zagrożonych zarażeniem koronawirusem. „Oczywiście odpowiadamy za bezpieczeństwo naszych systemów” - powiedział RTL Nieuws Andre Rouvoet, prezes komitetu wykonawczego GGD i dodał:  Natychmiast podjęliśmy działania w tej sprawie. Tłumaczenia kierownictwa GGD okazały się niewystarczające. Posłowie zażądali dodatkowych wyjaśnień, które na środowym posiedzeniu przedstawia wicepremier i minister zdrowia Hugo de Jonge. Poseł Farid Azarkan z lewicowej partii DENK uważa, że „Holandia zasługuje na lepszego ministra niż de Jonge”. Szef resortu zdrowia reprezentujący chadecką partię CDA, jest krytykowany nie tylko przez opozycyjnych socjalistów z SP i PvdA oraz populistów z ugrupowania Geerta Wildersa (PVV), ale także przez posłów koalicyjnego D66. Cytowany przez publiczną telewizję NOS poseł D66 Kees Verhoeven wyraził zdziwienie, dlaczego minister zareagował tak późno, „skoro problemy są znane od jakiegoś czasu?”. 337,2 mln dawek szczepionki na koronawirusa ma trafić w pierwszym półroczu 2021 roku do 145 krajów i terytoriów na całym świecie w ramach programu COVAX, opracowanego przez ONZ mechanizmu równego dostępu do szczepionek - poinformowała w środę Światowa Organizacja Zdrowia (WHO). Wśród beneficjentów programu COVAX są kraje najbiedniejsze, m.in. Korea Północna, Algieria, palestyńska Strefa Gazy, Indie, Pakistan czy Bangladesz. Na liście tej znalazły się jednak i bogate państwa, jak Kanada, Monako czy Korea Południowa. Do mechanizmu zgłosiły się także Brazylia, Nowa Zelandia, Katar i Arabia Saudyjska. Jak podkreśla WHO, nieco ponad 330 mln dawek wystarczy do zaszczepienia 3,3 proc. ludności świata.  Wszystkie te kraje powinny otrzymywać dawki proporcjonalne do wielkości swych populacji w celu uodpornienia grup o najwyższym priorytecie — powiedziała na konferencji prasowej Ann Lindstrand, specjalista ds. szczepień w WHO. Kraje, które otrzymają najwięcej dawek w tym półroczu to: Indie (97,2 mln), Pakistan (17,2 mln), Nigeria (16 mln), Indonezja (13,7 mln), Bangladesz (12,8 mln) i Brazylia (10,7 mln). 2 miliony dawek ma otrzymać Korea Północna, której rząd nie zgłosił oficjalnie ani jednego przypadku zakażenia koronawirusem. Według obecnych planów szczepionki w ramach programu COVAX mają pochodzić głównie od firmy AstraZeneca. Tylko 1,2 mln dawek zostanie wyprodukowanych przez Pfizer/BioNTech. „Dodatkowe szczepionki Pfizer/BioNTech będą dostępne w drugim kwartale tego roku i później, zgodnie z umową przedterminowego zakupu, podpisaną na maksymalnie 40 milionów dawek” - oświadczyła w komunikacie WHO. Lindstrand wyraziła nadzieję, że pierwsze szczepionki w ramach COVAX od koncernów AstraZeneca i Pfizer zostaną dostarczone do końca lutego lub na początku marca. Wśród krajów, które jako pierwsze je otrzymają, są m.in. Republika Południowej Afryki, Wyspy Zielonego Przylądka i Rwanda. WHO zapewnia, że do końca tego roku w ramach programu COVAX zamierza zaszczepić 20 procent światowej populacji w 190 krajach. Na ten cel przeznaczone ma być 2,3 mld dawek, z czego 1,8 mld ma trafić do krajów o niższych dochodach, bez żadnych kosztów dla ich rządów. Eksperci ostrzegają jednak, że plany WHO nie będą łatwe do zrealizowania, a dystrybucja szczepionek w ramach COVAX będzie zależała od kilku elementów, wśród których najważniejsze jest zatwierdzenie przez WHO kolejnych preparatów. Na razie aprobatę Organizacji ma jedynie Pfizer/BioNTech, a na zielone światło czeka AstraZeneca. Od stycznia liczba hospitalizowanych z Covid-19 utrzymuje się na wysokim poziomie. W ciągu ostatniej doby władze medyczne zarejestrowały 26 362 nowe zakażenia koronawirusem, w szpitalach zmarło 357 chorych na Covid-19 – podała w środę Agencja Zdrowia Publicznego (SPF) . 27 953 osób jest obecnie hospitalizowanych z powodu infekcji koronawirusowej, 3270 osób leczonych jest na oddziałach intensywnej terapii. W ciągu 24 godzin do szpitali trafiło 1882 zakażonych, w tym 275 - na oddziały intensywnej terapii. Władze medyczne ocenią stan hospitalizacji od stycznia z Covid-19 jako wysoki. W środę w sprawie sytuacji epidemicznej zebrała się Rada Obrony. Wyniki jej obrad mają zostać przedstawione w czwartek podczas konferencji prasowej premiera Jeana Castexa i ministrów. Od początku pandemii liczba ofiar śmiertelnych koronawirusa wynosi 77 595, a liczba zakażonych - 3 251 160. mly/PAP
Wizyta wicepremiera Ukrainy w Polsce. Szef BBN zapewnił Ołeksija Reznikowa o dalszym poparciu ze strony Polski^Zespół wPolityce.pl^2021-02-03 17:34:29.265850+01:00^https://wpolityce.pl/swiat/537682-wizyta-wicepremiera-ukrainy-w-polsce^Szef BBN Paweł Soloch przyjął w środę przebywającego z wizytą w Polsce wicepremiera Ukrainy ds. reintegracji terenów czasowo okupowanych Ołeksija Reznikowa – poinformowało BBN. Soloch zapewnił o poparciu dla ukraińskich starań związanych z zapewnieniem spójności terytorialnej oraz wsparciu dla Ukrainy na forach międzynarodowych. Według relacji BBN ukraiński wicepremier przedstawił informacje na temat stanu rozmów w formacie mińskim, zaprezentował szczegółowy plan odbudowy obszarów ogarniętych konfliktem, a także sposoby zachęcania inwestorów zagranicznych.  Zaprezentował także projekt specjalnej strefy ekonomicznej na Donbasie, która mogłaby być ukraińską odpowiedzią na propozycję Rosji co do utworzenia tam jednostki administracyjnej o specjalnym statusie —dodało Biuro.
UE potępiła skazanie Nawalnego: "Motywowane politycznie"; "Ponawiamy apel o natychmiastowe i bezwarunkowe uwolnienie opozycjonisty"^Zespół wPolityce.pl^2021-02-03 17:01:56.667769+01:00^https://wpolityce.pl/swiat/537675-ue-potepila-skazanie-nawalnego-motywowane-politycznie^Unia Europejska potępia decyzję władz rosyjskich o skazaniu Aleksieja Nawalnego i uważa ją za niedopuszczalną, ponieważ jest motywowana politycznie i jest sprzeczna z międzynarodowymi zobowiązaniami Rosji w dziedzinie praw człowieka - oświadczyła w środę UE. CZYTAJ RÓWNIEŻ: -Światowi liderzy wzywają rosyjskie władze do uwolnienia Nawalnego: „Nie akceptujemy tego wyroku”; „Jego skazanie jest nie do przyjęcia” -Sąd zdecydował: Nawalny ma odbyć karę 3,5 roku pozbawienia wolności. Waszyngton wezwał Kreml do uwolnienia opozycjonisty Unia Europejska konsekwentnie wzywa władze rosyjskie do przestrzegania ich krajowych i międzynarodowych zobowiązań w zakresie poszanowania i zapewnienia praw człowieka i równości wobec prawa, w tym prawa do rzetelnego procesu sądowego — czytamy w oświadczeniu, które w imieniu UE wydał szef unijnej dyplomacji Josep Borrell. UE ponawia swój apel o natychmiastowe i bezwarunkowe uwolnienie Nawalnego, a także wszystkich obywateli i dziennikarzy, którzy zostali zatrzymani za korzystanie z prawa do pokojowych zgromadzeń i wolności słowa. Wydarzenia te potwierdzają ciągły negatywny wzorzec kurczenia się przestrzeni dla opozycji, społeczeństwa obywatelskiego i niezależnych głosów w Federacji Rosyjskiej — głosi oświadczenie. W dokumencie nie znalazło się jednak nic o ewentualnych sankcjach na Rosję pomimo tego, że ten temat pojawiał się w rozmowach między państwa członkowskimi w Brukseli. Z nieoficjalnych informacji PAP wynika, że przeciwko umieszczeniu tego słowa w oświadczeniu były m.in. Niemcy i Francja. UE przypomniała w oświadczeniu, że Europejski Trybunał Praw Człowieka orzekł już w swoim wyroku z 2017 r., że skazanie wcześniej Nawalnego było arbitralne i ewidentnie nieuzasadnione. Unijni ministrowie mają zająć się skazaniem Nawalnego na najbliższym posiedzeniu Rady UE do Spraw Zagranicznych. Nawalny został w 2014 roku skazany na 3,5 roku w zawieszeniu za domniemaną malwersację funduszy francuskiej firmy kosmetycznej Yves Rocher. ETPCz uznał w 2017 roku, że proces ten był niesprawiedliwy i nakazał wypłacenie odszkodowania Nawalnemu i jego bratu Olegowi. Sąd w Moskwie we wtorek zadecydował, że wyrok w zawieszeniu, wydany w 2014 roku, zostanie zamieniony na karę pozbawienia wolności. Nawalny ma spędzić w kolonii karnej 2 lata i osiem miesięcy. aw/PAP
Unijna solidarność po francusku. Szef MSZ Francji: Nie będziemy naciskać na Niemcy ws. Nord Stream 2. To ich decyzja^Zespół wPolityce.pl^2021-02-03 12:34:14.886287+01:00^https://wpolityce.pl/swiat/537611-szef-msz-francji-nie-bedziemy-naciskac-na-niemcy-ws-ns2^Francja nie będzie wywierać presji na Niemcy w sprawie ich decyzji dotyczących gazociągu Nord Stream 2 - powiedział w środę w radiu Europe 1 francuski minister spraw zagranicznych Jean-Yves Le Drian. CZYTAJ RÓWNIEŻ: -Były kanclerz Niemiec broni Rosji ws. Nord Stream 2. Schroeder zachęca do bliższej współpracy z Moskwą: To potencjalny partner -Niepokojące! „Handelsblatt”: Administracja Bidena jest gotowa znieść sankcje wobec gazociągu Nord Stream 2. Stawia jednak warunki Spytany, czy Paryż wywiera presję na Berlin, by zrezygnował z projektu po tym, jak Rosja uwięziła głośnego krytyka Kremla Aleksieja Nawalnego, Le Drian powiedział, że Nord Stream 2 jest związany z kwestią niezależności energetycznej i „nie należy mieszać tych tematów”. Kanclerz Niemiec Angela Merkel i inni niemieccy politycy nadal popierają gazociąg. Ostro sprzeciwia mu się Polska, Ukraina, państwa bałtyckie, a także Stany Zjednoczone. Prowadzimy rozmowy z Niemcami na temat Nord Stream 2, ale to jest związane głównie z europejską suwerennością energetyczną — powiedział Le Drian na antenie radia Europe 1. To zależy od Niemców. Nie zamierzam wtrącać się w wybory energetyczne Niemiec — dodał. W poniedziałek francuski sekretarz stanu ds. europejskich Clement Beaune powiedział, że ze względu na aresztowanie w Rosji Nawalnego i represje wobec broniących go demonstrantów Niemcy powinny odstąpić od budowy gazociągu Nord Stream 2. Zawsze mówiliśmy, że w tym kontekście mamy jak najdalej idące wątpliwości co do tego projektu — oznajmił Beaune. Pytany, czy Francja popiera wstrzymanie budowy Nord Stream 2, odparł: „Tak, w istocie już to powiedzieliśmy”. Beaune wystąpił w radiu France Inter nazajutrz po masowych demonstracjach w Rosji w obronie Nawalnego. Według danych portalu OWD-Info, monitorującego zatrzymania w Rosji, policja zatrzymała w niedzielę ponad 5 tysięcy osób. Komentując uwięzienie Nawalnego, Le Drian ocenił, że Rosja skręca w stronę autorytaryzmu i Unia Europejska zastanowi się, jak zareagować, po tym, jak szef unijnej dyplomacji Josep Borrell wróci z podróży do Moskwy w tym tygodniu. We wtorek prezydent Francji Emmanuel Macron potępił decyzję moskiewskiego sądu, który orzekł bezwzględnie wykonanie kary więzienia dla rosyjskiego opozycjonisty; wezwał też do natychmiastowego uwolnienia Nawalnego. Sąd w Moskwie zdecydował we wtorek, że Nawalny ma być osadzony w kolonii o zwykłym reżimie na 2 lata i 8 miesięcy. aw/PAP
Unijni dyplomaci i urzędnicy nie zostawiają na KE suchej nitki! Chodzi o niedobór szczepionek. "Problemy same się nie rozwiążą"^Zespół wPolityce.pl^2021-02-03 09:03:17.058714+01:00^https://wpolityce.pl/swiat/537568-w-brukseli-narasta-krytyka-wobec-ke-chodzi-o-szczepionki^W Brukseli narasta krytyka wobec Komisji Europejskiej ws. braku szczepionek w UE. Z powodu deficytów tempo szczepień jest znacznie niższe niż w USA i Wielkiej Brytanii. Kraje UE oczekują, że Komisja rozwiąże problem. „Państwa członkowskie chcą otrzymać szczepionki, za które zapłaciły” – mówi jeden z dyplomatów. CZYTAJ RÓWNIEŻ: Niemiecki publicysta na łamach „The Times”: Von der Leyen się skompromitowała i spowodowała, że Europejczycy wyszli na głupców Atmosfera w Brukseli wśród urzędników i dyplomatów, jeśli chodzi o szczepienia, jest zła. Dostawy szczepionek w imieniu Unii negocjowała Komisja Europejska, która jeszcze na początku stycznia zapewniała unijne stolice, że są one zabezpieczone. Tymczasem pod koniec stycznia brytyjsko-szwedzka firma AstraZeneca ogłosiła, że w pierwszym kwartale tego roku dostarczy państwom członkowskim o kilkadziesiąt milionów dawek mniej, niż wynika to z kontraktu. Poza słowami krytyki i serią spotkań Komisji jak dotąd niewiele udało się z tym zrobić. Odsetek zaszczepionych w UE, w porównaniu do Wielkiej Brytanii, Stanów Zjednoczonych, Kanady czy Izraela, jest dramatycznie niski. Wszystkie państwa członkowskie zaufały Komisji i wszystkie oczy zwrócone są teraz na szefową KE Ursulę von der Leyen. W sytuacji kryzysowej można się schować - jednak problemy same się wtedy nie rozwiążą - albo trzeba po prostu zmierzyć się z rzeczywistością — powiedział PAP w Brukseli jeden z unijnych dyplomatów. Z nieoficjalnych informacji PAP wynika, że KE zapewnia cały czas kraje członkowskie, iż zapisy w kontraktach Komisji z firmami farmaceutycznymi są bardzo dobre i rozmowy z firmami trwają. W takim razie jak wytłumaczyć fakt, że Wielka Brytania wyprzedziła UE, jeśli chodzi o dostęp do szczepionek? Wierzymy, że KE skutecznie zainterweniuje. Państwa członkowskie chcą otrzymać szczepionki, za które zapłaciły, można być nawet powiedzieć(, że) zapłaciły podwójnie. Przeznaczyliśmy gigantyczne środki z pieniędzy podatników na badania, a także zapłaciliśmy pewne kwoty za zakontraktowane szczepionki — powiedział jeden z unijnych dyplomatów. Rozmówca PAP podkreśla, że jeszcze pod koniec grudnia KE „triumfalnie ogłaszała rozpoczęcie szczepień”, a na początku stycznia podkreślała, że UE ma zakontraktowane 2,3 mld dawek, których cena jest kilkakrotnie niższa niż w przypadku innych krajów. Przekaz był wtedy bardzo pozytywny. Dziś jednak kraje takie jak USA czy Wielka Brytania zakazują wywozu szczepionek, a nasze granice są otwarte. Nadchodzi czas, gdy KE będzie musiała odpowiedzieć na pytania dotyczące szczepień. Jeśli zapisy w umowach są dobre, to (należałoby) sądzić się z firmą, która nie realizuje kontraktu, a jeśli w kontraktach są gorsze zapisy, niż wynegocjowali sobie np. Brytyjczycy, to ktoś powinien ponieść za to konsekwencje — powiedział dyplomata jednego z krajów UE. Z nieoficjalnych informacji wynika, że KE podkreśla w rozmowach z krajami unijnymi, że powinny być zadowolone, bo płacą mniej za szczepionki niż inne kraje poza UE. Jeśli jednak chodzi o ludzkie życie i straty dla gospodarki, to ceny nie mają znaczenia. Myślę, że wiele unijnych rządów byłoby gotowych zapłacić znacznie więcej, gdyby te szczepionki były, biorąc po uwagę umierających ludzi, starty gospodarcze i straty polityczne. Z dnia na dzień sytuacja w UE staje się, mówiąc językiem dyplomatycznym, coraz bardziej złożona, bo dobre wieści nie przychodzą — powiedział PAP jeden z dyplomatów. W Brukseli część przedstawicieli reprezentujących kraje UE i dziennikarzy zwraca uwagę, że von der Leyen jest mało obecna w przestrzeni medialnej, od kiedy rozpoczęły się problemy z dostawami szczepionek. We wtorek rzecznik KE Eric Mamer był pytany na konferencji, dlaczego przewodnicząca Komisji nie pojawiła się w ostatnich dniach w sali prasowej należącego do KE budynku Berlaymont lub w Parlamencie Europejskim, aby odpowiedzieć na pytanie dotyczące szczepień. Mamer odpowiedział, że von der Leyen pojawia się w sali prasowej, gdy uznaje, że ma jakieś wiadomości do przekazania i gdy są pytania, na które trzeba odpowiedzieć. Napiętej sytuacji w Brukseli nie poprawiło uruchomienie w piątek przez Komisję mechanizmu autoryzacji eksportu szczepionek z UE. Unijni urzędnicy tłumaczą go potrzebą większej transparentności, jeśli chodzi o produkcję i dostaw. W praktyce, zgodnie z założeniami mechanizmu, kraje członkowskie mają możliwość wprowadzania blokady eksportu szczepionek poza terytorium UE. Konsekwencją uruchomienia mechanizmu było przywrócenie kontroli na granicy między Irlandią Północną a Irlandią, choć przez wiele miesięcy Komisja powtarzała, że utrzymanie otwartej granicy jest kluczowe dla procesu pokojowego w Irlandii Północnej. Po fali oburzenia po kilku godzinach Komisja wycofała się z tej decyzji. Mamer skomentował to słowami:  Tylko papież jest nieomylny. (…) Pomyłki się zdarzają. Komisja Europejska popełniła też błąd przy okazji publikacji umowy z AstraZeneca na dostawy szczepionek. Opublikowała kontrakt, „zaciemniając” poufne paragrafy dotyczące między innymi płatności i dostaw, jednak zapomniała usunąć „zaciemnione” paragrafy z zakładek w pliku umowy. W efekcie uznane za poufne elementy kontraktu stały się dostępne dla wszystkich i trafiły do mediów społecznościowych. KE przyznała we wtorek, że był to błąd. Unijni urzędnicy starają się uspokajać sytuację i budować pozytywną atmosferę wokół szczepień w UE. W poniedziałek von der Leyen napisała na Twitterze, że firmy BioNTech i Pfizer dostarczą „75 milionów dodatkowych dawek w drugim kwartale roku - i łącznie do 600 milionów w 2021 roku”. Nie jest to jednak nowa informacja, bo o dodatkowych szczepionkach od tych dwóch firm Komisja informowała już na początku stycznia. Dlatego po tym oświadczeniu część mediów, w tym Reuters, napisała, że KE powtarza wcześniejsze informacje. W tym tygodniu działania KE skrytykował Jean-Claude Juncker, były premier Luksemburga, który przewodził Komisji Europejskiej w latach 2014-2019. Jak napisało „Politico”, Luksemburczyk stanowczo potępił ograniczenia eksportu preparatu. Jesteśmy odpowiedzialni nie tylko za siebie. To pandemia, która dotyka wszystkich na tej planecie. Jestem bardzo przeciwny Unii Europejskiej sprawiającej wrażenie, że dba (tylko) o siebie i że cierpienie innych ludzi, zwłaszcza w biedniejszych krajach i na biedniejszych kontynentach, nie ma na nas wpływu — powiedział Juncker cytowany przez brukselski portal. Skrytykował też tempo, w jakim negocjowano umowy z firmami farmaceutycznymi.  Uważam, że wszystko szło zbyt wolno, nie wszystko zostało zrobione z maksymalną przejrzystością, chociaż byłoby to trudne zadanie — powiedział. kpc/PAP
Konrad Kołodziejski w "Sieci": Rewolucja Bidena w USA. Mniejszości seksualne, rasowe i etniczne – teraz nadszedł ich czas^"Sieci" - Największy konserwatywny tygodnik w Polsce^2021-02-02 23:44:12.299875+01:00^https://wpolityce.pl/swiat/537511-kolodziejski-w-sieci-rewolucja-bidena^Mniejszości seksualne, rasowe i etniczne – teraz nadszedł ich czas. Bo inaczej – jak twierdzą demokraci – nie da się zbudować prawdziwie sprawiedliwego społeczeństwa. Nowej wielkiej Ameryki będącej inspiracją dla całego postępowego świata – pisze na łamach nowego wydania tygodnika „Sieci” Konrad Kołodziejski. Dziennikarz opisuje jak lider Demokratów buduje swoje najbliższe otoczenie polityczne i kto, dzięki jego decyzjom zyskuje najważniejsze stanowiska w państwie. Według autora istotnym kryterium jest tutaj sięganie po grupy społeczne uważane za mniejszości. Sporo emocji wzbudził wybór zastępcy sekretarza zdrowia. To osoba, która przeszła zmianę płci.  Obok transpłciowej Rachel Levine – przedstawianej z dumą jako „historyczna kandydatka” – są jeszcze inni, równie „historyczni”, debiutanci i debiutantki. Na przykład sekretarz zasobów wewnętrznych Deb Haaland, pierwsza rdzenna Amerykanka (kolonialne słowo Indianka jest niepoprawne) na tak wysokim stanowisku. Albo Katherine Tai – prawniczka urodzona w rodzinie imigrantów z Tajwanu – która ma odpowiadać m.in. za handel z Chinami. Niewykluczone, że Tai, mówiąca płynnie po mandaryńsku, bez większych problemów dogada się z rywalami zza Pacyfiku. Do kompletu można dorzucić jeszcze liczną grupę polityków pochodzenia latynoskiego oraz zdeklarowanego geja Pete’a Buttigiega, który został wyznaczony na sekretarza transportu  — przytacza autor.  Ostatnie decyzje nowego przywódcy USA świadczą o tym, że szczególną troską będzie on darzył mniejszości seksualne i środowisko LGBT+. Najnowsze zarządzenia prezydenta poszerzają prawa osób transpłciowych.  Np. uczniowie płci męskiej, którzy zadeklarują, że są kobietami, będą mogli startować w kobiecych zawodach sportowych, korzystać z damskich szatni i łazienek itp. To samo – tyle że w przeciwną stronę – będzie dotyczyć dziewcząt, które zdecydują, że są chłopcami  — czytamy.  Redaktor pisze także, że spore zmiany czekają także amerykańskie służby porządkowe.  Lokalna policja – według zapowiedzi demokratów – ma być w przyszłości silniej podporządkowana władzom federalnym, zwłaszcza w kwestii przestrzegania standardów. Należy się więc spodziewać, że policjanci w obawie przed konsekwencjami będą – podobnie jak zdarza się to w Europie – powstrzymywali się od wielu interwencji, jeśli potencjalnym przestępcą jest osoba ciemnoskóra  — podsumowuje Konrad Kołodziejski. Więcej na temat działań lidera amerykańskich Demokratów w „Sieci” dostępnym w sprzedaży od 1 lutego, także w formie e-wydania na https://www.wsieciprawdy.pl/aktualne-wydanie-sieci.html. Zapraszamy też do subskrypcji tygodnika w Sieci Przyjaciół – www.siecprzyjaciol.pl i oglądania ciekawych audycji telewizji wPolsce.pl.
Zmarł kapitan Tom Moore, stuletni brytyjski weteran, który wiosną zeszłego roku zebrał dla służby zdrowia prawie 33 mln funtów^Zespół wPolityce.pl^2021-02-02 23:42:57.532187+01:00^https://wpolityce.pl/swiat/537550-zmarl-kapitan-tom-moore-brytyjczycy-pograzeni-w-zalobie^Kapitan Tom Moore, stuletni brytyjski weteran, który wiosną zeszłego roku zebrał dla publicznej służby zdrowia prawie 33 mln funtów, zmarł we wtorek szpitalu z powodu Covid-19 - przekazała jego rodzina. Z wielkim smutkiem zawiadamiamy o śmierci naszego drogiego ojca, kapitana sir Toma Moore’a —przekazały w wydanym oświadczeniu jego córki. Ostatni rok życia naszego ojca był niezwykły. Odmłodniał i doświadczył rzeczy, o których wcześniej tylko marzył. Chociaż był w tak wielu sercach tylko przez krótki czas, był niezwykłym ojcem i dziadkiem i pozostanie żywy w naszych sercach na zawsze —napisały. W niedzielę Hannah Ingram-Moore poinformowała na Twitterze, że jej ojciec został zabrany do szpitala w związku z problemami z oddychaniem, będącymi efektem zapalenia płuc, a także iż w poprzednim tygodniu test potwierdził u niego obecność koronawirusa. Dodała wówczas, że stan jej ojca nie wymagał jego pobytu na oddziale intensywnej terapii. W poniedziałek brytyjskie media informowały, że rodzina Moore’a była w szpitalu, co mogło sugerować pogarszający się stan pacjenta. Jak podawała w niedzielę stacja Sky News, z powodu zapalenia płuc Moore nie został zaszczepiony przeciw Covid-19. Moore stał się w Wielkiej Brytanii symbolem nadziei w trakcie epidemii koronawirusa. Weteran II wojny światowej, który poruszał się przy pomocy chodzika na kółkach, na początku kwietnia zeszłego roku postanowił pomóc brytyjskim lekarzom i pielęgniarkom walczącym z epidemią. Na fundraisingowej platformie JustGiving ogłosił zbiórkę pieniędzy i wyzwanie dla siebie samego - przejście przed setnymi urodzinami stu liczących 25 metrów okrążeń wokół domu. Początkowo liczył, że zdoła zebrać tysiąc funtów, ale jego akcja nieoczekiwane zyskała wielką popularność. Gdy 16 kwietnia pokonywał - w asyście honorowej żołnierzy z Yorkshire Regiment - setne okrążenie, było to ponad 12 milionów funtów. Skończyło się na prawie 32,8 mln - wpłaconych przez 1,5 miliona osób, co jest największą sumą, jaka kiedykolwiek została zebrana poprzez stronę JustGiving. W uznaniu dla jego dokonań w lipcu królowa Elżbieta II nadała mu tytuł szlachecki. Brytyjska królowa Elżbieta II, premier Boris Johnson i lider opozycji Keir Starmer złożyli we wtorek kondolencje po śmierci kapitana Toma Moore’a, stuletniego weterana wojennego, który w zeszłym roku zebrał dla publicznej służby zdrowia NHS prawie 33 mln funtów. Jej Królewska Mość bardzo cieszyła się ze spotkania z kapitanem sir Tomem i jego rodziną w Windsorze w zeszłym roku. Jej myśli i myśli całej Rodziny Królewskiej są z nimi —napisano na twitterowym profilu rodziny królewskiej. Pałac Buckingham przekazał, że Elżbieta II prześle również osobiste kondolencje do rodziny Moore’a. W lipcu zeszłego roku w uznaniu dla jego dokonań królowa podczas specjalnej uroczystości na zamku w Windsorze nadała mu tytuł szlachecki. Kapitan sir Tom Moore był bohaterem w najprawdziwszym tego słowa znaczeniu. W mrocznych dniach II wojny światowej walczył o wolność, a w obliczu najgłębszego powojennego kryzysu tego kraju zjednoczył nas wszystkich. Dopingował nas wszystkich i uosabiał triumf ludzkiego ducha. To zadziwiające, że w wieku 100 lat zebrał ponad 32 miliony funtów dla NHS, dając tym samym niezliczonym innym szansę na podziękowanie niezwykłym mężczyznom i kobietom, którzy chronili nas przed pandemią. Stał się nie tylko narodową inspiracją, ale także światłem nadziei dla całego świata. Myślami jesteśmy z jego córką Hannah i całą jego rodziną —oświadczył brytyjski premier Boris Johnson. Na znak żałoby w siedzibie brytyjskiego premiera na Downing Street opuszczono flagi do połowy masztu. Z przykrością dowiedziałem się, że kapitan Tom odszedł w szpitalu. Był wielkim brytyjskim bohaterem, który pokazał to, co najlepsze w naszym kraju —napisał na Twitterze minister zdrowia Matt Hancock, zaś minister finansów Rishi Sunak oświadczył: „(To był) dumny człowiek z Yorkshire. Oddany oficer armii. Niestrudzony fundraiser. A przede wszystkim inspiracja dla nas wszystkich. Niech pan spoczywa w pokoju, kapitanie Tom”. To niezwykle smutna wiadomość. Kapitan Tom Moore postawił innych na pierwszym miejscu w czasie kryzysu narodowego i był światłem nadziei dla milionów. Wielka Brytania straciła bohatera —napisał na Twitterze lider opozycyjnej Partii Pracy Keir Starmer. Jak zwróciły uwagę brytyjskie media, niezwykle rzadko zdarza się, by w ciągu niespełna godziny od podania informacji od śmierci jakiejś osoby kondolencje złożyła królowa, premier i lider opozycji. kk/PAP
USA i Rosja wspólnie wystąpią przeciw Chinom? Ciekawy raport Atlantic Council. Wywołał dyskusję w sieci. "Jaki mamy w Polsce plan?"^Zespół wPolityce.pl^2021-02-02 22:00:10.999645+01:00^https://wpolityce.pl/swiat/537542-ciekawy-raport-atlantic-council-ws-strategii-usa-wobec-chin^Najnowszy raport Atlantic Council, poświęcony nowej strategii USA wobec Chin, wywołał sporą dyskusję w sieci. Spowodował to m.in. fakt, że w raporcie w istotny sposób zarysowana jest też rola Rosji, a dokładniej - interesu Stanów Zjednoczonych w tym, aby taktycznie porozumieć się z Moskwą. CZYTAJ TAKŻE: Marek Budzisz: Rosja zapowiada głębszą integrację z Białorusią. Waszyngton chce przejąć inicjatywę w zakresie polityki Zachodu Stany Zjednoczone muszą zacząć opracowywać znaczące przywrócenie równowagi we własnych stosunkach z Moskwą. Rosja nie stanie się przyjacielem lub partnerem strategicznym Stanów Zjednoczonych, nie mówiąc już o byciu ich sojusznikiem. Wiele się zmieniło od czasu nałożenia sankcji USA i Zachodu na Moskwę po rosyjskiej inwazji na Krym i Donieck w 2014 roku. Rosja w związku z tym prawdopodobnie wykorzysta każdy reset swoich stosunków z Waszyngtonem do zwiększenia własnej pozycji zarówno wobec Pekinu, jak i wobec Waszyngtonu. Moskwa zasadniczo nie zgadza się z jej coraz bardziej nierównymi stosunkami z oboma krajami. Niemniej jednak w stałym interesie Stanów Zjednoczonych jest zapobieganie dalszemu pogłębianiu porozumienia Moskwa-Pekin do tego stopnia, że stanie się ono sojuszem. Aby to zrobić, Stany Zjednoczone powinny ujawnić rosyjskiej opinii publicznej, jak Chiny ostro omijają rosyjskie interesy gospodarcze, wrażliwość polityczną i dumę narodową — można między innymi przeczytać we wspomnianym raporcie. Stany Zjednoczone muszą również być przygotowane na ustępstwa wobec Moskwy. Mogą to zrobić zapewniając wsparcie Rosji w wejściu do negocjacji z Chinami na temat rozbudowy i modernizacji strategicznych sił nuklearnych Pekinu. Albo mogą to również zrobić w Korei Północnej — napisano. To właśnie na ten fragment uwagę zwraca Jacek Bartosiak z  „Strategy&Future”, publicysta zajmujący się geopolityką. Najnowszy raport Atlantic Council. Zaznaczyłem na czerwono. Bardzo proatlantyckiego Atlantic Council, nawiasem mówiąc. Jaki mamy w Polsce plan? — napisał na Twitterze Bartosiak, podkreślając właśnie przytoczony powyżej fragment raportu.
Niepokojące! "Handelsblatt": Administracja Bidena jest gotowa znieść sankcje wobec gazociągu Nord Stream 2. Stawia jednak warunki^Zespół wPolityce.pl^2021-02-02 19:36:17.692605+01:00^https://wpolityce.pl/swiat/537526-handelsblatt-usa-sa-gotowe-zniesc-sankcje-wobec-ns2^Nowa administracja USA gotowa jest pod pewnymi warunkami znieść sankcje wobec gazociągu Nord Stream 2 - pisze dziennik ekonomiczny „Handelsblatt”. CZYTAJ TAKŻE: — Były kanclerz Niemiec broni Rosji ws. Nord Stream 2. Schroeder zachęca do bliższej współpracy z Moskwą: To potencjalny partner — Francja przeciwko budowie Nord Stream 2 po zatrzymaniu Nawalnego. Minister Beaune: Sankcje wobec Rosji to za mało Po kilku latach twardego kursu Donalda Trumpa przeciwko budowie niemiecko-rosyjskiego gazociągu pojawia się pierwszy sygnał, że Waszyngton chce zakończyć konflikt z Berlinem — podkreśla „Handelsblatt”. Według dziennikarzy „Handelsblattu”, w zamian za ustępstwa Waszyngton oczekuje od Berlina kompromisu. Na czym miałby polegać? Między innymi na zastosowaniu mechanizmu, pozwalającego na zablokowanie przesyłu gazu przez Nord Stream 2 w sytuacji, gdy zmniejszone byłyby dostawy przez Ukrainę. Poproszony o komentarz do tej sprawie rzecznik ambasady USA w Berlinie zaznaczył, iż zastrzeżenia USA wobec budowy gazociągu Nord Stream 2 są doskonale znane. Jednak Stany Zjednoczone gotowe są do rozmów, które mogłyby rozwiać „te czy inne wątpliwości”. tkwl/dw.com/handelsblatt.com/tvp.info
Sąd zdecydował: Nawalny ma odbyć karę 3,5 roku pozbawienia wolności. Waszyngton wezwał Kreml do uwolnienia opozycjonisty^Zespół wPolityce.pl^2021-02-02 18:46:29.868391+01:00^https://wpolityce.pl/swiat/537520-sad-nakazal-zamiane-wyroku-w-sprawie-nawalnego^Sąd w Moskwie nakazał we wtorek, by wyrok 3,5 roku w zawieszeniu wobec Aleksieja Nawalnego, wydany w 2014 roku, zamienić na bezwzględne wykonanie kary, a więc pozbawienie wolności. O taką zamianę kary wnosiły rosyjskie służby więzienne. Waszyngton zaapelował do Moskwy o uwolnienie Nawalnego. CZYTAJ TAKŻE: — Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi — Rozprawa ws. kolonii karnej dla Nawalnego. Niezależne media informują o zatrzymaniach w rejonie Moskiewskiego Sądu Miejskiego Twierdziły one, że Nawalny naruszał warunki, które obowiązywały go podczas okresu próby. W 2014 roku Nawalny został skazany na 3,5 roku kolonii karnej w zawieszeniu za domniemaną defraudację funduszy francuskiej firmy Yves Rocher. W tym procesie współoskarżonym był jego brat Oleg Nawalny, któremu sąd nie zawiesił wykonania kary i który odbył wyrok w kolonii karnej. Obaj nie przyznawali się do winy. Obrona Aleksieja Nawalnego odwoła się od decyzji sądu o zamianie wyroku w zawieszeniu na pozbawienie wolności - zapowiedziała we wtorek adwokat Olga Michajłowa. Nawalny ma spędzić w kolonii o zwykłym reżimie dwa lata i osiem miesięcy. Oczywiście, będziemy się odwoływać — powiedział Michajłowa po tym, gdy decyzję ogłosiła w Moskiewskim Sądzie Miejskim sędzia Natalia Riepnikowa.  Szef dyplomacji USA Antony Blinken zaapelował we wtorek do Rosji, aby „natychmiast i bezwarunkowo” uwolniła opozycjonistę Aleksieja Nawalnego, któremu sąd zamienił wyrok 3,5 roku w zawieszeniu na karę dwóch lat i ośmiu miesięcy w kolonii karnej o zwykłym reżimie. Nawet jeśli współpracujemy z Rosją, aby wspierać interesy USA, będziemy ściśle współpracować z naszymi sojusznikami i partnerami, aby pociągnąć Rosję do odpowiedzialności za nieprzestrzeganie praw jej obywateli —podkreślił szef amerykańskiej dyplomacji w komunikacie. Jak każdy obywatel Rosji, Nawalny musi (móc) korzystać z praw zagwarantowanych w rosyjskiej konstytucji —dodał. Ponawiamy apel do rządu rosyjskiego o natychmiastowe i bezwarunkowe uwolnienie pana Nawalnego, a także setek innych obywateli Rosji niesłusznie aresztowanych w ostatnich tygodniach za zwykłe korzystanie z przysługujących im praw, w tym prawa do wolności słowa i pokojowych zgromadzeń —podkreślił Blinken. tkwl/PAP
Nawalny w sądzie oskarża Putina: To Władimir Truciciel. Nie można wsadzić do więzienia milionów ludzi^Zespół wPolityce.pl^2021-02-02 15:44:15.393353+01:00^https://wpolityce.pl/swiat/537484-nawalny-w-sadzie-oskarza-putina-to-wladimir-truciciel^Podczas swojego procesu w Moskwie Aleksiej Nawalny powiedział we wtorek, że powodem jego aresztowania jest „nienawiść i strach”, który - jak ocenił - żywi wobec niego prezydent Władimir Putin. Chodzi też o zastraszenie innych - dodał Nawalny. CZYTAJ TAKŻE: — Rozprawa ws. kolonii karnej dla Nawalnego. Niezależne media informują o zatrzymaniach w rejonie Moskiewskiego Sądu Miejskiego — Szef dyplomacji UE jedzie do Moskwy. Spotka się z Nawalnym? Rzecznik KE: Na tym etapie nie mogę niczego potwierdzić — Kreml nie odpuszcza! Rzecznik Putina zapytany o protesty w obronie Nawalnego: Nie może być dialogu z chuliganami i prowokatorami W wystąpieniu w sądzie Nawalny nazwał Putina „człowiekiem mieszkającym w bunkrze” i zapewnił: „śmiertelnie go obraziłem tym, że przeżyłem (po próbie otrucia-PAP). Ponownie oskarżył prezydenta Rosji o związek z tym zamachem.  Przejdzie do historii właśnie jako truciciel. (…) Był u nas Jarosław Mądry, a będziemy mieli Władimira Truciciela — oświadczył. Po tych słowach próbował ingerować przedstawiciel prokuratury. Najważniejsze w moim procesie jest nawet nie to, czym zakończy się on dla mnie. Nie jest trudno mnie wsadzić do więzienia. Najważniejsze jest to, po co to się dzieje - po to, aby zastraszyć wielką liczbę ludzi — mówił opozycjonista. Dodał też: „nie można wsadzić do więzienia milionów i setek tysięcy (ludzi)” i powtórzył: „nie możecie wsadzić (do więzienia) całego kraju”.  Obrończyni Aleksieja Nawalnego Olga Michajłowa oceniła we wtorek, że decyzja sądu w sprawie „odwieszenia” wyroku dla opozycjonisty zapadnie tego samego dnia. Michajłowa mówiła o tym w przerwie posiedzenia w Moskiewskim Sądzie Miejskim. Prawniczka powiedziała, że jest niemal pewna, że sędzia podejmie decyzję we wtorek i że rozprawa nie zostanie przeniesiona na inny dzień. Obrończyni wyraziła przypuszczenie, że środki bezpieczeństwa wokół sądu są tak kosztowne, że ogłoszenie wyroku nie powinno zostać odroczone. Michajłowa oceniła, że rozprawa może przeciągnąć się do późna we wtorek. Posiedzenie zostało wznowione we wtorek po południu po dwugodzinnej przerwie. Najpierw miał po przerwie wystąpić prokurator, potem planowane były mowy obrońców, po czym zabrać głos miał sam Nawalny. Po wszystkich wystąpieniach sędzia powinna oddalić się w celu podjęcia decyzji. Po przerwie jednak niespodziewanie głos zabrał sam Nawalny, a po nim rozpoczął wystąpienie jego drugi adwokat - Wadim Kobziew.  Władze Rosji mają powody sądzić, że sprawa z Aleksiejem Nawalnym jest inscenizacją, chyba że kraje zachodnie udowodnią, iż jest inaczej - powiedział we wtorek szef rosyjskiego MSZ Siergiej Ławrow na konferencji prasowej ze swoją odpowiedniczką ze Szwecji Ann Linde, która przewodzi w tym roku OBWE. Jeśli chodzi o sprawę Nawalnego, nie ma żadnych informacji, które rzeczywiście wskazywałyby na zasadność oskarżeń wobec rosyjskiego kierownictwa  — powiedział Ławrow.  Jeśli oskarżasz, to udowodnij winę, a jeśli mówisz: „nic ci nie powiem, bo to tajne”, to mamy wszelkie powody sądzić, że to inscenizacja. Przypomniałem dziś ponownie naszym szwedzkim rozmówcom, że biorąc pod uwagę, iż w laboratorium szwedzkich sił zbrojnych taka analiza została przeprowadzona i później na cały świat ogłoszono, że potwierdzone są wnioski niemieckich ekspertów, to w związku z tym oczekujemy od naszych szwedzkich kolegów przejrzystości i uczciwości w tej kwestii — dodał Ławrow. 20 sierpnia 2020 roku Nawalny, lider opozycji i głośny krytyk Kremla, poczuł się źle na pokładzie samolotu lecącego z Tomska na Syberii do Moskwy i stracił przytomność. Samolot lądował w Omsku, gdzie opozycjonista został hospitalizowany. Na żądanie rodziny dwa dni później został przetransportowany lotniczym ambulansem do berlińskiej kliniki Charite, gdzie został poddany szczegółowym badaniom i intensywnemu leczeniu. 7 września został wybudzony ze śpiączki farmakologicznej. Nawalny był leczony w klinice Charite łącznie przez 32 dni, w tym 24 dni na oddziale intensywnej opieki medycznej. Według rządu RFN istnieją dowody na próbę zamordowania rosyjskiego opozycjonisty chemicznym środkiem bojowym z grupy Nowiczok, opracowanym jeszcze w czasach ZSRR. Berlin poinformował, że wykazały to testy przeprowadzone w laboratoriach w Niemczech, Francji i Szwecji. Zachód zażądał od Moskwy wyjaśnień w tej sprawie. Władze Rosji utrzymują, że nie ma dowodów na próbę zamordowania Nawalnego, Kreml zaprzeczył też jakiemukolwiek swemu zaangażowaniu w sprawę. W październiku 2020 roku UE wprowadziła sankcje w związku z domniemanym zamachem na Nawalnego. Restrykcje zostały nałożone m.in. na dyrektora Federalnej Służby Bezpieczeństwa (FSB) Aleksandra Bortnikowa i wiceministrów obrony Rosji, Aleksieja Kriworuczenkę i Pawła Popowa. Sankcjami objęty jest także Państwowy Instytut Naukowo-Badawczy Chemii Organicznej i Technologii (GosNIIOChT) w Moskwie. W odwecie rosyjskie władze objęły zakazem wjazdu do Rosji przedstawicieli krajów UE powiązanych z nasilaniem w ramach Unii działań na rzecz sankcji przeciwko Rosji. MSZ nie podał konkretnych nazwisk; odpowiednie noty w tej sprawie pod koniec grudnia resort przekazał do ambasad Niemiec, Francji i Szwecji oraz przedstawicielstwa UE w Moskwie. Tuż po przylocie z Berlina w styczniu Nawalny został zatrzymany na moskiewskim lotnisku Szeremietiewo. Decyzją sądu został umieszczony w areszcie do 15 lutego. Rosyjskie służby więzienne domagają się bezwzględnego wykonania wobec niego zawieszonego wyroku, wydanego w 2014 roku. Nawalnemu grozi 3,5 roku pobytu w kolonii karnej. Decyzję w tej sprawie sąd podejmie we wtorek.  wkt/PAP
Polityka transakcyjna w wydaniu administracji Joe Bidena.  Jak ułożą się geostrategiczne priorytety Stanów Zjednoczonych?^Marek Budzisz^2021-02-02 11:42:12.767542+01:00^https://wpolityce.pl/swiat/537430-polityka-transakcyjna-w-wydaniu-administracji-joe-bidena^Antony Blinken, szef Departamentu Stanu rozmawiał z ukraińskim ministrem Dmytro Kułebą. Komunikat w tej sprawie jest nader lakoniczny, mówi się w nim o kontynuowaniu wojskowej i ekonomicznej pomocy dla Kijowa oraz o konieczności walki z korupcją na Ukrainie i podkreśla potrzebę kontynuowania reform gospodarczych. Polska opozycja dostrzeże w całej sprawie jedynie to, że szef amerykańskiej dyplomacji nie zadzwonił jeszcze do Warszawy, co jej zdaniem jest wyraźnym sygnałem politycznym pod adresem obecnego rządu. W istocie trudno nie zauważyć, że Blinken rozmawiał już z szefami dyplomacji kilkunastu krajów, nie tylko europejskich, ale również z innych kontynentów, a dla Warszawy nie znalazł czasu. Podważa to, najprawdopodobniej, nadzieje i wizje tych polskich analityków i doradców, którzy w sojuszu strategicznym polsko– amerykańskim upatrywali mechanizmu mogącego równoważyć potęgę Niemiec. Taki sojusz, aby zaistnieć, musiałby opierać się na założeniu, że Waszyngton buduje swoją politykę międzynarodową kierując się zasadą romantycznego altruizmu, a nie rachunkiem sił i środków. Jest akurat odwrotnie, co zresztą pośrednio potwierdza telefon Blinkena do Kijowa. Trudno go nie wiązać z podpisanym w minioną sobotę przez prezydenta Zełenskiego specjalnym dekretem wprowadzającym sankcje obejmujące Wang Jinga - właściciela chińskiego konglomeratu firm Skyrizon, który chciał przejąć ukraińskiego producenta silników lotniczych i śmigłowcowych, firmę Motor Sicz. Kijów skutecznie zablokował przejęcie przez Chińczyków koncernu, który jest w posiadaniu umowy z państwowym biurem konstrukcyjnym umożliwiającej mu bezpłatne, przez najbliższe kilkadziesiąt lat, wykorzystywanie dokumentacji technicznej silników produkowanych przez Motor Sicz. A chodzi o silniki do samolotów transportowych An, śmigłowców Mi oraz rakiet balistycznych. Do 2014 roku to właśnie z tej firmy pochodziło gros silników wykorzystywanych przez rosyjski przemysł lotniczy. Zdaniem fachowców, nawet jeśli założyć, że konstrukcje ukraińskie nie należą do najnowocześniejszych na świecie, to i tak przejęcie tego zasobu umożliwiłoby Pekinowi dokonanie gigantycznego skoku technologicznego we wrażliwej dziedzinie. Nic dziwnego, że na posunięcie władz Ukrainy bardzo nerwowo zareagowano w Pekinie. W specjalnym oświadczeniu opublikowanym w poniedziałek tamtejsze Ministerstwo Spraw Zagranicznych wystąpiło z „kategorycznym sprzeciwem” wobec działań Kijowa, grożąc konsekwencjami, które mogą być niemałe, bo Chiny są największym partnerem handlowym Ukrainy. Media w Kijowie zwracają uwagę, że już w grudniu tamtejszy resort spraw zagranicznych zdemontował instalacje łączności produkowane przez Huawei, a w jego ślady poszły też inne ministerstwa. Równocześnie Chińczycy wykluczeni zostali z umów w zakresie budowy instalacji „smart city”, a na ich miejsce wszedł amerykański gigant Cisco. Zwraca się też uwagę, że posunięcia Kijowa wymierzone w firmę Skyrizon nastąpiły kilka dni po tym, jak podobne sankcje wprowadził amerykański Departament Handlu. Prezydent Zełenski powiedział niedawno, że zamierza w toku pierwszej swojej rozmowy z Joe Bidenem zapytać, „dlaczego Ukraina nie jest jeszcze w NATO”, co oznacza, że i Kijów traktuje ostatnie posunięcia w kategoriach szczególnego rodzaju transakcji. Informacje na temat posunięć Kijowa wymierzonych w Skyrizon zbiegły się z doniesieniami niemieckiego dziennika „Handelsblatt” jakoby Waszyngton sygnalizował Berlinowi, iż jest gotów rozmawiać na temat stosunku do Nord Stream 2. O ile Niemcy zdecydowaliby się skorygować swe stanowisko w innych ważnych dla Stanów Zjednoczonych obszarach, o tyle Amerykanie zastanowiliby się nad odejściem od polityki sankcji wobec gazociągu, co równa się jego dokończeniu. Dziennik dość enigmatycznie mówi o oczekiwaniach strony amerykańskiej wspominając, że dotyczyć one mają kwestii bezpieczeństwa. W całej sprawie jest jeszcze jeden ciekawy wątek, prócz oczywiście tego, iż mamy z klasycznym przykładem dyplomacji i polityki transakcyjnej, o którą oskarżany był Donald Trump. Otóż również w poniedziałek media francuskie przyniosły wypowiedź Clémenta Beaune, tamtejszego Sekretarz Stanu ds. Europejskich, który w toku wywiadu w stacji radiowej France Inter wezwał Niemcy do rezygnacji z kontynuowania budowy Nord Stream 2 mówiąc, że „Francja zawsze miała wątpliwości”, co do jego celowości, a te narastają zwłaszcza teraz, po aresztowaniu Nawalnego i represjach, jakie obserwowano w ostatnich dniach wobec demonstracji w wielu rosyjskich miastach. Francuski minister powiedział też, że przeciw kontynuowaniu budowy wypowiadają się od dawna zarówno Polska, jak i Państwa Bałtyckie, co jest wyraźnym sygnałem wysyłanym przez Paryż do stolic naszego regionu, iż możliwa jest współpraca w zakresie budowania porozumienia zmierzającego do skłonienia Berlina do zmiany stanowiska. Warto pamiętać, że już jakiś czas temu dyplomacja francuska poparła propozycje Waszyngtonu, aby rozszerzyć na Azję zakres odpowiedzialności NATO, co w połączeniu z wypowiedzią w sprawie Nord Stream 2 należy chyba rozumieć, że Paryż, grając z jednej strony na porozumienie z Waszyngtonem, a z drugiej ze stolicami Europy Środkowej, również ma ochotę równoważyć dominację Niemiec w Europie. Oczekiwania Waszyngtonu pod adresem Niemiec mogą też być związane z tą właśnie kwestią – zgodą na rozszerzenie zakresu odpowiedzialności NATO na Azję. Nawiasem mówiąc, kanclerz Merkel już zdążyła odpowiedzieć, że Berlin nie zmienia swego stanowiska w kwestii przyszłości gazociągu, co zdaje się oznaczać, iż rewelacje „Handelsblatt” nie są bezpodstawne. Wydarzenia te, rozmowy i deklaracje odsłaniają z jednej strony prawdziwą naturę polityki, która zawsze do pewnego stopnia, a w ostatnim czasie wydaje się, że bardziej niż wcześniej, ma charakter transakcyjny. Jej skuteczność związana jest z jednej strony z prawidłową oceną własnej pozycji, bo można grać, jak mówią Amerykanie „słabą ręką”, ale bez przesady, z drugiej zaś, z konstatacją prostego faktu, iż aby uprawiać politykę transakcyjną trzeba mieć aktywa, na które pożądliwie patrzą po drugiej stronie stołu negocjacyjnego. Jeśli negocjatorzy drugiej strony, a dotyczy to tak samo naszych przeciwników, co jeszcze bardziej sojuszników, wiedzą, że my zbudowaliśmy całą politykę, ale również narrację na użytek polityki wewnętrznej na deklarowaniu dozgonnej i bezwarunkowej z nimi przyjaźni, to po cóż mają się wysilać? Nie muszą nawet zaczynać licytacji i tak wiedzą, że wygrają. Jeśli informacje niemieckiego dziennika ekonomicznego się potwierdzą i ostatecznie Waszyngton zrewiduje swą politykę wobec Nord Stream 2, to będzie to wymowną nauką, jak układają się geostrategiczne priorytety Stanów Zjednoczonych. Europa przegrywa w nich z Azją, a Europa Środkowa z państwami „starej Unii”.
Te obrazki z Birmy obiegły cały świat! Aerobik na tle zamachu stanu. Kobieta nic nie robi sobie z przeprowadzanego właśnie puczu^Znalezione w sieci^2021-02-02 11:35:40.439322+01:00^https://wpolityce.pl/swiat/537425-zaskakujace-nagranie-z-birmy-aerobik-na-tle-zamachu-stanu^Świat obiega nagranie z Birmy, na którym widać kobietę uprawiającą aerobik. Nie byłoby w tym nic dziwnego, gdyby nie fakt, że ćwiczy ona na tle żołnierzy i wojskowych pojazdów w trakcie wojskowego puczu. Film miał powstać w poniedziałek. Tymczasem dziś generałowie umacniają swoją władzę. CZYTAJ RÓWNIEŻ: Zamach stanu w Birmie! Armia przejęła nad ranem władzę w kraju. Urzędujący prezydent i politycy NLD aresztowani Birmańska armia przejęła w poniedziałek nad ranem władzę w kraju. Aresztowano urzędującego prezydenta U Win Myinta i liderów Narodowej Ligi dla Demokracji (NLD), partii która wygrała listopadowe wybory parlamentarne. Wśród nich noblistkę Aung San Suu Kyi. Armia wyznaczyła tymczasowego prezydenta. Okazuje się, że nie wszyscy mieszkańcy Birmy przerwali swoją codzienną rutynę ze względu na sytuację polityczną w kraju. Na nagraniu udostępnionym w sieci kobieta uprawiająca aerobik wydaje się nie robić sobie nic z przeprowadzanego właśnie wojskowego przewrotu.         Nagranie budzi wątpliwości internautów. Zwracają uwagę, że cień ćwiczącej kobiety kończy się dokładnie w miejscu, w którym zaczyna się ulica. Może to sugerować fotomontaż. Dziennikarz CNN Aditya Raj Kaul, który udostępnił film w mediach społecznościowych oraz sama vlogerka Khing Hnin Wai twierdzą, że jest autentyczny. Khing Hnin Wai jest nauczycielką wychowania fizycznego zatrudnioną w Ministerstwie Edukacji. Z kolei dzień po bezkrwawym zamachu stanu generałowie umacniają swoją władzę nad krajem. Pojawiły się jednak pierwsze wezwania do obywatelskiego nieposłuszeństwa, a partia Aung San Suu Kyi żąda jej uwolnienia – informują we wtorek media. Po aresztowaniu demokratycznie wybranej przywódczyni kraju armia ogłosiła stan wyjątkowy na rok, a władzę objął jej dowódca, generał Min Aung Hlaing. Oprócz Suu Kyi zatrzymano dziesiątki innych członków Narodowej Ligi na rzecz Demokracji (NLD) i prezydenta U Win Myinta. Birmańskie ulice były spokojne w nocy z poniedziałku na wtorek w czasie godziny policyjnej, wprowadzonej już wcześniej z powodu pandemii koronawirusa. Żołnierze i oddziały prewencyjne policji rozlokowały się w stolicy Birmy, Naypyidaw, oraz w największym mieście kraju, Rangunie – podała agencja Reutera. Według tej agencji do wtorku rana przywrócono w Rangunie połączenia telefoniczne i internet. Na zatłoczonych zwykle targach wciąż panował jednak niewielki ruch, a lotnisko w mieście pozostawało zamknięte. Banki wznowiły pracę po przerwie spowodowanej słabym połączeniem internetowym. Według miejscowych mediów wszystkie międzynarodowe połączenia lotnicze zostały wstrzymane. Władze zapowiedziały natomiast kontynuację programu szczepień przeciw Covid-19, w ramach którego obecnie szczepione są grupy priorytetowe. Komitet wykonawczy NLD wezwał we wtorek do „jak najszybszego” uwolnienia Suu Kyi i innych zatrzymanych osób. Zaapelował również do armii o uznanie wyników listopadowych wyborów, w których zwyciężyła NLD, i zezwolenie na obrady wybranego wówczas parlamentu, który miał się zebrać po raz pierwszy w poniedziałek. Grupa aktywistów Ranguńska Sieć Młodzieży ogłosiła tymczasem kampanię nieposłuszeństwa obywatelskiego, co Reuters ocenia jako jedną z pierwszych oznak zorganizowanego oporu społecznego wobec zamachu stanu. Według przedstawiciela Sieci podobną kampanię rozpoczęli również lekarze z jednego ze szpitali w Mandalay, drugim co do wielkości mieście Birmy. Ponad 24 godziny od aresztowania Suu Kyi wciąż nie wiadomo, gdzie jest przetrzymywana. Ogłoszono jedynie oświadczenie przygotowane przez nią wcześniej na wypadek puczu, w którym wezwała do protestów przeciwko wojskowej dyktaturze – podał Reuters. Według komunikatu skierowanego do pilotów wszystkie międzynarodowe połączenia lotnicze z Birmy i do Birmy mają pozostać wstrzymane do 31 maja. Zagraniczne ambasady informowały z kolei swoich obywateli o wstrzymaniu lotów międzynarodowych do 30 kwietnia – podał dziennik „Myanmar Times”. Armia i popierana przez nią partia Unia Solidarności i Rozwoju (USDP), która w listopadowych wyborach zdobyła 6,9 proc. miejsc w parlamencie, twierdzą, że w czasie wyborów dochodziło do oszustw. Birmańska komisja wyborcza odrzuciła te oskarżenia. Pucz potępiły ONZ, UE i wiele państw demokratycznych, w tym Stany Zjednoczone, Indie, Japonia i Australia. Prezydent USA Joe Biden określił zamach stanu w Birmie jako „bezpośredni atak na proces przejścia tego kraju do demokracji i praworządności” i zapowiedział działania, by pociągnąć do odpowiedzialności sprawców tego ataku. Wiceminister obrony Japonii Yasuhide Nakayama przestrzegł z kolei, że jeśli państwa demokratyczne zamkną kanały komunikacji z Birmą, może to popchnąć ten kraj w kierunku Chin.  Jeśli nie podejdziemy do tego dobrze, Birma może jeszcze bardziej oddalić się od politycznie wolnych narodów demokratycznych i przyłączyć się do ligi Chin  — powiedział. Chińskie władze nie potępiły jak dotąd puczu. MSZ w Pekinie oświadczyło natomiast, że odnotowało doniesienia o wydarzeniach w Birmie, i wezwało wszystkie strony do uszanowania konstytucji i utrzymania stabilności. Władze innych krajów regionu, w tym Tajlandii, odmówiły komentowania „wewnętrznych spraw” Birmy. xyz/PAP/Youtube
Rozprawa ws. kolonii karnej dla Nawalnego. Niezależne media informują o zatrzymaniach w rejonie Moskiewskiego Sądu Miejskiego^Zespół wPolityce.pl^2021-02-02 09:23:59.841534+01:00^https://wpolityce.pl/swiat/537407-rozprawa-ws-kolonii-karnej-dla-nawalnego^W Moskiewskim Sądzie Miejskim rozpoczęło się we wtorek posiedzenie, na którym rozpatrzony będzie wniosek służb więziennych o zamianę wyroku w zawieszeniu, wydanego w 2014 roku wobec opozycjonisty Aleksieja Nawalnego, na faktyczne pozbawienie wolności. Nawalnemu grozi 3,5 roku pobytu w kolonii karnej. Sędzia poprosiła Nawalnego, by przedstawił się, ten odparł, że na razie ona sama się nie przedstawiła. Sędzia podała swoje nazwisko - Riepnikowa. Krótko przed posiedzeniem okazało się, że doszło do zmiany sędzi i teraz sprawę rozpatruje Natalia Riepnikowa. Nawalny jest na sali sądu w szklanej kabinie, przy której stoi sześciu funkcjonariuszy policji. Opozycjonista zdołał przed rozprawą porozmawiać ze swoją żoną Julią. Powiedział jej, że policjanci informowali go, iż „stale narusza ona porządek publiczny”. Nawalna została zatrzymana na demonstracjach w obronie jej męża w minioną niedzielę i 23 stycznia. Sędzia Riepnikowa zabroniła robienia zdjęć i nagrań wideo procesu, pozwala tylko na obecność dziennikarzy piszących.  W sądzie są też adwokaci Nawalnego Olga Michajłowa i Wadim Kobziew oraz żona opozycjonisty Julia Nawalna. Wcześniej niezależna telewizja Dożd, powołując się na informacje z mediów społecznościowych, informowała o tym, że funkcjonariusze policji zatrzymywali ludzi w rejonie moskiewskiego sądu, gdzie odbywać się będzie rozprawa Nawalnego. Reporter dziennika „The Independent” opublikował na swoim Twitterze zdjęcie, na którym widać, jak dwóch policjantów prowadzi mężczyznę. Portal Projekt na komunikatorze Telegram poinformował z kolei, że policja zatrzymuje ludzi koło stacji metra znajdującej się najbliżej budynku Moskiewskiego Sądu Miejskiego. Funkcjonariusze zabrali do aut policyjnych sześciu młodych ludzi - podał Projekt.                                          Późnym wieczorem w poniedziałek policja zapowiedziała, że w dniu rozprawy zamknie kilka ulic koło Moskiewskiego Sądu Miejskiego. Z powodu ograniczeń we wtorek rano w rejonie sądu utworzyły się korki. Przy ulicy prowadzącej do sądu dyżurują siły specjalne policji OMON. Na teren sądu i do samego budynku wpuszczeni zostaną tylko akredytowani dziennikarze, i to wyłącznie reporterzy piszący. Dziennikarze z kamerami nie zostaną wpuszczeni za ogrodzenie sądu. Posiedzenie rozpoczyna się o godz. 11 czasu lokalnego (godz. 9 w Polsce) - zostało przesunięte o godzinę później na prośbę adwokatów Nawalnego. Opozycjonista będzie uczestniczył w rozprawie osobiście; zostanie przywieziony do sądu z aresztu śledczego Matrosskaja Tiszyna. W ostatnich dniach kilkoro współpracowników Nawalnego zostało decyzją sądu umieszczonych w areszcie domowym, a żonie opozycjonisty sąd wymierzył karę grzywny za udział w demonstracji w jego obronie. Demonstracje, w których uczestniczyły tysiące ludzi w wielu miastach Rosji, odbyły się 23 i 31 stycznia. Towarzyszyły im masowe zatrzymania. Zdaniem eksperta Michaiła Winogradowa osadzenie Nawalnego w kolonii karnej byłoby błędem ze strony władz Rosji. „Nawalny w więzieniu jest bardziej niebezpieczny i skuteczny niż wtedy, gdy jest na wolności, gdzie można go nękać i zaczepiać. Na razie wysyłane są sygnały, że prawdopodobieństwo pozbawienia wolności jest wysokie” - powiedział politolog w niezależnym radiu Echo Moskwy. O zamianę wyroku w zawieszeniu na bezwzględne wykonanie kary zwróciła się do sądu Federalna Służba Więzienna (FSIN). Jeśli taka decyzja zapadnie, Nawalny będzie musiał odbyć wyrok 3,5 roku w kolonii karnej. FSIN utrzymuje, że Nawalny naruszył warunki okresu próby, bo nie dopełnił obowiązku meldowania się służbom więziennym. Adwokaci polityka odrzucają te zarzuty. Prokuratura generalna Rosji ogłosiła w poniedziałek, że popiera wniosek FSIN. Zdaniem prawniczki Nawalnego Olgi Michajłowej wystąpienie prokuratury można oceniać jako presję na sąd. W 2014 roku Nawalny został skazany na 3,5 roku kolonii karnej w zawieszeniu za domniemaną defraudację funduszy francuskiej firmy Yves Rocher. W tym procesie współoskarżonym był jego brat Oleg Nawalny, któremu sąd nie zawiesił wykonania kary i który odbył wyrok w kolonii karnej. Obaj nie przyznawali się do winy. xyz/PAP
Komisja Europejska w dalszym ciągu optymistyczna w sprawie szczepień przeciw Covid19^Zbigniew Kuźmiuk^2021-02-02 09:10:44.512781+01:00^https://wpolityce.pl/swiat/537406-ke-optymistyczna-w-sprawie-szczepien-przeciw-covid-19^Po skandalach związanych z niewywiązywaniem się wszystkich trzech firm, których szczepionki uzyskały akceptację Europejskiej Agencji Leków, z ich dostaw w I kwartale tego roku, Komisja Europejska się tłumaczy ale jednocześnie nie traci optymizmu (chodzi o amerykańsko-niemiecką Pfizer-BioNTech, amerykańską Modernę i brytyjską AstraZeneca). Wczoraj w posiedzeniu komisji budżetowej PE prowadzonej w formule zdalnej wzięła udział Sandra Gallina dyrektor generalna d/s zdrowia i bezpieczeństwa żywności (DG SANTE), która odpowiada za prowadzenie negocjacji i zawartość umów z firmami, które wyprodukowały szczepionki przeciw Covid19. Te negocjacje i umowy bardzo mocno skrytykowali przedstawiciele wszystkich 7 grup politycznych zasiadających w PE, przedstawiając poważne wątpliwości zarówno co do przejrzystości całego procesu jak i skuteczności KE w negocjacjach. Zabierałem także glos w tej debacie i stwierdziłem, że na naszych oczach załamuje się europejska strategia szczepień ze względu na zmniejszone dostawy szczepionek w I kwartale przez wspomniane wyżej 3 firmy. Dyrektor Gallina odpowiadając na te wątpliwości stwierdziła, że tylko dzięki zaangażowaniu środków z budżetu UE jeszcze wiosną poprzedniego roku w badania nad szczepionką kilka firm farmaceutycznych mogło ją wyprodukować już latem i poddać testom klinicznym, w związku z czym bardzo szybko bo już w grudniu rozpoczęły się szczepienia na terenie UE.  UE przeznaczyła na ten cel 2,7 mld euro z ubiegłorocznego budżetu, 0,75 mld euro dołożyły kraje członkowskie (proporcjonalnie do swojego PKB) i dzięki temu zaangażowaniu kraje UE otrzymują szczepionkę po kosztach wytwarzania. Taki sposób finansowania powstania tej szczepionki pozwoli w przyszłości na to, że będzie ona dostępna także dla mniej zamożnych krajów spoza UE, po cenach które nie zrujnują ich budżetów. Niestety dyr. Gallina nie była w stanie wyjaśnić dlaczego w I kwartale 3 firmy farmaceutyczne (amerykańsko-niemiecka Pfizer-BioNTech, amerykańska Moderna i brytyjska AstraZeneca) nie wywiążą się ze swoich zobowiązań i nie dostarczą takich ilości dawek szczepionek do jakich zobowiązywały się w podpisanych umowach. Na moje pytanie jaka jest szansa, że do końca września tego roku zostanie zaszczepione 70% europejskiej populacji, odpowiedziała, że na cały rok 2021 UE ma zakontraktowane ponad 2 mld dawek szczepionek od 9 firm, co oznacza, że wszyscy chętni zostaną zaszczepieni. W ostatnich dwóch tygodniach sytuacja w UE stała się nerwowa, za załamanie europejskiej strategii szczepień została zaatakowana przez europejskie media (także niemieckie) przewodnicząca Komisji Europejskiej Ursula von der Leyen. Szefowa KE najpierw stwierdziła, że w zawartych umowach z firmami, zobowiązały się one do dostarczenia określonych ilości dawek w precyzyjnie ustalonych terminach ale okazało się po upublicznieniu jednej z nich (z AstraZeneca), że jest tam zapis o „dołożeniu wszelkich starań”, a nie twardym zobowiązaniu. Von der Leyen nadal jednak podtrzymuje zobowiązanie, że do końca lata tego roku zostanie zaszczepionych 70% mieszkańców krajów UE, co oznacza konieczność przyśpieszenia dostaw szczepionek w II kwartale. Według dyrektor Gallina w I kwartale już nic się nie zmieni, dostawy będą na obniżonym poziomie (100 mln dawek do końca kwartału) ale w II kwartale znacznie przyśpieszą (UE ma otrzymać 300 mln dawek), co więcej w dostawach ma się pojawić szczepionka firmy Johnson& Johnson, która jest jednodawkowa, a to powinno znacząco przyśpieszyć proce szczepień. Mimo więc poważnych zastrzeżeń zarówno do zawartości umów z firmami farmaceutycznymi jak samych dostaw szczepionek do UE, urzędnicy KE w tym jej szefowa są ciągle pełni optymizmu. Według szacunków ekspertów gdyby szczepienia w UE były realizowane w dotychczasowym tempie dostarczania szczepionek, to na koniec września zaszczepiono by około 15% dorosłej populacji. W tej sytuacji szefowej KE i jej urzędnikom nie pozostaje nic innego jak dosłownie „stanąć na głowie” aby już w II kwartale dostawcami szczepionek do UE było 8-9 firm, a nie 3 jak do tej pory, wtedy jak się wydaje jest szansa aby szczepienia mogły znacząco przyśpieszyć.
Niemiecki dziennik w ostrym tonie o Nord Stream 2 i rządzie w Berlinie: Od lat ignoruje wszystkie ostrzeżenia i obiekcje^w Prasie Światowej^2021-02-02 07:15:59.749717+01:00^https://wpolityce.pl/swiat/537395-niemiecki-dziennik-w-ostrym-tonie-o-nord-stream-2^Francuski sekretarz stanu ds. europejskich Clement Beaune oświadczył w poniedziałek, że ze względu na aresztowanie w Rosji Aleksieja Nawalnego Niemcy powinny odstąpić od budowy gazociągu Nord Stream 2. „Nie można łatwo zignorować sprzeciwu Paryża” - ocenił dziennik „Tagesspiegel”. Gazeta zauważa, że „do tej pory zwolennicy gazociągu zawsze odrzucali krytykę ze strony państw bałtyckich. Gdy Polska i państwa bałtyckie sprzeciwiały się projektowi rosyjskiej firmy, niemieccy politycy nie traktowali ich poważnie i wyśmiewali nadmierną krytykę Rosji”. Teraz jednak „Francja również radzi Niemcom wstrzymanie rurociągu Nord Stream 2. Francuski sekretarz stanu ds. Europy ujawnił w wywiadzie, że jest za zatrzymaniem prac przy NS2 w odpowiedzi na aresztowanie lidera rosyjskiej opozycji Aleksieja Nawalnego - pisze Claudia von Salzen na łamach +Tagesspiegel+ - Nie można łatwo zignorować sprzeciwu Paryża. Prezydent Francji Emmanuel Macron w ostatnich latach stawia na zbliżenie z Rosją, a francuska firma Engie jest także jednym z inwestorów finansowych w Nord Stream 2”. W Europie przeciwnicy bałtyckiego gazociągu od dawna stanowią zdecydowaną większość.  Parlament Europejski niedawno przegłosował natychmiastowe wstrzymanie budowy rurociągu w ramach europejskiej odpowiedzi na sprawę Nawalnego. Liczby mówią same za siebie: 581 posłów zagłosowało za, tylko 50 było przeciw, głównie Niemcy —pisze „Tagesspiegel”. Nord Stream 2 jest sprzeczny (…) ze wspólną polityką energetyczną, a przede wszystkim z większymi wysiłkami na rzecz ochrony klimatu. Do tego dochodzą dodatkowe szkody w polityce zagranicznej —zauważa publicystka.  Ale rząd federalny od lat ignoruje wszystkie ostrzeżenia i obiekcje i nadal próbuje udawać, że Nord Stream 2 to projekt czysto ekonomiczny. Trzymając się projektu, odważa się iść niebezpiecznie samotnie w Europie —podkreśla. Rząd federalny już dawno przegapił najlepszy moment na zakończenie Nord Stream 2. Niemniej musi wreszcie działać. Długoterminowe szkody polityczne mogą być znacznie większe niż ekonomiczne koszty wstrzymania budowy —konkluduje gazeta. kk/PAP
Przewodnicząca KE broni europejskiej strategii szczepień: Komisja zarezerwowała dla Europejczyków 2,3 miliarda dawek^Zespół wPolityce.pl^2021-02-02 06:39:58.880649+01:00^https://wpolityce.pl/swiat/537389-przewodniczaca-ke-broni-europejskiej-strategii-szczepien^Europejska strategia szczepień jest właściwa - broniła działań UE przewodnicząca Komisji Europejskiej Ursula von der Leyen w wywiadzie dla francuskiego dziennika „Le Monde”. Dodała, że pierwszych dostaw szczepionki Johnson&Johnson spodziewa się na początku kwietnia, a CureVac w drugim kwartale br. Von der Leyen pytana o błędy przy prowadzeniu negocjacji dotyczących zakupu szczepionek i o to, czy wiarygodność UE nie została naruszona, odpowiedziała:  Poczekajmy do końca mojej kadencji, wtedy będzie czas na podsumowanie. W polityce zawsze są wzloty i upadki. Dopiero zaczynamy masowe szczepienia, których nigdy nie robiono w Europie ani nigdzie indziej na świecie. Szefowa KE stwierdziła, że 160 wnioskodawców zgłosiło chęć uczestniczenia w negocjacjach.  Dokonaliśmy słusznego wyboru. Trzy szczepionki zostały już dopuszczone do obrotu (Pfizer/BioNTech, Moderna i AstraZeneca - PAP). I co najmniej dwa kolejne nie powinny się opóźniać: pierwsze dostawy z firmy Johnson&Johnson spodziewamy się na początku kwietnia, a CureVac w drugim kwartale —poinformowała. Rozumiem złość i emocje. Jestem jednak przekonana, że europejska strategia szczepień jest słuszna —podkreśliła von der Leyen. Pytana, czy podtrzymuje swój cel, zgodnie z którym 70 proc. dorosłych Europejczyków miałoby być zaszczepionych przed latem, von der Leyen potwierdziła ten zamiar dodając, że KE zarezerwowała 2,3 miliarda dawek szczepionki.  A nawet bez Sanofi (francuski koncern poinformował, że nie dostarczy szczepionki wcześniej niż pod koniec 2021 r. - PAP) to prawie 2 miliardy. Wystarczająco dużo, aby trzykrotnie zaszczepić europejską populację. Dopiero zaczynamy. Tak, na starcie są pewne problemy, ale trzeba na to spojrzeć jak na maraton, na którym nie zaczęliśmy jeszcze pierwszego sprintu —stwierdziła szefowa KE. AstraZeneca ma zobowiązania i musi je wypełniać. Laboratorium jest gotowe do dostarczenia jednej trzeciej tego, co miało dostarczyć w pierwszym trymestrze, brakuje dwóch trzecich. Żeby było jasne, chcemy tych szczepionek. AstraZeneca ostrzegła nas przed opóźnieniem w ostatniej chwili i bez podania przekonujących powodów potrzebujemy teraz przejrzystości. Dlatego przyjęliśmy mechanizm kontroli eksportu szczepionek przeciwko Covid-19 —podkreśliła von der Leyen. Pytana, czy umowa podpisana przez AstraZeneca z Wielką Brytanią stawia na pierwszym miejscu Brytyjczyków przez resztą Europejczykami w kwestii pierwszeństwa dostaw, szefowa KE odpowiedziała, że „nic nie stoi na przeszkodzie, aby producent dostarczył nam dawki wyprodukowane w Wielkiej Brytanii, jak przewiduje umowa, o ile Londyn tego nie zabrania. Organizacja dostaw do klientów zależy od firmy AstraZeneca”.  Chcemy wiarygodnych wyjaśnień i harmonogramu przyszłych dostaw —powtórzyła von der Leyen. Komisja zainwestowała 2,7 mld euro, aby pomóc laboratoriom, z którymi zawarła umowy, w ulepszeniu ich zdolności produkcyjnych (…) Do tego dochodzi kwota, jaką państwa członkowskie same płacą za zakup szczepionek —broniła decyzji KE jej szefowa pytana, czy KE nie przedłożyła niższej ceny ponad szybkość dostaw szczepionek. Mamy teraz dostęp do wielu szczepionek, ale dzięki mutacjom (koronawirusa-PAP) świat będzie potrzebował więcej i będziemy musieli zwiększyć moce produkcyjne —ostrzegła von der Leyen. kk/PAP
Szczepienia to nie tylko wyścig z pandemią, ale nowa odsłona starej rywalizacji między państwami^Kamil Kwiatek^2021-02-01 21:35:25.378467+01:00^https://wpolityce.pl/swiat/537357-szczepienia-to-nie-tylko-wyscig-z-pandemia^Szczepionka to nie tylko nadzieja na szybkie pokonanie pandemii koronawirusa. To przede wszystkim nadzieja na szybkie i bezpieczne przywrócenie gospodarek do życia. Bo trzeba zaznaczyć, że wraz z wybuchem pandemii rywalizacja miedzy państwami nie została automatycznie zawieszona na kołku. Być może nawet się zaostrzyła. Gdy w zeszłym roku mijała pierwsza fala pandemii, w kilku stolicach na świecie, również europejskich, świętowano wygraną z koronawirusem. Często radości towarzyszyła pycha, ale nie trwało to długo. Gdy minęło lato, przyszła druga fala i drugi lockdown. Ci, którzy świętowali wygraną z pandemią, zamknęli swój kraj ponownie. Tak było w Izraelu, tak było w Czechach. Dzisiaj w wypowiedziach światowych liderów jest więcej przezorności. Wszyscy liczą na szczepionkę i szybkie nabranie przez społeczeństwa odporności stadnej, co pozwoli wrócić do „normalności”. Ale przecież nie o symboliczny wymiar pokonania pandemii tutaj chodzi, a oto, kto pierwszy wyjdzie z lockdownu, czyja gospodarka pierwsza ruszy i zacznie odrabiać starty. I tak patrząc na dane, wydaje się, że najbliższy tego jest Izrael, choć rząd właśnie zdecydował o przedłużeniu lockdownu o kolejne 5 dni, a wskaźnik zakażeń wciąż utrzymuje się na wysokim poziomie. Tel Awiw jest jednak na dobrej drodze, aby już niedługo, bo według planów już do końca marca, zaszczepić większość swoich obywateli. Choć do sukcesu jeszcze kawałek drogi, już dziś Izrael osiągnął dzięki swojej sprawności w realizacji szczepień bardzo wiele. Doszło do tego, że o pomoc do władz w Tel Awiwie zgłosili się Czesi. Ale na sukces Izraela złożyło się wiele czynników, o czym pisałem już na łamach tego portalu. CZYTAJ WIĘCEJ: KAMIL KWIATEK: Skąd się wziął sukces Izraela? Czy możemy go powtórzyć? Czy porównania są trafne? Na początek proponuję garść faktów Nie można przejść obojętnie obok faktu, że Tel Awiw zapłacił za szczepionki Pfizerowi nawet dwa razy więcej niż Unia Europejska, która jednak proces negocjacji z koncernem rozpoczęła o wiele później, skąd jej dzisiejsze problemy. Warto w tym momencie spojrzeć również na Węgrów, którzy widząc z jakimi problemami przy zakupie szczepionek zmaga się Komisja Europejska, postanowili kupić 5 mln dawek chińskiej szczepionki firmy Sinopharm, co ma wystarczyć do zaszczepienia 2,5 mln osób. Ale Budapeszt kupił wcześniej również rosyjską szczepionkę Sputnik V. Viktor Orban po raz kolejny pokazał, że „umie w realpolitik”.  Podobnego scenariusza, tylko że w Niemczech, nie wykluczył tamtejszy minister zdrowia Jens Spahn. A już najdobitniej o tym, że mamy do czynienia z ostrą rywalizacją między państwami pokazali sami Niemcy, którzy łamiąc unijne ustalenia kupili dodatkowe dawki preparatu. CZYTAJ WIĘCEJ: „Unijna solidarność” w praktyce. Niemcy kupują szczepionki bez zgody UE. Co na to KE? Nabiera wody w usta. Berlin też nie widzi problemu Obserwując to wszystko, co dzieje się wokół koncernów farmaceutycznych i szczepionek, nie zapominajmy, że rywalizacja miedzy państwami jest czymś naturalnym. Czymś z czym mamy do czynienia na co dzień. Co nie ustaje nawet w obliczu pandemii. Frazesy o „wartościach” są tylko dla tego spektaklu zasłoną dymną. Gdy elity polityczne żyją w przekonaniu, że jest inaczej, że stosunki międzynarodowe opierają się na wartościach, jest naprawdę bardzo źle.
Rosja zapowiada głębszą integrację z Białorusią. Waszyngton chce przejąć inicjatywę w zakresie polityki Zachodu^Marek Budzisz^2021-02-01 21:01:44.833612+01:00^https://wpolityce.pl/swiat/537372-rosja-zapowiada-glebsza-integracje-z-bialorusia^Dmitrij Miedwiediew, były rosyjski premier, obecnie zastępca szefa Rady Bezpieczeństwa, w wywiadzie, którego udzielił Agencji TASS, powiedział mając na myśli przyszłość relacji rosyjsko-białoruskich, że „musimy ściślej integrować się i wykorzystać pełny potencjał traktatu o państwie związkowym, w tym te elementy zbliżenia, łączące potencjały naszych gospodarek, o których się w nim mówi. A to są różne kwestie, aż do jednej powołania wspólnej waluty włącznie”. Na Białorusi ta wypowiedź Miedwiediewa, który jeszcze za czasów, kiedy sprawował funkcję premiera, uchodził za zwolennika stawiania Mińskowi twardych warunków i bezwzględnego egzekwowania zapisów umowy integracyjnej, odebrana została jak rodzaj ultimatum. Tym bardziej, że w tym samym wywiadzie były rosyjski premier powiedział, że Rosja może odłączyć się od światowego internetu, co odczytuje się jako zapowiedź zaostrzenia polityki wewnętrznej i ostatecznego zaprzestania zwracania uwagi na reakcje Zachodu.  Stanisłau Bahdankiewicz, były prezes białoruskiego Banku Narodowego, powiedział, że „jeśli Rosja plunie na stosunki z Zachodem, to wówczas całkowicie zmiażdży Białoruś. Łukaszenka pozostanie szefem regionu, który stanie się częścią Federacji Rosyjskiej ze stolicą w Mińsku”. Politolog Paweł Usow jest zdania, że wzrost presji ze strony Federacji Rosyjskiej na przyspieszenie integracji może być wywołany sytuacją wewnętrzną i dążeniem Moskwy do pokazania własnym wyborcom, „putinowskiej większości”, „że potęga Rosji pozostaje niezachwiana i Moskwa może osiągać nowe geopolityczne zwycięstwa”. Usow oceniając sytuację zwraca uwagę i na to, że już daje się zauważyć postępujące scalenie systemów bezpieczeństwa obydwu krajów, co oznacza, w jego opinii, iż nie będziemy mieć do czynienia jedynie z integracją na poziomie gospodarczym, lecz głębszym procesem. Białoruski politolog nawiązuje do informacji, które pojawiły się 30 stycznia na stronie inicjatywy ByPol, przedsięwzięcia zainicjowanego przez tych przedstawicieli białoruskich resortów siłowych, którzy zdecydowali się zerwać z Łukaszenką. Otóż w minioną sobotę opublikowali oni informację, iż w zachodnim i północno-zachodnim dowództwie operacyjnym białoruskich sił zbrojnych rozpoczął się nabór kandydatów, wojskowych i oficerów, którzy mieliby utworzyć białoruski kontyngent sił pokojowych w Syrii. Dowódcą 600 osobowego oddziału, który ma być wysłany do kontrolowanych przez Rosjan obszarów, miałby zostać major Igor Gil. Jeśli te informacje się potwierdzą, to Białoruś byłaby drugim po Armenii krajem, który wysłał swych żołnierzy w misję pokojową do Syrii, na co nie zdecydowały się, mimo presji Moskwy, inne kraje wchodzące w skład sojuszu wojskowego ODKB, takie jak Kazachstan. Byłoby to symboliczne podkreślenie rosnącego uzależnienia Mińska od Moskwy w dziedzinie polityki zagranicznej. Dzisiejszy wywiad Dmitrija Miedwiediewa z integracyjnym ultimatum pod adresem Białorusi zbiega się z wizytą w Moskwie Josepa Borella, szefa unijnej dyplomacji, która zdaniem komentatorów po bezprawnym aresztowaniu Nawalnego i tłumieniu fali protestów powinna zostać odwołana, oraz z zakończonymi w ubiegłym tygodniu w Brukseli uzgodnieniami na temat trzeciego pakietu sankcji wymierzonych w reżim Łukaszenki. Jak informuje na swym kanale na platformie Telegram Jewgenij Chaliezin, znany białoruski reżyser i emigrant polityczny, podobnie jak w przypadku drugiego pakietu sankcyjnego tak i teraz lista, którą sformułowano powstała w wyniku przetargu i rywalizacji lobbystów oraz rządów państw członkowskich zainteresowanych „wyreklamowaniem” niektórych białoruskich oligarchów. Chaliezin argumentuje, że doszły do niego informacje, iż sankcjami pierwotnie miał zostać objęty Michaił Guceriew, przyjaciel Łukaszenki, posiadacz pakietu akcji rafinerii Mozyrzu, dzięki któremu Mińsk przetrwał kryzys paliwowy na początku ubiegłego roku. Miał zostać objęty, ale w wyniku presji Berlina ostatecznie nie znalazł się na liście. Podobne „szczęście” miał inny oligarcha wspierający Łukaszenkę, Aleksiej Oleksin, który został „wyreklamowany” na skutek starań rządu Łotwy. Historia z Michaiłem Guceriewem jest o tyle interesująca, że ukazał się właśnie raport grupy ekspertów Atlantic Council, który jest próbą określenia kształtu pożądanej polityki administracji Joe Bidena wobec Białorusi. Autorzy opracowania (Anders Åslund, Melinda Haring, John E. Herbst i Alexander Vershbow) za jedno z podstawowych zagrożeń, któremu Zachód powinien przeciwdziałać uważają przejmowanie białoruskich przedsiębiorstw przez rosyjskich oligarchów realizujących polityczne zamierzenia Kremla. Pod hasłami integracji gospodarek obydwu krajów i pod presją politycznego, ale również finansowego uzależnienia Mińska od Moskwy, Rosja może, w ich opinii, kupić co cenniejsze przedsiębiorstwa. W raporcie swym wspominają m.in. Dmitrija Mazepina, właściciela firm produkujących nawozy mineralne, który może przejąć zakłady azotowe w Grodnie oraz właśnie Michaiła Guceriewa, którego Kreml może, w ich opinii użyć, aby zdobyć kontrolny pakiet w jednej z dwóch białoruskich rafinerii. Amerykańscy eksperci są zdania, że oprócz finansowego wspierania białoruskiej opozycji, Zachód musi zmierzyć się z dwoma najpoważniejszymi zagrożeniami. Jednym jest bezpośrednie lub pośrednie wtargnięcie rosyjskich „siłowików” na Białoruś, jeśli reżim zacznie tracić kontrolę, co może być wstępem do inkorporacji, drugim zaś stopniowe przejmowanie przez Rosjan białoruskich firm, co w dłuższej perspektywie może doprowadzić do podobnego efektu. Są zdania, że Stany Zjednoczone i nowa administracja winny podjąć się zadania koordynowania niespójnej dotychczas polityki sankcji kolektywnego Zachodu wobec Mińska, a po to aby uzyskać polityczną inicjatywę Joe Biden winien przyjąć w najbliższym czasie Swietłanę Cichanouską i ogłosić duży, wart nie mniej niż 200 mln dolarów rocznie pakiet pomocowy dla społeczeństwa obywatelskiego i opozycji. Jednak ich zdaniem, również nasilić należ sankcje. Muszą być one znacznie rozszerzone i objąć zarówno znacznie większą liczebnie grupę przedstawicieli reżimu odpowiedzialnych za łamanie praw obywatelskich, jak i ludzi oraz firmy będące zapleczem finansowym Łukaszenki. Ale nie tylko. Warto zwrócić uwagę na to, że amerykańscy eksperci bardzo trzeźwo proponują, aby ostrze polityki sankcyjnej zwrócić także przeciw rosyjskim firmom i oligarchom, którzy mogą chcieć przejmować dla Moskwy co cenniejsze białoruskie aktywa. Ta propozycja jest w gruncie rzeczy równoznaczna z ideą zamrożenia stanu własnościowego na Białorusi na tak długi czas jak rządzi Łukaszenka. Eksperci Atlantic Council proponują zresztą, aby w oficjalnej nomenklaturze dyplomacja Stanów Zjednoczonych używała wobec niego terminu „były prezydent Białorusi”, a ambasador Julie Fisher winna przybyć na placówkę w Mińsku, ale nie składać listów uwierzytelniających na ręce Łukaszenki. Propozycjom tym towarzyszy idea publicznego ogłoszenia przez Zachód groźby drastycznego zwiększenia sankcji przeciw Rosji, jeśliby ta w sposób otwarty lub niejawny, zwiększyła swoją obecność na Białorusi. Dzisiaj media doniosły, że w drodze do Mińska Julie Fisher, odwiedzi stolice państw sojuszniczych w Unii Europejskiej, co uznać należy za próbę przejęcia przez Waszyngton inicjatywy w sprawie polityki wobec Białorusi. To dobry znak, bo gołym okiem widać, że Stany Zjednoczone są w znacznie większym stopniu niźli Unia Europejska zdeterminowane, aby realizować twardą linię polityczną nie tylko wobec Mińska, ale i wobec Moskwy, gdzie w istocie leżą klucze do rozwiązania białoruskich problemów.
Niemiecki publicysta na łamach "The Times": Von der Leyen się skompromitowała i spowodowała, że Europejczycy wyszli na głupców^w Prasie Światowej^2021-02-01 19:36:35.958567+01:00^https://wpolityce.pl/swiat/537362-niemiecki-publicysta-von-der-leyen-sie-skompromitowala^Kryzys szczepionkowy w UE dowodzi, że to Wielka Brytania miała rację, a Ursula von der Leyen się skompromitowała i spowodowała, że Europejczycy wyszli na głupców - pisze w brytyjskim dzienniku „The Times” Peter Tiede, szef działu politycznego niemieckiego dziennika „Bild”. Ach, jak my Niemcy nabijaliśmy się z tych dziwnych brexitowych gości z ich dziwacznym euro-populistą Borisem Johnsonem na czele. Wymarsz z Unii Europejskiej. Śmieszne! No cóż, wkrótce zobaczą, co im zostanie. Bez Europy. Zupełnie sami. To teraz widzimy. My wszyscy - 83 miliony Niemców i cała Europa - niedostatecznie zaopatrzeni w szczepionki, pozostający w tyle nie tylko za USA i Kanadą, ale także za Wielką Brytanią! Ze wszystkich ludzi to właśnie Johnson miał rację: zamówił szczepionki dla Brytyjczyków na czas, hojnie i wystarczająco. W nadmiarze! — pisze Tiede. A my? My zrobiliśmy wszystko źle i zmagamy się z katastrofą szczepionkową. Nawet Niemcy! Potęga przemysłowa, mądry naród, królowie czystości i porządku. Zawaliliśmy sprawę. Zamówiliśmy za mało, za późno. Byliśmy zbyt skąpi, zbyt leniwi. W rezultacie Polska i Węgry już zastanawiają się, o co w ogóle chodzi w UE — kontynuuje publicysta niemieckiej gazety. Jak zauważa Tiede, w Niemczech, w kraju porządku, zapanował chaos i trzeba było odwołać szczepienia dla osób starszych i nie uda się zaszczepić przed jesienią 70 proc. populacji, co i tak jest najlepszym scenariuszem. Ocenia, że jest to druzgocące z ludzkiego punktu widzenia - ze względu na ludzi, którzy pilnie potrzebują szczepionki i tych, którzy umrą, ponieważ nie otrzymają jej na czas, ale również druzgocące na poziomie politycznym. Przypomina, że już w kwietniu ubiegłego roku Stany Zjednoczone uruchomiły największy w historii program zamówień szczepionek, a Wielka Brytania zaczęła składać zamówienia wkrótce potem, negocjując twardo, ale dobrze płacąc za szczepionki. A co zrobiła UE? Stworzyła największy w swojej historii program niszczący zaufanie. Co więcej, Bruksela i rządy państw UE zdołały potwierdzić stare uprzedzenia o powolnej Europie. Ursula von der Leyen, przewodnicząca Komisji Europejskiej, odrzuca wszelką winę, dodając sobie otuchy i w ten sposób jeszcze bardziej podkopuje zaufanie do jej zdolności do kierowania UE. Muzyka dla uszu populistów i antydemokratów — pisze Tiede.  Von der Leyen wszczęła spór z dostawcą szczepionek, firmą AstraZeneca, co miało wyglądać odważnie, ale było po prostu głupie. Skompromitowała Europę. Przypomina, że von der Leyen już jako minister obrony Niemiec poniosła sromotną klęskę w kwestii zamówień na helikoptery, samoloty i broń, więc Angela Merkel odesłała ją do Komisji Europejskiej. Zauważa, że państwa członkowskie od dziesięcioleci tak postępują ze zużytymi politycznie kadrami - wysyłają ich do Brukseli.  To jest historia, którą Johnson raz po raz opowiadał Brytyjczykom. On, europejski populista. Teraz my się z nim zgadzamy — przyznaje publicysta.  Co gorsza, von der Leyen albo świadomie okłamała 447 milionów Europejczyków, albo nie wiedziała, o czym mówi. Jedno i drugie jest nie do przyjęcia — podkreśla. Jak wskazuje, umowa UE z firmą AstraZeneca ujawnia, że Komisja źle negocjowała i nie zapewniła sobie żadnych wiążących praw, czyli nie zrobiła tego, co do niej należy: nie zadbała o Europę, a 27 rządów państw członkowskich albo nie interweniowało, albo interweniowało zbyt późno. Kontrakt z AstraZeneca i katastrofa szczepień to ogłoszenie bankructwa Brukseli, to oskarżenie 27 państw członkowskich. Zniewaga dla nas, Europejczyków, a zwłaszcza dla zdeklarowanych Europejczyków, takich jak ja. A fakt, że my w Niemczech możemy szczepić się tylko w ślimaczym tempie, że zostaliśmy w tyle za takimi krajami jak Włochy, Bahrajn czy Zjednoczone Emiraty Arabskie, jest naszym upokorzeniem. Zwłaszcza, gdy spojrzymy na wyspę, która kiedyś należała do naszej UE. Jest to żenujące, ponieważ teraz to my jesteśmy głupcami — podsumowuje Tiede. gah/PAP
Atak nożownika w metrze w Brukseli! Kilka osób zostało rannych, policji udało się obezwładnić napastnika. Wstrząsające relacje^Zespół wPolityce.pl^2021-02-01 19:13:53.599156+01:00^https://wpolityce.pl/swiat/537359-atak-nozownika-w-metrze-w-brukseli-kilka-osob-rannych^Mężczyzna w poniedziałek ranił nożem kilka osób w metrze w Brukseli. Do ataku doszło około godz. 15. niedaleko stacji Gare de l’Ouest w dzielnicy Mollenbeek. Napastnik został obezwładniony przez policję. Pasażerów ewakuowano.
Francuskie media punktują działania Macrona. Pandemia może przyspieszyć „zmierzch wielkości" państwa. Francji grozi ruina^w Prasie Światowej^2021-02-01 16:08:35.498045+01:00^https://wpolityce.pl/swiat/537293-media-punktuja-dzialania-macrona-francji-grozi-ruina^Nowe restrykcje przeciwepidemiczne wprowadzone przez rząd Francji, jak zamknięcie wielkich centrów handlowych i granic dla podróżnych spoza UE, komentatorzy i media nazywają „graniem na czas”. Ekonomiści i historycy zastanawiają się, czy nadchodzi „zmierzch wielkości Francji”. CZYTAJ TAKŻE: — Francuzi protestują przeciwko ustawie bioetycznej. Wydłużona ona okres na przeprowadzenie aborcji i pozwala na tworzenie tzw. chimer — Francja zmaga się z pandemią i zamieszkami. W wielu miastach doszło do starć z policją. Użyto armatek wodnych. ZDJĘCIA i WIDEO — Jak wyglądają restrykcje w Europie? Na Słowacji wyjście z domu możliwe jest tylko z testem; kilka państw wydłużyło lockdown do marca „Niespodzianką szefa” nazywa komentator dziennika „2o Minutes”, decyzję prezydenta Francji Emmanuela Macrona, by wbrew zapowiedziom nie wprowadzać kolejnego lockdownu. Władze grają więc na czas, mając nadzieję, że obecne posunięcia starczą do powstrzymania epidemii — czytamy na stronie internetowej gazety. Cytowane tam „otoczenie premiera” Jeana Castexa tłumaczy względami gospodarczymi i społecznymi niezastosowania się do rekomendacji Rady Naukowej ds. Covid-19 dotyczących zaostrzenia kwarantanny. Decyzja prezydenta, podjęta wbrew radom technokratów, to zasadniczy zwrot strategiczny w wojnie z wirusem. To ryzykowne, ale odważne postawienie na to, by nie zamykać się w błędnym kole „stop and go” kolejnych lockdownów — ocenił deputowany prezydenckiej partii LREM Bruno Bonnella, cytowany przez „20 Minutes”. Znany publicysta ekonomiczny Nicolas Beverez w poniedziałkowym numerze dziennika „Le Figaro” nazwał pandemię „bezprecedensowym od czasów wojen światowych wyzwaniem dla demokracji”. Podkreślił, że „choć pandemia i wycieńczenie społeczne są powszechne, zwiększa się dystans dzielący różne narody”. Beverez ilustruje tę tezę danymi dotyczącymi spadku wzrostu gospodarczego: średnia dla strefy euro wynosi 7,2 proc. PKB, USA - 3,5 proc., a Chiny - 2,3 proc. PKB; we Francji gospodarka skurczyła się o 8,3 proc. Francji grozi ruina porównywalna z czerwcem 1940 roku — ostrzega Beverez. Zdaniem publicysty „utrata panowania nad sytuacją sanitarną, nad gospodarką i moralną jednością narodu to strategia zabijająca wolność, w której państwo bardziej niż na rzecz przezwyciężenia epidemii, mobilizuje się do kontrolowania obywateli i przedsiębiorstw. Do tego służy również topienie ich w strumieniu publicznych pieniędzy”. Tej strategii nie wolno kontynuować, gdyż powiększanie zadłużenia kraju „gwarantuje ruinę i wzrost resentymentów wśród części społeczeństwa skazanej na śmierć ekonomiczną i socjalną, a więc osoby wolnych zawodów, handlowców, restauratorów i młodzież” – ostrzega Baverez, który wzywa też władze, by „nie inwestowały w hamowanie gospodarki, ale w zapewnienie jej funkcjonowania we wszelkich okolicznościach”. W tym samym numerze „Le Figaro” historyk Jacques Julliard ocenia, że Francja nie nadąża już za Niemcami i tłumaczy to zmniejszaniem się bazy produkcyjnej w kraju na rzecz gospodarki finansowej. Aby zbudować zespół francusko-niemiecki, niezbędny do tego, by Europa była mocarstwem politycznym na skalę światową, konieczna jest pewna równość między nami. A tymczasem z pandemii wyjdziemy dosłownie wyżęci, podczas gdy wzmocni się przewaga niemiecka — pisze Julliard. W publikacji paryskiego Instytutu Nauk Politycznych grupa socjologów tłumaczy obecną sytuację Francji złymi wnioskami wyciągniętymi przez polityków z przeszłości, fałszywym poczuciem bezpieczeństwa, ślepym zaufaniem w narzędzia planowania. Naukowcy krytykują również „powoływanie nowych instancji w krajobrazie przesyconym instytucjami, organizacjami i agencjami”. Profesor Instytutu Francusko-Niemieckich Studiów Europejskich Edouard Husson pisze na portalu Atlantico, że „Emmanuel Macron nie widzi innego horyzontu niż +suwerenność europejska+ i nie jest w stanie budować sojuszy z małymi i średnimi państwami”. Husson pisze, że w Europie najbardziej innowacyjne są takie kraje jak Estonia, Austria i Dania. Sugeruje, że porozumienie z „małymi i średnimi krajami”, pozwoliłoby Francji na budowanie większości w UE, w razie potrzeby również przeciw Niemcom.  Ale prezydent Francji tego nie chce — twierdzi ekspert. wkt/PAP
Szef dyplomacji UE jedzie do Moskwy. Spotka się z Nawalnym? Rzecznik KE: Na tym etapie nie mogę niczego potwierdzić^Zespół wPolityce.pl^2021-02-01 14:20:49.987870+01:00^https://wpolityce.pl/swiat/537304-szef-dyplomacji-ue-jedzie-do-moskwy-spotka-sie-z-nawalnym^Rzecznik Komisji Europejskiej Peter Stano potwierdził w poniedziałek, że wizyta szefa dyplomacji UE Josepa Borrella w Moskwie dojdzie do skutku. Nie był jednak w stanie potwierdzić, że Borrell spotka się z uwięzionym rosyjskim opozycjonistą Aleksiejem Nawalnym. CZYTAJ TAKŻE: — Kreml nie odpuszcza! Rzecznik Putina zapytany o protesty w obronie Nawalnego: Nie może być dialogu z chuliganami i prowokatorami — Kolejny niemiecki adwokat Kremla! Schulz w wywiadzie dla „Spiegla”: Nie powinniśmy łączyć Nord Stream 2 ze sprawą Nawalnego — USA wzywają Rosję do uwolnienia Nawalnego. Blinken: Stany Zjednoczone potępiają brutalną taktykę Rosji wobec protestujących Plany wizyty w Moskwie są ciągle aktualne. (…) Trwające zatrzymywania na wielką skalę, użycie siły przeciwko ludziom, którzy próbują wyrażać swoje polityczne opinie, jest nie do zaakceptowania. (…) Jest to jedna z kwestii, która powinna zostać poruszona z rosyjskimi odpowiednikami. Są to kwestie, które wysoki przedstawiciel Borrell chce poruszyć — oświadczył Stano podczas konferencji prasowej w Brukseli. Dopytywany, czy strona unijna nalega na spotkanie z Nawalnym oznajmił, że w trakcie przygotowania wizyt unika się nalegania, tylko stara się uzgodnić program.  Spotkanie z przedstawicielami społeczeństwa obywatelskiego to jeden z głównych punktów wszystkich wizyt wysokiego przedstawiciela, kiedy tylko jest to możliwe — zapewnił ogólnikowo rzecznik. Jesteśmy w kontakcie z zespołem pana Nawalnego, żeby wiedzieć jakie są możliwości zorganizowania takiego spotkania. Na tym etapie nie mogę niczego potwierdzić — dodał. Pytany, czy UE rozważa zapewnienie Nawalnemu pomocy prawnej Stano uznał, że nie jest to kwestia dla UE, tylko temat relacji bilateralnych poszczególnych państw członkowskich z Rosją. W niedzielę rosyjska policja zatrzymała ponad 5,4 tys. osób podczas demonstracji w obronie aresztowanego opozycjonisty. Z kolei prokuratura generalna Rosji poinformowała w poniedziałek, że poprze wniosek służb więziennych, które domagają się, by Nawalny odbył w kolonii karnej wyrok wydany w zawieszeniu. Decyzja o „odwieszeniu” tej kary ma zapaść we wtorek. W 2014 roku Nawalny został skazany na 3,5 roku kolonii karnej w zawieszeniu za domniemaną defraudację funduszy firmy Yves Rocher. Wysoki przedstawiciel UE ds. zagranicznych i polityki bezpieczeństwa Josep Borrell uda się do Moskwy 4 lutego. Wizyta zakończy się 6 lutego. Będzie to pierwsza podróż szefa unijnej dyplomacji do Rosji od 2017 roku. wkt/PAP
Nielegalne demonstracje przeciwko obostrzeniom dotyczącym Covid-19 w Brukseli. Policja zatrzymała prawie 500 osób^Zespół wPolityce.pl^2021-02-01 13:12:35.595402+01:00^https://wpolityce.pl/swiat/537289-prawie-500-osob-zatrzymanych-po-protestach-w-brukseli^W Brukseli policja zatrzymała 488 osób, które usiłowały zorganizować w niedzielę protest przeciwko restrykcjom związanym z Covid-19; władze uznały manifestację za nielegalną - informuje w poniedziałek belgijska telewizja VRT. CZYTAJ TAKŻE: — Francja zmaga się z pandemią i zamieszkami. W wielu miastach doszło do starć z policją. Użyto armatek wodnych. ZDJĘCIA i WIDEO — Paraliż służby zdrowia w Portugalii! Chorzy z Covid-19 kierowani są do Hiszpanii. Pomoc zaoferował też rząd Austrii — Prawie 50 tysięcy osób zmarło we Włoszech podczas drugiej fali pandemii. Dwie trzecie ofiar śmiertelnych miało trzy choroby lub więcej                                       Aby zapobiec demonstracji władze wysłały setki funkcjonariuszy, którzy dokonali „prewencyjnych aresztowań” osób, które nie zastosowały się do nakazów sił bezpieczeństwa usiłujących rozproszyć tłum. Demonstranci zgromadzili się m.in. w okolicach dzielnicy Heizel na północy miasta. Policja poinformowała, że większość z nich po wylegitymowaniu po pewnym czasie opuściła miejsce. Protest usiłowano też zorganizować w pobliżu dworca centralnego w Brukseli. Wcześniej wysłano tam jednak znaczne siły porządkowe. Setki funkcjonariuszy lokalnej i federalnej policji wzięło udział w operacji mającej na celu zapobieżenie nielegalnej demonstracji. Na ulicach stały dziesiątki policyjnych furgonetek. Również na dworcu północnym w Brukseli było dużo policji, która miała przechwytywać protestujących, którzy przybyli tam (koleją) — podała VRT. W niedzielę do godz. 13 zatrzymano około 350 demonstrantów.  Wszyscy zostali aresztowani prewencyjnie, aby uniemożliwić im udział w niedozwolonym proteście. Demonstranci stanowili bardzo zróżnicowaną grupę, od działaczy „żółtych kamizelek” po kibiców z kilku belgijskich klubów. Szereg skrajnie prawicowych ugrupowań również wezwało swoich zwolenników do przyłączenia się do demonstracji. Protestujący, wśród których byli zarówno Flamandowie, jak i Walonowie, odpowiedzieli na wezwanie do protestu, które rozeszło się w mediach społecznościowych — podała VRT. wkt/PAP
Kreml nie odpuszcza! Rzecznik Putina zapytany o protesty w obronie Nawalnego: Nie może być dialogu z chuliganami i prowokatorami^Zespół wPolityce.pl^2021-02-01 12:45:47.077444+01:00^https://wpolityce.pl/swiat/537287-kreml-nie-odpuszcza-nie-moze-byc-dialogu-z-prowokatorami^Rzecznik Kremla Dmitrij Pieskow powiedział w poniedziałek, że na niedzielnych demonstracjach w obronie aresztowanego opozycjonisty Aleksieja Nawalnego było „dość wielu chuliganów i prowokatorów”, z którymi dialog nie jest możliwy, a więc działania policji były uzasadnione. CZYTAJ RÓWNIEŻ: Na protestach w obronie Nawalnego zatrzymano już 4027 osób! Policja masowo zatrzymywała dziennikarzy. WIDEO CZYTAJ TAKŻE: USA wzywają Rosję do uwolnienia Nawalnego. Blinken: Stany Zjednoczone potępiają brutalną taktykę Rosji wobec protestujących Chodzi o akcje niezgodne z prawem — oświadczył Pieskow, odnosząc się do faktu, że niemal żadna z demonstracji w około stu miastach Rosji nie uzyskała zezwolenia władz lokalnych. Naturalne jest - dodał rzecznik prezydenta Władimira Putina - że policja podejmuje działania przeciwko uczestnikom akcji niezgodnych z prawem. Było dość wielu chuliganów, prowokatorów, którzy zachowywali się bardziej lub mniej agresywnie wobec funkcjonariuszy, co jest niedopuszczalne. Z tego powodu policja oczywiście podejmuje kroki — powiedział Pieskow. Dodał, że nie może być dialogu z chuliganami i prowokatorami i wobec takich osób „trzeba działać z całą surowością prawa”. Ocenił także, że każdy przypadek brutalnego zatrzymania demonstrujących przez policję należy rozpatrywać oddzielnie i „nie trzeba oceniać w sposób prymitywny kadrów”, na których widać działania policji. Pieskow zapewnił, że „ogromna” jest liczba nagrań pokazujących, że atakowani byli policjanci. Według najnowszych danych policja zatrzymała w niedzielę ponad 5,4 tys. osób na demonstracjach w obronie Nawalnego w całej Rosji, w tym ponad 1800 w Moskwie. kpc/PAP
Zamach stanu w Birmie! Armia przejęła nad ranem władzę w kraju. Urzędujący prezydent i politycy NLD aresztowani^Zespół wPolityce.pl^2021-02-01 08:27:17.682406+01:00^https://wpolityce.pl/swiat/537244-zamach-stanu-w-birmie-armia-przejela-wladze-w-kraju^Birmańska armia przejęła w poniedziałek nad ranem władzę w kraju. Aresztowano urzędującego prezydenta U Win Myinta i liderów Narodowej Ligi dla Demokracji (NLD), partii która wygrała listopadowe wybory parlamentarne. Wśród nich noblistkę Aung San Suu Kyi. Armia wyznaczyła tymczasowego prezydenta. Krótko po godz. 8 rano czasu lokalnego (godz. 2.30 w Polsce) kontrolowana przez birmańską armię telewizja Myawaddy przekazała, że przejęcie władzy przez wojsko odbyło się na podstawie art. 417 konstytucji. Artykuł umożliwia przekazanie władzy armii w razie zagrożenia suwerenności kraju i zagrożeniu „jedności narodowej” – relacjonuje wydarzenia w Birmie portal Frontier Myanmar. W telewizyjnym oświadczeniu birmańska armia poinformowała, że obowiązki prezydenta przejął emerytowany generał Myint Swe. Tymczasowy prezydent należy do popieranej przez wojsko partii Unia Solidarności i Rozwoju (USDP) i pełnił dotychczas obowiązki wiceprezydenta. Portal Frontier Myanmar zwraca uwagę, że według art. 417 decyzję o zawieszeniu parlamentu i przekazaniu władzy wykonawczej armii podejmuje urzędujący prezydent po konsultacji z Narodową Radę Obrony i Bezpieczeństwa, w której zasiadają przedstawiciele rządu i armii. Około godz. 3 nad ranem czasu lokalnego (godz. 21.30 w niedzielę w Polsce) urzędujący prezydent U Win Myint został aresztowany przez armię, razem z liderką Narodowej Ligi dla Demokracji (NLD) Aung San Suu Kyi. Ugrupowanie to w wyborach z 8 listopada 2020 roku zdobyło zdecydowaną większość miejsc w parlamencie, pozwalającą na stworzenie kolejnego rządu. Związana z armią USDP uzyskała zaledwie 6,9 proc. miejsc w parlamencie. Armia, która według konstytucji ma gwarantowane 25 proc. mandatów poselskich, zarzuciła zwycięskiej partii oszustwa wyborcze. Wojskowi twierdzą, że posiadają dowody na 8,6 mln fałszerstw wyborczych. Komisja wyborcza w czwartek w obszernym oświadczeniu opublikowanym na Facebooku stanowczo odrzuciła te oskarżenia. Komisja rozpatrzyła 267 skarg wyborczych - błędy na listach wyborczych najczęściej dotyczyły zdublowanych nazwisk. Frontier Myanmar podaje, że jeszcze w niedzielę wieczorem trwały negocjacje między armią i rządzącą NLD. Wojsko żądało wszczęcia śledztwa i przesunięcia inauguracji nowego parlamentu, który według dziennika „Myanmar Times” miał rozpocząć obrady we wtorek. „Myanmar Times” podał, że dostęp do internetu, kanałów telewizyjnych i telefonii komórkowej w Birmie został odcięty. Monitorujący ruch w internecie serwis NetBlocks przekazał, że dostęp do internetu w tym kraju został ograniczony o 50 proc. w stosunku do normalnego poziomu. Według rzecznika NLD wojsko aresztowało także innych liderów tego ugrupowania. W opublikowanym na facebookowym profilu Aung San Suu Kyi oświadczeniu NLD wezwano mieszkańców Birmy do sprzeciwu wobec wojskowego zamachu stanu, który „ma na celu przywrócenie w kraju dyktatury”. Nie wiadomo kto dokładnie jest autorem oświadczenia - podkreśla agencja Associated Press. Chciałbym zaapelować do naszych ludzi, aby nie odpowiadali (na wydarzenia - PAP) gwałtownie i działali w zgodzie z prawem — powiedział agencji Reutera rzecznik NLD, Myo Nyunt. Sekretarz stanu USA Antony Blinken wezwał birmańską armię do uwolnienia wszystkich zatrzymanych i uszanowania woli Birmańczyków i wyników listopadowych wyborów. Działania birmańskiego wojska stanowczo potępił sekretarz generalny ONZ Antonio Guterres. Zaniepokojenie sytuacją w Birmie wyraziły także rządy m.in. Indii, Australii i Japonii. gah/PAP
Von der Leyen: Naszym celem jest zaszczepienie przeciwko Covid-19 70 proc. dorosłych w Unii Europejskiej do końca lata^Zespół wPolityce.pl^2021-02-01 07:01:28.508421+01:00^https://wpolityce.pl/swiat/537235-leyen-naszym-celem-zaszczepienie-70-proc-doroslych-w-ue^Naszym celem jest zaszczepienie do końca lata przeciwko Covid-19 70 proc. dorosłych w Unii Europejskiej - powiedziała w niedzielę późnym wieczorem przewodnicząca Komisji Europejskiej Ursula von der Leyen w niemieckiej telewizji publicznej ZDF. Jeśli uda nam się to zrobić, będzie to wielkie osiągnięcie — dodała von der Leyen. Jej zdaniem mimo problemów z dostawami, Unia Europejska „poczyniła duże postępy” w szczepieniach przeciwko Covid-19 i znajduje się „na właściwej drodze”. Do tej pory w UE zaszczepiono 12 mln ludzi.  To okazała liczba — podkreśliła. Szefowa KE powiedziała, że jeszcze luty i marzec będą trudnymi miesiącami, jeśli chodzi o zaopatrzenie w szczepionki. W drugim kwartale należy jednak, jak podkreśliła, oczekiwać znacznie więcej dawek szczepionek, gdyż przezwyciężone zostaną początkowe trudności i zatwierdzone kolejne preparaty. Wcześniej w niedzielę Ursula von der Leyen poinformowała, że koncern AstraZeneca dostarczy na unijny rynek dodatkowe 9 mln dawek szczepionki przeciw Covid-19 w pierwszym kwartale br.; w sumie w tym okresie koncern farmaceutyczny dostarczy 40 mln dawek. AstraZeneca rozpocznie dostarczanie szczepionek o tydzień wcześniej niż planowano.  Firma zwiększy też swoje możliwości produkcyjne w Europie — napisała von der Leyen na Twitterze. Komisja Europejska zawarła z AstraZeneca umowę na dostawę 300 mln dawek szczepionki, z opcją dokupienia kolejnych 100 mln. gah/PAP
Kulisy pracy w rosyjskiej "fabryce trolli". B. pracownik: U Orwella jest napisane, jak to działa. Myślałem, że to antyutopia, a to  tak wygląda^Media Watch^2021-02-01 06:38:12.578338+01:00^https://wpolityce.pl/swiat/537146-kulisy-pracy-w-rosyjskiej-fabryce-trolli^Nasza norma to 120 komentarzy dziennie - powiedział Radiu Swoboda były pracownik rosyjskiej „fabryki trolli”. Wyjaśnił, że w biurze są różne działy, np. odpowiadające za Facebooka i YouTube. Pracuje się 11 godzin dziennie i zarabia ok. 40 tys. rubli (ok. 2 tys. zł). CZYTAJ TAKŻE: Fińska dziennikarka opisująca działania rosyjskich trolli: „Można ich użyć, by kogoś zastraszyć, zniesławić i szerzyć propagandę” Na początku, kiedy tam trafiłem, nie chciało mi się wierzyć, że to w ogóle jest prawda. Doznałem jakiegoś szoku kulturowego. U Orwella jest napisane, jak to działa. Myślałem, że to antyutopia, a to w rzeczywistości tak wygląda — powiedział portalowi Siergiej K., który do niedawna pracował w petersburskiej agencji FAN. Jest to jeden z oddziałów tzw. fabryki trolli - napisało Radio Swoboda. Portal zaznaczył, że po przyjęciu do pracy w tych miejscach należy podpisać zobowiązanie do nieujawniania tego, co dzieje się w biurach. Siergiej K. jednak zgodził się opowiedzieć, jak działają „trolle”. Przedstawił też portalowi przykłady zadań, jakie otrzymują pracownicy. Siergiej opowiedział, że w „fabryce” jest kilka oddziałów, np. odpowiadający za YouTube, Facebooka itd. Jest dział, który specjalizuje się w memach - zdjęcia dziennikarzy czy opozycjonistów wklejane są na kadry z filmów pornograficznych. Funkcjonuje też komórka gromadząca dane, które mają służyć jako treści kompromitujące. Pracownicy publikują komentarze zarówno w mediach prokremlowskich, jak i opozycyjnych. Do rejestracji kont używana jest „ogromna” liczba kart SIM.  Proszę spojrzeć na komentarze na RT o Zachodzie - od razu widać, czyja to robota  — podkreślił Siergiej. Jak dodał, na dzienną zmianę w jednym z budynków przychodzi ok. 150 osób, a łącznie „fabryka” zatrudnia ok. tysiąca ludzi. Pracuje się na dwie zmiany, po 11 godzin. Według niego zatrudnieni są tam różni ludzie - o różnym poziomie wykształcenia, w różnym wieku i o różnych poglądach. Są nawet emeryci. By dostać tę pracę, Siergiej przechodził test, w ramach którego musiał „improwizować” w komentarzach na dany temat. Wynagrodzenie to ok. 40 tys. rubli, a jeśli ktoś pracował więcej - 45-50 wzwyż - podkreślił. Norma to ok. 120 komentarzy dziennie. W zespole otwarcie żartują z (prezydenta Rosji Władimira) Putina i prawie wszyscy zdają sobie sprawę z absurdalności tego, czym się zajmują, tego podlizywania się władzom. Ale praca daje pieniądze  — podkreślił. „Fabryką trolli” media nazywają Agencję Studiów Internetowych, wiązaną z należącym do biznesmena Jewgienija Prigożyna holdingiem Concord. Prigożyn określany jest przez rosyjskie media „kucharzem Putina”, ponieważ zbił fortunę na restauracjach, zamówieniach publicznych i cateringu dla dygnitarzy Kremla i jego zagranicznych gości. tkwl/PAP
