Title^Author^Date^Link^Content
Orkiestra grała mimo pandemii. Testy na COVID, puszki online i w realu. I znowu rekord^Katarzyna Kojzar^31 stycznia 2021^https://oko.press/orkiestra-grala-podczas-pandemii/^„Zastanawialiśmy się, czy w ogóle organizować finał” – mówił rano Jerzy Owsiak, szef Wielkiej Orkiestry Świątecznej Pomocy. Finału na szczęście nie odwołał, a niedzielny wynik okazał się rekordowy: 127 mln zł (stan na godz. 24) W sztabach Orkiestry nikt nie chce mówić o biciu rekordu. Bo, jak podkreślają, nie o rekordy i konkurencję tu chodzi. Najważniejszy jest cel tegorocznej Orkiestry: wsparcie dziecięcych oddziałów laryngologicznych, otolaryngologicznych i diagnostyki głowy. 31 stycznia 2021 „Na pewno kwoty zebrane do puszek wolontariuszy nie będą tak wysokie, jak podczas poprzednich finałów. Ale w tym roku mamy Internet” – mówi Piotr Błoński, szef sztabu przy „Gazecie Krakowskiej”, jednego z dwóch największych w Krakowie. WOŚP podczas 29. Finału, wyjątkowego, bo ograniczonego przez pandemię, postawił na wydarzenia i akcje online. Są aukcje – jest ich 314,5 tysiąca, o 120 tysięcy więcej niż rok wcześniej. Potrwają do 14 lutego, a do godziny 20:00 w niedzielę zebrano dzięki nim już 22 mln zł. Wśród tych najpopularniejszych m.in. sprzątanie domu przez aktora Andrzeja Chyrę, który spodziewał się 10 tys., doszło do 40 tys., sernik upieczony i doręczony osobiście przez Dawida Podsiadło (15,3 tys. zł), kolacja z obsadą filmu „Lejdis” (10,5 tys. zł) czy kolacja z Robertem Makłowiczem w Krakowie (20,3 tys. zł). Swoje aukcje wystawiają też samorządowcy – np. prezydent Wrocławia Jacek Sutryk zaprasza na spacer po mieście, a prezydent Krakowa Jacek Majchrowski sprzedaje fragment „szkieletora”, czyli przez lata niewykończonego budynku górującego nad miastem.  WOŚP wsparli również politycy – zarówno Lewicy, jak i PSL i KO. Pojawiły się nawet dwie aukcje wystawione przez polityków z prawej strony. Andrzej Duda z żoną przekazali dwa wieczne pióra. Jarosław Gowin miał podobny pomysł, wystawiając „pióro, którym podpisywał wiele listów intencyjnych, umów i projektów rozporządzeń”.  W internecie działa także 21 tysięcy puszek online, które każdy chętny mógł zakładać już w grudniu. Do godziny 20:00 w niedzielę wpadło do nich 11,5 mln zł, a pieniądze wpłaciło ponad 222 tysiące osób. Na koncie WOŚP po 20:00, zaraz po tradycyjnym światełku do nieba, było 85 mln zł, czyli o 20 mln więcej niż rok wcześniej o tej samej porze. Światełko w tym roku nie jest tak spektakularne, jak zazwyczaj. Przez zakaz zgromadzeń Orkiestra postawiła na skromniejsze rozwiązania – w Warszawie multimedialna piramida na placu Defilad na kilka minut rozbłysła kolorowymi światłami i sztucznymi ogniami.  W Krakowie z Tauron Areny popłynął hejnał, a w Poznaniu przed magistratem zaświeciły się czerwone serca. Wszystkie światełka można było oglądać online – tak samo jak koncerty i spotkania, które organizowały sztaby.  Niewielka część wydarzeń mogła się odbywać normalnie – stąd pomysły na orkiestrowe morsowanie czy maratony biegowe. „Finał WOŚP to przede wszystkim bezpieczeństwo – wolontariuszy, w sztabach oraz w studiu” – czytamy na stronie Fundacji WOŚP. W głównym sztabie na placu Defilad w Warszawie każdy, kto wchodził do studia, musiał przejść szybki test na COVID-19. „Po teście dostaje się opaski na ręce, które oznaczają, że byłeś przebadany i jesteś zdrowy” – mówił Jurek Owsiak. Wolontariusze pilnują dystansu, wszędzie rozstawione są butelki z płynem do dezynfekcji.  Wchodząc do sztabu w Starej Zajezdni na krakowskim Kazimierzu wolontariusz musi zmierzyć temperaturę i wypełnić ankietę covidową. Stoliki, przy których wolontariusze mogą rozliczać puszki, są tak ustawione, żeby między każdą osobą były przynajmniej 2 metry odległości. Na podłodze wyklejono linie, dzięki którym wolontariusze nie tłoczą się w kolejce. W paczce, którą dostał każdy, kto kwestował dziś z puszką, były maseczki, przyłbica i płyn antybakteryjny. „Przede wszystkim musieliśmy znaleźć takie miejsce dla sztabu, które będzie duże i pozwoli na utrzymanie dystansu” – mówi Piotr Błoński ze sztabu przy „Gazecie Krakowskiej”. Przez lata krakowscy wolontariusze spotykali się w ciasnych pomieszczeniach w Sukiennicach na Rynku Głównym. „Teraz przenieśliśmy się do hali, w której jest ponad 1000 metrów kwadratowych. Może tu przebywać bezpiecznie 108 osób. Wytyczyliśmy drogę jednokierunkową, żeby wolontariusze wchodzący do sztabu i wychodzący z niego się nie spotykali, mamy opryskiwacze ciśnieniowe z płynem do dezynfekcji, którym odkażamy ławki, stoły i krzesła. No i przede wszystkim: pilnujemy, żeby wszyscy mieli na sobie maseczki” – wymienia Błoński. Pieniądze podczas 29. finału WOŚP zbierały 1 362 sztaby, w tym 79 sztabów zagranicznych w 28 krajach. Tegoroczna zbiórka wspomoże leczenie dzieci z chorobami laryngologicznymi. W całej Polsce dziecięcych oddziałów laryngologicznych i otolaryngologicznych jest 27, ale do Orkiestry już spłynęło ponad 80 próśb o zakup sprzętu. Chodzi m.in. o endoskopy, kardiomonitory, lampy operacyjne i aparaty USG. Dzień przed 29. finałem organizacja opublikowała wstępne rozliczenie za ubiegłoroczną, rekordową zbiórkę. W ramach zakupów, których udało się dokonać przed restrykcjami spowodowanymi pandemią koronawirusa, fundacja wydała dokładnie 95 040 929,74 zł z zebranych w styczniu 2020 186 milionów złotych. Około 29,5 mln trafiło do oddziałów neurologii i neurochirurgii, a 12 mln do oddziałów chirurgii dziecięcej. Największą część środków, czyli 30 mln zł, Orkiestra przeznaczyła na wsparcie polskiej ochrony zdrowia podczas pandemii. NGO, Zdrowie, Jerzy Owsiak, Wielka Orkiestra Świątecznej Pomocy,
Linus na dołku 40 godzin. Drastyczne zatrzymanie Babci Kasi. Powstanie fundacja dla zatrzymywanych^Radosław Gruca^31 stycznia 2021^https://oko.press/linus-na-dolku-40-godzin-drastyczne-zatrzymanie-babci-kasi-powstanie-fundacja-dla-zatrzymywanych/^Linus Lewandowski przesiedział na dołku 40 godzin, po czym został wypuszczony z zarzutem naruszenia nietykalności policjanta. Babcia Kasia potraktowana bestialsko na komisariacie. OKO.press rozmawiało z jednym z mężczyzn, którzy przybili na drzwiach budynku Trybunału plakat OSK Dopiero w niedzielę 31 stycznia uwolniono wszystkich zatrzymanych podczas masowych protestów, które przetoczyły się przez Warszawę po opublikowaniu 27 stycznia wyroku TK Julii Przyłębskiej, praktycznie zakazującego w Polsce legalnej aborcji. OKO.press relacjonowało przebieg demonstracji. 29 stycznia 2021 28 stycznia 2021 OKO.press rozmawiało z jednym z mężczyzn, którzy w czwartek wieczorem, 28 stycznia, razem z Klementyną Suchanow z Ogólnopolskiego Strajku Kobiet przeskoczyli przez płot i na drzwiach TK powiesili plakaty z symbolami Strajku Kobiet. „Przeskoczyliśmy we troje, ale to nie był tylko nasz protest. Czujemy się częścią tych tysięcy ludzi, którzy protestowali przy ogrodzeniu. To był akt nieposłuszeństwa obywatelskiego. Nie stawialiśmy oporu i od razu oświadczyliśmy, że poddajemy się i poniesiemy wszystkie konsekwencje” – mówi OKO.press Łukasz Stanek, znany jako Syriusz, aktywista klimatyczny z grupy Extinction Rebelion. To właśnie on, razem z Przemkiem Siewiorem, też z Extinction Rebelion, i Klementyną Suchanow przeskoczył w czwartek godzinie 19:00 przez płot na skwer przed Trybunałem. W rozmowie z nami podkreśla, że nigdzie się nie włamywał i nie zamierzał niczego niszczyć. Przybicie plakatu do „brzoskwiniowego budynku, w którym kiedyś mieścił się prawdziwy Trybunał Konstytucyjny” policja potraktowała jako przestępstwo zniszczenia mienia. Stanek, znany z protestów klimatycznych, podkreśla, że protestuje solidarnie z kobietami, bo pozbawia się je elementarnych praw człowieka. Aktywiści przybili pięcioma gwoździami plakat z napisem „Wczoraj Argentyna jutro Polska”. „Kobietom w Argentynie oddano prawa człowieka, a tymczasem w Polsce rękoma tzw. Trybunału faktycznie zdelegalizowano aborcję. To był nasz gest sprzeciwu. Nie wtargnęliśmy tam, aby zniszczyć cokolwiek. Nie po raz pierwszy w historii Polski, ktoś przeskakuje przez mur, żeby zamanifestować swój przeciw” – mówi OKO.press Stanek. „Stanęliśmy i poddaliśmy się. Kiedy wyprowadzono nas w miejsce, gdzie nie było już kamer, wykręcono nam ręce i zakuto w w kajdanki. Mówiliśmy, że to boli, że nie stawiamy oporu, powtarzaliśmy, że się wylegitymujemy – nie przestali. Trzymali nas przez godzinę. Dzwonili do przełożonych, bo nie wiedzieli jaki zarzut postawić” – relacjonuje. W końcu stwierdzili, że zarzucają im zniszczenia mienia poprzez przybicie pięciu gwoździ do drzwi, oraz naruszenie miru domowego. Ścigania domagać się miał administrator budynku. Dwóch aktywistów przewieziono najpierw na komisariat w Warszawie na ul. Żytniej, a potem do Grodziska Mazowieckiego. Policja tłumaczyła potem, że wywiezienie poza Warszawę wynikało z tego, że nie wiadomo było, ilu jeszcze będzie zatrzymanych tego dnia. „To specjalnie, żeby nie było solidemo [demonstracji solidarnościowej z zatrzymanymi, które odbywają się pod aresztami] i utrudnić prawnikom kontakt. Wyrecytowałem im przepis i natychmiast zażądałem obecności mojego prawnika. Nie od razu umożliwiono mi kontakt, a zareagowano dopiero na moje stanowcze żądanie i wyrecytowanie przepisów, które mówią o natychmiastowym dostępie do adwokata. Gdybym był młodszy, albo miał 17 lat, czułbym się mocno zagubiony” – mówi nam Stanek. Policja złożyła wniosek o zastosowanie środków w postaci dozoru. Stanek relacjonuje, że od prokuratorki najpierw usłyszał, że nie widzi do tego podstaw, ale jej szefostwo podejmie ostateczną decyzję. Po konsultacjach zdecydowano o dozorze policyjnym. „Zachowanie policji i ich reakcje są kompletnie nie adekwatne. Nie mamy czołgów, pałek ani tarcz. Nie jesteśmy kibolami, nie rzucamy w nich kostką brukową, nie rzucamy racami w czyjeś okna. Nie jesteśmy dla policji żadnym zagrożeniem. Teraz mamy raz w tygodniu być na Wilczej. To absurd, nigdzie nie zamierzamy uciekać, mieszkamy w Warszawie, nasze adresy są znane. To kolejny środek represji, ale efekt będzie odwrotny. Nie odpuścimy protestów” – podsumowuje Stanek. Klementyna Suchanow została zatrzymana na 24 godziny. Postawiono jej dwa zarzuty analogiczne do tych, które usłyszeli mężczyźni, oraz naruszenie nietykalności osobistej funkcjonariusza poprzez oblanie go czerwoną substancją. najbardziej podoba mi się "rażące lekceważenie porządku":), no i żal pana Gałązki, że ubrudził się w pracy wolna i gotowa pic.twitter.com/80svzJKv1S — Klementyna Suchanow (@KSuchanow) January 29, 2021  Linus Lewandowski to weteran ulicznych protestów. Pierwszy raz stał się szerzej znany podczas manifestacji po zatrzymaniu aktywistki Margot na Krakowskim Przedmieściu. Wskoczył wtedy na radiowóz. Od tamtej pory był już zatrzymywany kilkanaście razy. W piątek 29 stycznia zatrzymano go pod Domami Centrum. Policja interweniowała po tym, jak ubrany na czarno mężczyzna prysnął w ich kierunku gazem. Kiedy rzucili się za nim w pościg zatrzymali przy okazji ubranego w pomarańczową kurtkę Linusa, który stał nieopodal z tęczową flagą. Pod komendą w Nowym Dworze Linusa Lewandowskiego wspierali jego przyjaciele. „Jesteśmy przeciwko przemocy policyjnej. Demonstrujemy solidarność z osobami, które zostały bezprawnie porwane i są tu bezprawnie przetrzymywane” – mówił jeden z kolegów Linusa Lewandowskiego z grupy Homokomando, który demonstrował pod komendą z tęczową flagą. Nigdy przenigdy nie będziesz szedł sam! #uwolićporwanych#milicja#mamyprawodemonstrować#osk#LGBT#nowydwórmazowieckipic.twitter.com/T2LEFw1PsJ — Homokomando (@Homokomando2) January 30, 2021  Linusa wypuszczono dopiero po 40 godzinach. „Tym razem było dość spokojnie. Bardzo cieszyło mnie, gdy słyszałem odgłosy solidarnościowych demonstracji” – przekazał OKO.press tuż po swoim wypuszczeniu. Zapowiedział, że w przyszłym tygodniu zamierza z przyjaciółmi powołać „Fundację +48”, której celem będzie niesienie pomocy zatrzymanym w skali całej Polski. Szczegóły inicjatywy mają być przedstawione w najbliższym tygodniu. Policja zarzuca Linusowi zaatakowanie funkcjonariusza, choć według świadków nic takiego nie miało miejsca, a zatrzymano go, bo rzucał się w oczy trzymając tęczową flagę. Z filmów, które pojawiły się w internecie, wynika, że policjanci obezwładnili go razem z mężczyzną, który prysnął w nich gazem. Linus nie miał z nim jednak nic wspólnego. „Zarzuty są całkowicie fikcyjne. Nie naruszyłem nietykalności żadnego funkcjonariusza. Mam nadzieję, że prokurator szybko sformułuje akt oskarżenia i przekaże sprawę sądowi, który oczyści mnie z zarzutów. Że nie będzie czekał w nieskończoność – tak jak w sprawie wejścia na radiowóz 7 sierpnia, gdzie od 8 sierpnia w sprawie nie stało się absolutnie nic” – napisał Linus na swoim profilu na facebooku. Dodał, że trzymanie go przez tak długi czas było całkowicie bezzasadne, niezgodne z prawem. „Policja stwierdziła, że jest zagrożenie zatarcia śladów – nie wiem, miałbym znaleźć i pobić policjanta, żeby zmienił zeznania, czy włamać się na policję i wykasować nagrania, czy co? Co więcej – wiedząc, że zatrzymanie nie ma szans utrzymać się w sądzie – policja mojego zażalenia na zatrzymanie po prostu… nie wysłała do sądu” – napisał Linus. Drastyczną relację przekazała mediom Katarzyna Augustynek, znana z wielu protestów jako Babcia Kasia. Kobieta stanęła w obronie dziewczyny, którą zatrzymywała policja. Babci Kasi zarzucono, że uderzyła policjanta w plecy. Ona sama się tego wypiera, choć nie zaprzecza, że dotknęła policjanta. Film z jej zatrzymania zamieścił na twitterze poseł Piotr Borys. Interweniujemy ws zatrzymania „Babci Kasi” Według świadków była szarpana przez Policjanta. Staramy się wyjaśnić zdarzenie. Apeluję do @PolskaPolicja by nie blokować protestujących i pozwolić rozejść się do domów. Wg Konstytucji zgromadzenia w Polsce są legalne! pic.twitter.com/qdCaWfr0IJ — Piotr Borys (@piotr_borys) January 28, 2021  Najpierw przewieziono ją do komisariatu w Pruszkowie, gdzie miała być poniżona przez policjantki, które miały zerwać z niej rajstopy i ściągać jej majtki. Potem przerzucono ją do Piastowa. „Jechałam w nocy z gołymi nogami i tak było już do końca. Tam doznałam szykan od dwóch dyżurnych na komendzie, byłam szarpana i wyzywana np. »Zamknij mordę«. Dostałam śniadanie, którego nie mogłam skończyć, bo minął czas, i bardzo mało picia. Przerzucono mnie brutalnie do innej celi lodowatej, bez kurtki czy koca. Przez parę godzin dopominałam się głośno o picie i lekarstwa (mam choroby przewlekle) i o coś do ubrania. Do końca nie dostałam tych podstawowych rzeczy. W toalecie przez te 15 godzin byłam tylko dwa razy. Na przesłuchanie skuto mnie. Na stole stała nakierowana na mnie kamera i nagrywała. To tylko zarys wydarzeń” – przekazała Katarzyna Augustynek w relacji opublikowanej przez „Codziennik Feministyczny”. Kiedy udało nam się dziś do niej dodzwonić stwierdziła dziarsko, że już doszła do siebie. „Wzmocniła mnie wiadomość, że wypuszczono już wszystkich pozostałych, więc teraz jestem już na manifestacji pod siedzibą TVP przeciwko ich kłamstwom” – powiedziała OKO.press. Manifestacje w całej Polsce relacjonowaliśmy na łamach OKO.press 29 stycznia 2021 W czasie protestów policja przekonywała, że reaguje w uzasadnionych przypadkach, by zapewnić bezpieczeństwo „także pozostałym mieszkańcom miasta”. Powadzimy zabezpieczenie protestu tak, aby jego formuła była jak najmniej dokuczliwa dla innych osób. Oceniamy sytuację wyłącznie przez pryzmat zapewnienia bezpieczeństwa. Także bezpieczeństwa pozostałych mieszkańców naszego miasta. — Policja Warszawa (@Policja_KSP) January 29, 2021  W odpowiedzi na wpis powtarzały się ironiczne komentarze o tym, że chodzi tylko o jednego mieszkańca – Jarosława Kaczyńskiego, pod którego domem po raz kolejny pojawili się protestujący w piątek wieczorem. Dostępu do jego żoliborskiej willi broniły jednak szczelnie zgromadzone tam znaczne siły policji. Jeden z protestujących obliczył, że dom obstawiło około 100 radiowozów. Manifestujący po dojściu w pobliże domu prezesa PiS za namową Marty Lempart, liderki Ogólnopolskiego Strajku Kobiet, spokojnie się rozeszli. Na weekend zaniechano protestów w związku z organizacją 29. finału Wielkiej Orkiestry Świątecznej Pomocy. Policja i służby, Klementyna Suchanow, Prokuratura, aborcja Prawa kobiet
„To nieludzkie”. Czołowi genetycy przeciw wyrokowi TK i jego uzasadnieniu [DOKUMENT]^OKO.press^31 stycznia 2021^https://oko.press/czolowi-genetycy-przeciw-wyrokowi-tk-i-jego-uzasadnieniu/^"Kwestionowanie pełnego prawa kobiety/rodziców do świadomych, wolnych i niezależnych decyzji prokreacyjnych jest nieludzkie, stygmatyzujące. Nieuchronnie prowadzi do nielegalnych aborcji (często kończących się utratą zdrowia lub życia kobiety) z lęku przed urodzeniem ciężko chorego dziecka" - piszą czołowi polscy genetycy „Jako lekarze genetycy kliniczni i jako specjaliści laboratoryjnej genetyki medycznej, mający na co dzień kontakt z pacjentami z wadami i chorobami genetycznymi, uważamy, że jedynym i optymalnym rozwiązaniem jest pozostawienie decyzji kobiecie, w oparciu o postępowanie lekarskie i diagnostyczne, zgodne z naukową wiedzą oraz procedurami i standardami, podlegającymi fachowemu nadzorowi medycznemu” – głosi stanowisko Polskiego Towarzystwa Genetyki Człowieka. Podpisało je 21 osób, profesorów i doktorów nauk medycznych, specjalistów w dziedzinie genetyki. Polskie Towarzystwo Genetyki Człowieka, założone w roku 1993, skupia blisko 500 członków z grona lekarzy – genetyków klinicznych, diagnostów specjalizujących się w dziedzinie laboratoryjnej genetyki medycznej oraz osób reprezentujących inne specjalności z zakresu nauk medycznych, biologicznych, humanistycznych i innych. Poniżej cały dokument. Tytuł i śródtytuły od redakcji. 28.01.2021 Stanowisko  Polskiego Towarzystwa Genetyki Człowieka (PTGC) w sprawie wydanego w dniu 27.01.2021 r. uzasadnienia wyroku Trybunału Konstytucyjnego z dnia 22.10.2020 r. (sygn. akt K 1/20), który został ogłoszony w Dz.U. z 2021 r. poz.175  dotyczące zasad i warunków podejmowania indywidualnych decyzji prokreacyjnych w przypadkach ryzyka pojawienia się wad wrodzonych lub wystąpienia zaburzeń rozwojowych u potomstwa Zarząd Polskiego Towarzystwa Genetyki Człowieka oświadcza, że uzasadnienie wyroku Trybunału Konstytucyjnego w ww. sprawie w żaden sposób nie wpłynęło na zmianę jego stanowiska, gdyż argumenty merytoryczne zawarte w uzasadnieniu są nieprzekonujące i nie jest w nich brana pod uwagę godność kobiety i jej prawo do życia w dobrostanie fizycznym i psychicznym oraz prawo do stanowienia o losie jej ciąży. W związku z tym Zarząd PTGC nadal wyraża kategoryczny sprzeciw wobec wyroku Trybunału Konstytucyjnego, ograniczającego prawo kobiet do decyzji o przerwaniu ciąży, „…gdy badania prenatalne lub inne przesłanki medyczne wskazują na duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu” (Ustawa z 07.01.1993 „O planowaniu rodziny, ochronie płodu ludzkiego i warunkach dopuszczalności przerywania ciąży” (Dz.U. Nr 17, poz. 78 z późn. zm.). Rozpoznanie nieprawidłowości rozwojowych u płodu, szczególnie takich, które prowadzą do przedwczesnego zgonu lub znacząco zaburzają dalszy rozwój dziecka, co powoduje nieodwracalne skutki zdrowotne, w tym m.in. znaczną niepełnosprawność fizyczną i/lub intelektualną, stawia kobietę oraz jej najbliższych wobec dramatycznych dylematów i wyborów, również etycznych. 28 marca 2018 Podjęcie takiej decyzji jest zawsze bardzo trudne i bolesne, gdyż jaka by ona nie była (utrzymanie ciąży i urodzenie chorego dziecka albo terminacja ciąży) zawsze pozostawia niezatarte piętno. Niezwykle ważne jest, aby kobieta mogła świadomie i niezależnie dokonać takiego wyboru, ważąc zarówno dobro oczekiwanego dziecka, jak i możliwość sprostania niezwykle trudnym wyzwaniom w przyszłości. 30 stycznia 2021 Jako lekarze genetycy kliniczni i jako specjaliści laboratoryjnej genetyki medycznej, mający na co dzień kontakt z pacjentami z wadami i chorobami genetycznymi, uważamy, że jedynym i optymalnym rozwiązaniem jest pozostawienie decyzji kobiecie, w oparciu o postępowanie lekarskie i diagnostyczne, zgodne z naukową wiedzą oraz procedurami i standardami, podlegającymi fachowemu nadzorowi medycznemu. Wszystkie podejmowane decyzje powinny być, jak dotychczas, przedmiotem wielospecjalistycznego poradnictwa lekarskiego, w tym w szczególności poradnictwa genetycznego, zgodnie z zapisami Europejskiej Konwencji Biomedycznej (czekającej od 24 lat na ratyfikację przez Sejm RP). 28 stycznia 2021 Należy podkreślić, że prenatalne badania genetyczne w olbrzymiej większości sprzyjają decyzji o kontynuacji ciąży, gdyż około 95 proc. z nich kończy się wydaniem prawidłowego wyniku. Ma to szczególne znaczenie dla kobiet z grupy ryzyka genetycznego, często mających już dziecko z wrodzonymi wadami lub chorobą, albo tych, które straciły dziecko dotknięte taką chorobą. Ich decyzje prokreacyjne często zależą od możliwości przeprowadzenia pełnej procedury diagnostyki prenatalnej. Wyrażamy w pełni uzasadnioną obawę, że wyrok Trybunału Konstytucyjnego będzie oznaczał koniec prenatalnej diagnostyki genetycznej w Polsce. 29 grudnia 2020 Stanowczo protestujemy przeciw nazywaniu terminacji ciąży z powodu nieodwracalnych, ciężkich i nieuleczalnych wad u płodu „aborcją eugeniczną”. Eugenika, czyli „system poglądów zakładający możliwość doskonalenia cech dziedzicznych człowieka”, nie ma nic wspólnego z indywidualną, trudną decyzją kobiety/pary o przerwaniu ciąży prowadzącej do urodzenia dziecka bez szansy przeżycia lub z ciężkimi zaburzeniami rozwoju, którego życie byłoby pasmem cierpienia dla niego samego oraz całej rodziny. Kwestionowanie pełnego prawa kobiety/rodziców do świadomych, wolnych i niezależnych decyzji prokreacyjnych jest nieludzkie, stygmatyzujące, przynosi też szkodę ich dalszym planom w tym zakresie. Nieuchronnie prowadzi do nielegalnych aborcji (często kończących się utratą zdrowia lub życia kobiety) z lęku przed urodzeniem ciężko chorego dziecka i często zarzuceniem jakichkolwiek planów prokreacyjnych, co bez wątpienia przyczyni się do dalszego obniżenia dzietności w Polsce. Podpisali:  prof. dr hab. n. med. Olga Haus, przewodnicząca PTGC prof. dr hab. n. med. Maria Sąsiadek, konsultant krajowy w dziedzinie genetyki klinicznej w latach 2014-2019 dr hab. n. med. Lucjusz Jakubowski, konsultant krajowy w dziedzinie genetyki klinicznej w latach 2011-2014, przewodniczący PTGC w latach 2014-2018 prof. dr hab. n. med. Janusz Limon, przewodniczący PTGC w latach 2010-2014, członek rzeczywisty PAU, członek-korespondent PAN prof. dr hab. n. med. Jacek Zaremba, były przewodniczący Międzynarodowego Komitetu Bioetycznego UNESCO, członek Zarządu PTGC w latach 2002-2010, były wiceprezes Polskiego Towarzystwa Genetycznego, członek rzeczywisty PAN prof. dr hab. n. med. Michał Witt, Dyrektor Instytutu Genetyki Człowieka PAN, Przewodniczący Komitetu Genetyki Człowieka i Patologii Molekularnej PAN, były członek Zarządu PTGC prof. dr hab. n. med. Małgorzata Krajewska-Walasek, była przewodnicząca Komisji Genetyki Człowieka PAN prof. dr hab. n. med. Ryszard Słomski, Honorowy Przewodniczący Komitetu Genetyki Człowieka i Patologii Molekularnej PAN prof. dr hab. n. med. Tadeusz Mazurczak, przewodniczący PTGC w latach 2002-2010 prof. dr hab. n. med. Jerzy Bal, przewodniczący Komisji Rewizyjnej PTGC prof. dr hab. n. med. Ewa Bocian, członek Zarządu, skarbnik PTGC w latach 2002-2010 prof. dr hab. n. med. Agata Filip, vice-przewodnicząca Zarządu PTGC prof. dr hab. n. med. Jolanta Wierzba, vice-przewodnicząca Zarządu PTGC prof. dr hab. n. med. Maciej Borowiec, sekretarz Zarządu PTGC dr hab. n. med. Mariola Iliszko, skarbnik Zarządu PTGC prof. dr hab. n. med. Krystyna Chrzanowska, członek Zarządu PTGC prof. dr hab. n. med. Maciej Krawczyński, członek Zarządu PTGC dr hab. n. med. Beata Nowakowska, członek Zarządu PTGC dr n. med. Ewa Obersztyn, członek Zarządu PTGC prof. dr hab. n. med. Robert Śmigiel, członek Zarządu PTGC, przewodniczący Sekcji Dysmorfologicznej PTGC dr n.med. Hanna Moczulska, przewodnicząca Sekcji Diagnostyki Prenatalnej PTGC Do wiadomości m.in.: Zdrowie, Kobiety, Prawa człowieka, Julia Przyłębska, Trybunał Konstytucyjny, aborcja ustawa antyaborcyjna
Jak i czym leczyć COVID? Prof. Szczeklik o tym, co działa, co nie działa, a co szkodzi^Sławomir Zagórski^31 stycznia 2021^https://oko.press/jak-leczyc-covid-prof-szczeklik/^Czy ma Pan poczucie porażki, jeśli chodzi o leczenie COVID? Prof. Wojciech Szczeklik: "Porażka to za mocne słowo, ale z pewnością zawód. Bo tyle razy słyszymy o lekach, które mają działać, a za chwilę okazuje się, że one w ogóle nie działają albo działają słabo czy nawet szkodzą" Prof. dr hab. med. Wojciech Szczeklik jest specjalistą w zakresie anestezjologii i intensywnej terapii, chorób wewnętrznych i immunologii klinicznej. Kieruje Kliniką Intensywnej Terapii i Anestezjologii w 5 Wojskowym Szpitalu Klinicznym z Polikliniką w Krakowie. Jest członkiem grupy roboczej AOTMIT do spraw farmakoterapii COVID-19 oraz współautorem wytycznych Surviving Sepsis Campaign (SSC) leczenia krytycznie chorych w przebiegu COVID-19. Prof. Szczeklik regularnie komentuje nowe doniesienia naukowe nt. COVID-19 na Twitterze pod adresem: @wszczeklik Sławomir Zagórski, OKO.press: Panie profesorze, od kilku tygodni rozprawiamy niemal wyłącznie o szczepieniach przeciw COVID. Sądzi Pan, że straciliśmy już nadzieję na opracowanie skutecznych leków na tę chorobę? Prof. Wojciech Szczeklik: Mam nadzieję, że nie. Rzeczywiście jesteśmy trochę zawiedzeni po tylu nieudanych próbach terapii. Ale chyba większość z nas, osób zajmujących się COVID-em, zdaje sobie sprawę, że szczepionka to tylko jedna – bardzo potrzebna – broń do walki z tą chorobą. Drugą jest skuteczne leczenie. Małymi krokami, ale stale, posuwamy się do przodu w lepszym zrozumieniu choroby i jej leczeniu. Ale patrząc na ostatnie 12 miesięcy, nie ma Pan jednak wrażenia porażki na tym polu?  Porażka to może za mocne słowo, ale z pewnością jest to zawód. Bo tyle razy słyszymy o lekach, które mają działać, a za chwilę okazuje się, że one albo w ogóle nie działają, albo działają słabo czy nawet szkodzą. I w sumie tych leków, które rzeczywiście mają udowodnioną skuteczność w leczeniu COVID-u, jest po prostu mało. Ale to, czego z pewnością nauczyliśmy się przez ten czas, to jak stosować leczenie wspomagające, kiedy stan chorego się pogarsza. Tutaj notujemy duży postęp w stosunku do tego, co działo się rok temu, kiedy oglądaliśmy te przerażające sceny z Włoch.  20 marca 2020 Ale jak Pan wchodzi na swój oddział, widzi umierających ludzi, chyba nie sposób nie czuć bezsilności? Były takie momenty, kiedy czuliśmy się bezsilni. Każdy z nas pamięta chwile, kiedy wkładaliśmy wszystkie swoje siły, walczyliśmy jak tylko się dało i przegrywaliśmy. Staramy się jednak odsuwać od siebie takie myśli i do każdego pacjenta podchodzimy od nowa z nadzieją i przekonaniem, że uda się nam go wyleczyć. W momencie, kiedy dostrzegam u siebie czy u kogokolwiek w zespole objawy wyczerpania, zmęczenia, wręcz załamania, staram się, żeby ten ktoś odpoczął lub zajął się mniej ciężko chorymi. Na początku epidemii umierało aż 90 proc. spośród tych pacjentów, którzy musieli korzystać z respiratora. A dziś? Trudno powiedzieć, to zależy od ośrodka, ale jest to już bliżej 40-50 proc. Na intensywnej terapii śmiertelność rośnie wtedy, gdy system jest przeciążony. Bo jeżeli zaczyna nam brakować na oddziale miejsc, jesteśmy zmuszeni przyjmować wyłącznie tych najciężej chorych. Czyli takich, których musimy od razu zaintubować i wtłaczać do ich płuc tlen za pomocą respiratora. Oni trafiają do nas po prostu za późno. Tak działo się przez pewien czas w Polsce, tak było w ubiegłym roku we Włoszech, tak teraz jest w Anglii. Jeśli pacjent trafia do nas odpowiednio wcześnie, często udaje się nam uniknąć respiratora i możemy zastosować mniej inwazyjne metody leczenia, np. podając tlen pod wysokim ciśnieniem do nosa lub wtłaczając tlen do płuc przy pomocy specjalnej maski na nos i usta. Niektóre ośrodki stosują nawet specjalne hełmy do tego celu. Tego nauczyliśmy się w trakcie trwania pandemii i to była niezwykle ważna zmiana w leczeniu ciężko chorych osób. Z intubacją nie ma się co za bardzo w tej chorobie spieszyć. Zaletą tych mniej inwazyjnych metod jest m.in. to, że pacjent pozostaje w pełni przytomny, współpracuje z nami. Z pacjentem zaintubowanym nie mamy już takiego kontaktu. Wspomniał Pan o braku miejsc na intensywnej terapii w szczycie zachorowań w Polsce.A jak jest dziś?  Teraz mamy chwilę oddechu, od dwóch tygodni nie mieliśmy nowych przyjęć ciężko chorych pacjentów z COVID. W ubiegły czwartek, 21 stycznia 2021, zamknąłem oddział intensywnej terapii covidowej. W Krakowie pozostawiono tylko kilka oddziałów dla pacjentów z ciężkim przebiegiem tej choroby. Za to znowu wzrosło zapotrzebowanie na miejsca niecovidowe. Co ważnego udało się w walce z COVID od początku pandemii, a co się nie udało? Największym sukcesem jest wytworzenie skutecznej szczepionki. Mówiąc zaś o porażkach było sporo rozczarowań, często dotyczących samej „jakości” nauki. Największą kompromitacją było wprowadzenie do leczenia COVID chlorochiny i stosowanie tego leku przez dobrych parę miesięcy. Z innych wpadek przychodzi mi na myśl używanie leku przeciw wirusowi HIV – kaletry, a także powszechne stosowanie antybiotyków u covidowych pacjentów. To były zupełnie ślepe zaułki. Ta historia z chlorochiną to tylko nieudana próba, czy też ten lek szkodził? Szkodził. W trakcie pandemii cała nauka wywróciła się do góry nogami. Pojawiła się choroba, której nie znaliśmy, bardzo zakaźna, przed którą nie wiedzieliśmy, jak się chronić. Jak Pan pewnie pamięta, nie mieliśmy nawet pewności czy maseczki nas przed nią chronią. No i zaczął się strach. 20 grudnia 2020 I wtedy, to był sam początek zmagań z wirusem w Europie – marzec 2020, ukazały się wyniki badania z ośrodka w Marsylii, sygnowane przez prof. Didiera Raoulta. Badanie obejmowało 26 osób. Raoult podawał im chlorochinę i sprawdzał, czy wirus namnaża się wolniej. Stwierdził, że tak jest w istocie i ogłosił, że ma lekarstwo na COVID. Wyniki tego badania teoretycznie na nikim nie powinny zrobić wrażenia. Zaledwie 26 pacjentów, na dodatek parę osób zgubiono w trakcie śledzenia ich dalszych losów, bardzo słabo podana metodologia. Wreszcie wyniki opublikowane w czasopiśmie, którego redaktorem naczelnym był kolega Raoulta, współautor badania. Wszystko to wyglądało niezwykle podejrzanie i nikt z nas nie sądził, że może mieć dalsze reperkusje. A jednak. Okazało się, że badanie ma olbrzymie przełożenie na praktykę. Natychmiast włączyły się media no i prezydent Donald Trump, który ogłosił, że sam łyka ten lek… …profilaktycznie. Zaczęły się naciski na amerykański federalny Urząd ds. Żywności i Leków i zaczęto masowo stosować chlorochinę. A jak już raz taka machina ruszy, nie wiadomo jak ją zahamować. Tymczasem to był poważny błąd. Późniejsze duże badanie RECOVERY z Wlk. Brytanii, na grupie kilku tysięcy pacjentów, wykazało, że chlorochina nie tylko nie działa na COVID, ale w dłuższym czasie powoduje bardzo groźne zaburzenia rytmu serca i zwiększa śmiertelność. W normalnych czasach proces wprowadzania leku do użycia w leczeniu jakiejś choroby wygląda zupełnie inaczej. Na chlorochinie się nie skończyło, bo – jak mówiłem – w międzyczasie były jeszcze próby leczenia COVID-u kaletrą, a także kilka innych doniesień, które trochę zachwiały nauką.  Ma Pan na myśli remdesivir? On chyba też nie spełnił oczekiwań? Bardziej miałem na myśli szczepionki. Ludzie podeszli do nich z dużym niedowierzaniem i niepokojem, a to naprawdę niesamowite osiągnięcie! A remdesivir, to akurat lek, który ma pewne zastosowanie w leczeniu COVID-u, natomiast z pewnością nie jest lekiem przełomowym. Wprowadzono go parę lat temu, gdy wybuchła epidemia Eboli. Choć tam się nie sprawdził. Jednak, gdy wybuchła pandemia, został wytypowany jako potencjalny kandydat na skuteczny lek po tym, jak zauważono, że w warunkach laboratoryjnych mocno hamuje namnażanie wirusa SARS-CoV-2. Zaczęto od razu podawać go chorym na COVID, początkowo w ramach tzw. leczenia ostatniej szansy. W „The New England Journal of Medicine” opisano losy 60 pacjentów. Była to bardzo niejednorodna grupa – od chorych z bardzo nikłymi objawami, po tych na krążeniu pozaustrojowym. Wyniki były niejednoznaczne, ale wnioski z badania – i to w najważniejszej gazecie medycznej – były takie, że remdesivir to lek, który odmieni nasze leczenie. Później były jeszcze trzy duże badania, w których zaczęto wprawdzie stosować lepszą metodologię, ale za to były sponsorowane przez przemysł. W rezultacie od początkowych entuzjastycznych doniesień na temat tego leku, w pewnym momencie doszliśmy do tego, że zaczęto kwestionować, czy on w ogóle działa. Dziś przeważa pogląd, że remdesivir, jeżeli się go poda wcześnie, może u osób z ciężkim przebiegiem choroby (ale nie tych najciężej chorych na respiratorze) skrócić objawy choroby i czas pobytu w szpitalu. Nie zmniejsza śmiertelności. Czyli wąska grupa pacjentów, w wąskim okienku czasowym. Nie tego oczekiwaliśmy.  Kolejny element w tym paśmie niepowodzeń to chyba osocze? Szkoda, bo takie leczenie stwarza możliwość społecznego zaangażowania. Rozmawiałem z ozdrowieńcem, który mówił, że to dla niego ważne.  To, że ludzie chcą oddawać osocze, jest dla mnie zupełnie fantastyczne. Ja to bardzo doceniam. 28 grudnia 2020 Ale z drugiej strony, historia z osoczem stanowi kolejny przykład na to, że nie możemy podawać leków czy substancji, których wcześniej pozytywnego działania nie udowodnimy. To, że się nam wydaje, że coś mogłoby działać, nie wystarcza. Osocze znamy od dziesiątków lat i w zasadzie w żadnej ostrej chorobie wirusowej się nie sprawdziło. W związku z tym tutaj też od samego początku mieliśmy wątpliwości. Opieraliśmy się na wynikach badań, które były opisami przypadków czy opisami serii przypadków. Tymczasem takie badania są zawsze obarczone błędem. Jak na razie jedynym większym, poprawnym metodologicznie badaniem na ten temat jest wspomniane RECOVERY, z którego wynika, że osocze niestety nie zmniejsza śmiertelności w wyniku COVID. Innymi słowy, tyle samo pacjentów umiera w grupie leczonej i nieleczonej osoczem. Zastrzegam, że trwają jeszcze inne badania mające określić skuteczność leczenia osoczem i być może okaże się, że ta metoda jednak przyda się w naszych zmaganiach w walce z wirusem. Ale jeśli tak będzie, to wyłącznie na wczesnym etapie choroby i na pewno nie u wszystkich pacjentów. Równie dobrze może się też okazać, że to kolejny lek, którego nie będziemy już w ogóle stosować. Wspomniał Pan o leczeniu antybiotykami, ale też w niekorzystnym znaczeniu. W ubiegłym roku nastąpiła tu istotna zmiana. Początkowo każdy pacjent, który miał objawy zakażenia SARS-CoV-2, dostawał z miejsca antybiotyki. Trudno powiedzieć po co, bo to przecież choroba wirusowa, na którą antybiotyki nie działają. Chyba robiliśmy to trochę z bezsilności. W efekcie medycyna wyrządziła dużo szkód, bo takie dawanie antybiotyków na ślepo, powoduje powstanie opornych na leczenie szczepów bakterii. Jestem przekonany, że to się właśnie stało w 2020 roku i, niestety, stało się na szeroką skalę. Mniej więcej od kilku miesięcy staramy się ostrożnie stosować antybiotyki u pacjentów covidowych, nie nadużywać ich. To czym Pan dzisiaj leczy COVID? Takim przełomem i największą zmianą, jaka dokonała się w trakcie ubiegłego roku, było leczenie sterydami u pacjentów z ciężkim przebiegiem choroby. Od samego początku, jak tylko pojawił się COVID, zastanawialiśmy się, czy powinniśmy podawać sterydy pacjentom na oddziałach intensywnej terapii. Bazowaliśmy na naszej wiedzy na temat ciężkiego uszkodzenia płuc w przebiegu innych chorób. Zdania na ten temat były podzielone, ale większość z nas używała tych leków już od samego początku. Pewność przyszła dopiero po badaniu RECOVERY. Okazało się, że podanie sterydów pacjentom, którzy mieli już niewydolność narządową i wymagali leczenia tlenem, odmieniło trajektorię choroby i zdecydowanie zmniejszyło śmiertelność. Im cięższy był przebieg COVID i większego wsparcia tlenowego czy respiratora wymagał chory, tym bardziej sterydy ratowały życie. Spytam jeszcze o ostatnie doniesienia na temat przeciwciał monoklonalnych i kolchicyny. Na przeciwciała monoklonalne liczyliśmy od dawna. Ponieważ ubywało nam leków, które mogliśmy stosować, stąd ogromne oczekiwania w tym kierunku. I tu wracamy do osocza. Osocze pochodzi od ozdrowieńców. Są w nim różne przeciwciała skierowane przeciwko wirusowi, część z nich powinna teoretycznie zadziałać i neutralizować wirusa. Tymczasem przeciwciała monoklonalne to sztucznie wytworzone białka przeciwko jednemu tylko fragmentowi SARS-CoV-2. Dlatego mieliśmy nadzieję, że właśnie dzięki swojej specyficzności będą one w stanie zmienić przebieg choroby skuteczniej niż osocze. 24 stycznia 2021 W ciągu ostatnich 2 tygodni ukazały się wyniki dwóch dużych badań z udziałem przeciwciał monoklonalnych. Jedno z bamlaniwimadem, a drugie z koktajlem dwóch przeciwciał zwanym w skrócie regeneron (to jeden z leków, który po zakażeniu SARS-CoV-2 dostał prezydent Trump). Okazuje się, że jeżeli poda się przeciwciała odpowiednio wcześnie, tj. w ciągu 3-4 dni od wystąpienia objawów, u części osób udaje się zapobiec hospitalizacji i zmniejszyć częstość ciężkich przebiegów choroby. Ale trudno te leki wprowadzić do szerokiego leczenia, bo nie dość, że są one kosztowne, to ta choroba w dużej mierze przechodzi sama. I teraz komu dać te przeciwciała? To jest pytanie za 100 punktów. Być może to będzie lek, który pomoże zapobiec powikłaniom u tych pacjentów, którzy są predysponowani do ciężkiego przebiegu, tzn. pacjentów z obciążeniami sercowo-naczyniowymi, tych w starszym wieku, z chorobami nerek czy bardzo otyłych. Na razie to są tylko dwa badania. Toczą się dalsze, ale przeciwciała monoklonalne to nasza nadzieja w walce z COVID na bardzo wczesnym etapie choroby.  Jeszcze słowo o kolchicynie.  W ubiegłym tygodniu Kanadyjczycy ogłosili jako pierwsi, że kolchicyna może pomóc w walce z COVID. To swoją drogą też jest efekt pandemii, sytuacja, której wcześniej nie znaliśmy. Mam na myśli fakt, że o wynikach badań dowiadujemy się nie z fachowej literatury, tylko z doniesień prasowych. Dlaczego tak się dzieje?  Bo autorzy dużych badań, które narzucają cały kierunek medycyny, poszli w tym kierunku, że kończą jakąś analizę i robią medialne spotkanie uwalniając część danych, ale bardzo małą część. Mówią np. tak: „Lek zmniejsza śmiertelność o 24 proc.”, no i teraz, co my mamy z tym zrobić? Często nie wiemy jak duża była grupa, co z czym było porównywane. Dlatego wszyscy czekają aż oni uwolnią dalsze dane. Autorzy już od tego momentu się spieszą i wrzucają do sieci artykuł bez oceny recenzentów, w formie tzw. pre-printu. 12 stycznia 2021 To są faktycznie badania bez recenzji, czyli trzeba być bardzo ostrożnym z wyciąganiem wniosków. Jeśli one wychodzą z mocnych naukowo grup i są rzetelnie napisane, to rzeczywiście sygnał jest istotny, ale zawsze czekamy, żeby wyniki zostały jednak opublikowane w dobrych, recenzowanych czasopismach. W przypadku kolchicyny grupa badaczy z Kanady podała, że w badaniu brało udział ponad 4 tys. pacjentów narażonych na kontakt z wirusem, i sprawdzano, czy kolchicyna zmniejsza częstość zachorowania i ciężkiego przebiegu COVID. I wstępne dane są takie, że ten lek faktycznie może działać, choć na razie musimy podchodzić do tego z dużą ostrożnością. Ale tak samo, jak w przypadku przeciwciał, jakaś nadzieja w tym jest. Równocześnie zastosowanie kolchicyny w leczeniu COVID testowane jest również w ramach badania RECOVERY i wyniki powinniśmy poznać niebawem. Ostatnio sporo się też mówi o tzw. inhibitorach JAK. To leki, które stosujemy w terapii białaczek, np. baricitimib (okropne są te nazwy). Niedawno wykazano, że baricitinib podawany razem z remdesivirem poprawiał rokowanie pacjentów i skracał czas hospitalizacji.  Wyczerpaliśmy już listę leków, które potencjalnie mogą pomóc w leczeniu COVID? Cała Ameryka Południowa szaleje teraz na punkcie iwermektyny. To lek przeciwpasożytniczy, który wykazuje też słabe działanie przeciwwirusowe. Ale żeby zadziałał w organizmie, a nie w laboratorium, powinniśmy zastosować 100 razy wyższą dawkę. Więc zasadniczo jest bardzo mała szansa, żeby on rzeczywiście się przydał w terapii COVID. Ale cała Ameryka Południowa, z prezydentem Bolsonaro i ministrem zdrowia Argentyny włącznie, od kilku miesięcy bierze ten lek.  Z jakim skutkiem? Bardzo trudno to ocenić. Teraz jest trochę zakłopotania, dlatego że pokazują się kolejne badania na małych grupach, na które, jak się patrzy łącznie, wydaje się, że iwermektyna rzeczywiście skraca objawy, zmniejsza śmiertelność, poprawia rokowanie. Ale żadne z dużych towarzystw medycznych nie uznało tych badań za wiarygodne. Jest ich już całkiem sporo, ale metodologia jest straszna. W efekcie zalecenia większości towarzystw są takie, żeby tego leku nie stosować. Warto jeszcze wspomnieć o lekach przeciwkrzepliwych. One nie leczą COVID-u, ale stosuje się je wspomagająco. Tu też trzeba uważać. Bo na początku stosowano powszechnie leki przeciwkrzepliwe w wysokich dawkach, a teraz wstrzymano kilka dużych badań, bo okazuje się, że to więcej szkodzi niż pomaga. 26 października 2020 I wreszcie kwestia suplementów witaminowych – witaminy C, D i cynku. Podejście większości towarzystw jest takie, że cynku nie należy stosować w większych dawkach niż przy suplementacji. A jeśli chodzi o witaminy C i D, to można je przyjmować, zwłaszcza w miesiącach zimowych, kiedy słońca nie ma za wiele. Ale w dawkach uderzeniowych absolutnie nie zalecam, bo to może wywołać skutki uboczne, a nie mamy dowodów, że działa. Dlaczego tak trudno wynaleźć leki na choroby wirusowe? Choć w przypadku pewnych wirusów, takich jak HIV czy HCV (wirusowe zapalenie wątroby typu C), to się udało.  Choroby wywoływane przez HIV i HCV rozwijają się latami. Dzięki temu mamy czas, żeby na te wirusy zadziałać. A SARS-CoV-2 tego czasu nam nie daje. To jest zresztą straszne w tej chorobie, że jej przebieg jest kompletnie nieprzewidywalny. Teoretycznie wiemy, że COVID przebiega ciężej, jeżeli się ma choroby współistniejące i jest się starszym, ale to nie znaczy, że wirus nie może ściąć z nóg Pana czy mnie, a także kogoś znacznie młodszego od nas. Trudno też leczyć każdego, gdy 80 proc. infekcji przebiega zupełnie bezobjawowo. Nadal nie jesteśmy w stanie przewidzieć u kogo choroba będzie miała ciężki przebieg. W wielu przypadkach zakażenie rozpoznajemy dopiero, gdy pacjent trafia do szpitala. Ponadto, żeby zadziałać przeciwwirusowo, trzeba interweniować wcześnie, w momencie, kiedy wirus się namnaża. W tej fazie mamy tych kilka leków, o których mówiliśmy – remdesivir, osocze, przeciwciała monoklonalne. Ale prawdziwy problem z COVID-em zaczyna się później. To już nie jest walka z samym wirusem, tylko z nadmierną reakcją immunologiczną, przeciwzapalną naszego organizmu na to zakażenie. Więc liczy się nie tylko sam wirus, ale te ciężkie komplikacje, cały ten bałagan, który on robi z naszym układem odpornościowym. Pan wierzy, że na tę drugą fazę choroby też coś znajdziemy?  Już wiemy, że na tym etapie pomagają sterydy. Nie powiedzieliśmy jeszcze o jednym ważnym leku, który przewija się od samego początku badań nad COVID. Chodzi o blokery receptorów interleukiny szóstej, czyli leki, za pomocą których próbujemy hamować właśnie tę nadmierną reakcję zapalną. Głównym lekiem z tej grupy jest tocilizumab. On dosyć dobrze sprawdza się w niektórych chorobach reumatologicznych, natomiast jeśli chodzi o COVID, wyniki są bardzo niejednoznaczne. Są badania, które pokazują korzyści wynikające z jego stosowania w grupie pacjentów z ciężkimi powikłaniami narządowymi leczonymi na intensywnej terapii, ale są i takie – jak z grupy brazylijskiej z zeszłego tygodnia – gdzie przerwano badanie z tocilizumabem, bo lek zwiększał śmiertelność. Musimy niestety zaczekać na więcej danych. Mówiliśmy cały czas o leczeniu COVID-u w szpitalu. A co z leczeniem domowym?  COVID u większości z nas powinien ustąpić bez jakiejkolwiek pomocy z zewnątrz. U pacjentów, którzy mają rozpoznane zakażenie, a objawy są skąpe, grypopodobne, leczenie jest wyłącznie objawowe. Czyli ewentualne zbijanie gorączki za pomocą paracetamolu lub ibuprofenu i to powinno na tym etapie wystarczyć. Jeżeli jest taka możliwość, warto zaopatrzyć się w pulsoksymetr, urządzenie które mówi nam, jak dużo jest tlenu w krwi. W momencie, gdy nasze płuca zostają zajęte przez chorobę, tego tlenu zaczyna ubywać. Jeśli więc wcześniej mieliśmy saturację 98, a następnego dnia mamy 94 czy 93, to to jest bezwzględne wskazanie do szukania pomocy lekarskiej czy udania się do szpitala. Ponieważ to już jest czas na podanie niektórych leków, o których rozmawialiśmy. Wielu ludzi w Polsce boi się szpitala. Tak, i to na pewno jest duży problem. Jeżeli pacjenci próbują przeczekać ten spadek saturacji w domu, czasem jest po prostu za późno, żeby to wszystko odwrócić, bo dochodzi do zbyt dużego uszkodzenia płuc. W szpitalu mamy znacznie większe możliwości terapeutyczne. 22 stycznia 2021 Co się dzieje, jeśli organizm ma mniej tlenu?  Mamy niedotleniony mózg, możemy się zrobić splątani, możemy wręcz stracić przytomność, omdleć. Organizm próbuje się bronić, dlatego nasz oddech i serce przyspiesza. W pewnym momencie, jeżeli tlenu jest za mało, nasz metabolizm przestawia się na metabolizm beztlenowy. Czegoś takiego nie jesteśmy w stanie długo tolerować i dochodzi do ciężkiego zakwaszenia organizmu, a w rezultacie do śmierci. Obawia się Pan trzeciej fali w Polsce?  Obawiam się. Mam brata w Anglii. Jest też lekarzem i wiem od niego jak to tam wygląda. U nas w tej chwili jest całkiem nieźle. Ale my jesteśmy w takim, przynajmniej częściowym lockdownie i pytanie, co będzie, jak się skończy. Nie wiem, jaka jest strategia, jak długo będziemy zamknięci, ale oczywiście się tego obawiam. Zwłaszcza że są coraz bardziej niepokojące doniesienia dotyczące pewnych mutacji wirusa, które docierają również do nas, a które sprawiają, że wirus jest bardziej zakaźny. Przykładem tego jest wariant brytyjski i Londyn, gdzie w sposób lawinowy nagle wzrosły zachorowania. Liczy się Pan z tym, że ponownie będzie otwierał Pan oddział covidowy?  Niestety, jestem prawie pewny, że tak będzie. To tylko kwestia czasu. Sądzi Pan, że po zaszczepieniu odpowiednio dużego procenta populacji osiągniemy odporność zbiorową i pozbędziemy się problemu? Czy też raczej zaszczepimy się, przez jakiś czas będziemy się czuć bezpiecznie, a potem znów zaczniemy chorować, wrócimy do szczepień i tak dalej. Nawet nie chcę o czymś takim myśleć. Absolutnie wierzę w to, że damy sobie radę z tym wirusem. Być może potrwa to dłużej niż nam się wydawało, ale szczepienia prędzej czy później nas zabezpieczą i są teraz bezwzględnym priorytetem. Dodatkowo powinniśmy ściśle monitorować zachorowania i wypatrywać nowych mutacji. Niezależnie od tych działań, cały czas powinny też toczyć się badania nad leczeniem COVID.  COVID to wymarzona choroba dla Pana – internisty, anestezjologa, ale też immunologa. Zacząłem od interny i pracowałem w ośrodku, gdzie zajmowaliśmy się pacjentami z chorobami immunologicznymi. Od ponad 15 lat pracuję na intensywnej terapii. Rzeczywiście COVID to choroba, która mnie fascynuje, ale i przeraża. Z pewnością to bardzo ciekawa i skomplikowana choroba. Równocześnie jak wszyscy mam jej serdecznie dosyć i bardzo bym chciał, żeby ta pandemia się wreszcie skończyła a COVID na dobre zniknął z naszego życia! Zdrowie, Donald Trump, COVID-19 koronawirus leki pandemia szczepionki na COVID-19
Nie brońcie „uczuć religijnych” katolików przed gniewem ofiar Kościoła. 6 rad dla centrystów [WIDZĘ TO TAK]^Halszka Bezkurkow^31 stycznia 2021^https://oko.press/nie-broncie-uczuc-religijnych-katolikow-przed-gniewem-ofiar-kosciola-6-rad-dla-centrystow/^Tak, wielu katolików czuje się skrzywdzonych w ostatnich miesiącach. Ale to wynika z fałszywej narracji cynicznie wykorzystanej do walki ideologicznej. Prawda zaś jest taka, że świeckość w życiu publicznym nie będzie zagrażać ich osobistej wierze, a tym bardziej ich rodzinom Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik Niedługo po wyborach prezydenckich, które doprowadziły sytuację osób queerowych w Polsce do najgorszego poziomu w ostatnim ćwierćwieczu, brałam udział w projekcie aktywistycznym. Na jednym z pierwszych spotkań padła propozycja współpracy z lokalnymi hierarchami kościoła. Kiedy osoby nieheteronormatywne zaprotestowały, wskazując na swoje wykluczenie przez tę instytucję, wierzący uczestnicy zareagowali silnym wzburzeniem. Ich emocje momentalnie przykryły doświadczenia dyskryminacji osób LGBT+. Spróbowałam mediować sytuację w rozmowie z osobą kierującą projektem. “Powinnaś wykazać się większym zrozumieniem” – usłyszałam w odpowiedzi na moją ocenę, że poświęcenie całej uwagi emocjom wierzących wydawało mi się nieuczciwe. “To nie jest łatwy czas dla katolików”. W dalszej rozmowie zostałam pouczona, że nie powinnam przypisywać wierzącym odpowiedzialności za działania kościelnej hierarchii. “Uczucia religijne to szczególna sprawa” – zakończył opiekun powtarzanym w Polsce przekonaniem. Przywołuję tę sytuację, nie dlatego, że jest ona wyjątkowa. Wręcz przeciwnie, często w rozmowach z osobami o poglądach centrowych czuję się jak dziecko otrzymujące reprymendę za konflikt z młodszym rodzeństwem. Słyszę, “tak, miałaś rację, to ciebie zepchnięto z murku i masz rękę w gipsie, ale on nie umie tego zrozumieć, nie umie sobie poradzić emocjonalnie, więc musisz być wyrozumiała”. W sierpniu zeszłego roku naczytaliśmy się podobnych apeli od czołowych symetrystów tego kraju. “Czy to się organizatorom happeningu i tym, którzy ich wspierają, podoba, czy nie, tęczowa flaga na pomniku Chrystusa jest czymś, co wielu katolików w Polsce obraża” – ocenił Tomasz Lis, by zaraz w kolejnym zdaniu określić próby obrony tej formy protestu “festiwalem szyderstw ze zranionego”.  Jego wypowiedź poparł prezydent Poznania Jacek Jaśkowiak. Wprawdzie nagonka na środowiska LGBT+ jest haniebna, napisał na Facebooku, jednak on osobiście poleca wstrzemięźliwość w ocenach i słuchanie Boba Dylana. Problem jednak w tym, że nie jesteśmy dziećmi, a panowie centryści nie są naszymi rodzicami. Jesteśmy dorośli i bierzemy odpowiedzialność za to z jakimi grupami czujemy się związani. Jeśli należysz do organizacji, która krzywdzi grupy dyskryminowane, sam musisz sobie radzić z emocjami, które wywołuje w tobie ich gniew. 14 listopada 2020 W jednym jednak opiekunowi naszego projektu muszę przyznać rację: to nie jest łatwy czas dla katolików. Ci, słuchający wojennych odezw hierarchów Kościoła i mediów rządowych, są skołowani i przestraszeni widząc gniewne tłumy maszerujące ulicami miast. Naprawdę wierzą, że idziemy po ich rodziny, zagrażamy świętościom i porządkowi społecznemu, który wydaje im się słuszny i konieczny. Ten strach ostatnich obrońców oblężonej twierdzy, który koniunkturalnie dyktują im hierarchowie, jest prawdziwy. Lewy margines Kościoła czuje się natomiast zraniony i oszukany. Okazało się, że wspólnota, której zawierzył swoją ścieżkę duchową, ukrywa zbrodnie i przedkłada władzę nad deklarowaną wrażliwość społeczną. A wiele osób plasuje się prawdopodobnie gdzieś pomiędzy. Nie zaprzeczają ujawnionym przypadkom pedofilii, ale uznają to za problem obecny w każdej grupie zawodowej, rozdmuchany przez przeciwników Kościoła. Mają znajomego geja, który w sumie jest w porządku, bo nie oczekuje, że ktoś mu przyzna prawa przynależne “prawdziwym” małżeństwom. Uważają, że Kościół przesadził zmuszając kobiety do “heroizmu”. Ale mogłyby one o tym spokojnie porozmawiać zamiast profanować kościoły. Te wszystkie emocje, choć w różnym stopniu adekwatne do rzeczywistości, są prawdziwe. To nie jest łatwy czas dla katolików i potrafię to zrozumieć. Jeszcze pamiętam jak trudna była dla mnie ścieżka zmiany światopoglądowej, kiedy wszystko, w czym pokładałam swoje poczucie bezpieczeństwa i sensu, waliło się na moich oczach. A przecież waliło się wtedy tylko metaforycznie, w mojej głowie, bez tłumów skandujących winy Kościoła na ulicach. I nawet bez nich był to proces trudny i bolesny, a weryfikacja wpojonych mi wartości, sprawdzenie, co w mojej głowie jest własne, a co obce i wyrządzające szkodę, trwała kolejnych kilkanaście lat. Nie zazdroszczę tym, którzy to zwątpienie we własne fundamenty przeżywają w chwili, kiedy ofiary Kościoła odnajdują swój głos i wreszcie krzyczą do wierzących “dlaczego odwracacie oczy?”. To nie jest łatwy czas dla katolików, ale to nie moja odpowiedzialność. 17 grudnia 2020 Bo jest też szereg rzeczy, które dziś wiernych Kościoła nie spotykają. Nikt nie pisze im pod oknami “śmierć katolikom”. Nikt nie wysyła na nich faszystowskich bojówek, nie fantazjuje o otwieraniu dla nich obozów zagłady, nie wysyła im gróźb śmierci w wiadomościach prywatnych. Nikt nie odmawia im człowieczeństwa, nie ogłasza stref wolnych od katolicyzmu. Nie dostają na mieście wpierdolu ani za medalik, ani za to, że wyglądają jakoś katolsko, choć nawet katolikiem nie są. Nikt dotąd nie próbował wnieść ładunków wybuchowych na procesję Bożego Ciała. I kiedy ich Kościół organizuje to wszystko na moim podwórku, to już nie mam przestrzeni, żeby stawiać ich emocje ponad własną krzywdą. I dlatego, choć wiem, że to nie jest łatwy czas dla katolików, mam ochotę krzyczeć na tych wszystkich uprzejmych panów w średnim wieku wzywających mnie do większej empatii. Nie dziwię się, że kiedy to nie jest twoje podwórko, kiedy o tych groźbach śmierci słyszysz tylko z drugiej ręki, to kusi, by mówić, że “ta sytuacja rani wszystkich po trochę”. Podchodzenie do każdego z równą empatią wydaje się postawą szlachetną, pozwala przyjąć pozycję zdroworozsądkowego arbitra. To ceniony w Polsce wizerunek, szanowany dużo bardziej niż jasne opowiadanie się po stronie ofiar. Ofiary bowiem czasem krzyczą, a w ostatnich miesiącach nawet używają słów niecenzuralnych i ogólnie podejmują działania, które, w przeciwieństwie do eleganckiego centryzmu mają szansę naruszyć przemocowe status quo. Mówienie “każdy w tej sytuacji jest zraniony” sugeruje, że każdemu należy się też równa uwaga i wsparcie. Ale jeśli równo rozdzielimy wsparcie między tych ze skaleczonym palcem i tych z urwaną nogą, to istnieje spore ryzyko, że ci drudzy się wykrwawią. I bardzo bym chciała, żeby to porównanie było mniej dosłowne. To nie znaczy, że katolikom niepodzielającym przemocowej narracji Kościoła nie należy okazywać wsparcia. Prawie każdy w tym kraju ma wśród bliskich wierzącą osobę, której emocje związane z obecną sytuacją dotykają ją osobiście. Ale jeśli chce się wyrazić empatię w sposób niedyskredytujący doświadczenia ofiar, warto przemyśleć najpierw kilka kwestii. 2 sierpnia 2019 Sytuacje, w które się angażujemy, dobrze pokazują, czyje doświadczenia wywołują w nas silniejsze oburzenie i większą empatię. Czy jest to systemowa przemoc dotykająca osoby z grup dyskryminowanych czy przykrość związana z ich aktami oporu? I nie, nie wystarczy pretekstowe rozpoczęcie posta o “wandalizmie” w kościołach albo flagach na pomnikach od “popieram prawa tej grupy, ale…”. Czy zanim wezwałaś do wykazania się większą empatią wobec katolików, zapytałaś najpierw ofiary, jakiego potrzebują wsparcia? Jak bardzo jesteś zaangażowany w codzienną walkę o równouprawnienie? W kraju, gdzie wciąż można trafić do więzienia za tak zwaną “obrazę uczuć religijnych”, podczas gdy mowa nienawiści zagrażająca życiu i zdrowiu osób nieheteronormatywnych jest legalna i powszechnie stosowana, porządek prawny kształtuje świadomość. Zinternalizowaliśmy przekonanie, jakoby te “uczucia religijne” były zupełnie wyjątkowe i wiązały się ze szczególnym zranieniem. Ale to nie jest prawda. Z perspektywy kilkunastu lat głębokiej religijności mogę śmiało powiedzieć, że ból związany z negowaniem własnej tożsamości, nieustającymi aktami nienawiści i poczuciem zagrożenia we własnym kraju, jest większy. I wiąże się też z większą potrzebą solidarności. Tak, katolicy potrzebują wsparcia w przeżywaniu rozgrywających się zmian społecznych. Ale to wsparcie powinno przyjść ze strony osób niedotkniętych przemocą Kościoła. Osoby z grup dyskryminowanych całe życie uczono przedkładania emocji wierzących nad własną krzywdę. “Nie mów, że jesteś lesbijką, bo babci będzie przykro”, “tylko nie zaczynaj nic o kościele przy moich znajomych” – każdy z nas przeszedł etap cenzurowania swojej tożsamości i swojego zranienia ze względu na bliskie osoby. Przyznanie sobie prawa do wypowiedzenia tego gniewu wymaga często ogromnej pracy nad przełamaniem wewnętrznego tabu. Ja potrzebowałam kilkunastu lat, zanim zdołałam publicznie powiedzieć o swojej krzywdzie i wciąż robię to jedynie na forum internetu. Chociaż już wiem, że mam prawo czuć zranienie, nie udało mi się jeszcze porozmawiać o nim z własną religijną rodziną. I moje doświadczenie nie jest jednostkowe. Dlatego jeśli chcesz udzielać wsparcia katolikom dotkniętym aktami oporu osób doświadczających przemocy, rób to sam. Nie pisz apelu do ofiar o bardziej umiarkowane działania, bo nie masz prawa cenzurować ich gniewu. 13 stycznia 2021 W imię “kompromisu” z Kościołem katolickim grupy dyskryminowane pozbawione były części praw przez ostatnie ćwierć wieku. I wielu liberałów kusi odzyskanie spokoju na ulicach przez podobne negocjacje. My jednak mamy już dość. Nie rzucaliśmy brukiem, bo wierzyliśmy w obietnice, że to stan tymczasowy. Teraz wiemy, że oddanie części praw prowadzi do sytuacji, kiedy można nas odrzeć ze wszystkich. Nieustannie mnie dziwi, jak wielu liderów opozycji twierdzi, że jest za równością, proponując mniejszą dyskryminację jako pożądany kompromis. Ale “kompromis” między równością a dyskryminacją to wciąż przemoc. Przygnębiające targowisko z prawami człowieka oglądaliśmy w zeszłorocznej kampanii prezydenckiej. “Uważam, że w Polsce nie ma narodowej zgody” – zasłaniał się Szymon Hołownia, a jego aktywna medialnie żona tłumaczyła: “nie znam osób tej samej płci, które planowałyby małżeństwo”. Wiadomo, własnym znajomym to jednak niezręcznie mówić, że uważamy ich relacje za gorsze. Ale te wypowiedzi nie plasowały ich daleko od idącego pod tęczowym sztandarem Rafała Trzaskowskiego. “Rozmawiajmy o tym, co jest w tej chwili prawdziwym przedmiotem debaty w Polsce” – wymigiwał się kandydat opozycji przed złożeniem jasnej deklaracji o równości małżeńskiej. Dzisiaj podobne targi widzimy nad tak zwanym “kompromisem” aborcyjnym. A nie jest on przecież niczym innym niż odebraniem autonomii własnego ciała, którą w każdym innym przypadku uznajemy za nienaruszalną. Jeśli uważasz prawa niektórych osób za negocjowalne, nie wierzysz, że są równymi tobie ludźmi. 17 września 2020 Liberałowie lubią wzruszać się obrazkami ze ślubów osiemdziesięcioletnich par jednopłciowych po wprowadzeniu równości małżeńskiej w tym czy innym kraju. Ja mam ochotę raczej płakać. Bo na tych zdjęciach nie ma par, które ich nie doczekały, nie widać trudu życia latami jako formalnie obce osoby. A ja nie chcę być wzruszającą staruszką za pół wieku. Moje życie jest teraz. I nie daję wam prawa targować się nim dla uspokojenia katolickich niepokojów. Ale jeszcze bardziej nie macie prawa targować się życiem tych osób, które w przeciwieństwie do mnie nie mieszkają w dużym mieście w otoczeniu rozumiejących i wspierających przyjaciół. Tych osób, które nie mają ani środków finansowych ani znajomości języków, żeby w akcie desperacji pojechać po godność i podstawowe prawa do innego kraju. Za każdym razem, gdy protest jakiejś grupy dyskryminowanej na chwilę stanie się sprawą medialną, pojawia się mnóstwo specjalistów od uprzejmego dochodzenia praw. Nagle okazuje się, że liczni komentatorzy, którzy przez lata ignorowali systemową dyskryminację dotykającą część naszego społeczeństwa, doskonale wiedzą jak tę sytuację zmienić. I zawsze chętnie i bez zaproszenia udzielają rad osobom walczącym całe swoje życie. Dlatego przed napisaniem posta karcącego metody protestujących, warto się zastanowić, czy naprawdę jest możliwe, że nikt wcześniej nie zaproponował innego podejścia. Czy zanim pomalowano mury kościołów nikt nie organizował kampanii medialnych i projektów edukacyjnych? Zepsuję niespodziankę i zdradzę od razu – próbowaliśmy. Przez lata organizacje queerowe i feministyczne podejmowały różnorodne działania, żeby krok po kroku zmieniać świadomość społeczną. Nauczyliśmy się tyle: protest, który nikomu nie przeszkadza, można łatwo zignorować. I tak się właśnie stało, liberałowie nie wprowadzili nawet związków partnerskich, nie mówiąc o prawdziwej równości, nie złagodzili prawa aborcyjnego, nie wpisali mowy nienawiści wobec osób nieheteronormatywnych do kodeksu karnego. Bo wygodny status quo jest dla nich ważniejszy niż czyjeś życie. Jeśli naprawdę wpadłeś na uprzejmy i umiarkowany sposób, żeby skutecznie zakończyć dyskryminację, to fantastycznie. Ale wciąż, nie pouczaj osób walczących od kilkunastu czy kilkudziesięciu lat. Po prostu zrób swoje. 4 listopada 2020 Tak, wielu katolików czuje się skrzywdzonych w ostatnich miesiącach. Ale to zranienie wynika z fałszywej narracji cynicznie wykorzystanej do walki ideologicznej. Wmówiono im, że istnieje ideologia gender zagrażająca ich rodzinom. Wmówiono im, że działania, którymi ofiary wyrażają swój opór, stanowią akty dyskryminacji. Wielu z nich nie rozumie doświadczeń grup mniejszościowych i widzą wyrażany gniew jako wojnę ideologiczną, skierowaną przeciwko ich osobistej wierze, a nie instytucji politycznej Kościoła katolickiego. Kiedy słucha się żalu wyrażającego prawdziwe emocje łatwo odnieść wrażenie, że stojące za nim przesłanki też muszą być w jakimś stopniu prawdziwe. “Prawda zawsze leży pośrodku” – to chyba najczęściej bezrefleksyjnie powtarzane powiedzenie. Ale tak nie jest, prawda (i słuszność) leży tam, gdzie jest faktycznie, choćby to był margines spektrum opinii. A emocje i ogląd sytuacji to dwie różne rzeczy. Można wysłuchać czyichś emocji i udzielić wsparcia, nie potwierdzając równocześnie idących za nimi fałszywych przesłanek. A nawet warto, bo choć prawdziwe powody obecnego buntu przeciwko instytucji Kościoła katolickiego też mogą być trudne emocjonalnie dla osób wierzących, dobrze aby wiedzieli, że jest to w gruncie rzeczy spór polityczny. A świeckość w życiu publicznym nie będzie zagrażać ich osobistej wierze, a tym bardziej ich rodzinom. 17 stycznia 2021 To chyba najlepsze rozwiązanie, jakie potrafię zaproponować. Po stronie grup dyskryminowanych warto stawać głośno, ponieważ równość powinna być powszechną i oczywistą zasadą naszego porządku społecznego. Natomiast na emocje innych osób związane z dziejącą się zmianą kulturową odpowiadaj indywidualnie. Zamiast pouczać ofiary dyskryminacji, jak powinny protestować, o które prawa wolno im walczyć i czyje emocje powinny stawiać przed swoim zranieniem, idź pogadać ze znajomym katolikiem. Powiedz mu osobiście, że widzisz jego emocje. Zapytaj, czy potrzebuje porozmawiać, weź na siebie tłumaczenie sytuacji. To dla odmiany będzie działanie, z którego mogą skorzystać obie strony, zarówno osoby wierzące, jak i grupy doświadczające systemowej dyskryminacji. A w szerszym rozrachunku, takie budowanie porozumienia może faktycznie przyczynić się do odzyskania stabilności społecznej bardziej niż powrót do przemocowego status quo. Halszka Bezkurkow – aktywistka, pisze o Kościele i doświadczeniach osób queerowych. W OKO.press publikowaliśmy jej szeroko komentowany tekst 7 toksycznych treści wychowania katolickiego. Nazwisko zmienione na prośbę autorki. LGBT+, Prawa człowieka, Kobiety, Kościół, homofobia Ogólnopolski Strajk Kobiet Stop Bzdurom
Norweska posłanka zgłosiła Stowarzyszenie Sędziów „Iustitia” do pokojowej Nagrody Nobla^OKO.press^31 stycznia 2021^https://oko.press/norweska-poslanka-zglosila-iustitia-do-pokojowej-nagrody-nobla/^Posłanka Jette F. Christensen doceniła Iustitię za to, że "walcząc o praworządność w Polsce, działa na rzecz Europy opartej na zasadach". Zgłosiła też Węgierski Komitet Helsiński i liderkę białoruskiej walki o demokrację Swietłanę Cichanouską, która jest jedną z faworytek pokojowego Nobla 2021 Iustitia, obok Stowarzyszenia Sędziów THEMIS, jest przez instytucje Unii Europejskiej i Rady Europy, międzynarodowe organizacje monitorujące demokrację i prawa człowieka, a także europejskie stowarzyszenia i organizacje prawnicze uznawana za głos niezależnych polskich sędziów. Stowarzyszenie odgrywa jedną z najważniejszych ról w obronie praworządności w Polsce przed działaniami obecnej władzy, informując o postępującej rozbiórce państwa prawa i atakach na niezależność sędziowską. W OKO.press i Archiwum Osiatyńskiego działalności „Iustitii” poświeciliśmy kilkaset tekstów, głównie Mariusza Jałoszewskiego. Ostatnio pisaliśmy o akcji solidarnościowej z szykanowanymi prokuratorami oraz kampanii na rzecz zaprzestania represji prawnych i przywrócenia do orzekania sędziów Igora Tulei, Beaty Morawiec i Pawła Juszczyszyna. Pokojowy Nobel jest przyznawany przez pięcioosobowy komitet powoływany przez parlament norweski. Nominacje składa się do końca stycznia. Rokrocznie do nagrody jest zgłaszanych około dwustu osób i organizacji. Zgłoszeń wpływa znacznie więcej – wiele z nich na te same osoby. Sama nominacja jest wykorzystywana do promocji i nagłośnienia osób, organizacji i wartości ważnych dla zgłaszających. Norweska posłanka Partii Pracy Jette F. Christensen zgłosiła Stowarzyszenie Sędziów Polskich „Iustitia” obok Węgierskiego Komitetu Helsińskiego oraz liderki białoruskiej demokratycznej opozycji Swiatłany Cichanouskiej. To docenienie ich pracy na rzecz praw człowieka i demokracji, a przez to pokoju w Europie. Jak informuje Reuters, Swietłanę Cichanouską zgłosił też prezydent Litwy Gitanas Nauseda. W liście do Iustitii Jette F. Christensen wyjaśniła: „To nominacja za walkę o demokratyczną Europę opierającą się na zasadach. Kiedy prawa człowieka, praworządność i wolność wypowiedzi są zagrożone, zagrożony jest wspólny dla nas pokój. Demokratyczny kontynent ma większe szanse, żeby nie doświadczyć wojny. Poszanowanie dla praworządności, wolności, wypowiedzi i praw człowieka są podstawami naszej demokracji opartej na zasadach. Kiedy w jakimś kraju podważa się prawa człowieka, wolności i demokratyczne instytucje, wpływa to na prawa człowieka, praworządność i podstawowe wolności w każdej części kontynentu. Każda organizacja czy osoba walcząca o demokrację i prawa człowieka walczy o wspólne nam prawa człowieka, demokrację i pokój. Pokój to nie tylko brak wojny. Pokój to stabilność i sprawiedliwość. Walka o demokratyczną Europę to walka o pokój. Trójka nominowanych reprezentuje różne flanki tej bitwy: Kiedy IUSTITIA walczy o praworządność w Polsce, pracuje na rzecz Europy opartej na zasadach. Kiedy Węgierski Komitet Helsiński pracuje na rzecz praw człowieka na Węgrzech, pracuje za wszystkich polityków, żeby prawa człowieka były przestrzegane. Kiedy Swietłana Cichanouska walczy o wolność wypowiedzi, prawo do stawania w wyborach i znaczenie instytucji demokratycznych, pracuje na rzecz wolności wypowiedzi, prawa do stawania w wyborach i wartości demokratycznych instytucji wszędzie”. Nieprzypadkowo Iustitię do pokojowej Nagrody Nobla zgłasza posłanka z Norwegii. Kraj ten nie należy do Unii Europejskiej. Natomiast obok Islandii i Liechtensteinu należy do Europejskiego Obszaru Gospodarczego, który został powołany, żeby dopuścić te wysoko rozwinięte, zamożne państwa do wspólnego rynku UE pod warunkiem przyjęcia unijnych regulacji tego rynku. W zamian te kraje finansują, poprzez tzw. fundusze norweskie, wsparcie dla nowych członków UE, w tym Polski. (W okresie 2014-2021 to kwota 2,8 mld, dla Polski – ok. 800 mln euro, z czego spora część jest przeznaczana na finansowanie NGO’s). Fundusze norweskie przyczyniają się do umacniania fundamentalnych wartości europejskich takich jak demokracja, tolerancja i praworządność. Z tego powodu norweskie władze i politycy żywo interesują się kwestią niezawisłości sędziowskiej i praworządności w państwach Unii Europejskiej, zwłaszcza problemami w Polsce i na Węgrzech. Mają świadomość, że zmiany w tych obszarach negatywnie wpływają na porządek prawny UE i mogą nieść konsekwencje dla wolnego rynku. Ponadto Norwegia buduje swoją międzynarodową pozycję jako kraj stojący na straży pokoju, demokracji i praw człowieka. Nie tylko na poziomie deklaracji czy aspiracji, ale także za pomocą konkretnej bezzwrotnej pomocy rozwojowej, w tym dla państw Europy Środkowo-Wschodniej. W styczniu 2020 roku ruszył nowy program dotacyjny dla organizacji społecznych, finansowany ze środków Mechanizmu Finansowego Europejskiego Obszaru Gospodarczego (tzw. Funduszy EOG). Polskie organizacje pozarządowe otrzymają 53 milionów euro. 13 stycznia 2020 19 września 2020 Kandydatów i kandydatki mogą zgłaszać urzędujące głowy państw, parlamentarzyści i członkowie rządów, sędziowie Międzynarodowego Trybunału Sprawiedliwości i Stałego Sądu Arbitrażowego, członkowie Instytutu Prawa Międzynarodowego, zarządu Międzynarodowej Ligii Kobiet na rzecz Pokoju i Wolności, profesorowie nauk humanistycznych i społecznych, rektorzy i wicerektorzy uniwersytetów, dyrektorzy niezależnych instytutów badawczych zajmujących się badaniami nad pokojem i relacjami międzynarodowymi, laureaci Pokojowej Nagrody Nobla i członkowie zarządów organizacji, które ją otrzymały, byli i obecni członkowie Norweskiego Komitety Noblowskiego oraz jego byli doradcy. W lutym-marcu Komitet przedstawia krótką listę nominowanych. W październiku wybiera laureatów Pokojowej Nagrody Nobla i innych nagród. 10 grudnia w Oslo ma miejsce uroczyste wręczenie nagród. W 2020 roku Pokojową Nagrodę Nobla przyznano Światowemu Programowi Żywnościowemu za wysiłki w celu zwalczania głodu. Sądownictwo, Unia Europejska, fundusze norweskie Iustitia Nagroda Nobla prawa człowieka Swiatłana Cihanouska Węgry
Orkiestra już gra. Ma wsparcie Strajku Kobiet. Można licytować megafon i maseczki z błyskawicą^Katarzyna Kojzar^31 stycznia 2021^https://oko.press/orkiestra-juz-gra-ma-wsparcie-strajku-kobiet/^„Finał z głową” – to hasło dzisiejszej 29. zbiórki Wielkiej Orkiestry Świątecznej Pomocy. Wolontariusze w Polsce (i nie tylko) od rana zbierają pieniądze na leczenie dzieci z chorobami laryngologicznymi. Równocześnie zbiórka trwa także w internecie, a w przeddzień finału na koncie WOŚP było ponad 40,6 mln zł. Tegoroczny finał – ze względu na pandemię koronawirusa i związane z nią obostrzenia – został przeniesiony z tradycyjnego pierwszego tygodnia po Nowym Roku na ostatnią niedzielę stycznia. Cała zbiórka będzie zupełnie inna niż zazwyczaj – bez koncertów z udziałem publiczności, bez przesiadywania w sztabach, bez zorganizowanego z rozmachem światełka do nieba o 20:00. Wolontariusze dostają instrukcje: miej na twarzy maseczkę, dezynfekuj ręce, ze wspierającymi zbiórkę trzymaj dystans, serduszko podawaj, a nie naklejaj na kurtki. 13 stycznia 2020 WOŚP robi jednak wszystko, żeby finał choć w małym stopniu przypominał to, co znamy z poprzednich lat. W Warszawie na placu Defilad stanęło studio, w którym będą odbywać się koncerty, transmitowane online i w telewizji. „Wszystkie osoby, które będą tu pracowały, przejdą szybkie testy na koronawirusa” – zapewniał Jurek Owsiak podczas konferencji prasowej. Na scenie pojawią się m.in. Marek Dyjak, Ania Rusowicz, Voo Voo i Krakow Street Band. Przed studiem ustawiono multimedialną piramidę, która punktualnie o 20 będzie kolorowym światełkiem do nieba. 14 stycznia 2020 Wsparcie dla WOŚP zadeklarowały członkinie Ogólnopolskiego Strajku Kobiet. Na Facebooku poinformowały, że ze względu na finał nie zorganizują protestów w weekend. „Nie damy się pandemii. I przede wszystkim – nie damy się podzielić. Zamiast tego podzielimy się z WOŚP tym, co mamy: niesamowitą, dobrą energią, skutecznością w działaniu, hartem ducha. (…) Jurek, z Tobą do końca świata i jeden dzień dłużej! Szedłeś ramię w ramię z nami w proteście przeciwko ograniczaniu wolności kobiet – dziś my idziemy ramię w ramię z Tobą” – napisały w poście. Jednocześnie wsparły zbiórkę, wystawiając na aukcję zdjęcie Wiktorii Głosek ze Strajku Kobiet i „zestaw demonstrantki”, czyli megafon, flagę i maseczki z czerwoną błyskawicą. 13 stycznia 2020 W tym roku liczba aukcji internetowych jest rekordowa – w niedzielny poranek jest ich ponad 263 tysiące. To o 69 tysięcy więcej niż rok temu już po finale. Do kupienia jest m.in. przejazd rajdowy z Kajetanem Kajetanowiczem (w sobotę kosztował już 13 800 zł), górska wycieczka z Justyną Kowalczyk (9 900 zł) i spacer po Puszczy Białowieskiej z Adamem Wajrakiem (15 300 zł). WOŚP po raz kolejny uruchomił także specjalne e-skarbonki, które przez pandemię stały się ważnym elementem akcji. „W zeszłym roku mieliśmy ich nieco ponad tysiąc. Teraz mamy ich już 20 tysięcy” – mówił Owsiak na konferencji prasowej. Puszkę online może założyć każdy – tę metodę wybrało też wiele osób publicznych i instytucji. W skarbonce Roberta Makłowicza w finałowy poranek jest 17,3 tys. złotych, a u Macieja Stuhra – 24,1 tys. Łącznie dzięki internetowym puszkom na konto WOŚP trafiło 7,7 milionów złotych (stan na godzinę 7:30). Internetowo zbiórkę wspiera też portal Siepomaga, gdzie np. administratorzy satyrycznego konta na Facebooku i Instagramie Make Life Harder zebrali prawie 277 tysięcy złotych. A kwota ciągle rośnie. Pomimo wyjątkowej sytuacji, na ulicach będzie można spotkać wolontariuszy z puszkami. Jest ich w tym roku ponad 75 tysięcy w 1362 sztabach rozsianych po całej Polsce i po świecie. Z Orkiestrą gra m.in. Islandia, Szwajcaria, Australia, Stany Zjednoczone i Chorwacja.  Sztaby starają się, żeby finał był wyjątkowy, pomimo zakazu zgromadzeń. W Krakowie MotoOrkiestra, czyli pokazy rajdowców i drifterów, przeniosła się do internetu, mniejsze koncerty również będą transmitowane online, a w ramach akcji „Pokaż serce Orkiestrze” całe miasto zabłyśnie na czerwono. W ten sposób podświetlone będzie m.in. Centrum Kongresowe ICE i Tauron Arena, z której o 20 będzie można usłyszeć krakowski hejnał. Po ulicach Poznania będzie jeździł Sztabowóz – multimedialna ciężarówka, pełna kolorów, świateł i muzyki. Z wrocławskiego Starego Klasztoru będą transmitowane koncerty i spotkania – m.in. z Olgą Tokarczuk. W Ogrodach Geyera w Łodzi będzie można wesprzeć WOŚP podczas jarmarku z rękodziełem i produktami regionalnymi. Wszystkie wydarzenia można znaleźć tutaj. 15 stycznia 2019 Pieniądze z 29. finału WOŚP otrzymają oddziały laryngologiczne, otolaryngologiczne i diagnostyki głowy. Fundacja planuje zakup takich sprzętów jak m.in. endoskopy, kolatory służące do operacji migdałków, kardiomonitory, lampy operacyjne, aparaty USG i RTG oraz przyrządy do diagnostyki bezdechu sennego. Orkiestra po raz pierwszy zagrała w styczniu 1993 roku dla dzieci z chorobami serca. Wtedy udało się zebrać równowartość 2,4 mln zł. Od tamtej pory z roku na rok sumy rosną – rekordowa zbiórka to 186 milionów w ubiegłym roku. Pieniądze zostały przeznaczone na wsparcie dziecięcej medycyny zabiegowej. NGO, Zdrowie, Jerzy Owsiak, Wielka Orkiestra Świątecznej Pomocy,
Nowy wiceminister edukacji i nauki wyszedł na sanki, więc drwi z katastrofy klimatycznej^Sebastian Klauziński^30 stycznia 2021^https://oko.press/wiceminister-rzymkowski-ocieplenie-klimatu/^„Piękna zima, jak zapowiadali zwolennicy ocieplenia klimatu. A my poszliśmy na sanki" – pisze Tomasz Rzymkowski, nowy wiceminister edukacji i nauki. Niestety, pogoda i klimat to nie to samo. To, że można wyjść na sanki w styczniu nie oznacza końca katastrofy klimatycznej Tomasz Rzymkowski to kolejny polityk obozu władzy, który wątpi w katastrofę klimatyczną. Podobne wpadki na swoim koncie mają już m.in. prezydent Andrzej Duda (który wygrał także konkurs na klimatyczną bzdurę roku 2019), były minister środowiska Henryk Kowalczyk, wicemarszałek Senatu Marek Pęk czy wiceminister sprawiedliwości Michał Woś. Pomimo praktycznie pełnej zgodności liczących się w świecie instytucji i zespołów naukowych zajmujących się badaniami klimatu oraz przytłaczających dowodów naukowych potwierdzających, że dominującym czynnikiem odpowiedzialnym za globalne ocieplenie jest antropogeniczna emisja gazów cieplarnianych, wielu polityków idzie w zaparte i powątpiewa w katastrofę klimatyczną. Teraz dołączył do nich Tomasz Rzymkowski, od 22 stycznia 2021 wiceminister edukacji i nauki. Czyli jeden z szefów resortu, w którym drwiny z globalnego ocieplenia w ogóle nie powinny mieć miejsca. Świeżo upieczony wiceminister wybrał się z dziećmi na sanki, czym postanowił pochwalić się na Twitterze. Kilka zdjęć z uśmiechniętymi pociechami w zimowej scenerii Rzymkowski opatrzył krótkim komentarzem. Piękna zima, jak zapowiadali zwolennicy ocieplenia klimatu. A my poszliśmy na sanki  Tomasz Rzymkowski, Twitter - 30/01/2021 fot. Adrian Grycuk / Creative Commons Klimat ma związek z pogodą, ale ta ostatnia to po prostu stan atmosfery w pewnym okresie czasu. Ocenianie zmian klimatycznych po tym, czy za oknem pada śnieg albo po tym, czy komuś aktualnie jest ciepło, czy zimno, nie ma nic wspólnego z nauką. Mimo to drwiny w stylu: „No, ładne mi globalne ocieplenie!” rokrocznie zalewają media społecznościowe przy pierwszych opadach śniegu. Niestety – to, że można wyjść na sanki w styczniu, nie oznacza końca katastrofy klimatycznej. „Lokalne i chwilowe fluktuacje to rzecz normalna – pogoda nakłada na długofalowy trend ocieplenia gwałtowne górki i dołki. Owszem, dni wyjątkowo zimne wciąż występują, tyle że rzadziej. Za to rośnie ilość dni rekordowo ciepłych. W ciągu ostatniej dekady dzienne rekordy ciepła pojawiały się 2 razy częściej niż rekordy zimna” – czytamy w serwisie „Nauka o Klimacie”, współprowadzonym przez prof. Szymona Malinowskiego, fizyka atmosfery. Kluczową rzeczą jest zatem globalny wzrost temperatury. 2 czerwca 2020 Temperatura wzrosła o ok. 1,1 st. C od tzw. okresu przedprzemysłowego. Ten „moment startowy” w literaturze naukowej przedmiotu określa się na przełom XVIII i XIX albo na ok. połowę XIX w. Dzisiejsze starania – określone w tzw. Porozumieniu Paryskim – koncentrują się na zatrzymaniu wzrostu temperatury poniżej 1,5 st. C. Garść alarmujących liczb dostarcza serwis „Nauka o klimacie”: Serwis analizował także, dlaczego podczas ostatniego lata – mimo tego, że było znacznie cieplejsze od średniej – Polki i Polacy narzekali na chłód. Komentarz portalu pasuje także do wpisu Rzymkowskiego. „Większość ludzi nie rejestruje średniej temperatury, lecz swoje odczucia: gdy jest pochmurno i deszczowo, a do tego w związku z tym są mniejsze wahania temperatury (chłodniejsze dni, cieplejsze noce), to „na oko” kwalifikują dzień jako chłodny”. Szesnaścioro ekspertek i ekspertów z Uniwersytetu Warszawskiego 12 stycznia 2021 opublikowało „Klimatyczne ABC”, pierwszy w Polsce interdyscyplinarny podręcznik poświęcony zmianie klimatu. Podręcznik ma być pomocą dydaktyczną dla nauczycieli w szkołach średnich oraz na uczelniach. Jak czytamy, „podręcznik powstał jako odpowiedź naukowców na pilną potrzebę powszechnej edukacji o kryzysie klimatyczno-ekologicznym”. Będzie więc jak znalazł dla nowego wiceministra edukacji i nauki. Podręcznik jest darmowy, można go pobrać pod tym adresem. 14 października 2020 Tomasz Rzymkowski w 2015 roku wszedł do Sejmu z list Kukiz’15, w lipcu 2019 roku przeszedł do klubu PiS i z list tej partii po raz drugi zdobył mandat. 22 stycznia 2021 roku objął stanowisko sekretarza stanu w Ministerstwie Edukacji i Nauki oraz stanowisko pełnomocnika rządu do spraw kształcenia ogólnego i nadzoru pedagogicznego. Rzymkowski to były student Przemysława Czarnka, szefa MEiN. Jak pisała „Wyborcza”, gdy Rzymkowski poszedł na prawo na Katolickim Uniwersytecie Lubelskim, zaangażował się w działalność Klubu Myśli Społeczno-Politycznej „Vade Mecum” i był jego prezesem w latach 2008-2010. Do dziś jest to środowisko radykalnie prawicowych studentów i kuźnia neoendeckich kadr. Kuratorem Vade Mecum był właśnie Czarnek. Rzymkowski „zasłynął” podczas ostatniej kampanii prezydenckiej. Na Twitterze zachęcał do głosowania na Andrzeja Dudę wpisem, w którym zrównał ślub pary gejów ze ślubem z kozą: „W dniu 28 czerwca wybierzemy nie tylko Prezydenta RP, dokonamy także wyboru cywilizacyjnego. Zdecydujemy między Polską, w której małżeństwem jest związek kobiety i mężczyzny, a Polską w której »małżeństwem« jest związek dwóch panów albo jednego pana z kozą?”. Wraz z kilkoma innymi posłami, którzy weszli do Sejmu z list Kukiz’15 domagał się również sprowadzenia do Polski Janusza Walusia, który odsiaduje wyrok dożywocia w RPA. Waluś to rasistowski działacz polskiego pochodzenia, który w 1993 roku zamordował Chrisa Haniego, szefa partii komunistycznej i jednego z przywódców ruchu przeciwko apartheidowi. Ekologia, Władza, Tomasz Rzymkowski, Przemysław Czarnek, Ministerstwo Edukacji Narodowej, globalne ocieplenie katastrofa klimatyczna
Sukces OKO.press. Kościelny sędzia oskarżony o zatajenie, że wiedział o molestowaniu ministrantów^Daniel Flis^30 stycznia 2021^https://oko.press/koscielny-sedzia-oskarzony-falszywe-zeznania/^Rozpoczął się proces księdza Piotra K., byłego sędziego kurii opolskiej. Po zawiadomieniu złożonym przez OKO.press prokuratura oskarżyła go o zatajenie przed świeckim sądem, że wiedział o molestowaniu kilku ministrantów przez księdza, którego sądził w imieniu opolskiego biskupa W piątek 29 stycznia 2021 w Sądzie Rejonowym w Strzelcach Opolskich rozpoczął się proces księdza Piotra K. To były oficjał kurii opolskiej, czyli pełnomocnik biskupa Andrzeja Czai w sprawach sądowych. Prokuratura oskarżyła go o składanie fałszywych zeznań. Ks. Piotr K. prowadził kościelny proces księdza Mariusza K., który w 2012 roku molestował 13-letniego wówczas Dariusza Kołodzieja. W wyniku kościelnego postępowania Mariusz K. w 2015 roku został wydalony z kapłaństwa. Cztery lata później sąd rejonowy skazał go na 2,5 roku w więzieniu i 50 tys. zł odszkodowania. To w tym procesie ks. Piotr miał złożyć fałszywe zeznania. 16 maja 2019 OKO.press złożyło w tej sprawie zawiadomienie po głośnej konferencji w Sejmie w marcu 2019. Na zaproszenie Joanny Scheuring-Wielgus wzięli w niej udział Dariusz oraz jego matka Irena Kołodziej. W poruszającym wystąpieniu oskarżyli wtedy bp. Andrzeja Czaję o celowe nakłanianie ich w 2012 roku do zatajenia przed organami ścigania, że Dariusz był wykorzystany seksualnie przez księdza.   Kołodziejowie posłuchali wtedy rady biskupa, który przekonywał, że proces byłby dla nich wielkim ciężarem. Prokuratura dowiedziała się o przestępstwie dopiero sześć lat później. Kuria złożyła wtedy zawiadomienia, zmuszona nowelizacją kodeksu karnego, która nakazuje zgłaszanie przestępstw seksualnych pod groźbą więzienia. Podczas tej samej sejmowej konferencji Irena Kołodziej oskarżyła także biskupiego sędziego ks. Piotra K. o jeszcze poważniejsze przestępstwo – tuszowanie sprawy.  Irena Kołodziej przytoczyła wtedy swoją rozmowę z 2012 roku z ks. Piotrem, który prowadził wtedy proces ks. Mariusza K.:  “Gdy się zapytałam, czy oprócz Darka były skrzywdzone jeszcze jakieś inne dzieci, i powiedział mi, że tak, było jeszcze czterech czy pięciu ministrantów”. W późniejszej rozmowie z OKO.press Kołodziej dodała, że ks. K. wymienił wtedy ich nazwiska. Jedno z nich zapamiętała. Udało jej się z nim skontaktować przed złożeniem przez nas zawiadomienia, ale nie wiemy, czy będzie zeznawał na procesie.  Podczas sejmowej konferencji Irena Kołodziej przytoczyła także inną, nieformalną rozmowę z ks. K,, która odbyła się w 2017 roku: ”W rozmowie z ks. K,, gdy się go zapytałam, czy on, gdy zeznawał, powiedział też o tych pozostałych ministrantach, którzy byli molestowani, powiedział mi, że nie. Że oświadczył, iż znana jest mu sprawa tylko Darka i mi kazał powiedzieć tak samo. Że jeżeli mnie się będą w sądzie pytać, czy na policji, czy obojętnie gdzie, mam powiedzieć, że jest tylko znana mi sprawa mojego syna”. Irena Kołodziej powiedziała o tych rozmowach z ks. Piotrem K. w trakcie procesu ks. Mariusza K. Sędzia prowadzący sprawę zignorował je jednak, choć miał możliwość, a nawet obowiązek powiadomić prokuraturę. Zawiadomienie złożyło dopiero OKO.press. Napisaliśmy w nim, że ks. Piotr K., zatajając wiedzę o molestowanych ministrantach i nakłaniając do tego samego Irenę Kołodziej, mógł popełnić trzy przestępstwa: Według doniesień lokalnych mediów prokuratura postawiła ks. Piotrowi K. tylko pierwszy z tych zarzutów. Podczas piątkowej rozprawy sąd przesłuchał świadków. Jawność rozprawy została wyłączona ze względu na dobro ofiar księdza Mariusza K. Jeszcze w marcu 2019 roku rzecznik kurii opolskiej, ks. Joachim Kobienia w rozmowie z OKO.press zapewniał, że w aktach procesu kanonicznego nie ma żadnych informacji o innych ofiarach księdza Mariusza K. “Na pewno do nas nie zgłosił się nikt inny. Nie możemy zawiadomić prokuratury, bo nie wiemy w czyjej sprawie” – mówił ks. Kobienia.  Dzisiaj w rozmowie z OKO.press powtórzył, że do kurii nie zgłosiły się inne ofiary ks. Mariusza K. Z kolei ks. Piotr K. od kilku lat nie jest już biskupim sędzią, ale wikariuszem w parafii w niewielkim mieście. Na razie nie spotkały go żadne konsekwencje w związku z oskarżeniem o fałszywe zeznania. Jak mówi nam ks. Kobienia, kuria czeka na wyjaśnienie sprawy przez sąd. Kościół, Sądownictwo, Prokuratura, pedofilia w Kościele
Będzie pozew przeciwko prokuraturze Ziobry za karne zsyłki w Polskę niezależnych prokuratorów^Mariusz Jałoszewski^30 stycznia 2021^https://oko.press/bedzie-pozew-przeciwko-prokuraturze-ziobry-za-karne-zsylki-w-polske-niezaleznych-prokuratorow/^Karnie wysłani na delegacje kilkaset kilometrów od domu prokuratorzy nie przestraszyli się represji. Za zsyłki pozwą prokuraturę do sądu. Będzie też zawiadomienie do prokuratury na Prokuratora Krajowego. OKO.press sprawdziło, jak prokuratorzy radzą sobie na zsyłce  Pozew za karne delegacje w Polskę trafi do sądu w lutym 2021. Chcą go złożyć Katarzyna Kwiatkowska i Jarosław Onyszczuk, oboje z zarządu stowarzyszenia niezależnych prokuratorów Lex Super Omnia. Pozew będzie za nierówne traktowanie w pracy. Jeszcze nie wiadomo, czy pozwana będzie Prokuratura Krajowa, na czele której stoi Bogdan Święczkowski, zaufany Zbigniewa Ziobry. To on wydał decyzje o karnym delegowaniu na pół roku w Polskę grupy siedmiorga niepokornych prokuratorów. Jest jednak problem prawny – nie jest pewne, czy można za to pozwać Prokuraturę Krajową, czy tylko macierzyste jednostki, w których pracują ukarani prokuratorzy. Prokuratorzy będą też chcieli, by sąd ustalił, że miejscem ich pracy nie są prokuratury, do których ich wysłano, ale jednostki w miejscu ich zamieszkania. Będą chcieli również, by sąd do końca procesu wstrzymał wykonanie decyzji Święczkowskiego. Mają na to spore szanse, bo już był taki precedens. Krakowski sąd wstrzymał delegację innego członka Lex Super Omnia Mariusza Krasonia, który w 2019 roku został wysłany z Krakowa do Wrocławia. 12 września 2020 Niezależnie od pozwu za karne delegacje w lutym ma być złożone również zawiadomienie do prokuratury na Prokuratora Krajowego Bogdana Święczkowskiego. Zawiadomienie chce złożyć Katarzyna Kwiatkowska. Ma ono dotyczyć uporczywego naruszania praw pracowniczych. Decyzje o karnych delegacjach dla siedmiorga prokuratorów ujawniono 18 stycznia 2021. W tej grupie jest sześcioro członków krytycznego wobec prokuratury Zbigniewa Ziobry stowarzyszenia prokuratorów Lex Super Omnia. Z czego aż troje to członkowie zarządu organizacji. Karne delegacje po kilkaset kilometrów o domu to kara za krytykę prokuratury i obronę jej niezależności. To także uderzenie w Lex Super Omnia. Karne delegacje oburzyły polityków opozycji, środowisko prawników i opinię publiczną. Prokuratorzy dostali duże wsparcie i wyrazy solidarności. W ich obronie stanęły organizacje sędziowskie i Rzecznik Praw Obywatelskich. Dostają też kartki pocztowe ze słowami otuchy, a obywatele proponowali im nawet pomoc w wynajęciu mieszkań za darmo. 20 stycznia 2021 Karne delegacje dla tej grupy prokuratorów będą kosztować budżet państwa, czyli wszystkich obywateli od 100 do 200 tysięcy złotych. Prokuratura musi bowiem opłacić im wynajem mieszkań, diety oraz pokryć koszty dojazdów, bo prokuratorzy będą na weekendy wracać do domu. OKO.press rozmawiało teraz z ukaranymi prokuratorami. Część z nich pracuje już na delegacjach. Zapytaliśmy, jak zostali przyjęci w nowym miejscu pracy, jakie mają najbliższe plany. Katarzyna Kwiatkowska z Prokuratury Okręgowej Warszawa-Praga. Zesłana do Prokuratury Rejonowej w Golubiu-Dobrzyniu w województwie kujawsko-pomorskim, około 180 kilometrów od domu. Jest wiceprezeską Lex Super Omnia. Zdeterminowana, był złożyć pozew do sądu i zawiadomienie do prokuratury. Zresztą już procesuje się z prokuraturą, bo w 2016 roku po przejęciu kontroli nad tym organem przez Zbigniewa Ziobrę została zdegradowana w ramach czystek. Sprawa wciąż czeka na wyznaczenie terminu w sądzie. Kwiatkowska wypowiada się w mediach, pracowała nad trzema raportami stowarzyszenia o represjach w prokuraturze. 6 sierpnia 2019 „Jeszcze nie pojechałam na delegację. Robię badania lekarskie, jestem na zwolnieniu do połowy lutego. Kontaktowałam się z już z prokuraturą w Golubiu-Dobrzyniu. Okazuje się, że będę tam pracować tylko ja i prokurator rejonowy. Do tej pory był tam tylko prokurator rejonowy i zastępca. Ale jak dojadę ja zastępczyni pójdzie na urlop dla poratowania zdrowia. A są tam przewidziane cztery etaty. Do Golubia-Dobrzynia Prokurator Krajowy mógł delegować osoby, które mają tam bliżej. Bo sprawdziliśmy, że do jednostek wyższego rzędu, w tym do Prokuratury Krajowej są delegowani prokuratorzy z pobliskiego Płocka czy Torunia. Gdyby prowadzono racjonalną politykę kadrową, to delegowano by ich bliżej domu. Obawiam się, że w Golubiu będę sama, ale mam wsparcie od sędziów, którzy powiedzieli, że zrobią wszystko, by moja sytuacja i czas pobytu na delegacji przebiegał bez problemów. Dostałam dużo wsparcia. Dzwonili do mnie znajomi. Pani w aptece rozpoznała mnie i mówi: „Ja panią podziwiam za to, że ma tyle odwagi, by się sprzeciwić temu, co dzieje się w prokuraturze. Dobrze robicie. Niech Pani dalej tak trzyma, a my za Panią trzymamy kciuki, bo robi się wam krzywdę”. Inna pani na bazarku, na którym robię zakupy powiedziała, że jak stracę pracę, to pomoże mi znaleźć nową. Miałam łzy w oczach. A pani z pralni powiedziała, że jak coś będzie potrzeba to pomoże. Po 16 lutego stawię się do pracy na delegacji” – mówi OKO.press Katarzyna Kwiatkowska.  Prokurator Katarzyna Kwiatkowska.  Ewa Wrzosek z Prokuratury Rejonowej Warszawa-Mokotów. Zesłana do pracy w Prokuraturze Rejonowej w Śremie w Wielkopolsce, 310 kilometrów od domu. Jest członkinią komisji rewizyjnej Lex Super Omnia. W 2020 roku chciała wszcząć śledztwo w sprawie organizacji wyborów prezydenckich w czasie epidemii. Sprawę jednak szybko jej odebrano i zrobiono za to dyscyplinarkę. To jej kolejna dyscyplinarka. A obecna delegacja jest już druga. Jest aktywna na Twitterze. 24 kwietnia 2020 „Od środy 27 stycznia jestem w Śremie. Pod prokuraturą czekało na mnie kilkadziesiąt osób [sędziów z Iustitii, prawników, mieszkańców – red.]. Serdecznie mnie witali i odżegnywali się od złej otoczki, jaka spadła na Śrem jako na miejsce przymusowej zsyłki. Ale to urocze miasto. Po dwóch dniach pobytu tutaj i takim przyjęciu, zastanowiłabym się, czy wracać do pracy na Mokotowie, gdyby tylko Śrem był bliżej Warszawy. W prokuraturze przyjęto mnie w porządku. Pracują tu na dwie zmiany. Na mojej zmianie jest prokurator rejonowy i asesor [jest tu pięć etatów, cztery obsadzone, piąty objęła Wrzosek – red.]. Mam już ok. 20 spraw do prowadzenia. To sprawy o alimenty, oszustwa, czy o przywłaszczenie psa. Po pracy poznaję miasto i próbuje się zagospodarować. Wynajęłam już mieszkanie, teraz podpisuję różne umowy, np. na media. I wyposażam je, bo jest raczej puste. W tutejszym sądzie miałam już pierwszą wokandę. Przyjęto mnie miło. Zanim się przedstawiłam, wiedziano już kim jestem. To miłe. Dostaję duże wsparcie. Przychodzą do mnie kartki pocztowe i maile. Przed wyjazdem musiałam odbyć trudną rozmowę ze starszą mamą. Ona w życiu wiele przeszła. Pierwsza jej rada była taka, że może bym zrezygnowała z aktywności w Lex Super Omnia i zajęła się rodziną. Jest rozsądna i rozumie moje racje, choć nie do końca je podziela. Ale musiała się z tym pogodzić” – mówi OKO.press Ewa Wrzosek. Zastanawia się nad pozwaniem prokuratury za karną delegację. W Śremie podczas powitania pod sądem Wrzosek dostała w prezencie słownik gwary poznańskiej, poduszkę i kubek ze wizerunkiem i napisem: „Elba, Sybir, Śrem”. Wystawiła go na licytację na WOŚP. W Śremie witał ją m.in. rzecznik Iustitii sędzia Bartłomiej Przymusiński. Ludzie krzyczeli „Murem za Ewą”. W Warszawie zostawiła dwie córki (jedną nieletnią) i 76-letnią matkę, którą się opiekowała.  Prokurator Ewa Wrzosek (druga od prawej) przed prokuraturą w Śremie wraz z witającymi ją osobami. Obok niej – od lewej – stoi sędzia Bartłomiej Przymusiński z Poznania, rzecznik stowarzyszenia sędziów Iustitia. Fot. z profilu Iustitii na Facebooku.  Jarosław Onyszczuk z Prokuratury Rejonowej Warszawa-Mokotów. Zesłany do Prokuratury Rejonowej w Lidzbarku Warmińskim, pod granicą z Obwodem Kaliningradzkim, 260 kilometrów od domu. Pracę zaczął w poniedziałek 25 stycznia. Jest członkiem zarządu Lex Super Omnia, często wypowiada się w mediach. „Przyjęto mnie w prokuraturze bardzo dobrze. Rozumieją moją sytuację. Dostałem pomoc w zagospodarowaniu się tutaj. Jest tu trzech prokuratorów, ja będę czwarty. Mam już kilkanaście spraw do prowadzenia. Od oszustwa na Allegro po sprawy rodzinne. Dostaję pocztówki z wyrazami wsparcia, w piątek 29 stycznia przyszło ich aż kilkadziesiąt. Podoba mi się tu. Po pracy biegam po kilkanaście kilometrów. A idąc do pracy przechodzę koło zamku. Mieszkania szukałem kilka dni. Znalazłem je przy pomocy osób stąd. Byłem już w tutejszym sądzie. Adwokaci przed rozprawą podchodził do mnie. Mówili, że wiedzą kim jestem, witali i przekazywali wyrazy szacunku” – mówi OKO.press Jarosław Onyszczuk. Katarzyna Szeska z Prokuratury Rejonowej Warszawa-Wola. Zesłana do Prokuratury Rejonowej w Jarosławiu na Podkarpaciu, 320 kilometrów od domu. Wypowiadała się krytycznie w mediach, aktywna na Twitterze. To była rzeczniczka prasowa Prokuratora Krajowego Edwarda Zalewskiego. Nie pojechała jeszcze do Jarosławia. „Napisałam pismo do Prokuratury Krajowej o podanie powodów delegacji. Odpowiedzi nie dostałam. Teraz jestem na zwolnieniu lekarskim. Dzwoniłam już do Jarosławia i mówiłam o tym. Jak nie cofną mi delegacji, złożę za to pozew do sądu. Bo zdrowie jest najważniejsze. Dostałam duże wsparcie od ludzi w smsach, w mediach społecznościowych” – mówi OKO.press Katarzyna Szeska. Szefowa Prokuratury Rejonowej w Jarosławiu powiedziała „Gazecie Wyborczej”, że nie ma braków kadrowych i nie występowała o takie wsparcie. Daniel Drapała z Prokuratury Okręgowej we Wrocławiu. Trafił do Prokuratury Rejonowej w Goleniowie w województwie zachodniopomorskim, 400 kilometrów od domu. Członek Lex Super Omnia. „W Goleniowie zacząłem pracę w poniedziałek 25 stycznia. Przywitano mnie sympatycznie. Są tu ciepli i mili ludzie. Wszystko mam już zorganizowane. Mieszkanie znalazłem w internecie, choć nie było łatwo, bo jest tu strefa ekonomiczna i dużo napływowych pracowników, głównie z Ukrainy. Dostaję kartki ze wsparciem od sędziów i prokuratorów. Rozważam kroki prawne w związku z decyzją o delegacji. W domu we Wrocławiu zostawiłem 11-letniego syna” – mówi OKO.press Daniel Drapała. Artur Matkowski z Prokuratury Rejonowej Poznań-Grunwald. To prokurator wojskowy. Został zesłany do Prokuratury Rejonowej dla miasta Rzeszów, ponad 500 kilometrów od domu. Jako jedyny z karnie delegowanych nie należy do Lex Super Omnia. Ale sądzi się z prokuraturą o wynagrodzenie. Nie wypowiada się w mediach. Matkowski pracę na delegacji zaczął jako pierwszy, bo już w poniedziałek 18 stycznia. Został dobrze przyjęty. Też dostaje kartki ze wsparciem. W Rzeszowie prowadzi już kilkadziesiąt spraw. W domu zostawił 10-letniego syna. Jego zesłanie z Poznania do Rzeszowa to był dowód na to, że delegacje mają charakter represji. Bo gdyby rzeczywiście prokuraturze chodziło o zwykłe wsparcie kadrowe jednostek, gdzie jest za mało rąk do pracy, to Matkowski zostałby wysłany do prokuratury w Śremie zamiast Ewy Wrzosek. Do pracy miałby 43 kilometry i byłoby to tańsze. W czwartek 28 stycznia pod prokuraturę w Rzeszowie przyszła grupa rzeszowskich sędziów i działaczy obywatelskich, by go oficjalnie powitać i dać mu wsparcie. Podarowali mu przewodnik po Bieszczadach.  Powitanie prokuratora Artura Matkowskiego (pierwszy z lewej) pod prokuraturą w Rzeszowie. Fot. z profilu Iustitii na Facebooku.  Obecne karne delegacje objęły też Mariusza Krasonia z Prokuratury Regionalnej w Krakowie, członka zarządu Lex Super Omnia. Ale on jako jedyny został wysłany do prokuratury rejonowej na terenie Krakowa. Może dlatego, że opiekuje się starszymi rodzicami. To jego trzecia karna delegacja, bo za obronę niezależności w prokuraturze spadają na niego represje. Krasoń był inicjatorem przyjęcia przez samorząd małopolskich prokuratorów krytycznej dla prokuratury Ziobry uchwały. To był precedens. Za to Prokurator Krajowy Bogdan Świeczkowski wysłał go w połowie 2019 roku do pracy w prokuraturze rejonowej we Wrocławiu, 270 kilometrów od domu. Pisaliśmy o tym w OKO.press: 13 lipca 2019 Ale Krasoń nie dał się złamać. Jako pierwszy pozwał prokuraturę za delegację. I sąd wstrzymał jej wykonanie. Prokuratura to zlekceważyła. Zapłaciła za to karę i po powrocie Krasonia z Wrocławia (po pół roku) wysłała go na drugą delegację do rejonu na terenie Krakowa. Pokazuje to, jak prokuratura jest zdeterminowana, by ukarać niepokornego prokuratora i odstraszyć innych – by nie szli w jego ślady. W grudniu 2020 roku mógł zapaść korzystny dla Krasonia wyrok w procesie z prokuraturą. Przed terminem rozprawy Prokuratura Krajowa wezwała jednak nagle na przesłuchania aż 14 sędziów z Krakowa, którzy wydawali wcześniej korzystne dla Krasonia orzeczenia w kwestiach proceduralnych. Sędziom grożą teraz za nie zarzuty karne. Pisaliśmy o tym w OKO.press: 29 grudnia 2020 Krasoń swoim uporem przetarł jednak ścieżkę obrony dla innych prokuratorów. Sądownictwo, Zbigniew Ziobro, Prokuratura Krajowa, Bogdan Święczkowski delegacje prokuratorów Ewa Wrzosek Jarosław Onyszczuk Katarzyna Kwiatkowska Katarzyna Szeska
„Tak, płód to potencjalne życie. I to kobieta decyduje, czy to życie będzie, czy go nie będzie” [WYWIAD]^Marta K. Nowak^30 stycznia 2021^https://oko.press/aborcja-w-argentynie-rozmowa-z-aktywistka/^„Wyciągnięcie aborcji z kodeksu karnego to skok jakościowy, który pomoże odkryminalizować przerywanie ciąży w naszych głowach. Złe jest prawo, karanie, a nie przerywanie ciąży" – o walce o legalną aborcję w Argentynie opowiada Ruth Zurbriggen z pomagającego przy aborcjach kolektywu La Revuelta Legalna aborcja w Argentynie ma wiele matek. Przez lata na sukces pracowały rzesze kobiet, wiele grup i feminizmów łączyło siły, żeby wywalczyć zmianę – prawa i myślenia. Jednym z fundamentów argentyńskiego ruchu na rzecz legalnej aborcji jest ruch socorristas – „ratowniczek”, które od lat towarzyszą kobietom przy samodzielnym przerywaniu ciąży. Praca ratowniczek polegała m.in. na informowaniu o tym, jak bezpiecznie przerwać ciążę w domu za pomocą środków farmakologicznych, towarzyszeniu osobom robiącym aborcję lub kierowaniu do szpitali, jeśli ich przypadek mieścił się w granicach prawa. Ich aktywizm uratował tysiące kobiet przed niechcianą ciążą, niepewnym aborcyjnym podziemiem, a nawet śmiercią w wyniku powikłań (w ciągu ostatnich 30 lat zmarło w Argentynie w ten sposób ponad 3 tys. kobiet). Umożliwił też zebranie i usystematyzowanie wiedzy o dobrych aborcyjnych praktykach – kluczowych w nowych czasach legalnej aborcji . Ale socorristas robią też o wiele więcej. „Najważniejsze w naszych spotkaniach przed aborcją jest to, że kobiety, które przychodzą ze spuszczonymi głowami wychodzą trochę bardziej wyprostowane” – mówi OKO.press Ruth Zurbriggen z kolektywu La Revuelta w Neuquén, która 20 lat temu zakładała Socorro Rosa – pierwszy aborcyjny telefon i punkt socorrista w Argentynie. Dziś zamiast pojedynczego punktu jest sieć, która działa w całym kraju i łączy 54 feministyczne kolektywy. Tylko między styczniem a czerwcem 2020 roku towarzyszyły 8 967 osobom przy decyzji o przerwaniu ciąży. Rozmawiamy z Ruth m.in. o tym, jak wyglądała długa walka o legalizację, czego uczy towarzyszenie przy aborcji, jak różnym feminizmom udało się razem dojść do celu i o co się kłócą. Marta K. Nowak, OKO.press: 14 stycznia prezydent Alberto Fernandez podpisał projekt prawa legalizującego aborcję na żądanie do 14. tygodnia ciąży. Argentyna stała się feministycznym rajem w Ameryce Łacińskiej. A jak było wcześniej? W jakiej rzeczywistości zaczynałyście walkę? Ruth Zurbriggen: Nasz kodeks karny powstał 100 lat temu. Aborcja uznawana jest w nim za przestępstwo, za które kara czterech lat więzienia grozi nie tylko lekarzowi, ale też osobie, która ciążę świadomie przerywa. Artykuł 86. mówił jednak, że aborcja nie jest karana w przypadku, gdy ciąża zagrażała życiu lub zdrowiu kobiety albo jest wynikiem gwałtu na kobiecie „zidiociałej lub obłąkanej”. Te potworki słowne, które miały oznaczać osobę z niepełnosprawnością intelektualną, zaczerpnęliśmy ze szwedzkiego kodeksu karnego, na którym się wtedy wzorowano. Jak to możliwe, że z takim prawem w ogóle udawało wam się legalnie robić aborcje? Kodeks karny się nie zmieniał, ale zmieniały się interpretacje. Najbardziej konserwatywna rzeczywiście zakładała, że ciążę z gwałtu można usunąć tylko w przypadku niepełnosprawności intelektualnej, ale nawet wtedy rodziny musiały często dochodzić prawa do aborcji w sądzie. W 2005 roku, kiedy powstała Narodowa Kampania za Prawem do Legalnej, Bezpiecznej i Darmowej Aborcji, coraz głośniej mówiło się o tym, że nawet tak okrojone prawo nie jest przestrzegane. Głośno było o dzieciach w ciąży, którym nie pozwalano jej przerwać, chociaż zagrażała ich życiu i zdrowiu. Skargi zaczęły w końcu trafiać nawet do Międzyamerykańskiego Trybunału Praw Człowieka. 27 stycznia 2021 A potem wszystko zmieniło się na lepsze i to dzięki środowiskom anty-choice (hiszp. antiderecho, dosł. przeciwników prawa). Jak to? W 2010 roku w mojej prowincji Neuquén kobieta walczyła o zgodę na przerwanie ciąży 15-letniej zgwałconej córki. Musiała przejść przez wiele instancji sądowych zanim uznano, że przysługuje jej prawo do aborcji mimo braku niepełnosprawności. Przeciwnicy prawa do aborcji poszli z tą sprawą do Sądu Najwyższego. Nie po to, żeby powstrzymać tę aborcję, dawno była zrobiona. Wnieśli skargę, żeby przypadkiem nie ustanowił się precedens. Wyszło im to bardzo źle. Sąd Najwyższy przyjrzał się sprawie i postanowił raz a dobrze zinterpretować kodeks karny z 1921 roku w świetle międzynarodowych konwencji praw człowieka. Wyrok jest punktem zwrotnym w historii aborcji w Argentynie. Sąd zapis o niepełnosprawności odrzucił jako dyskryminujący. Uznał, że do przerwania ciąży wystarczy oświadczenie kobiety, że ciąża pochodzi z gwałtu. Sprzeciwił się „usądawianiu” aborcji, czyli zmuszaniu osób w ciąży do domagania się swojego prawa w sądach. Zwrócił uwagę, że mijający czas zamienia się w narzędzie obstrukcji praw. Najistotniejsze okazało się to, że sąd nakazał ministerstwu zdrowia wypracowanie protokołu z instrukcjami dla ochrony zdrowia, jak przestrzegać prawa do aborcji. Protokół powstał w 2015 roku i od tamtej pory zawsze miałyśmy go pod ręką. Był kompendium wiedzy o tym, jak i w jakich sytuacjach można legalnie przerwać ciążę. Ciążą z gwałtu, zdrowie i życie osoby w ciąży – brzmi prawie jak nasz „kompromis”. A co protokół i prawo mówią o przerywaniu ciąży ze względu na ciężkie wady płodu?  U nas mówi się o ochronie „zdrowia integralnego” osoby w ciąży, którego częścią jest także zdrowie psychiczne i dobrobyt. Podstawą do umożliwienia przerwania ciąży może być deklaracja kobiety, że nie da sobie rady finansowo albo psychicznie. Protokół jest niesamowicie zaawansowany. Medykalizacja aborcji, którą wprowadzał protokół instruując, jak przerywać ciążę lekami, miała też inny bardzo ciekawy skutek. Odebrała ginekologom niepodzielną władzę nad macicami, pozwoliły, żeby aborcja stała się doświadczeniem bardziej wspólnotowym. W jaki sposób? Bo teraz aborcję mogą robić również lekarze rodzinni. Lata temu, kiedy protokół jeszcze nie był tak liberalny, zgłosiła się do nas kobieta, której polecił nas jej lekarz. Zapytałam, czemu poszła akurat do niego, skoro wiedziała, że nie może jej pomóc. „A do kogo innego miałam iść?” – zdziwiła się. „Przecież on jest jak mój psycholog. Leczy mnie, moje dziecko, moją mamę…” Ośrodki zdrowia, w których pracują lekarze rodzinni są przestrzenią o wiele bardziej wspólnotową, lokalną. To nie ginekolog, którego widzisz raz w roku, tylko lekarz o wszechstronniejszym wykształceniu, który dba o zdrowie matek, dzieci, współpracuje z pracownikami socjalnymi. Po wprowadzeniu protokołu okazało się, że to właśnie lekarze rodzinni najczęściej umożliwiali kobietom legalne przerwanie ciąży. Byli o wiele bardziej zakorzenieni w ich codziennym życiu i problemach. Zapytasz: skoro miałyście to wszystko, po kiego diabła chciałyście jeszcze prawa? Po kiego? Bo system ochrony zdrowia wciąż jest hegemoniczny, jeśli chodzi o zawłaszczanie cudzego ciała. To, że wiele się zmieniło, nie znaczy, że zmieniło się wszędzie. Ustalenie, czy mieścisz się w ramach prawa do przerwania ciąży, zostało w rękach lekarza, a większość nie rozumiała, co mówi protokół. Chciałyśmy aborcji na żądanie (aborto voluntario), żeby nikt nas nie pytał czy mieścimy się w jakimś wyjątku, czy spełniamy wymogi – przynajmniej do 14. tygodnia. Chcesz zrobić aborcję? Tu masz leki. Koniec. Żeby już żaden lekarz nie mógł za nas zdecydować i powiedzieć: nie, tobie nie przysługuje. Cofnijmy się do momentu, kiedy zakładałaś pierwszą linię telefoniczną aborcyjnego wsparcia. Jak to się stało? Temat aborcji zawsze był w naszym kolektywie ważny. Byłyśmy częścią Kampanii i walczyłyśmy o legalną aborcję w systemie ochrony zdrowia, ale coraz więcej dowiadywałyśmy się też o aborcji lekami i o tym, jak szeroko są używane w innych krajach. A potem była ta aborcja, która zmieniła wszystko. Pamiętam, że wracałam do domu i płakałam. Postanowiłam sobie wtedy, że to koniec, nie będą nam tego dłużej robić. Co to była za aborcja? Chłopak był moim studentem. Byli z żoną mapuchami, przedstawicielami rdzennej ludności, ciągle zmuszanej do walki o swoje prawa. Oboje młodzi, nie chcieli, żeby ktokolwiek się dowiedział. Zawiozłam ich do lekarza w sąsiedniej miejscowości, o którym wiedziałyśmy, że przerywa ciążę. 28 stycznia 2021 Byliśmy umówieni o świcie, przed otwarciem gabinetu. Na wstępie zażądał pieniędzy. Niczego nie wyjaśnił, nie powiedział, co będzie się działo. Chłopakowi nie pozwolił wejść, jej włożył tabletki, niczego nie tłumacząc. Trzeba było odczekać 12 godzin, więc wysłał nas do hotelu obok. W recepcji zapytali: a, wy od tego lekarza? To była cała mafia. Musiałam wracać, obiecałam przyjechać w nocy, żeby ich odebrać. Nigdy nie zapomnę, jak przytulili mnie na pożegnanie, jakby nie chcieli puścić. Byli przerażeni, porzuceni. Płakałam całą drogę. Okazało się jeszcze, że musimy zapłacić za hotel i za ręczniki zużyte przez ginekologa. Był początek 2010 roku. Wróciłam i napisałam do koleżanek: koniec z tym gównem, musimy coś zrobić. Tego samego wieczora odezwałam się też do znajomego lekarza, który pracował w Hiszpanii w legalnej klinice aborcyjnej. „Dłużej tak nie możemy. Pomożesz?”. Tak założyłyśmy Socorro Rosa. Mówiłyśmy, jak zrobić aborcję samemu i pilnowałyśmy, żeby wszystko się udało. Ani przez chwilę nie przyszło nam wtedy do głowy, że powstanie z tego jakaś ogólnokrajowa sieć. Po 10 latach wasza sieć liczy 53 kolektywy. Jak wam się to udało? Miałyśmy na pewno sprzyjające warunki. Mogłyśmy opierać się na protokole, rekomendacjach WHO. Poza groźbami i kilkoma dochodzeniami, które spełzły na niczym, nie spotkały nas żadne represje. Numer telefonu do dziś mamy ten sam. Nasze koleżanki w Salwadorze muszą go zmieniać co tydzień. Na pewno podjęłyśmy też kilka dobrych decyzji. Od początku było dla nas jasne, że musimy działać publicznie. Aborcję trzeba wyciągnąć ze sfery tabu, z ciszy, pokazać ją jako to, czym jest – codzienną praktykę. To jedyny sposób, żeby kształtować wrażliwość, która dekryminalizuje aborcję, sprzyja legalizacji. Tak zadziałał masowy zryw w 2018 roku, kiedy projekt legalizujący aborcję doszedł aż do Senatu. Po raz pierwszy w historii Argentyny temat aborcji dotarł do rodzinnych stołów. Nieważne, że mówiła o nim nastoletnia córka, a cała reszta się z nią kłóciła – temat już się tam zadomowił. 28 stycznia 2021 Aborcja weszła też do szkół. Nauczyciel mógł nie chcieć o tym rozmawiać, ale na lekcję przychodziły uczennice z zielonymi chustkami na plecakach, symbolami ruchu proaborcyjnego i wzruszały ramionami: i tak będziemy mówić. Feministką nie jest się od święta na manifestacjach, jesteśmy nimi także w domu, w szkole, w pracy. Dzięki temu feminizm może być wszędzie. Tak samo starałyśmy się mówić przy każdej okazji o tym, że jesteśmy ratowniczkami. Nawet w pracy? Wykładam w instytucie kształcenia nauczycieli. Długo moją działalność aborcyjną zachowywałam dla siebie. Ale minęło kilka lat, zaczęłam być dumna z tego co robię i zaczęłam mówić: towarzyszę osobom, które potrzebują aborcji. Na pierwszych zajęciach. Co na to studenci? Niektórych zatyka. Kiedy atmosfera jest zbyt ciężka, po prostu zmieniam temat. Zdarzało się, że miałam umówioną rozmowę w radiu, pytałam studentów o pozwolenie i odbierałam na zajęciach telefon. Słuchali, jak opowiadam o statystykach dotyczących aborcji, a potem wracaliśmy do zajęć. Kilka moich studentek się do nas przyłączyło. Co jeszcze miało wpływ na rozpowszechnienie ruchu? Inną ważną decyzją było postawienie na ilość. Zdecydowałyśmy, że chcemy dotrzeć do kogo się da. Po dwóch latach od założenia telefonu – było już pięć kolektywów – zaczęłyśmy podróżować po całym kraju. Nie było weekendu, żeby któraś z nas nie siedziała w samochodzie w drodze na drugi koniec Argentyny. W 2013 roku poprosiłyśmy znajomego reżysera, żeby coś na podstawie naszych opowieści napisał. Powstała sztuka teatralna. Jeden aktor, jedna aktorka, każdy odgrywał trzy różne postaci. Zjeździłyśmy z nią całą Argentynę. Po spektaklu zostawałyśmy dzień, żeby porozmawiać z każdym, kto miał pytania albo chciałby założyć lokalną grupę ratowniczek. Nasz telefon się rozchodził, coraz więcej kobiet dzwoniło po pomoc, aż w końcu nie dawałyśmy rady. Wtedy jeszcze każdą dzwoniącą kobietą zajmowałyśmy się osobno. Nasz grafik pękał w szwach, biegałyśmy ze spotkania na spotkanie. Pomyślałyśmy: jak mamy dbać o innych, jeśli nie zadbamy o siebie? I tak podjęłyśmy kolejną ważną decyzję. Żeby trochę się odciążyć, zaczęłyśmy robić spotkania grupowe dla osób, które chcą zrobić aborcję. Nie jestem ci w stanie opisać, jak wiele się wtedy zmieniło. Te spotkania stały się sercem naszego aktywizmu. Co się na tych spotkaniach dzieje? Trwają 2 -3 godziny, dobrze się do nich przygotowujemy – ciasteczka, napoje, żadnego podziemnego klimatu. A potem przychodzą osoby, które często po raz pierwszy mogą opowiedzieć o aborcji, którą miały 10 lat temu. Matki, które towarzyszą nastoletnim córkom i pierwszy raz odważają się opowiedzieć im, że same przerwały kiedyś ciążę. Ktoś inny wyzna, że ma kochanka, nie wie, czyje jest dziecko. „Masz kochanka? To świetnie, przynajmniej było przyjemnie”. Dużo żartujemy, dekonstruujemy ciężką atmosferę, rozmawiamy o seksualności. Podczas tych spotkań mogą wybrzmieć głosy i doświadczenia, które były tak zaciekle uciszane. Takie przeżycie otwiera. Najważniejsze jest to, że kobiety, które przychodzą ze spuszczonymi głowami, wychodzą trochę bardziej wyprostowane. Dzięki tym spotkaniom nasz feminizm się zmieniał, socorrismo nauczyło nas słuchać. Co to znaczy nauczyć się słuchać? Przychodziły do nas kobiety i mówiły: nie mogę mieć tego dziecka. A my się wzdrygałyśmy: jakie dziecko, przecież to płód! W końcu zaczęłyśmy się zastanawiać. Co my robimy? Dlaczego? To przecież przerażający, autorytarny akt niesłuchania. Teraz pytamy: jak to nazywasz? Dziecko? To będziemy mówić o dziecku. Ciąża? Będziemy mówić o ciąży. To? Dobra, to. Cały czas tworzymy pedagogię opieki, której podstawą jest właśnie słuchanie zaangażowane (escucha afectada). Takie słuchanie nie zakłada wcale, że jestem tu tylko po to, żeby cię słuchać i co postanowisz, będzie dobre. Nie, słucham cię, bo to, co ci się przydarza mnie porusza, obchodzi i chcę, żeby rozwiązało się w najlepszy możliwy sposób. Partner cię kontroluje? To może zamiast w domu przerwij ciążę u przyjaciółki? Rodzina nie może się dowiedzieć? Zrób aborcję w nocy, a kiedy zaczniesz krwawić, obudź wszystkich mówiąc, że nie wiesz, co się dzieje. W szpitalu zapomnij, że cokolwiek brałaś. Umiejętność i ciekawość słuchania i uczenia się dały nam wielką siłę i zmieniły nasz aktywizm. Rozumiem, dlaczego coraz więcej osób zgłaszało się do was po pomoc, ale jak to się stało, że tyle osób chciało się przyłączyć? Stworzenie sieci było możliwe dzięki osobom, które chciały coś zmienić tu i teraz. Silną potrzebę feminizmu opartego na działaniu wyzwolił rok 2018 i odrzucenie przez senat projektu legalizującego aborcję. Byłyśmy już wtedy sporą siecią, ale po tym głosowaniu nasze media społecznościowe zalały wiadomości. 21 października 2020 „Senat zrobił mi coś takiego? To zostanę ratowniczką”. Wiele osób chciało zawód i złość przełożyć na działanie, potrzebowały feminizmu bezpośredniego, który odzyskuje i wywyższa uczucia i osobiste zaangażowanie w działalności politycznej. Zastanawiałyśmy się kiedyś, co w nas wywołuje towarzyszenie. Doszłyśmy do wniosku, że to coś niemal cielesnego. Wydaje mi się, że to uczucie to świadomość, że razem z tą kobietą, która mogła mieć władzę nad swoim ciałem dokonałyśmy wspólnie naszego małego rewanżu. Tym razem się patriarchatowi nie udało. Bo dla nas osoba, która robi aborcję nie jest żadną ofiarą. Chociaż się tłumaczy, uważa, że nie ma wyjścia, tak naprawdę dokonuje niesamowitego aktu sprawczości, siły (potencia). Dlatego temat aborcji jest taki trudny. Uważamy, że nie należy się krygować i zasłaniać. Że to żadne życie, tylko zbitka komórek. Ale z tej zbitki coś może powstać, prawda? Grajmy w otwarte karty, dlaczego mamy z tym problem? Tak, to jest potencjalne życie, ale jest ktoś, kto decyduje, czy to życie będzie, czy go nie będzie. Osoba w ciąży. Feminizm, który kładzie nacisk na sprawczość uważam za niesłychanie ważny. Nie chodzi tylko o sprawczość w decydowaniu o ciąży, ale też w życiu społecznym, ekonomii, organizacjach wspólnotowych. Mówienie o sprawczości jest kluczowe. Oczywiście patriarchat nam tego nigdy nie wybaczy. Międzynarodowe środowiska anty-choice mają w Argentynie dużą siłę, także ekonomiczną i wiele macek. Nie wdajemy się z nimi w dyskusje, nie odpowiadamy na zaczepki, nie wystawiamy jako łatwy cel. Przez formę aktywizmu, jaką uprawiamy – balansującą na granicy tego, co legalne i nielegalne, musimy szczególnie dbać o bezpieczeństwo. Nie możesz iść na protest w obronie mapuchów z plecakiem pełnym kamieni, kiedy masz telefon pełen kontaktów do kobiet, którym pomagasz. Dla nas temat aborcji jest o wiele bardziej złożony niż dwie zwalczające się strony. Najważniejsze są dla nas doświadczenia przerywających ciążę. Czego nauczyłyście się o aborcji przez te lata? Kiedy zaczynałyśmy, trzymałyśmy się wytycznych WHO, radziłyśmy się znajomych lekarzy. Wpadałyśmy w rozpacz, kiedy ktoś nie chciał po aborcji iść do szpitala na kontrolę. „Dziewczyny, przecież wszystko ze mną dobrze”. A my wydzwaniałyśmy, namawiałyśmy. To absurdalne. Jak masz anginę i idziesz do lekarza po leki, to nie wracasz potem, żeby pochwalić się, że już jej nie masz, prawda? Dlaczego z aborcją miałoby być inaczej? Wierzyłyśmy też, że drugi trymestr to granica, za późno, przy takiej aborcji nie możemy pomagać. Aż zgłosiła się do mnie kobieta w 20 tygodniu i powiedziała: słuchaj, będziesz mnie wspierać czy nie, zrobię tę aborcję. I jej towarzyszyłam, bo wiedziałam, że moja wiedza i umiejętności mogą okazać się kluczowe. Bo kto zdecydował, że w drugim trymestrze ciążę można przerwać tylko w szpitalu? Medycyna. Ta sama, która nie ma pojęcia o ilości aborcji dokonywanych codziennie w drugim trymestrze różnymi metodami. Znajoma lekarka, do której zawsze dzwoniłam z wątpliwościami powiedziała w końcu: daj spokój, wiesz o aborcjach więcej niż ja po 30 latach praktyki ginekologicznej. Mówiła też: „nie masz pojęcia, jaką ulgę przynosicie systemowi opieki zdrowotnej”. Jaka jest wasza relacja z publiczną opieką zdrowia? Starałyśmy się, żeby była bliska. Stworzyłyśmy nawet sieć zaprzyjaźnionych pracowników ochrony zdrowia. Trochę po to, żeby mieć do kogo odsyłać kobiety w zaawansowanej ciąży, które mogły liczyć na legalną aborcję, a trochę po to, żeby samemu pytać ich o rady. 28 stycznia 2021 Aż w końcu to oni dzwonili i pytali o radę nas. W ten sposób zdobyłyśmy uznanie i coś, co nazwałabym upoważnieniem do robienia tego, co robimy. To upoważnienie dawało nam też systematyzowanie i publikowanie danych o aborcjach. Oficjalne statystyki o niczym nie wiedziały. Ale najważniejsze dla uznania naszej pracy są kobiety, które przechodzą aborcję bezpiecznie. Znajomy ginekolog powiedział mi, że przed nami przyjmowali pięć kobiet z powikłaniami po nielegalnej aborcji tygodniowo. Teraz trafia do nich średnio jedna w miesiącu. Kobiety mówiły nam, że w szpitalu pytano je wprost: „towarzyszyła ci La Revuelta? Powiedz, wtedy nie będziemy ci niepotrzebnie robić niektórych badań”. Wiedzieli, że jeśli to my je prowadziłyśmy, nie używały byle czego. Nie muszę ci nawet mówić, jak ważne stałyśmy się w czasach pandemii, kiedy liczy się każde wolne szpitalne łóżko. Przez te wszystkie lata byłyście też częścią szerszego ruchu na rzecz aborcji w ramach Kampanii. Jak wam się udało zarządzać taką społeczną mobilizacją i doprowadzić do sukcesu? Nie bez konfliktów, inaczej nie bylibyśmy ruchem złożonym z ludzi. Feminizmów jest wiele, z niektórymi możemy zgodzić się na niewiele więcej niż legalną aborcję. Ale nawet jeśli się na siebie wkurzamy, kłócimy, nie zgadzamy, to wiemy, że się nawzajem potrzebujemy, że same nie damy rady. Przy nastawieniu na dialog i na to, że różnice są częścią feminizmu, możemy iść razem. O co się kłóciłyście? Na przykład o hasła. Sieć powstała w 2014 roku, ale dopiero w 2016 roku zaczęłyśmy skandować: wolna aborcja (aborto libre). Na początku naszym hasłem jako Kampanii było: „edukacja seksualna, żeby decydować, antykoncepcja, żeby nie robić aborcji, legalna aborcja, żeby nie umierać”. 29 stycznia 2021 Jako socorristas uważamy, że aborcja nie jest żadnym mniejszym złem. to praktyka kulturowa i społeczna, która cały czas się odbywa. Kiedy zaczęłyśmy zgłaszać nasze uwagi do hasła, była straszna awantura. Słyszałyśmy, że to hasło już utrwalone, nie możemy go tak sobie zmienić. A feminizmy są po to, żeby rozszerzać myślenie, a nie żeby ograniczać się do utartych przekonań. Wiele z tym hasłem osiągnęłyśmy, jasne, ale przyszła pora, żeby zrobić krok dalej. Feminizm to jedyny ruch, który może połączyć cały świat. Nie ma takiego drugiego. To wielki potencjał, ale mamy przez niego więcej wyzwań, musimy proponować kolejne zmiany, bo nasze aspiracje nie kończą się na wyjściu na wyciągnięciu na ulicę kilku tysięcy kobiet ani nawet na legalizacji aborcji. Chcemy cały czas budować więzi społeczne, dobra wspólne i walczyć o zmiany, które poprawią nasze życie tu i teraz. Co teraz będzie z ruchem socorristas? Misja zakończona? W żadnym wypadku, nasz feminizm nie kończy się na zmianie prawa. Teraz musimy dbać o to, żeby było przestrzegane, żeby zakorzeniło się w codziennym życiu. Czeka nas mnóstwo pracy. System ochrony zdrowia musi być zdolny usłyszeć: „przyszłam zrobić aborcję, bo chcę” albo „przyszłam zrobić aborcję i nie będę ci tłumaczyć dlaczego”. Musimy dbać o to, żeby nikt nie ważył się zmarszczyć czoła na takie słowa, żeby przeciwnicy nie odważyli się stawiać przeszkody. 2 stycznia 2021 Uważamy też, że walka nie jest skończona dopóki aborcja nie zniknie z kodeksu karnego. Nie chcemy, żeby była uznawana za przestępstwo – to polityczna stawka o którą walczy nasz feminizm. Teraz zostaliśmy z wielką sprzecznością w prawie. Aborcja jest przestępstwem, ale w określonych przypadkach mamy na nią pozwolenie. Nawet jeśli poszerzymy liczbę tych przypadków do granic możliwości, będą to tylko kolejne pozwolenia. Wyciągnięcie aborcji z kodeksu karnego to skok jakościowy, który pomoże odkryminalizować przerywanie ciąży w naszych głowach. Złe jest prawo, karanie, a nie przerywanie ciąży. Depenalizacja i legalizacja muszą iść w parze. Nie interesuje nas też, żeby aborcje zostały uwięzione w systemie opieki zdrowotnej. Chcemy, żeby możliwości było wiele. Chcesz zrobić aborcję w domu w towarzystwie przyjaciółek? Państwo zapewnia ci leki. Zależy ci na tym, żeby zrobić to w szpitalu? Masz taki wybór. Socorristas będą dalej działać i wspierać, szczególnie teraz, kiedy prawo daje nam nowe możliwości. A co doradziłabyś nam – Polkom, w walce o legalną aborcję? Najważniejsze, to zmienić narrację. Upubliczniać doświadczeniach osób, które przerywają ciążę, wyciągnąć je z cienia. O aborcji mówi kodeks karny, ochrona zdrowia, media, prawicowcy, księża… Nie mówią ci, którzy ją robią. Trzeba dać im mówić, problematyzować. Nie upraszczać. Powinniśmy rezygnować z polaryzacji: że aborcja to albo największe zło, albo najlepsze, co ci się może w życiu przydarzyć. Naszym zdaniem każda aborcja to oddzielny świat. Czasem decyzji towarzyszą ambiwalentne emocje. To właśnie wyniesienie tych doświadczeń na scenę polityczną i społeczną sprzyja tworzeniu wrażliwości wspierającej legalizację. Świadomość, że to konkretne jednostki, które podejmują decyzję. To sąsiadka, do której chodzimy po sól, prosimy o pomoc przy dziecku. Jak mogę myśleć o niej jak o morderczyni? Prawa człowieka, aborcja Argentyna
Bałwanek w kształcie kaczki według policji stwarza „zagrożenie terrorystyczne” dla pomnika smoleńskiego^Krzysztof Boczek^30 stycznia 2021^https://oko.press/balwanek-w-ksztalcie-kaczki-wedlug-policji-stwarza-zagrozenie-terrorystyczne-dla-pomnika-smolenskiego/^Czterech  policjantów i dwóch wojskowych interweniowało na pl. Piłsudskiego, gdy dwie dziewczyny ulepiły ze śniegu kaczuszkę. Mundurowi kazali im ją natychmiast zabrać, bo „stwarza zagrożenie terrorystyczne”. Dla pomnika smoleńskiego Siedmioosobowa grupa „Cień Mgły: oddolne wsparcie Strajku Kobiet” to aktywistki prodemokratyczne i – jak same mówią – „wkurwione kobiety”. 12 stycznia nagrały na pl. Piłsudskiego 2,5 minuty interwencji policji, która „zagrożenie terrorystyczne” widziała w ulepionej ze śniegu kaczuszce.  . „Proszę to zabrać! Nie będę powtarzał 10 razy. Powiedziałem cztery i wystarczy!” – mundurowy zwracał się do dziewczyn, jak do dzieci.  „Bo stanowi to zagrożenie dla pomnika” – tłumaczył później. „Możemy się zapytać pomnika, czy się boi” – ripostowała jedna z dziewczyn. Filmik z barejowskimi wręcz dialogami wzbudził zainteresowanie w mediach społecznościowych (obecnie ponad 1 tys. udostępnień) . 10 grudnia 2020 Poprosiliśmy policję o rozmowę na temat procedur w sytuacji, gdy mundurowy dostrzega „zagrożenie terrorystyczne”. Chcieliśmy m.in. zapytać o to, co powinien zrobić policjant. Czy można takie „zagrożenie” przenosić z pustego miejsca przy pomniku do miejsca, gdzie chodzą ludzie? Czy ważniejsze w tym momencie jest bezpieczeństwo pomnika, czy ludzi? Oraz na jakiej podstawie mundurowy i jego koledzy na pl. Piłsudskiego uważali, że ulepiona pod ich oczami ze śniegu kaczka stanowi „zagrożenie terrorystyczne”? Zespół Prasowy Komendy Głównej Policji nie odbierał od nas telefonów i nie odpowiedział na naszego maila. Zespół Prasowy Komendy Stołecznej Policji najpierw obiecał szybko pomóc wskazując kompetentną osobę do rozmowy, po czym się z tego wycofywał. „Sprawdzamy czy to leży w naszych kompetencjach” – usłyszeliśmy w KSP. Do momentu publikacji tego tekstu nie dostaliśmy odpowiedzi. Poprosiliśmy też autorki nagrania, by opisały nam całą sytuację, bo nagranie ma 2,5 minuty, a wydarzenia zajęły ok. 40 minut. Dziewczyny nie chcą ujawniać swojej tożsamości, więc występują pod pseudonimami, pod jakimi są znane w środowisku aktywistek: Delicja i Kurczak.  Krzysztof Boczek, OKO.press: Jak to się stało, że pod pomnikiem smoleńskim ustawiłyście bałwanka w kształcie kaczki? Delicja: Gdy spadł śnieg, wieczorem, tak między 19:00 a 20:00 koleżanka wyciągnęła mnie na spacer – chciała mi pokazać miasto – nie jestem z Warszawy. Od momentu, w którym pojawiłyśmy się na pl. Piłsudskiego, zaczęli chodzić za nami policjanci. Krok w krok. Dobre pół godziny. Czemu? Delicja: Podejrzewam, że dlatego, iż miałyśmy maseczki i przypinki z błyskawicą oraz byłyśmy ubrane na czarno. Nie miałyśmy żadnych transparentów. Kurczak: Zazwyczaj jestem ubrana na czarno i policja często zwraca na mnie uwagę, ale nie spodziewałam się, że będą za nami chodzić krok w krok. Nawet pięć metrów od nas. Delicja: Gdy przeszłyśmy spod pomnika Lecha Kaczyńskiego pod pomnik smoleński, policjanci przebiegli na czerwonym świetle, aby tylko być tuż za nami. I tam ulepiłyście bałwana w kształcie kaczki. Czemu? Kurczak: Spontaniczna decyzja – wcześniej już lepiłam takie bałwanki pod Sejmem. A wtedy spadł pierwszy śnieg, który dało się lepić. Policjanci stali z pięć metrów od nas i obserwowali, jak go lepimy. Gdy go przeniosłyście i ustawiłyście przy zniczach pod pomnikiem, to mundurowy zareagował dość nerwowo. Dlaczego? Delicja: Nie wiem. Bo nie wyniosłyśmy tego zza rogu, tylko lepiłyśmy na ich oczach. Widzieli, co robimy. Głośno to komentowałyśmy, śmiałyśmy się. Gdy bałwanka przeniosłyśmy, to zaczęła się rozmowa z policjantami. Ta, która jest nagrana na filmie. Policjant wielokrotnie, z pełną powagą, każe wam zabrać bałwanka w kształcie kaczuszki, bo jak tłumaczy, stwarza on „zagrożenie terrorystyczne”. „Dla pomnika”. I tak przez 2,5 minuty. Nie zabieracie go. Ale interwencja trwała znacznie dłużej niż film. Co tam się jeszcze działo? Delicja: Szybko pojawił się dodatkowy policjant i spod ziemi wyrosło dwóch wojskowych.  Cały czas było tak, jak na filmie: „zabierzcie tego bałwana” bo „zagrożenie terrorystyczne”. Kaczkę w pewnym momencie wzięli w kocioł. Kurczak: Mówiłam, że nie mają podstawy prawnej. Zaczęłam się śmiać z tego zagrożenia terrorystycznego. Wtedy wezwali jeszcze swojego dowódcę, który siedział w suce.  10 maja 2020 Z 10 minut stali nad kaczką ze śniegu rozważając chyba, czy nie zadzwonić po antyterrorystów – tak wnioskuję z powagi, z jaką policjant do nas mówił, iż bałwanek stwarza „zagrożenie terrorystyczne”. Szóstka mundurowych interweniujących wieczorem wobec dwóch dziewczyn – czy te działania jakoś was wystraszyły? Delicja: Nie aż tak, abyśmy chciały uciekać. Ale dałyśmy znać grupie, by sprawdzali, gdzie jesteśmy na lokalizatorze, bo nie wiedziałyśmy co się stanie – czy nie zwiną nas na komendę. Kurczak: Na tyle bałyśmy się, że nas wywiozą nie wiadomo gdzie, że przestałyśmy nagrywać całe zajście – nas było dwie, a ich było sześciu. Wykorzystując ich zastanawianie się nad kaczką, odeszłyśmy stamtąd i pojechałyśmy na Mickiewicza. Pod dom Jarosława Kaczyńskiego? Tak. Tam była kolejna akcja. Też ze śnieżną kaczuszką? Delicja: Też. Na obchodzie wokół domu Kaczyńskiego dostrzegłyśmy dwa auta, w każdym po dwóch tajniaków. Jednym była na pewno srebrna KIA. Kolejny tajniak chodził wokół domu Kaczyńskiego – przez Mickiewicza, Potocką, Solskiego. Non stop w ruchu były tam też dwa radiowozy – kręciły się po ulicach. Zwalniały, a nawet zatrzymywały się przy nas, by sprawdzić, co robimy. Kurczak: Tajniacy w dwóch autach też się tak przestawiali, by nas cały czas widzieć. Delicja: Ulepiłyśmy kaczuszkę i założyłyśmy jej pelerynkę Strajku Kobiet. Wtedy dwa radiowozy zatrzymały się na Mickiewicza, vis à vis domu Kaczyńskiego.  Kurczak: Wzięłam kaczkę i zaczęłam z nią iść, a policjanci wyskoczyli z aut, i biegiem przez ulicę. Nie doszłam nawet do płotu, bo otoczyli mnie tworząc mały kocioł. Kazali mi się wylegitymować. Zażądałam od nich tego samego, to pobiegli po dowódcę. Delicja: Ten był w porządku. Mówił, że też się cieszy z pierwszego śniegu, bo nie może się doczekać, aż pójdzie z dziećmi na sanki. Twierdził, że nic złego nie robimy, nie naruszamy miru domowego, nie wieszamy niczego na płocie, tylko lepimy sobie bałwanka więc wszystko w porządku. Ostatecznie nie spisali nas. 30 października 2020 A śnieżna kaczuszka? Kurczak: Zostawiłam ją tam, gdzie mnie zatrzymali, ale z tego co wiemy, to policja ją szybko zepsuła. Zniszczyła. Delicja: Zabiła! Widziałyście to? Kurczak: Nie. Ale nikt tam nie chodził, a 10 minut później jej już nie było. Jakie wnioski wysnuwacie z tych dwóch sytuacji? Kurczak: Że policja jest bardzo niewyedukowana i ośmiesza się wypełniając wszystkie rozkazy, jakie spodobają się politykom.         Policja i służby, Jarosław Kaczyński, pomnik smoleński
Prof. Engelking odpiera zarzuty. Cała prawda o Żydówce Esterze i sołtysie Malinowskim^Barbara Engelking^30 stycznia 2021^https://oko.press/prof-engelking-odpiera-zarzuty/^„Celem tego rodzaju procesów jest podważanie kompetencji pozywanych osób, obciążenie ich finansowo i wywołanie efektu mrożącego, czyli zniechęcanie innych badaczy do dociekania prawdy na temat zagłady Żydów w Polsce" – pisze prof. Barbara Engelking o zarzutach wobec jej książki „Według słów Estery sołtys Malinowski od razu zorientował się, że jest Żydówką, pojechał po rzeczy, które zostawiła w Drohiczynie u Czapkowicza, i miał wziąć je dla siebie. Dodatkowo miał jej także zabrać przyzwoity sweter, który miała na sobie, dając w zamian gorszy; zabrał również połowę posiadanych przez nią pieniędzy. Potem – jak się umówili – zaprowadził ją na posterunek żandarmerii niemieckiej w pobliskich Dziadkowicach, zgłaszając, że jest Polką Marianną Bujalską, która uciekła z robót przymusowych. W ten sposób uratował Esterze życie” – opisuje prof. Barbara Engelking swoje ustalenia z napisanej razem z prof. Janem Grabowskim monumentalnej pracy „Dalej jest noc”. Za przedstawienie historycznej prawdy tych dwoje historyków i znanych badaczy Zagłady zostało pozwanych z powództwa cywilnego przez Filomenę Leszczyńską. Twierdzi, że jej stryj – sołtys Edward Malinowski ze wsi Malinowo w powiecie Bielsk Podlaski – został przedstawiony w niekorzystnym świetle. W procesie wytoczonym naukowcom wsparcie daje jej Reduta Dobrego Imienia – finansowana przez rząd organizacja, promująca wizję przeszłości zgodną z polityką historyczną PiS. 18 kwietnia 2018 „Dalej jest noc” to ogromna, dwutomowa praca zbiorowa pokazująca zagładę Żydów na polskiej prowincji. Jej autorzy byli wielokrotnie atakowani przez polityków PiS i prorządowe media, które zarzucały historykom, że bezzasadnie i ze złej woli przypisują Polakom współudział w zabijaniu Żydów. Leszczyńska żąda 100 tys. zł odszkodowania i przeprosin w mediach. 12 stycznia 2021 roku odbyła się pierwsza rozprawa. 16 stycznia 2021 Prof. Engelking, kierownik Centrum Badań nad Zagładą Żydów Instytutu Filozofii i Socjologii PAN, a od 2014 roku przewodnicząca Międzynarodowej Rady Oświęcimskiej, w obszernym tekście, który publikujemy poniżej, opisuje wszystkie dostępne dokumenty historyczne, które nie pozostawiają wątpliwości, że wytoczony proces opiera się na fałszywych zarzutach, a intencje skarżących są złe. „Celem tego rodzaju procesów jest przede wszystkim podważanie wiarygodności i kompetencji pozywanych osób, obciążenie ich finansowo (wysoki wymiar kary, koszta procesu), a także wywołanie „efektu mrożącego”, czyli – w tym wypadku – zniechęcanie innych badaczy do dociekania i pisania prawdy na temat zagłady Żydów w Polsce” – pisze prof. Engelking. I wskazuje: „Proces może okazać się precedensowy również z innego powodu: pojawiają się w nim ze strony reprezentujących p. Leszczyńską adwokatów (de facto ze strony Reduty Dobrego Imienia) żądania ochrony »tożsamości i dumy narodowej«, wskazywanie jej jako nowego rodzaju ochronę dóbr osobistych. To ogromne zagrożenie dla wolności słowa. Forsowana od kilku lat koncepcja dobra osobistego w rodzaju »tożsamości i dumy narodowej« powoduje, że każdy, kto czuje się Polakiem, będzie mógł pozwać kogokolwiek, kto wyrazi krytyczną ocenę Narodu Polskiego, a może i Państwa Polskiego”. Oto cały tekst prof. Barbary Engelking. W tekście jest 39 odsyłaczy do źródeł lub do uściśleń, kliknięcie w nie przenosi na koniec tekstu, gdzie zostały umieszczone wszystkie przypisy. 2 listopada 1942 roku w północno-zachodniej części okupowanej Polski, zwanej wówczas Bezirk Białystok [1], Niemcy zaczęli likwidować utworzone tam wcześniej getta. W ciągu dwóch tygodni, w czasie tzw. akcji, Żydów z otaczanych przez żandarmerię i policję gett transportowano do kilku większych miejscowości i stopniowo wywożono do obozów zagłady. Niemcy wysiedlili wówczas także około 1500 mieszkańców getta w Drohiczynie, przewożąc ich 5 listopada 1942 r. do Siemiatycz, skąd wraz z tymi z pobliskiego Grodziska i Mielnika wagonami towarowymi pojechali do komór gazowych Treblinki. Żydzi wiedzieli już, że wywózka oznacza śmierć, krążyły pogłoski, do miasteczek Podlasia docierali uciekinierzy z obozu; nic więc dziwnego, że wielu w obliczu likwidacji getta decydowało się na ucieczkę. Z samego Drohiczyna – według rozmaitych źródeł – miało uciec 250 [2], 270 [3] lub 300 [4] Żydów. Niektórzy mieli przygotowane wcześniej miejsca u Polaków, inni uciekali spontanicznie, wobec perspektywy śmierci. Jedną z uciekinierek była Estera Siemiatycka [5], która w nocy przed likwidacją getta wraz z synem Beniaminem (rok i 9 miesięcy), siostrą Frumą Leą i jej córkami, Maszą (rok) i Perełką (3 lata) uciekły do znajomego, p. Czapkowicza, u którego wcześniej zostawiły wiele rzeczy na przechowanie. Nie zostały u niego na dłużej, następnego dnia poszły z dziećmi do lasu w Koczerach za Drohiczynem. Dla okolicznych mieszkańców nie było to tajemnicą – jakaś kobieta przyniosła dla dzieci garnek klusek na mleku, inna przyszła sprzedać swój ausweis; kupiła go Estera. Jako „Marianna Bujalska” wyszła z lasu, by kupić coś do jedzenia. W czasie jej nieobecności siostra i trójka dzieci zostały złapane [6] i wydane Niemcom – wszyscy zginęli. 25 marca 2019 Estera pobiegła wówczas przez las; dotarła do znajdującego się 17 km dalej Malinowa. Poszła do sołtysa wioski, Edwarda Malinowskiego (syna Stanisława), chciała poprosić go, by pomógł jej wyjechać na roboty do Prus [7]. Według słów Estery sołtys od razu zorientował się, że jest Żydówką, pojechał po rzeczy, które zostawiła w Drohiczynie u Czapkowicza, i miał wziąć je dla siebie. Dodatkowo miał jej także zabrać przyzwoity sweter, który miała na sobie, dając w zamian gorszy; zabrał również połowę posiadanych przez nią pieniędzy [8]. Potem – jak się umówili – zaprowadził ją na posterunek żandarmerii niemieckiej w pobliskich Dziadkowicach, zgłaszając, że jest Polką Marianną Bujalską, która uciekła z robót przymusowych. W ten sposób uratował Esterze życie [9]. Z żandarmerii w Dziadkowicach Esterę przewieziono na posterunek w Boćkach, a stamtąd do obozu karnego w Bielsku Podlaskim [10], gdzie spędziła miesiąc (kara za „ucieczkę z robót”), a następnie poprzez Arbeitsamt (niemiecki urząd pracy) wyjechała do Rastenburga (Kętrzyna), gdzie dostała pracę jako pomoc domowa u rodziny Fittkau. Nie miała żadnych rzeczy, postanowiła więc napisać do sołtysa Malinowskiego, żeby jej coś przysłał. Poczta dostarczyła list innemu Edwardowi Malinowskiemu w Malinowie [11], z którym Estera nawiązała korespondencję, a potem wymianę handlową. Estera (jako Marianna Bujalska) wysyłała mu paczki z drożdżami (potrzebowano ich na wsi do pędzenia bimbru), on do Kętrzyna posyłał produkty na sprzedaż. Esterze zależało na podtrzymywaniu tego kontaktu, bo chciała, żeby uważano ją za Polkę. Na początku 1944 roku Estera dostała 10-dniowy urlop, a nie mając dokąd się udać, przyjechała do swojego partnera handlowego – Edwarda Malinowskiego (syna Adolfa) z Malinowa, którego jeszcze osobiście nie znała. Wówczas we wsi wiele mówiło się o niedawnych wydarzeniach: rozstrzelaniu grupy Żydów, którzy ukrywali się w pobliskim lesie. Mówiono, że mieli ich wydać sołtys Edward Malinowski wraz z leśniczym. Leśniczy został w odwecie zabity przez partyzantów żydowskich działających w okolicznych lasach [12], sołtysowi Malinowskiemu zabrali zaś sporo rzeczy, w tym te, które wcześniej należały do Estery. Ukrywający się wtedy w okolicy i współpracujący z partyzantką żydowską Kalman Krawiec wspominał w powojennej relacji, że w lesie koło Malinowa miało kryjówkę 22 Żydów, z których 18 rozstrzelano, a czterem udało się uciec [13]. Estera Siemiatycka po krótkim urlopie w Malinowie wróciła do Kętrzyna. Tam przeżyła wojnę, na robotach poznała także swojego drugiego męża, Polaka Teodora Wiśniewskiego. Urodziło im się trzech synów; mieszkali w Łomży, potem we Wrocławiu, następnie w Warszawie. Pracowała krótko jako przedszkolanka [14]. Po 1968 roku Estera (po wojnie nazywała się po mężu Maria Wiśniewska) wyjechała z Polski; zamieszkała z dwoma synami w Szwecji, a najmłodszy znalazł się w Australii. W maju 1948 roku 12 mieszkańców wsi Malinowo wysłało list do Prokuratora przy Sądzie Okręgowym w Białymstoku, w którym oskarżali Edwarda Malinowskiego (syna Stanisława), sołtysa w czasie okupacji, o to, że „współpracował z Niemcami, a krzywdził mieszkańców wsi w najrozmaitszy sposób” […] „do Prus wyznaczał tych, kto mu się nie podobał”, a „oprócz tego sołtys Malinowski Edward wydał żandarmom 18 osób ukrytych żydów w lesie wsi Malinowo, których żandarmi rozstrzelali”, w 1947 roku wraz z krewnymi „sprowadzili do wsi bandę «Jaskółki» [15] w liczbie 12 osób uzbrojonych”, którzy pobili kilkunastu mieszkańców wsi pogniewanych z Malinowskimi, a w 1948 roku „banda «Jaskółki» zabrała pieniądze podatkowe od powojennego sołtysa wsi Malinowo Wyszyńskiego Jana” [16]. To pismo uruchomiło ciąg przesłuchań świadków, którzy zeznawali przed prokuratorem na temat działalności sołtysa Malinowskiego. Przeciwko sołtysowi Malinowskiemu zeznania złożyli: Kazimierz Mielik, Kamil Kosiński, Franciszek Kosiński, Zenon Kosiński, Edward Malinowski (syn Adolfa). Kazimierz Mielik zeznawał, że „w końcu 1943 roku przyjechali Niemcy, żandarmeria, i zaszli do mieszkania Malinowskiego, w którym przebywali od godziny 8 rano do godziny 14-15 po południu. Pod wieczór wyszli z mieszkania wraz z Malinowskim. Malinowski rozkazał ludziom ze wsi Malinowo, aby zebrali się i szli pomagać Niemcom w obławie. Posłuszni rozkazom Malinowskiego ludzie doszli do lasu obok wsi mniej więcej na 1 km od wsi i doszedłszy do wykopanego rowu zatrzymali się. W rowie tym po prostu […] przebywało 18 żydów, kobiety, dziecko i mężczyźni. Malinowski zwrócił się do owych żydów, aby wyszli ze schronu, i gdy ci to uczynili, Niemcy kazali się im, to jest Żydom, rozebrać się i następnie rozstrzelali” [17]. Zenon Kosiński zeznawał 5 maja 1949, „że kiedy przyjechali Niemcy po tych żydów, to najpierw zaszli do Malinowskiego Edwarda, który był sołtysem, i z nim poszli do tego bunkra, gdzie siedzieli Żydzi ukryte, wołał, żeby wychodzili z bunkra: nic wam nie będzie, a jak wyszli, to kazali im się rozebrać Niemcy [i ich] postrzelali” [18]. 16 września 2019 Podejrzany Edward Malinowski (syn Stanisława) został przesłuchany 9 czerwca 1949 roku, a następnego dnia aresztowany. Nie przyznał się do winy i zeznał, że „miejsce ukrycia się żydów w lesie wskazał niemieckiej żandarmerii gajowy ze wsi Czarnej Wielkiej” [19]. 10 sierpnia 1949 roku sąd wyznaczył datę procesu na 6 września tegoż roku. Dwa dni później doszło w Malinowie do wydarzeń, które w następujący sposób opisała na przesłuchaniu żona podejrzanego Maria Malinowska: „12 sierpnia 1949 roku o godz. 21. spałam w pokoju, gdy weszło do tego pokoju dwuch nieznanych osobników z bronią długą […], zaraz powiedzieli do mnie i syna mego Tadeusza: »mówcie, kto oskarżył mego męża Edwarda Malinowskiego o współpracę z niemcami«. […] Wtedy ja powiedziałam, że oskarżyli mego męża: Malinowski Adolf oraz jego syn Edward, Kosiński Franciszek oraz jego syn Zenon, Kosiński Kamil i Milik Kazimierz. Oni to zapisali na kartce i nic nie mówiąc odeszli w nieznanym kierunku, gdyż było ciemno i padał deszcz” [20]. Mężczyźni poszli następnie do ówczesnego sołtysa wsi, Jana Wyszyńskiego. Jednego z nich Wyszyński rozpoznał: „był to »Jaskółka« uzbrojony w karabin i pistolet, […] drugi osobnik był uzbrojony w karabin” [21]. Pytali sołtysa, gdzie mieszkają Kosińscy i Malinowscy. Poszli do nich i ich pobili, a następnie wrócili do sołtysa i podejrzewając, że zameldował milicji o ich przybyciu do wsi, pobili także jego oraz jego żonę „kijami i kolbami. […] Po tym biciu zabrali dwie pary butów starych wartości około 15.000 zł” [22]. Inny z pobitych owego wieczoru, Edward Malinowski (syn Adolfa), zeznał, że „członkowie wspomnianych band o nieznanym mi zabarwieniu pod dowództwem »Jaskółki« przychodzili do naszej wsi kilka razy, zabierając poszczególnym gospodarzom ubrania, rowery itp. Oprócz tego w m-cu sierpniu 1949 r. tenże sam »Jaskółka« wraz z dwoma innymi członkami swej bandy przybył do mego mieszkania i dotkliwie mego ojca i mnie pobił”[23]. Z kolei Zenon Kosiński zeznał na przesłuchaniu, że 12 sierpnia i do nich przyszedł „Jaskółka” z kolegą: „zaczął mnie bić kolbą od karabinu, a następnie kopać nogami, mówiąc, że ja oskarżyłem tegoż Malinowskiego Edwarda, s. Stanisława” [24]. Informacje o pobiciu mieszkańców Malinowa znajdują się także w raportach MO za sierpień 1949: „dnia 12.VIII.49 o godz. 22-giej banda »Jaskółki« w liczbie 4 ludzi, ubranych w mundury WP oraz po cywilnemu, uzbrojona w automaty, karabiny i pistolety, we wsi Malinowo, gm. Grodzisk, pobiła mieszk[ańców] w/w wsi ob. ob. Kosińskiego Zenona, Wyszyńskiego Jana oraz Wyszyńską Bronisławę, skutkiem czego w/w ponieśli ciężkie uszkodzenia ciała” [25]. Dalej w „Sprawozdaniu z działalności za miesiąc sierpień 1949 r.” podawano kolejne szczegóły pobicia mieszkańców Malinowa w dniu 12 sierpnia: „członkowie tej bandy [„Jaskółki”] pobili we wsi Malinowo, gm. Grodzisk, mieszk[ańców] tejże wsi zeznających w procesie p[rzeciw]ko byłemu sołtysowi w okresie okupacji niemieckiej w/w wsi, podejrzanemu o współpracę z Niemcami, z którym «Jaskółka» utrzymywał kontakt. O zeznaniach świadków dowiedział się od rodziny podejrzanego sołtysa, która o powyższym dowiedziała się od obrońcy sądowego” [26]. Co więcej, w innym dokumencie podano, że 13 sierpnia 1949 roku „banda [„Jaskółki”] w doraźnym połączeniu z bandą »Miedziaka« [27] dokonała morderstwa felczera Czajkowskiego Adolfa, mieszkańca Drohiczyna, który poprzedniego dnia udzielił pomocy lekarskiej pobitym przez w/w bandy mieszkańcom wsi Malinowo, gm. Grodzisk” [28]. W następstwie zajść w Malinowie zostali aresztowani żona i syn byłego sołtysa Edwarda Malinowskiego (syna Stanisława). Sąd Wojskowy w Białymstoku wydał wyrok skazujący Tadeusza Malinowskiego na rok i 6 miesięcy więzienia za wskazanie miejsca zamieszkania gospodarzy, którzy zostali obrabowani [29], a Marię Malinowską skazał na 6 miesięcy więzienia [30]. Takie okoliczności – pobicie i zastraszenie świadków – poprzedziły rozprawę główną sołtysa Edwarda Malinowskiego (syna Stanisława). Zgodnie z wyznaczonym terminem odbyła się ona 6 września 1949 roku podczas posiedzenia białostockiego Sądu Okręgowego na sesji wyjazdowej w Bielsku Podlaskim. Na posiedzeniu nie zjawiła się większość świadków oskarżenia, tj. Franciszek, Zenon i Kamil Kosińscy (za co sąd ukarał ich karą grzywny po 10 000 zł), ani Kazimierz Mielik, który wyjechał ze wsi Malinowo w nieznanym kierunku. Ponadto nie mogli stawić się żona i syn oskarżonego Edwarda Malinowskiego (siedzieli w areszcie). Edward Malinowski nie przyznał się do stawianych mu zarzutów, zeznał, że „pewnego dnia w 1943 roku przyjechała do niego żandarmeria z Grodziska i Dziadkowic w sile około 30 ludzi. Kazali mu zawołać gajowego Półtoraka z Malinowa”. Tego nie było na miejscu, wezwano więc gajowego z Czarnej Wielkiej. Gdy ten przyszedł, Niemcy kazali Malinowskiemu „wziąć ze wsi 6 ludzi z łopatami i iść z nimi”. Brali oni udział w obławie na kryjówkę Żydów i byli świadkami rozstrzeliwania ich przez Niemców [31]. Spośród świadków, którzy się zjawili na rozprawie głównej, Maria Wiśniewska (Estera Siemiatycka) zeznała, że „w czasie okupacji niemieckiej ukrywałam się jako żydówka w lesie koło Malinowa. Nikt mnie nie chciał przyjąć do domu. Weszłam więc do sołtysa Malinowskiego i ten mnie przyjął. Parę dobrych tygodni ukrywałam się w stodole Malinowskiego i on mnie karmił, mimo że byłam bez grosza. W nocy w jego stodole było pełno żydów, Malinowski dawał im jeść. Ja zawdzięczam Malinowskiemu życie, gdyż wyrobił mi aryjskie papiery, a potem, umówiwszy się ze mną, zameldował, że uchylam się od robót przymusowych. Zostałam wówczas aresztowana i odesłana do Niemiec. Na urlop przyjeżdżałam do Malinowa. W czasie mordu żydów byłam w Niemczech. Otrzymałam tylko list od Edwarda s. Adolfa Malinowskiego, w którym pisał mi on, że żydów wydał w ręce niemieckie leśniczy i że go za to partyzantka żydowska zabiła” [32]. Ponadto dwóch innych Żydów – Chuna Kapłan oraz Lejb Prybut – zeznali, że im także sołtys Edward Malinowski (syn Stanisława) pomagał w czasie okupacji niemieckiej [33]. Rozprawa została odroczona; wznowiono ją ponad rok później, 6 listopada 1950 roku. Doprowadzeni przez milicję wcześniej nieobecni świadkowie Kosińscy zeznawali na niej już zupełnie inaczej – nie obciążali sołtysa Malinowskiego. Po pobiciu przed poprzednią rozprawą najwidoczniej mieli powody, by obawiać się o swoje zdrowie i życie. Zenon Kosiński zeznał: „ludzie mówili, że Niemcy kazali wyłazić żydom z schronu, może i oskarżony kazał, nie wiem, ponieważ przy tym nie byłem”, a Franciszek Kosiński stwierdził, że „nie zeznawał w Urzędzie Bezpieczeństwa, że oskarżony wydał żydów. […] Nie wiem, co tam jest naplątane w doniesieniu” [34]. Sąd uniewinnił Edwarda Malinowskiego (syna Stanisława), kosztami postępowania obciążając Skarb Państwa. Świadkowie ukarani grzywną za niestawiennictwo na pierwszej rozprawie napisali do sądu pismo z prośbą o jej umorzenie i wyjaśnili, że nie mogli się stawić na pierwszej rozprawie, gdyż byli pobici. Sąd grzywnę umorzył [35]. Komentując po latach proces sołtysa Edwarda Malinowskiego, Estera Siemiatycka (wtedy Maria Wiltgren (w Szwecji zmieniła nazwisko z Wiśniewska na Wiltgren) powiedziała w wywiadzie przeprowadzonym z nią w 1996 roku: „Jak się skończyła wojna, to on by dostał karę śmierci. […] Ja jego uratowałam, pomimo że on dużo złego zrobił dla mnie” [37]. Można się zastanawiać, dlaczego Estera tak właśnie zeznała podczas procesu sołtysa Malinowskiego. Możliwe są różne interpretacje, mnie najbliższe wydaje się wytłumaczenie psychologiczne: była mu wdzięczna za ocalenie życia, chciała mu odpłacić dobrem mimo zła, jakiego od niego zaznała. Losy Żydów pochodzących z powiatu bielskiego, którzy przeżyli okupację niemiecką poza powiatem, były w moim tekście wątkiem pobocznym, gdyż koncentrowałam się na tych, którzy przeżyli wojnę na jego terenie. Dlatego poświęciłam jedynie trzy zdania historii Estery Siemiatyckiej, ona bowiem przeżyła wojnę poza powiatem bielskim (na robotach przymusowych). Napisałam: Estera Drogicka (z domu Siemiatycka) po stracie rodziny, zaopatrzona w dokumenty kupione od Białorusinki, postanowiła wyjechać do Prus na roboty, w czym pomógł jej sołtys Malinowa Edward Malinowski (przy okazji ją ograbił) – i w grudniu 1942 r. trafiła do Rastenburga (Kętrzyna) jako pomoc domowa w niemieckiej rodzinie Fittkau. Nie tylko poznała tam swojego drugiego męża (Polaka, który także był na robotach), lecz rozwinęła działalność handlową, przesyłając Malinowskiemu paczki z rzeczami na sprzedaż. Odwiedziła go, gdy jechała na urlop „do domu”. Zdawała sobie sprawę, że jest on współwinny śmierci kilkudziesięciu Żydów, którzy ukrywali się w lesie i zostali wydani Niemcom, mimo to na jego procesie po wojnie złożyła fałszywe zeznania w jego obronie [38]. Zacytowany fragment tekstu oparłam przede wszystkim na relacji złożonej przez Esterę Siemiatycką w Shoah Foundation w 1996 roku, z perspektywy dystansu czasowego i emocjonalnego do omawianych spraw, w którym opowiedziała szczegółowo o tym, jak przeżyła wojnę, i odniosła się do własnych zeznań złożonych w procesie sołtysa Malinowskiego. To właśnie źródło uznałam za najbardziej wiarygodne dla odtworzenia historii Estery Siemiatyckiej (Marii Wiśniewskiej, Marii Wiltgren). Książka z powyższym akapitem ukazała się w kwietniu 2018 roku. 17 czerwca 2019 zostałam pozwana (wspólnie ze współredaktorem książki, Janem Grabowskim) przez bratanicę zmarłego sołtysa, Edwarda Malinowskiego, Filomenę Leszczyńską, o naruszenie jej dóbr osobistych. Zażądała od nas 100 tys. zł oraz umieszczenia przeprosin w kilku gazetach. Za pozwem stoi Fundacja Reduta Dobrego Imienia, która „nie tylko wspiera Filomenę Leszczyńską faktycznie, ale również finansowo, tj. ponosząc koszty tej sprawy (adwokackie i sądowe, administracyjne, koszty opinii biegłych i historyków)” [39]. W pozwie zarzuty da się sprowadzić się do tego, że w tekście książki pomyliłam dwóch Edwardów Malinowskich, przypisując handel z Esterą sołtysowi (a przecież handlował z nią inny Edward Malinowski, syn Adolfa), oraz przypisałam sołtysowi Edwardowi Malinowskiemu wydanie Żydów, mimo że został uniewinniony na procesie w 1950 roku. Na kolejnych rozprawach przesłuchano prezesa Fundacji Reduta Dobrego Imienia Macieja Świrskiego, (który opowiadał o cierpieniach p. Filomeny Leszczyńskiej z powodu rzekomego zniesławienia), synów Estery Siemiatyckiej – Zbigniewa i Romana Wiltgrenów (przyjechali specjalnie z Australii i ze Szwecji, potwierdzili, że ich matka uważała sołtysa Malinowskiego za złego człowieka), Filomenę Leszczyńską (która nie śledzi procesu, nie zna relacji Estery, wie jedynie, że jej stryj w czasie okupacji uratował jakąś Żydówkę, wysyłając ją na roboty do Prus) oraz pozwanych. Ci ostatni starali się przywrócić sprawie właściwe proporcje i przekonać sąd o bezpodstawności stawianych zarzutów. Po pierwsze, podkreślając, że autorka inkryminowanego akapitu nie wyrażała własnego zdania na temat sołtysa Malinowskiego i jego udziału w obławie na Żydów, lecz jedynie zrelacjonowała to, co podawała na jego temat Estera Siemiatycka. Natomiast pomyłka, jaka rzeczywiście zaszła w tym akapicie, to przypisanie sołtysowi Malinowskiemu handlowania z Esterą, ale to akurat w żaden sposób nie godzi w dobra osobiste Edwarda Malinowskiego ani jego bratanicy, a wręcz przeciwnie, skoro przypisane mu zostało wspieranie ukrywającej się Żydówki. Taka pomyłka jest bez znaczenia z perspektywy roszczeń dochodzonych przez powódkę w omawianym procesie sądowym. Nie była też, jak sugerują artykuły w prawicowej prasie i RDI, celowym zniekształceniem biografii sołtysa Malinowskiego. Tego rodzaju błędy w świecie nauki relacjonuje się najwyżej w recenzjach lub następnej publikacji, a w razie kolejnego wydania książki nanosi stosowną poprawkę. Proces wytoczony de facto przez Redutę Dobrego Imienia autorce i redaktorowi książki Dalej jest noc ma charakter Strategicznego Pozwu Przeciwko Zaangażowaniu w Sprawy Publiczne, zwanego SLAPP (Strategic Lawsuits Against Public Participation). Celem tego rodzaju procesów jest przede wszystkim podważanie wiarygodności i kompetencji pozywanych osób, obciążenie ich finansowo (wysoki wymiar kary, koszty procesu), a także wywołanie „efektu mrożącego”, czyli – w tym wypadku – zniechęcanie innych badaczy do dociekania i pisania prawdy na temat zagłady Żydów w Polsce. 27 listopada 2019 Proces może okazać się precedensowy również z innego powodu: pojawiają się w nim ze strony reprezentujących p. Leszczyńską adwokatów (de facto ze strony Reduty Dobrego Imienia) żądania ochrony „tożsamości i dumy narodowej”, wskazywanie jej jako nowego rodzaju ochronę dóbr osobistych. To ogromne zagrożenie dla wolności słowa. Dotychczas było bezsporne, że naruszenie dóbr osobistych ma zindywidualizowany charakter, tj. powód musi wykazać, że został na przykład obrażony jako konkretna osoba, a nie jako członek jakiejś grupy, której dotyczyła wypowiedź. Forsowana od kilku lat koncepcja dobra osobistego w rodzaju „tożsamości i dumy narodowej” całkowicie od tego modelu odchodzi i powoduje, że każdy, kto czuje się Polakiem, będzie mógł pozwać kogokolwiek, kto wyrazi krytyczną ocenę Narodu Polskiego, a może i Państwa Polskiego. W szczególności, dotyczyć to może wyrażania ocen historycznych, a zatem grozi swoistą cenzurą i autocenzurą badaczy. W omawianej sprawie powódka (z inspiracji Reduty Dobrego Imienia) idzie jeszcze dalej, tj. łączy naruszenie jej dóbr osobistych nie z faktem, że jest Polką, ani z tym, że obrażono Naród Polski, ale z tym, że jej stryj był Polakiem, a zatem – skoro zarzuca mu się jakąś podłość – to tak, jakby duma całego Narodu (a więc i powódki) doznała uszczerbku. Takie – w oczywisty sposób – nielogiczne rozumowanie, gdyby zostało uznane, stanowi niezwykłe zagrożenie dla wolności słowa i wolności badań naukowych. Przypisy [1] Z likwidacji wyłączone były wówczas niektóre miasta, m.in. Białystok i Prużany. Szczegółowo o likwidacji gett w powiecie Bielsk Podlaski, na terenie którego znajdował się Drohiczyn, piszę w tekście: Powiat bielski [w:] Dalej jest noc. Losy Żydów w wybranych powiatach okupowanej Polski, red. Barbara Engelking, Jan Grabowski, Stowarzyszenie Centrum nad Zagładą Żydów, Warszawa 2018, s. 45–190. [2] Archiwum Żydowskiego Instytutu Historycznego (dalej AŻIH), 301/973, Wolf Wiśnia, „Przeżycia Żydów drohiczyńskich”, Białystok, 25 września 1945 r. [3] AŻIH, 310/1257, Relacja Symchy Bursteina, 21 grudnia 1945 r. [4] AŻIH, 301/2130, Relacja Gerszona Lwa, 12 stycznia 1947 r. [5] Urodzona w Drohiczynie 18 lutego 1917 r., ukończyła siedem klas szkoły, w 1939 r. wyszła za mąż za Izraela Drogickiego, w lutym 1941 r. urodziła syna Beniamina. [6] Dwóch chłopów, Polaków, zabrało siostrę z dziećmi i synkiem Estery na furmankę, zawieźli do Drohiczyna na żandarmerię, gdzie Niemcy całą czwórkę rozstrzelali. Opowiada o tym Estera w obszernym wywiadzie, nagranym po polsku dla Shoah Foundation 31 lipca 1996 roku. Zob. University of South California Shoah Foundation, Visual History Archive (dalej VHA), 18121, Maria Wiltgren. [7] Obowiązkiem sołtysa było m.in. wyznaczanie mieszkańców danej miejscowości, którzy wyjeżdżali na przymusowe roboty na teren Rzeszy, gdzie pracowali w fabrykach czy na roli, zastępując Niemców wysłanych na front. W czwartym roku okupacji nie było już chętnych do wyjazdów; dla Polaków oznaczało to oderwanie od rodzin, pozostawienie gospodarstwa i niewolniczą pracę; dla Żydów jednak była to szansa ratunku. [8] Miała przy sobie 100 marek. Zob. VHA, 18121, Maria Wiltgren. [9] Tamże. [10] W Bielsku Podlaskim przy ul. Zamkowej 11, w dawnym budynku szkoły żydowskiej, jesienią 1941 r. Niemcy utworzyli obóz karny (Straff-Lager), którego więźniów wykorzystywano do ciężkiej pracy, m.in. przy kopaniu torfu. Obóz był traktowany także jako areszt, funkcjonował do 16 lipca 1944, przebywało w nim średnio 100–150 więźniów, w sumie przez obóz przewinęlo się 1500–2000 więźniów, 3 zginęło, 69 zostało rozstrzelanych (Archiwum Instytutu Pamięci Narodowej [dalej AIPN] Bi, 1759, Waldemar Monkiewicz, „Obozy hitlerowskie w regionie białostockim”). [11] W rzeczywistości było to jeszcze bardziej skomplikowane: sołtys Malinowski powiedział Esterze, że ma na imię Adolf (Adolf Malinowski był poprzednim sołtysem) i tak zaadresowała ona list, który trafił do innego Adolfa Malinowskiego w Malinowie. Zbiegiem okoliczności miał on syna Edwarda (Edward Malinowski, syn Adolfa i Teofili, ur. 24 marca 1920 r. w Malinowie) – to z nim Estera nawiązała kontakt, po jakimś czasie orientując się, że nie jest to sołtys, ale inna osoba o tym samym imieniu i nazwisku. Zob. VHA, 18121, Maria Wiltgren. [12] W okolicach Drohiczyna/Siemiatycz działała od wiosny 1943 r. jedna z trzech aktywnych na terenie powiatu bielskiego żydowskich grup partyzanckich. Oddział pod dowództwem Hersza Szabesa „chronił większe grupy ukrywających się Żydów i wymierzał sprawiedliwość okolicznym chłopom […], zaczął aktywną działalność w okolicy i przeprowadził akcje przeciw chłopom we wsiach Lachówka, Skiwy, Narojki, Malinowo” – pisze Mirosław Leszczak w: Zagłada ludności żydowskiej w Siemiatyczach, „Studia Podlaskie” 1989, nr 2, s. 358. [13] AŻIH, 301/4086, Kalman Krawiec, „Moje przeżycia w Treblince”, relacja złożona 15 maja 1948 r. w Łodzi w języku żydowskim, tłumaczenie Julia Jakubowska. [14] W 1947 r. jako wychowawczyni chciała pojechać na kolonie dla dzieci. Z tego powodu złożyła podanie o pracę w Urzędzie Bezpieczeństwa, który był organizatorem kolonii (Archiwum Instytutu Pamięci Narodowej Oddział we Wrocławiu, 059/699). [15] Po wojnie w Polsce działało podziemie antykomunistyczne; należeli do niego m.in. żołnierze, którzy nie podporządkowali się rozkazowi o rozwiązaniu Armii Krajowej, a także inni walczący zbrojnie z nową władzą, narzuconą przez ZSRR. Działania te były skierowane przeciwko przedstawicielom nowego reżimu (milicjantom, funkcjonariuszom UB, działaczom partyjnym). Określenie „bandy” było często stosowane przez komunistyczny aparat bezpieczeństwa wobec całego podziemia niepodległościowego, co miało dezawuować jego działania. Istniały jednak też grupy, które miały charakter bandycki (np. zabójstwa dokonywane na ludności cywilnej). Wymieniony w źródłach Czesław Pilecki ps. „Jaskółka” (1923–1950), był od 1943 w AK, po wojnie pozostał w podziemiu (w oddziałach „Rocha”, „Sosny”, „Ryka”), a następnie utworzył własną grupę, która od jesieni 1947 r. do 8 czerwca 1950 r. działała w południowo-zachodniej części powiatu Bielsk Podlaski. Przez grupę przewinęło się 17 osób, mieli także co najmniej 85 współpracowników wśród ludności miejscowej, zapewniających wsparcie informacyjne i logistyczne. Według informacji przygotowanych przez miejscowy Urząd Bezpieczeństwa, w okresie działalności zarzucano im m.in. 5 pobić osób cywilnych, 61 napadów rabunkowych oraz 20 morderstw (10 na funkcjonariuszach i urzędnikach władzy ludowej oraz 10 na ludności cywilnej). Zginął w obławie UB 8 czerwca 1950 r. pod wsią Zaręby. Zob. AIPN Bi, 019/11/1-2, Charakterystyka bandy terrorystyczno-rabunkowej „Jaskółki”. [16] AIPN Bi, 403/18/2, Akta procesu Edwarda Malinowskiego, k. 1-3. [17] Tamże, Zeznanie Kazimierza Mielika z 4 czerwca 1948 r. k. 5-6. [18] Tamże, Zeznanie Zenona Kosińskiego, k. 12. [19] Jego nazwiska nikt nie pamiętał, nie udało się go także ustalić sądowi. Pomijam tutaj pojawiający się w zeznaniach wątek złotych kolczyków zamordowanej Żydówki. Część świadków twierdziła, że sołtys Malinowski zabrał je z uszu zamordowanej, sołtys zeznał, że oddał je później narzeczonemu owej kobiety. [20] AIPN Bi, 237/47, Wojskowy Sąd Rejonowy w Białymstoku, Akta w sprawie karnej Marii Malinowskiej, Przesłuchanie podejrzanej, 16 sierpnia 1949 r., k. 13-14. [21] Tamże, Przesłuchanie świadka Jan Wyszyńskiego, 13 sierpnia 1949 r., k. 9. [22] Tamże. [23] AIPN Bi, 237/47, Akta w sprawie karnej Marii Malinowskiej, Przesłuchanie świadka Edwarda Malinowskiego, 3 października 1949 r., k. 30. [24] Tamże, Przesłuchanie świadka Zenona Kosińskiego, 3 października 1949 r., k 33. [25] AIPN Bi, 047/176/2, Sprawozdanie KPMO Bielsk Podlaski za miesiąc sierpień 1949 r., k. 2. [26] Tamże, k. 15. [27] Kpr. Lucjan [Stanisław?] Szymborski ps. „Miedziak” zginął 29 września 1949 r. [28] AIPN, BU, 0/177/24, Banda terrorystyczno-rabunkowa ps. „Jaskółka”, opr. kpt. rez. H. Smakowski, kpt. rez. E. Bartnicki, Białystok 1976, s. 15. [29] AIPN Bi, 0/19/11, t. 3, Kwestionariusze osobowe do charakterystyki nr 24, k. 105. [30] AIPN Bi, 237/47, Akta sprawy Marii Malinowskiej, k.69. [31] AIPN Bi, 403/18/1, Akta procesu Edwarda Malinowskiego, Protokół rozprawy głównej, k. 80. [32] Tamże, s. 81-82. [33] Tamże, k. 82-83. Żaden z nich w innej relacji nie wspominał o pomocy sołtysa Malinowskiego. Zob. AIPN Bi, 403/17, Proces Józefa Fleksa, oraz AŻIH, 301/2111, 301/2109. [34] AIPN Bi, 047/176/2, Akta procesu Edwarda Malinowskiego], k. 132–133. [35] Tamże, k. 156. [36] W Szwecji zmieniła nazwisko z Wiśniewska na Wiltgren. [37] VHA, 18121, Maria Wiltgren. [38]Powiat bielski [w:] Dalej jest noc…, s. 149–150, w książce umieściłam przypis: AIPN Bi, 403/18, Akta sprawy karnej Edwarda Malinowskiego, Zeznanie Marii Wiśniewskiej, k. 43: „W czasie okupacji niemieckiej ukrywałam się jako żydówka w lesie koło Malinowa. Nikt mnie nie chciał przyjąć do domu. Weszłam więc do sołtysa Malinowskiego i ten mnie przyjął. Parę dobrych tygodni ukrywałam się w stodole Malinowskiego i on mnie karmił […]. W nocy w jego stodole było pełno żydów, Malinowski dawał im jeść. Ja zawdzięczam Malinowskiemu życie, gdyż wyrobił mi aryjskie papiery, a potem umówiwszy się ze mną, zameldował, że uchylam się od robót przymusowych. Zostałam wówczas aresztowana i odesłana do Niemiec. Na urlop przyjechałam do Malinowa. W czasie mordu Żydów byłam w Niemczech. Otrzymałam tylko list od Edwarda Malinowskiego, w którym pisał mi on, że żydów wydał w ręce niemieckie leśniczy i że go za to partyzantka żydowska zabiła”. Malinowski został uniewinniony. [39] http://www.anti-defamation.org/aktualnosci/przed-nami-ostatnia-rozprawa-w-procesie-przeciwko-prof-janowi-grabowskiemu-i-prof-barbarze-engelking/. Historia, Nacjonalizm, Barbara Engelking Centrum Badań nad Zagładą Żydów Reduta Dobrego Imienia Zagłada Żydów
To straszliwe mRNA. Czy szczepionka przeciw COVID-19 może zmienić nam genom? Wyjaśniamy^January Weiner^30 stycznia 2021^https://oko.press/to-straszliwe-mrna-czy-szczepionka-przeciw-covid-19-moze-zmienic-nam-genom-wyjasniamy/^Stosowane w Polsce szczepionki przeciw SARS-CoV-2 – Pfizera i Moderny – opierają się na stosunkowo nowej technologii. W mediach społecznościowych mowa jest o eksperymencie, inżynierii genetycznej i manipulowaniu genami. Czy rzeczywiście szczepionki mRNA mogą zmienić nam genom?  Ze szczepionkami jesteśmy oswojeni. Niewielkie białka lub wręcz nieaktywne cząstki wirusa czy martwe komórki bakterii wstrzykiwane w mikroskopijnych dawkach uczą nasz układ odpornościowy rozpoznawać groźne antygeny. Dzięki temu, w razie infekcji, nasz układ odpornościowy reaguje błyskawicznie, nie tracąc dni czy tygodni, by nauczyć się rozpoznawać nowe zagrożenie i zacząć produkować przeciwciała i limfocyty T, specyficznie walczące z wirusem czy bakterią. Szczepionki są chyba najbardziej naturalnym sposobem na walkę z chorobami zakaźnymi – zamiast stosować potencjalnie niebezpieczne antybiotyki, całą robotę wykonują nasze własne komórki. Nic więc dziwnego, że kiedy naukowcy i naukowczynie zorientowali się z początkiem 2020 roku, że całemu światu grozi niebezpieczna pandemia, momentalnie przystąpili do prób wytworzenia skutecznej szczepionki. Wśród wielu metod i technik produkcji szczepionek, na prowadzenie wyszła nowa technologia – szczepienie przy pomocy mRNA.  Co to jest mRNA i dlaczego szczepionki mRNA są skuteczne? 26 stycznia 2021 Każda nasza komórka przypomina trochę gigantyczną kuchnię, w której całe mnóstwo kucharzy uwija się przygotowując dziesiątki tysięcy różnych potraw. Te “potrawy” to białka, główny składnik naszych komórek (a także cząstek wirusa). Niektórych dań potrzeba bardzo wiele, więc muszą się nimi zajmować dziesiątki kucharzy; inne potrzebne są rzadko i w małych ilościach. Kucharze mają jednak słabą pamięć i za każdym razem muszą przeczytać odpowiedni przepis kucharski. Niestety, wszystkie przepisy zebrane są w jednej kopii, w grubej książce chronionej w specjalnym skarbcu. Przepisy te – sekwencje kodujące białka – to DNA, bezpiecznie chronione przed resztą komórki podwójną błoną białkowo-lipidową otaczającą nasze jądra komórkowe. Nie sposób, by wielu kucharzy na raz mogło korzystać z tej samej książki, a na dodatek nie wolno wchodzić im do skarbca. DNA nie jest wykorzystywane do syntezy białek; informacja zawarta w nim jest chroniona, a błędy korygowane. Oprócz tego, każdy z nas ma w swoich komórkach dwie kopie tej “książki kucharskiej”, jedną po mamie, drugą po tacie. W ten sposób nawet, jeśli niektóre strony zostaną uszkodzone, zawsze jest jeszcze ta druga kopia. Żeby kuchnia mogła pracować, w skarbcu specjalnie oddelegowani do tego zadania podkuchenni wykonują nieustannie tysiące kopii przepisów kucharskich. Kopie te to specjalna odmiana RNA, spokrewnionego z DNA związku chemicznego, podobnie jak DNA zdolnego do przenoszenia informacji. Odmianę tę właśnie nazywa się “mRNA”. mRNA nie jest bardzo trwałą substancją, i podobnie jak zapisany na wyrwanej z notatnika kartce przepis trzymany stale w kuchni, stosunkowo szybko się niszczy. Fajnie, ale co to wszystko ma wspólnego ze szczepieniami i wirusami? Kontynuując naszą kucharską metaforę, wirusy to intruzi podrzucający naszym dzielnym kucharzom fałszywe receptury na dania, których nie ma w karcie. Wirus taki jak Sars-Cov-2 po wtargnięciu do komórki uwalnia swoje własne RNA (nieco bardziej skomplikowane od zwykłego mRNA), które zostaje użyte do syntezy białek wirusowych, a w efekcie do powstania nowych cząstek wirusa, zdolnych zainfekować kolejne komórki. Gdyby na tym sprawa się kończyła, bylibyśmy bezbronni w obliczu każdej infekcji wirusowej. Na szczęście ewolucja wymyśliła sposób na radzenie sobie z takimi intruzami. Wszystkie dania, które powstają w naszej kuchni, wynoszone są na zewnątrz, gdzie czekają zastępy inspektorów SANEPiDu – limfocyty T cytotoksyczne, znane również pod nazwą “limfocyty T zabójcy” (killer T cells). Jak sama nazwa wskazuje, im nie wystarczy czasowe zamknięcie kuchni z powodu braków w higienie; podejrzana kuchnia otrzymuje nakaz całkowitego demontażu (nad losem kucharzy lepiej tu nie będę się rozpisywał). Limfocyty T rozpoznawszy obcy antygen – czyli białko wirusa – wysyłają komórce sygnał, który wyzwala proces apoptozy, czyli regulowanej śmierci komórki. Oprócz tego limfocyty T podnoszą alarm i robią jeszcze mnóstwo innych rzeczy, m.in. prowadzących do powstania pamięci immunologicznej. Co więcej, pozostałe po zainfekowanej komórce fragmenty są następnie wchłaniane przez inne komórki układu odpornościowego, zdolne do wyzwolenia kolejnych fal obrony przed wirusem.  Od razu widać, jak w ten schemat wpisuje się szczepionka mRNA. Fałszywa kulinarna receptura utworzona przez naukowców dostaje się do komórki podobnie jak RNA wirusa, jednak koduje zaledwie jedno z dziesięciu białek Sars-Cov-2, tak zwane białko kolca (nazywane też “białkiem S” od angielskiego słowa “spike”). To oczywiście nie wystarcza do stworzenia wirusa zdolnego do infekowania innych komórek, ale poza tym sytuacja jest identyczna jak przy infekcji prawdziwym wirusem. Białko zostaje zsyntetyzowane i zaprezentowane na powierzchni komórki dokładnie tak jak prawdziwe białka wirusa i wywoła podobny efekt utworzenia pamięci immunologicznej. Po kilku godzinach mRNA zużywa się – jak każde mRNA – i szczepionka znika bez śladu, pozostawiając po sobie tylko nieco zsyntetyzowanego białka i zaktywowany układ odpornościowy. Szczepionki mRNA zaproponowano jeszcze pod koniec lat 80’ XX w. jako możliwą alternatywę do “zwykłych” szczepionek. Teoretycznie szczepionki mRNA mają mnóstwo zalet w porównaniu do zwykłych. Te trzy cechy uczyniły szczepionki mRNA bardzo atrakcyjnym celem badań… w leczeniu raka. Nasz układ odpornościowy często nie potrafi rozpoznać komórek nowotworowych, bo zbyt przypominają nasze zdrowe komórki. Zazwyczaj różnice dotyczą paru białek. Co gorsza, te same rodzaje nowotworów mogą być wywoływane przez zupełnie różne mutacje – a więc białka komórki rakowej nie wyglądają zawsze tak samo, i de facto należałoby tworzyć oddzielną szczepionkę dla każdego pacjenta (a w każdym razie – każdej grupy mutacji). Bez technologii szczepionek mRNA (albo spokrewnionej, opartej na adenowirusach – podobnie jak szczepionka na covid naukowców z Oksfordu, produkowana przez firmę AstraZeneca) jest to nie do zrobienia. Dlatego w ciągu ostatnich dwóch dekad większość prób klinicznych związanych ze szczepionkami mRNA było przeprowadzanych w kontekście immunoterapii, czyli leczenia złośliwych nowotworów za pomocą naszego własnego układu odpornościowego. Chociaż sam pomysł wydaje się prosty, na drodze do stworzenia skutecznych, ale bezpiecznych szczepionek trzeba było rozwiązać wiele problemów technicznych. Na przykład wiele czasu zajęło rozwiązanie kwestii takiego opakowania mRNA, żeby wraz z zawartym w nim mRNA przyłączało się do powierzchni komórek, bo cząstki mRNA są zbyt duże, by swobodnie przenikać przez podwójną błonę białkowo-lipidową otaczającą nasze komórki. Niektóre z tych “opakowań” wywoływały niepożądane skutki uboczne. Obecnie wydaje się, że najskuteczniej działa opakowanie mRNA w cząsteczki specjalnych tłuszczy. Należało też uniknąć zbyt silnej aktywacji nieswoistego układu odpornościowego, który nie prowadzi do powstania pamięci immunologicznej. Zwykłe mRNA okazało się też za mało stabilne, żeby doszło do syntezy wystarczającej ilości białka (wirusy rozwiązują to inaczej, bo potrafią się namnażać wewnątrz komórki – kopiują swoją recepturę, zaprzęgając do pracy coraz więcej kucharzy), trzeba było też dokonać modyfikacji, które przyspieszają syntezę białek. Ponad dziesięć lat temu większość tych problemów została już rozwiązana i pod koniec lat 2000 rozpoczęto pierwsze testy kliniczne. To wszystko brzmi bardzo optymistycznie, jednak wiele osób stawia pytanie: czy takie szczepionki nie są bardziej niebezpieczne od zwykłych? A co jeśli mRNA szczepionki wbuduje się nam do genomu? Czy coś takiego jest możliwe, a jeśli tak, to jakie będą tego skutki? 9 stycznia 2021 Podstawowa obawa przed szczepionkami mRNA związana jest z podobieństwem mRNA do naszego DNA. Gdyby zakodowana na mRNA szczepionki “receptura” na tworzenie białka wirusowego trafiła do naszego DNA, moglibyśmy się znaleźć w tarapatach. Po pierwsze, mogłaby uszkodzić inne znajdujące się na DNA geny (tego typu mutacje mogą prowadzić do nowotworów). Po drugie, nasze komórki mogłyby stale produkować białko S, w znacznych ilościach – a to mogłoby wywołać niepożądane reakcje naszego organizmu. Częściowo ta obawa wynika z mylnego wyobrażenia o skali tych wszystkich procesów, być może trochę zainspirowanego uproszczonymi dydaktycznymi schematami, na których pomija się wiele szczegółów i które najczęściej nie oddają skali różnych elementów. W porównaniu do wielkości komórki, tłuszczowe pęcherzyki zawierające mRNA wyglądają jak Ziemia przy Słońcu: maleńkie kropki na powierzchni giganta. Gigant ten zawiera olbrzymie ilości białek, mRNA i przeróżnych złożonych struktur. Ilość mRNA w jednej szczepionce (o ile mogę wierzyć swoim obliczeniom) powinna wystarczyć na co najwyżej kilkadziesiąt, może kilkaset molekuł mRNA szczepionki dla każdej komórki (zakładając, że tylko jeden cm³ naszego ciała zetknie się ze szczepionką). Tymczasem każda nasza komórka zawiera o rzędy wielkości więcej własnych molekuł mRNA – kilkaset tysięcy, a czasem kilka milionów. mRNA szczepionki w najlepszym wypadku będzie stanowić nikłą część całego mRNA, które już znajduje się w komórce. Gdyby mRNA mogło przeniknąć do jądra i w jakiś sposób dostać się do naszego DNA, o wiele częściej trafiałoby na nasze własne mRNA niż na mRNA szczepionki. Jest też drugi powód do obaw. W szkole uczyliśmy się, że informacja płynie jedynie od DNA do mRNA, nigdy zaś na odwrót: raz skopiowane kuchenne przepisy nie wracają do skarbca, tylko zużywają się w trakcie gotowania, a książka kucharska pozostaje niezmieniona. Nie jest to prawda, a w każdym razie – bywają wyjątki. Rzeczywiście, w miażdżącej większości wypadków tak się dzieje. Zwykłe mRNA w naszych komórkach nie może nawet przeniknąć do jądra komórkowego. A chociaż początkowo powstaje w jądrze komórkowym, gdy raz je opuści, nie może do niego wrócić – nie przeniknie błony jądra (bo jest za duże), wymagałoby w tym celu przyłączenia specjalnych białek transportujących, które nie chwytają byle czego. Innymi słowy, do przedostania się do jądra komórkowego mRNA potrzebowałoby specjalnego “paszportu”. Oprócz tego, o ile do odpisywania przepisu z książki (czyli przepisywania genu z DNA na RNA) służą powszechnie występujące w przyrodzie enzymy, o tyle enzymy potrzebne do odwrotnego procesu są bardzo rzadkie. Nazywamy je “odwrotnymi transkryptazami” – transkrypcja to proces przepisywania informacji z DNA na RNA. Ludzkie komórki w normalnych warunkach nie zawierają odwrotnej transkryptazy zdolnej do przepisania kodu z mRNA do DNA. W normalnych warunkach? – spytają nasze podejrzliwe natury. A co, gdy są nienormalne? Odwrotne transkryptazy są kodowane przez niektóre wirusy nazywane retrowirusami – jest zaledwie parę takich wirusów u ludzi, najsłynniejszy i najbardziej powszechny to HIV – oraz wirusy z grupy hepadnowirusów, do których należy wirus zapalenia wątroby typu B (HBV). To jeszcze nic. W naszych ludzkich genach są kodowane odwrotne transkryptazy! Zaledwie mała część naszego DNA to różne rodzaje potrzebnych nam genów, takich jak te, które kodują nasze białka – za te ostatnie odpowiada zaledwie jedna pięćdziesiąta ludzkiego DNA. Większość DNA koduje setki tysięcy powtórzeń tych samych fragmentów. Nasze genomy to więc nie elegancka książka kucharska, ale wielotomowa biblioteka, w której krótkie, przydatne przepisy rozdzielone są rozdziałami napisanymi chyba przez bohatera filmu Stanleya Kubricka, “Lśnienie”. Dla przypomnienia – w kultowej scenie filmu okazuje się, że setki stron manuskryptu, nad którym od wiele tygodni pracowała postać grana przez Jacka Nicholsona są wypełnione różnie sformatowanym, często pełnym błędów, ale zawsze tym samym tekstem “All work and no play makes Jack a dull boy” (tłumaczone na polski jako „Tylko praca, brak zabawy, Jacka nudzą takie sprawy”). Także w naszej książce kucharskiej wiele z rozdziałów – ponad połowa – to pozostałości po retrowirusach albo tak zwanych transpozonach: fragmentach DNA, które kodują niewielkie białka umożliwiające im kopiowanie się i przenoszenie w obrębie genomów. Jedna piąta naszego genomu zawiera sekwencje LINE, które kodują m.in. odwrotną transkryptazę. 26 stycznia 2021 Czy w takim razie odwrotne transkryptazy wirusów albo – co gorsza – elementów naszego genomu takich jak LINE mogłyby przepisać mRNA szczepionki na DNA i włączyć je do naszego genomu? Na szczęście dla nas, nie wystarczy, by w naszej komórce był gdzieś kod jakiejś odwrotnej transkryptazy. Większość pozostałości po transpozonach i retrowirusach w naszym DNA jest uszkodzona; część naukowców sądzi, że taka jest w ogóle funkcja tych gigantycznych obszarów DNA, które najwyraźniej nie kodują niczego pożytecznego: oferować miejsce, gdzie różne szkodliwe wirusy czy transpozony mogą się włączyć, minimalizujące skutki takiego włączenia. Jeśli w po naszej kuchni biega wariat, który czasem wkleja w przypadkowe miejsce książki kucharskiej (naszego DNA) swoje szkodliwe teksty, lepiej żeby szansa na to, że zniszczy przy okazji prawdziwą i potrzebną recepturę była mała. Z czasem ta wklejona kopia przestanie działać – nie jest potrzebna do funkcjonowania całej kuchni i nikt nie zauważy, gdy wkradną się w nią błędy. Są jednak i działające elementy LINE. Jest ich w naszym genomie kilkadziesiąt (dla porównania, uszkodzonych elementów jest kilka tysięcy, a mniejszych lub większych fragmentów – nawet 100 tys.). One w pewnych warunkach mogą prowadzić do syntezy działającej odwrotnej transkryptazy. Zazwyczaj geny LINE i im podobne są całkowicie wyciszone i nie dochodzi do ich aktywacji. Dzieje się tak niezmiernie rzadko, ale nawet jeśli w pewnych warunkach (bez wchodzenia w szczegóły dodam, że nie dzieje się tak w zwykłych komórkach) do takiej aktywacji dojdzie to i tak nie zda się to na wiele. Odwrotne transkryptazy czy to wirusów, czy retrowirusów nie interesują się byle jakim mRNA (czy to naszym własnym, czy takim ze szczepionki). Specyficznie rozpoznają tylko własne mRNA, które zawiera odpowiednie “tajne hasła”. Tylko RNA z takimi hasłami zostanie rozpoznane przez odwrotną tranksryptazę lub towarzyszące jej białka, chyłkiem przetransportowane do jądra i zamienione w DNA. Tak jak większość naszych własnych mRNA, także i w mRNA szczepionek BioNTechu czy Moderny brak odpowiednich “tajnych haseł”, by mogły być ewentualnie rozpoznane przez znajdujące się w wyniku niebywałego splotu wydarzeń odwrotne transkryptazy. Na koniec – wszystkie te rozważania są teoretyczne. Komórki, w których znalazła się szczepionka mRNA, zostają przecież wychwycone przez nasz układ odpornościowy: a to oznacza, że ich los może być tylko jeden – apoptoza, czyli śmierć. W przypadku prawdziwej infekcji retrowirusem (np. HIV) może być inaczej, gdyż układ odpornościowy może nie nadążać za postępującą wykładniczo infekcją. Ale ponieważ w szczepieniu stosuje się tylko fragment kodujący jedno białko wirusa, liczba komórek w których znajdzie się mRNA szczepionki jest z góry ograniczona ilością mRNA w jednej dawce szczepionki. 21 grudnia 2020 Jest wiele powodów, dla których w ostatnich latach rozwój szczepionek był zaskakująco wolny. Po pierwsze, firmom farmaceutycznym nie opłaca się ich produkować. Wbrew pozorom, z małymi wyjątkami (takimi jak szczepionka na grypę, HPV czy zapalenie płuc) rozwój i produkcja szczepionek nie przynosi dużych zysków, zyski czerpie się z leczenia chronicznych chorób u najbogatszych. Czyli, mówiąc wprost, z leczenia raka, chorób układu krążenia i cukrzycy. Większość szczepionek wystarczy podać raz, by człowiek na całe życie był chroniony przed chorobą. W dodatku choroby zakaźne są znacznie mniejszym problemem w bogatych państwach takich jak Stany Zjednoczone, Niemcy czy Polska. Od dawna wiedziano, że jeśli uda się opracować skuteczną technologię mRNA, to dojdzie do rewolucji w wakcynologii. Tempo, w jakim Moderna i BioNTech były w stanie opracować swoją szczepionkę – a mówię tu nie o badaniach II i III fazy, lecz o poprzedzającej je pracy czysto naukowej – jest najlepszym dowodem na potencjał tej technologii. Po drugie, technologia szczepień mRNA jest olbrzymią nadzieją w walce z rakiem – szybkie i tanie syntetyzowanie spersonalizowanych szczepionek które wystawiłoby komórki rakowe na zmasowany atak naszego własnego układu odpornościowego jest wielką nadzieją immunoterapii. Pandemia wywołana przez Sars-Cov-2 zabiła do tej pory dwa miliony osób na całym świecie. Miejmy nadzieję, że skuteczna szczepionka mRNA zatrzyma nie tylko ją, ale i następne – które bez wątpienia, prędzej czy później nas czekają. Źródła: O elementach LINE i innych. O działaniu szczepionek mRNA. O działaniu szczepionek mRNA(2). O Big Pharma i nieopłacalności badań nad szczepionkami (i antybiotykami) pisałem tutaj. Zdrowie,
„Wiadomości” TVP: Protesty „zwolenników zabijania nienarodzonych dzieci” jak atak na Kapitol^Adam Leszczyński^30 stycznia 2021^https://oko.press/wiadomosci-tvp-protesty-zwolennikow-zabijania-nienarodzonych-dzieci-jak-atak-na-kapitol/^„Wiadomości” TVP pokazały protestujące przeciw zakazowi aborcji kobiety jako "zwolenniczki zabijania nienarodzonych dzieci", grupkę agresywnych terrorystek atakujących państwo. Atakowały niezależne media, w tym OKO.press, i groziły im „repolonizacją”. Przekonywały, że sensem życia jest posiadanie dzieci Wydanie „Wiadomości” o 19:30 (29 stycznia) można obejrzeć samodzielnie tutaj. Zrobiliśmy to za Państwa – w trosce o wasze zdrowie psychiczne. Jaką propagandową strategię przyjęła TVP wobec protestów kobiet po opublikowaniu wyroku Trybunału Konstytucyjnego Julii Przyłębskiej w istocie zakazującego aborcji? Oto trzy jej filary: Atak na protesty Polek przeciw zakazowi aborcji poprzedziło przygotowanie propagandowe. „Wiadomości” przez kilkanaście minut: Materiał „Wiadomości” poświęcony protestom ukazał się z „paskiem” „PROABORCYJNE BOJÓWKI ESKALUJĄ PRZEMOC” Prowadząca informowała o zatrzymaniach, osobach wylegitymowanych oraz „kilkunastu uszkodzonych radiowozach”. Protestujące nazwano: Cały czas „Wiadomości” podkreślały marginalny charakter oraz radykalizm protestu – to nie Polki protestowały, tylko „lewackie bojówki”. To stara technika propagandowa, stosowana często w czasach stanu wojennego przez propagandę PRL. Próbowała ona wówczas oddzielać zwykłych robotników, zdrową części narodu, którzy mieli się dać oszukać “Solidarności”, od tzw. “ekstremy”, która miała być nieliczna, radykalna, krzykliwa, agresywna oraz finansowana zza granicy. TVP dokładnie powiela ten schemat (o finansowaniu opozycji zza granicy tym razem nie mówiła, ale to stały wątek prorządowej propagandy). Oto dosłowny cytat: „W czasie demonstracji doszło do licznych przypadków łamania prawa, ataków na policjantów i wtargnięcia na teren Trybunału Konstytucyjnego (…) nie kryją swoich bojowych nastrojów (…) agresywnie zachowująca się grupa demonstrantów za cel wzięła sobie pilnujących porządku policjantów (…) ale funkcjonariusze nie dali się sprowokować mimo rzucanych w ich kierunku petard, prób oblania czerwoną farbą czy okrzyków i wulgaryzmów (…) na teren Trybunału Konstytucyjnego wdarła grupka osób odpalając race (…) zwolennicy zabijania nienarodzonych dzieci otwarcie mówią o wojnie, nie ukrywają, że za nic mają demokrację i chcą siłą przejąć władzę”. Specjalną rolę odegrali komentatorzy – w całości (z wyjątkiem socjologa prof. Henryka Domańskiego) z prorządowych mediów. Adrian Stankowski z „Gazety Polskiej Codziennie”: „Można snuć pewne porównania z atakiem na Kapitol (…) Tak naprawdę chodzi o atak na organ państwa polskiego. Chodzi o kolejną próbę sparaliżowania działania polskiego państwa”. OKO.press musi wyjaśnić, że to nieporównywalne – pod pustym Trybunałem trwał protest przeciw orzeczeniu; na Kapitol wdarli się zwolennicy Trumpa po to, żeby sparaliżować proces liczenia głosów elektorskich, który właśnie trwał. Na zakończenie wspomniano internetową akcję “Babies lives matter”, w której kobiety fotografują się z serduszkiem wyobrażającym dziecko. „Fajnie, że w końcu widzimy normalność, że widzimy te kobiety, które rozumieją, że sensem życia i mężczyzny, i kobiety jest posiadanie dzieci, nie zaś ich zabijanie” – wyjaśnił publicysta Antoni Trzmiel z „Polskiego Radia” oraz TVP Info. Dużą część następnego materiału poświęcono innym mediom – zwłaszcza TVN, ale także wymieniono Polsat, „Gazetę Wyborczą” oraz OKO.press. TVP starała się przekonać telewidzów, że niezależne media manipulują – bowiem wyrok TK nie oznacza „prawie całkowitego zakazu aborcji”. „Są tam zawarte takie furtki, nie ma powodu do masowych protestów” – mówiły „Wiadomości”. Był to jedyny moment, w którym TVP przyznała, że protesty są masowe. „Wiadomości” przekonywały, że protesty są niepotrzebne, bo aborcja wcale nie została całkowicie zakazana. Podkreślały także, że media – w tym OKO.press – mają przesadzać, opisując i pokazując policyjne represje wobec protestujących. OKO.press zostało przy tej okazji nazwane „jednym z najbardziej antyrządowych portali”. Co ciekawe, zdaniem TVP niezależne media realizują w ten sposób plan emerytowanego polityka Janusza Palikota. „Wszystko zgodnie z planem Janusza Palikota, który niedawno w internecie zachęcał do »propagandowej kampanii kłamstw«” – mówiły wiadomości, nie tłumacząc, skąd wzięły tę spiskową teorię. Celem miało być podsycenie nastrojów i “pucz”. „Próby manipulowania opinią publiczną powodują, że coraz głośniej słychać postulat repolonizacji mediów” – mówił autor materiału, Marcin Tulicki, niedwuznacznie grożąc w ten sposób niezależnym mediom. Kobiety, Trybunał Konstytucyjny, "Wiadomości" TVP, aborcja tvp
„Z kobietami zadarliście!”. Sto dni od ogłoszenia decyzji TK Przyłębskiej [AKTUALIZOWANY]^Agata Szczęśniak^29 stycznia 2021^https://oko.press/z-kobietami-zadarliscie-sto-dni-od-ogloszenia-decyzji-tk-przylebskiej-aktualizowany/^100. dzień protestów po ogłoszeniu decyzji TK w praktyce zakazującej aborcji w Polsce i trzeci dzień od opublikowania tej decyzji. Ulicami Warszawy idzie wielotysięczny tłum. Policja użyła gazu. Przed godz. 20:00 policja wypuściła zatrzymaną w czwartek Klementynę Suchanow „Od czasu największej manifestacji 30 października 2020 nie widziałem tak gęstego tłumu” – relacjonuje reporter OKO.press Maciek Piasecki. W przemarszu biorą udział osoby, które przyjechały z całej Polski. Policja użyła gazu. Poszkodowana jest m.in. Marta Lempart i Paweł Kasprzak z Obywateli RP. Kasprzak powiedział Robertowi Jurszo z OKO.press, że policja użyła gazu też wobec kierowcy samochodu jadącego na czele protestu. Miała wpuścić gaz do kabiny. Zobacz relację na żywo OKO.press:   Po tym, jak rząd PiS zapowiedział publikację decyzji Trybunału Julii Przyłębskiej, spontaniczne manifestacje odbyły się w środę 27 stycznia w 51 miastach w Polsce. W czwartek podczas protestów nie było spokojnie. Jak poinformował kolektyw Szpila, w nocy z 28 na 29 stycznia 2020 policja zatrzymała 14 osób, w tym trzy, które przedarły się na teren TK. Większość zwolniono wkrótce po zatrzymaniu, pięć z nich spędziło noc na komendach. W piątek 29 stycznia zwolniono dwie osoby, w tym Babcię Kasię. 29 stycznia 2021 Dzisiaj na miejscu są dziennikarze OKO.press: Maciek Piasecki, Robert Jurszo i Hanna Szukalska. Rozchodzimy się – zarządza Marta Lempart. Były też podziękowania dla ratowników medycznych, którzy towarzyszyli protestowi. „Dużo wolności obywatelskich!” – życzą na koniec swojej relacji Maciek Piasecki i Robert Jurszo. „Nie widać konfrontacyjnej atmosfery ze strony protestujących. Policja opuściła pałki” – mówi Maciek Piasecki. Kawałek dalej protestujący odtańczyli poloneza. „Na razie jest przyjemnie. Nic się nie dzieje” – mówi Jacek, 25 lat, z którym rozmawia Maciek Piasecki. „Super energetycznie. Pozytywna energia. Głośno wybrzmiewa, o co walczymy. Nie jesteśmy tu, żeby się zabawić, jesteśmy w konkretnym celu”.  Posłanka Urszula Zielińska o osobie zatrzymanej przez policję na Mickiewicza: „Czuje się w porządku. Wyglądał na przyciśniętego do ziemi. Powiedział, że nie potrzebuje pomocy prawnej, ale my tak czy inaczej podajemy informacje do Szpili. Nie wiemy, dlaczego ta osoba została zatrzymana”. Posłanka Kamila Gasiuk-Pihowicz: „Jest to pokojowa manifestacja. Pilnowałyśmy, żeby przymus był stosowany proporcjonalnie. Kiedy widziałyśmy, że dochodzi do zaognionych sytuacji, starałyśmy się deeskalować z obu stron”. „Została zatrzymana jedna osoba. Interweniują posłanki” – mówi Robert Jurszo. „Co chwilę są nerwowe sytuacje” – dodaje Maciek Piasecki. „Nie powiedziałbym, że jest bezpiecznie”. „Policjanci wyjmują pałki. Co najmniej trzech ma je gotowe do użycia. Jakieś przedmioty lecą w stronę policji” – relacjonuje Maciek Piasecki z ul. Mickiewicza na Żoliborzu, okolice domu Jarosława Kaczyńskiego. „W stronę policji lecą jakieś przedmioty”. Policja nadaje swój komunikat o tym, że zgromadzenie jest nielegalne i wzywa do rozejścia się. „Uwaga! Uwaga! Tu obywatelki i obywatele! To jest legalne zgromadzenie. Wzywamy osoby postronne do korzystania z praw i wolności. Wzywamy do korzystania z prawa do zgromadzeń. Policja odpowiada za wszelkie straty materialne i niematerialne poniesione w wyniku bezprawnych działań policji”. Maciek Piasecki: „Policjanci trzymają wyciągnięte pałki za tarczami”.  Leci piosenka „Nothing compares to you” Sinéad O’Connor.  Jarosław Osowski z „Gazety Wyborczej” naliczył 100 radiowozów wokół domu Jarosława Kaczyńskiego. „To jest protest pokojowy. Nie dajcie się sprowokować” – apeluje Marta Lempart i ostrzega przed tajniakami w tłumie. Grupa osób robi sobie pamiątkowe zdjęcie z „piorunem” przy napisie „Kocham Żoliborz” na Placu Inwalidów. Protestujący niszczą antyaborcyjne plakaty, które mijają po drodze. „Będziemy chodzić, działać do skutku. Ja jestem gotowa na zmiany. Myślę, że Polska też” – mówi uczestniczka protestu, z którą rozmawia Maciek Piasecki. Piaseczno! pic.twitter.com/eeTbNl7TZ2 — #StrajkKobiet (@strajkkobiet) January 29, 2021  W Tarnowskich Górach codzienne protesty od 22.10.2020!!!#StrajkKobiet@strajkkobiet@WaclawJanpic.twitter.com/xxQ4ilPvqT — Agata Młynarczyk-Burek (@agata_mburek) January 29, 2021  „Wyciągnęli nas z domów w samym środku pandemii. Prawo do aborcji nie oznacza jej nakazu. Do PiS-u i Konfederacji: jeśli wasze żony, siostry, matki będą chciały ją zrobić, to – zdziwko – wcale nie muszą” – mówi dziewczyna przez otwarty mikrofon. Tłum skanduje: „Myślę! Czuję! Decyduję!” Trzeci dzień protestów w Olsztynie. @strajkkobiet#PiekłoKobiet#StrajkKobiet#Olsztynpic.twitter.com/ptgsNB7j46 — Iwona Görke (@IwonaGoerke) January 29, 2021  „Wyjdźcie z domów! Chodźcie z nami!” – nawołują protestujący, maszerując w stronę Żoliborza. Czoło marszu zbliża się do Muzeum Historii Żydów Polskich. Radiowozy przemieszczają się równoległymi ulicami w stronę Żoliborza. „Nigdy, przenigdy nie będziesz szła sama!” – skanduje tłum. „Boli mnie Polska, wisi mi krzyż” – jedno z haseł. Protest kieruje się na Żoliborz.  Robert Jurszo: „Kiedy doszliśmy do PL. Bankowego, okazało się, że cały jest zastawiony. Skręciliśmy w Elektoralną. Doszliśmy do Jana Pawła II. Minęliśmy Aleję Solidarności. Klimat jest imprezowy, leci muzyka techno. Marsz zachowuje się jak ameba, kieruje się w różne strony”. Nasi dwaj reporterzy opisują zupełnie inne obrazy z manifestacji. Robert Jurszo: policja utworzyła kordon przy Złotej, było nerwowo, ale korowód ruszył dalej, idziemy Marszałkowską w stronę Tamki, przechodzimy przez Plac Defilad. Maciek Piasecki: Policja wycofuje się w stronę uzbrojonych oddziałów. Tłum skanduje: „Wypierdalać”, „Zdejmij mundur, przeproś matkę”, „Jebać psy”. Policja użyła gazu wobec kilku osób. Maciek Piasecki próbował się dowiedzieć, co się wydarzyło, nie został przepuszczony przez policjantów. „Wygląda jakby policja sama popsikała się gazem” – opowiada. Dodaje: „Wygląda to jak kilka różnych protestów: tam spokojnie, śpiewy, tutaj szarpanina między protestującymi a policją”. Na ulicy Marszałkowskiej protestujący otoczyli radiowóz. Policja ich odepchnęła, otoczyła samochód kordonem i użyła gazu. Dostał m.in. reporter OKO.press, Robert Kowalski, i nasz operator.  Pod domami centrum gorąco. Trwają starcia między protestującymi i policją. Leci gaz. Więcej na @gazeta_wyborczapic.twitter.com/65AJvCtmZk — Dawid Krawczyk (@DJKrawczyk) January 29, 2021   Jan Paweł II bronił gwałcicieli.Policja broni jego pomnik. pic.twitter.com/e8iQAG62fu — Jaśmina (@jasminarozanska) January 29, 2021  Około 21:00 policja użyła gazu. Jedną z poszkodowanych sfotografował Robert Jurszo.  Maciek Piasecki: „Pani z baru z pierogami przekazuje ciepłe napoje”. „Policja blokuje samochód Strajku Kobiet na Placu Defilad. Jest nerwowo. Policja chce unieruchomić czoło marszu” – donosi Robert Jurszo. „Nie mogło nas tu nie być. Dla naszych znajomych z Wielkiej Brytanii jest nie do zaakceptowania, że w kraju Unii Europejskiej dzieją się takie rzeczy” – mówi Maćkowi Piaseckiemu 30-letni Kuba, który na co dzień mieszka w Londynie. „To często są cierpienia całych rodzin. To są często bardzo trudne decyzje” – 29-letnia Ewa. Marsz zawraca. Stara się ominąć policyjną blokadę. Protesty odbywają się też w innych miastach: Wałbrzych!Fot. Katarzyna Szwarc Photography pic.twitter.com/9PTNqWAJVQ — #StrajkKobiet (@strajkkobiet) January 29, 2021  Węgorzewo! pic.twitter.com/rXbQjJqINE — #StrajkKobiet (@strajkkobiet) January 29, 2021  „Stoimy na wysokości Kruczej. Policja blokuje całą szerokość ulicy. Policja stara się nie przeszkadzać, ale raczej kierować tym marszem” – donosi Robert Jurszo. Podziękowania dla ratowników medycznych. Organizatorki informują też, że w weekend Strajk Kobiet ustępuje miejsca Wielkiej Orkiestrze Świątecznej Pomocy. „Solidarność to jest również oddawanie pola” – mówiła wcześniej na konferencji prasowej Marta Lempart. „Z kobietami zadarliście!” – krzyczy tłum.   Tłum kieruje się w stronę Mostu Poniatowskiego, „Policja nie udziela komentarzy, nie poinformowała nas, ilu funkcjonariuszy brało udział w zabezpieczeniach, ilu policjantów zostało skierowanych z innych garnizonów niż warszawski. Nie podała tez szacunków, ile osób brało udział” – mówi Maciek Piasecki. „Zablokowano całe skrzyżowanie, nieprzejezdna jest droga tramwajowa, ludzie stoją na środku, krzyczą „Jebać PiS” – relacjonuje Robert Jurszo. „Coraz szybciej przybywa ludzi”. Jedno ze skandowanych haseł: „Rewolucja ma macicę” W piątek podczas konferencji prasowej Marta Lempart odniosła się do czwartkowych działań policji: „Policja nie odnosi się do podstawy prawnej faktycznej. Wczoraj policja dążyła do eskalacji”. Na zarzuty, że to Strajk prowokuje, malując po budynkach czerwoną farbą, odpowiedziała: „Mówimy o gigantycznej skali ludzkiego nieszczęścia, to, że ktoś zostawia ślad po swoim proteście, ktoś znaczy coś czerwoną farbą, ktoś rysuje błyskawice i przywiesza plakat, wydaje mi się, że to jest dość umiarkowane zachowanie w stosunku do tego, co się dzieje i jest nam robione. Skupmy się na tym, co jest robione ludziom, a nie budynkom, a nie asfaltowi”. Pytana o wtargnięcie do budynku Trybunału, odpowiedziała: „Absolutnie nic takiego się nie wydarzyło, nikt nie wtargnął na teren instytucji, wejście do budynku jest ograniczone, na teren – nie”. Protesty, Kobiety,  Redaktorka, publicystka. Współzałożycielka i wieloletnia wicenaczelna Krytyki Politycznej. Pracowała w „Gazecie Wyborczej”. Socjolożka, studiowała też filozofię i stosunki międzynarodowe. Dumna z mazowiecko-podlaskich korzeni. W OKO.press pisze o mediach, polityce polskiej i zagranicznej oraz prawach kobiet. Maciek Piasecki (1988) – studiował historię sztuki i dziennikarstwo na Uniwersytecie Warszawskim, praktykował m.in. w Instytucie Kultury Polskiej w Londynie. Dla OKO.press pisze o protestach, polityce ekonomicznej i wpływie gospodarki na życie każdego z nas. Debiutował w „Machinie”, publikował m.in. w „Wysokich Obcasach”, „Dwutygodniku” i „VICE”.
Sąd: Przeszukanie domu sędzi Morawiec nielegalne. Prokuratura Krajowa naruszyła jej immunitet^Mariusz Jałoszewski^29 stycznia 2021^https://oko.press/sad-przeszukanie-domu-sedzi-morawiec-nielegalne-prokuratura-krajowa-naruszyla-jej-immunitet/^Stołeczny sąd orzekł, że Prokuratura Krajowa chcąc przeszukać dom sędzi Morawiec z Krakowa, znanej z obrony wolnych sądów, naruszyła Konstytucję. Sędzia chce postępowania dyscyplinarnego dla prokuratora, który dał na to zgodę. A Prokuratura Krajowa manipuluje faktami.  To ważne dla niezależnych sędziów orzeczenie wydała sędzia Ewa Bałan-Gonciarz z Sądu Rejonowego dla Warszawy-Mokotowa. Orzeczenie jest z 14 grudnia 2020 roku, ale stało się o nim głośno w piątek 29 stycznia 2021 roku, bo teraz nagłośniła je Prokuratura Krajowa, która ściga sędzię Beatę Morawiec. I chciała pokazać, że wygrała z sędzią w ważnej sprawie o granice immunitetu sędziowskiego. Dlatego poprzez PAP podała, że sąd uznał jej wejście do domu sędzi i zabranie jej laptopa za legalne działanie. Termin ujawnienia tego nie jest przypadkowy, bo kilka dni temu minister Ziobro, Prokurator Generalny, przegrał prawomocnie proces z Beatą Morawiec i musi ją przeprosić za pomawiający ją komunikat jego resortu. Tyle, że nagłaśniając orzeczenie sądu w sprawie wejścia do domu sędzi Morawiec Prokuratura Krajowa manipuluje faktami. Bo wspomina tylko o korzystnej dla niej części orzeczenia, a milczy o dużo ważniejszym fragmencie, w którym sąd ocenił, że Prokuratura Krajowa zlecając przeszukanie domu sędzi złamała chroniący ją immunitet i Konstytucję. „Prokuratura Krajowa mówi tylko to, co chce. Zrobili hucpę i najście na mój dom” – mówi OKO.press sędzia Beata Morawiec. OKO.press zna szczegóły orzeczenia sądu. Przypomnijmy. Sędzia Beata Morawiec z Sądu Okręgowego w Krakowie to prezeska stowarzyszenia niezależnych sędziów Themis, które jest ostrym krytykiem „reform” ministra Zbigniewa Ziobry. Wygrała też prawomocnie proces cywilny z ministrem sprawiedliwości za stawiający ją w złym świetle komunikat resortu wydany po odwołaniu jej z funkcji prezesa Sądu Okręgowego w Krakowie. Prawomocny wyrok zapadł kilka dni temu, pisaliśmy o nim w OKO.press: 20 stycznia 2021 Najpewniej te dwa fakty ściągnęły na sędzię problemy. Bo ściga ją wydział spraw wewnętrznych Prokuratury Krajowej, który chce postawić jej dwa mało wiarygodne zarzuty karne. Prokuratura zarzuca jej przyjęcie wynagrodzenia za sporządzenie fikcyjnej opinii prawnej. Tyle że sędzia opinię sporządziła. Drugi zarzut jest to rzekome przyjęcie telefonu w zamian za korzystny wyrok. Zarzut mało wiarygodny, sędzia zaprzecza. W związku z tymi zarzutami prokurator wraz z agentami CBA 18 września 2020 roku o godz. 06:45 zadzwonił do jej domu z żądaniem wydania laptopa. W ręku miał postanowienie prokuratury z żądaniem wydania rzeczy, zgodą na przeszukanie domu (jeśli sędzia by odmówiła dobrowolnego wydania rzeczy) i zgodą na zatrzymanie rzeczy, w celu zgrania plików. Postanowienie wydał prokurator Michał Walendzik, delegowany do pracy w wydziale spraw wewnętrznych Prokuratury Krajowej. Pisaliśmy o tym w OKO.press: 18 września 2020 Zaspana sędzia była zdezorientowana. Była sama w domu. Wejście prokuratury ją zaskoczyło. Dobrowolnie więc wydała służbowy komputer i dała do niego hasło. W laptopie miała dokumenty związane z prowadzonymi sprawami, objęte tajemnicą sędziowską. Wydała też pendrive. Przeszukanie było więc zbędne. Prokuratura zabrała laptop, bo szukała opinii, za którą chce postawić sędzi zarzut. Nie znalazła jej w sądzie. Morawiec upubliczniła ją jednak na Twitterze i zaraz po tym prokuratura weszła do domu żądając laptopa z wersją opinii. Prokuratura zgrała potem interesujące ją pliki z laptopa i go zwróciła. Tego samego dnia prokuratura weszła też do sądu, w którym pracuje sędzia, żądając wydania kopii opinii i drukarki, na której ją wydrukowała. Działanie prokuratury oburzyło prawników, bo sędzię chronił immunitet sędziowski. Prokuratura Krajowa wystąpiła o jego uchylenie, ale Adam Tomczyński z nielegalnej Izby Dyscyplinarnej uchylił go dopiero nieprawomocnie i to w połowie października 2020 roku. Pisaliśmy o tym w OKO.press: 12 października 2020 Pełnomocnik sędzi na decyzje prokuratury o wydanie rzeczy i przeszukaniu złożył zażalenie do sądu. Prokuratura Krajowa wchodząc wcześnie rano do domu sędzi, potraktowała ją tak, jak traktuje się groźnych przestępców. Przekonywała, że immunitet chroni tylko nietykalność cielesną sędziego, że nie obejmuje jego rzeczy i domu. Powołała się na artykuł 217 kodeksu postępowania karnego, których mówi, że: „§ 1. Rzeczy mogące stanowić dowód w sprawie lub podlegające zajęciu w celu zabezpieczenia kar majątkowych, środków karnych o charakterze majątkowym, przepadku, środków kompensacyjnych albo roszczeń o naprawienie szkody należy wydać na żądanie sądu lub prokuratora, a w wypadkach niecierpiących zwłoki także na żądanie Policji lub innego uprawnionego organu. § 2. Osobę mającą rzecz podlegającą wydaniu wzywa się do wydania jej dobrowolnie (…). § 5. W razie odmowy dobrowolnego wydania rzeczy można przeprowadzić jej odebranie (…)”. Prezes Iustitii Krystian Markiewicz podkreślał w opinii dla OKO.press, że immunitet chroni sędzię nie tylko przez zarzutami karnymi, ale chroni też miejsce pracy i zamieszkania przed przeszukaniem. I Sąd Rejonowy dla Warszawy-Mokotowa w postanowieniu z 15 grudnia 2020 roku w najważniejszej dla wszystkich sędziów kwestii przyznał rację Beacie Morawiec. Orzekł, że decyzja o przeszukaniu jej domu – w razie gdyby odmówiła dobrowolnego wydania rzeczy – jest nielegalna. Sędzia Ewa Bałan-Gonciarz orzekła, że nakaz przeszukania domu sędzi jest niezgodny z artykułem 181 Konstytucji, który mówi, że „Sędzia nie może być, bez uprzedniej zgody sądu określonego w ustawie, pociągnięty do odpowiedzialności karnej ani pozbawiony wolności. Sędzia nie może być zatrzymany lub aresztowany, z wyjątkiem ujęcia go na gorącym uczynku przestępstwa, jeżeli jego zatrzymanie jest niezbędne do zapewnienia prawidłowego toku postępowania. O zatrzymaniu niezwłocznie powiadamia się prezesa właściwego miejscowo sądu, który może nakazać natychmiastowe zwolnienie zatrzymanego”. Sąd orzekł też, że Prokuratura Krajowa naruszyła artykuł 80 paragraf 1 ustawy o ustroju sądów – powiela i precyzuje normę konstytucyjną – oraz artykuł 219 paragraf 1 kodeksu postępowania karnego. Bo prokuratura groziła przeszukaniem domu sędzi, w sytuacji gdy nie uchylono jej immunitetu. Sędzia ma go nadal, bo dopiero 23 lutego zbierze się trzy osobowy skład nielegalnej Izby Dyscyplinarnej, by zdecydować, czy prokuratura może ścigać sędzię. Mokotowski sąd podkreśla w orzeczeniu, że prokuratura nie ma racji twierdząc, że immunitet jest przywilejem sędziego i stanowi odstępstwo od zasady równości prawa. Sąd zaznacza, że świadczy to o niezrozumieniu przez prokuraturę roli immunitetu, który jest jedną z gwarancji niezależności oraz niezawisłości sędziowskiej. I służy on wszystkim obywatelom gwarantując im prawo do sprawiedliwego i jawnego rozpoznania sprawy bez zbędnej zwłoki przez nienależny, bezstronny i niezawisły sąd. Immunitet chroni sędziów przez naciskami i groźbami pociągnięcia do odpowiedzialności karnej za wydawane orzeczenia. Sędzia Ewa Bałan-Gonciarz podkreśla w orzeczeniu, że immunitet ten obejmuje nie tylko nietykalność osobistą, chroniąc przed zatrzymaniem i aresztem, ale również ma chronić przed stosowaniem wobec sędziów środków przymusu procesowego o charakterze nieizolacyjnym. Takim środkiem jest przeszukanie domu i zastosować go wobec sędziego można tylko za zgodą sądu dyscyplinarnego. Sąd mokotowski orzekł ponadto, że do czasu uchylenia immunitetu prokurator nie może przeszukać domu sędziego. Więc gdyby sędzia Morawiec odmówiła jednak wydania rzeczy, a prokurator przeszukał jej dom, byłoby to nielegalne. Ale do tego nie doszło. Więc sąd w orzeczeniu stwierdził, że prokurator dając zgodę na przeszukanie uchybił przepisom Konstytucji i ustawy o sądach. Sędzia jednocześnie jednak orzekła, że do czasu uchylenia immunitetu prokuratura może prowadzić śledztwo wobec sędziego i w jego ramach zabezpieczać dowody. Na tym etapie prokuratura może wykonywać czynności „niecierpiące zwłoki, zabezpieczać ślady i dowody przestępstwa”. I zdaniem mokotowskiego sądu Prokuratura Krajowa w sprawie sędzi Beaty Morawiec mogła zażądać dobrowolnego wydania laptopa z opinią, której dotyczy śledztwo. I nie trzeba do takiej czynności uchylenia immunitetu. Dlatego to działanie Prokuratury Krajowej ocenił jako zgodne z prawem, podobnie jak zlecenie CBA asysty przy wejściu do domu sędzi. Co więcej sąd uznał, że żądanie wydania laptopa było zasadne. Powołał się na artykuł 217 kodeksu postępowania karnego, ten sam na który powoływała się wcześniej Prokuratura Krajowa. Mówi on, że można żądać wydania dowodów w sprawie. Sąd uznał, że prokuratura chciała w ten sposób skompletować materiał dowodowy „celem wszechstronnego wyjaśnienia sprawy”. Sąd przyjął też argument, że było to niezbędne do weryfikacji zebranych dotychczas dowodów. Bo gdyby prokuratura nie zażądała wydania laptopa, nie miałaby kluczowego dowodu, czyli opinii, którą uważa za fikcyjną i chce stawiać za nią zarzut. Ponadto sąd orzekł, że prokuratura mogła zabezpieczyć laptop i zgrać z niego pliki dotyczące opinii. Uznał również, że nie doszło do naruszenia tajemnicy sędziowskiej, bo z laptopa zgrano tylko interesujące prokuraturę pliki. I tą częścią orzeczenia chwali się teraz Prokuratura Krajowa, nic nie mówiąc, że w innym miejscu sąd ją rozjechał. Orzeczenie mokotowskiego sądu jest ostateczne. Wynika z niego, że sędzia nie musiała wpuszczać do domu prokuratora z asystą CBA. I gdyby odmówiła dobrowolnego wydania rzeczy nic by jej nie zrobiono. Bo prokuratura nie mogła przeszukać domu. Równie dobrze prokuratura mogła wysłać do sędzi list z prośbą o udostępnienie opinii. Tyle że na czele prokuratury stoi Zbigniew Ziobro i należy założyć, że prokuratura po odmowie sędzi mogłaby przeszukać jej dom. W takiej sytuacji po takim orzeczeniu sądu Morawiec miałaby szansę na wygranie zadośćuczynienia. Znany warszawski prawnik komentuje OKO.press: „To orzeczenie sądu jest poprawne. Sąd podzielił je na kwestię stosowania środków przymusu, przed którymi sędziego chroni immunitet. I na środki, których immunitet nie obejmuje. Prokuratura mogła zażądać wydania rzeczy. Tyle, że sędzia mogła odmówić i nie spotkałaby ją za to żadna sankcja, bo sąd orzekł, że prokuratura nie tylko nie mogła przeszukać jej mieszkania, ale nawet nie mogła wydać na to zgody” – mówi znany prawnik. I dodaje: „Prokuratura tu zagrała va banque. Przyszli do Morawiec wcześnie rano jak przychodzi się do groźnych przestępców. Wykorzystali element zaskoczenia i to, że sędzia była zdezorientowana. I pod groźbą przeszukania domu zażądali wydania laptopa. To podziałało. Sędzia wydała go dobrowolnie, a nie musiała”. Poprosiliśmy też o komentarz sędzię Beatę Morawiec: „Sąd orzekł, że prokuratura mogła zwrócić się tylko o wydanie rzeczy. Pozostałe działania były bezprawne. Gdybym odmówiła wydania laptopa nic by mi nie zrobili. Ale się nie buntowałam. Mogli wysłać do mnie pismo z żądaniem wydania opinii, ale zrobili hucpę i najście na mój dom, który też chroni immunitet. Uważam, że prokurator, który dał na to zgodę powinien mieć postępowanie dyscyplinarne. Nie będę starać się o zadośćuczynienie, nie zależy mi na tym. Mi zależy tylko na przestrzeganiu moich praw” – mówi OKO.press sędzia Morawiec. Publikowaliśmy rozmowy z sędzią w OKO.press: 18 października 2020 Sądownictwo, Zbigniew Ziobro, Prokuratura Krajowa, Beata Morawiec nielegalne orzeczenie sądu Prokuratura Krajowa przeszukanie domu sędzia Zbigniew Ziobro
Mamy trzecią szczepionkę, czwarta w kolejce. Kiedy przyśpieszą szczepienia?^Miłada Jędrysik^29 stycznia 2021^https://oko.press/mamy-trzecia-szczepionke-czwarta-w-kolejce-kiedy-przyspiesza-szczepienia/^Dwie dobre wiadomości: preparat AstryZeneki i Uniwersytetu Oksfordzkiego dopuszczony do użytku w UE, szczepionka koncernu Johnson&Johnson ma 72 proc. skuteczności. Jedna zła: w lutym trafi do Polski o 25 proc. mniej preparatu Moderny. Karuzela ze szczepionkami trwa W piątek 29 stycznia dużo się działo „na froncie” szczepionek przeciw SARS-CoV-w. Europejska Agencja Leków podjęła decyzję o warunkowym dopuszczeniu do użytku szczepionki AstryZeneki i Uniwersytetu Oksfordzkiego. Seniorzy w kolejce do szczepienia zapewne czekają na tę wiadomość z niecierpliwością, bo zakupionych przez rząd w ramach solidarnościowego systemu UE dawek do końca marca wystarczy tylko dla 40 proc. seniorów powyżej 70. roku życia.  Szczepionka AstryZeneki mogłaby być dostępna już od połowy lutego, nie wiemy jednak, ile jej dostaniemy w pierwszym kwartale. Polski rząd zakontraktował 16 mln tego preparatu, z czego w I kwartale mogło do nas trafić około 8,5 mln, jeśli zostałby zachowany parytet ludności.  AstraZeneca zapowiedziała jednak, że będzie w stanie w 2020 roku dostarczyć tylko 60 proc. europejskiego zamówienia, wywołując ostry konflikt z Komisją Europejską. Są podejrzenia, że „nasze” dawki pojechały lub pojadą do Wielkiej Brytanii. Bruksela wprowadziła więc mechanizm autoryzacji transportu szczepionek. Kraj członkowski będzie mógł zablokować eksport szczepionki wyprodukowanej na terytorium UE, jeśli okaże się, że byłby on ze szkodą dla unijnych zamówień. Komisja opublikowała również umowę ramową, jaką zawarła z koncernem AstraZeneca i domaga się jej wypełnienia, czyli dostarczenia wszystkich 400 mln zakontraktowanych szczepionek.    Opracowany na Uniwersytecie Oksfordzkim preparat to szczepionka wektorowa – używa osłabionego i niegroźnego dla ludzi szympansiego adenowirusa, do którego „doczepiono” matrycowe RNA białka szczytowego koronawirusa SARS-CoV-2. Według EMA jej skuteczność wynosi 59,5 proc., ale AstraZeneca zapewnia, że całkowicie eliminuje ciężki przebieg choroby i hospitalizacje. Trwają jeszcze badania pomyłkowego dawkowania, które dawało ponad 90 proc. skuteczności. Wbrew wcześniejszym doniesieniom szczepionka została zaakceptowana także do stosowania u starszych pacjentów (w grupie testowej było ich niewielu). Nie ma bowiem wystarczających danych na temat jej skuteczności u osób w bardziej zaawansowanym wieku – jak tłumaczył szef koncernu Pascal Soriot, etyczni badacze z Oksfordu nie zaczęli szczepić starszych, dopóki nie zgromadzili wystarczających danych o jej bezpieczeństwie w grupie 18-55 lat. Niemcy już w czwartek zapowiedziały, że będą szczepić Astrą/Zeneką osób poniżej 65. roku życia.  III fazę badań klinicznych nad swoją szczepionką wektorową zakończył tymczasem koncern Johnson&Johnson. W piątek ogłosił, że jej skuteczność w populacji USA wyniosła 72 proc. i firma w najbliższym czasie wystąpi do Federalnej Agencji Leków o autoryzację. Szczepionka jest jednodawkowa i w 100 proc. zapobiega zgonom i hospitalizacjom z powodu COVID-19, a w 85 proc. ciężkiemu przebiegowi choroby.  23 stycznia 2021 Zła wiadomość jest taka, że podczas badań klinicznych w Republice Południowej Afryki, gdzie rozprzestrzenia się teraz bardzo zaraźliwy szczep koronawirusa, ogólna skuteczność preparatu wyniosła 57 proc. Badania wykazały, że w przypadku tej mutacji niższą skuteczność mają również używane już w Polsce preparaty Pfizera/BioNTechu i Moderny. Południowoafrykańskiego koronawirusa wykryto już w 31 krajach na całym świecie.  Polska zakontraktowała 16,98 mln szczepionki Johnson&Johnson. Wszystko wskazuje na to, że i ona w najbliższym czasie trafi do krajów Unii Europejskiej.  Dostawy od AstryZeneki, J&J i zwiększone dostawy Pfizera oraz Moderny w II kwartale pozwoliłyby na dobre rozkręcić program szczepień. Na razie jednak problemy ze szczepionkami ma cała Unia – Brukseli nie udało się zakontraktować więcej dawek do końca marca. W dodatku najpierw Pfizer zwolnił tempo dostaw, bo modernizował linię produkcyjną w jednej z europejskich fabryk, AstraZeneca zapowiedziała zmniejszenie produkcji, a teraz Moderna ogłosiła opóźnienie w swojej dystrybucji. W związku z czym do Polski w lutym trafi o 25 proc. mniej dawek, czyli zamiast planowanych 407 tys. – około 300 tys.  Według szefa Agencji Rezerw Materiałowych Michała Kuczmierowskiego firma powinna dostarczyć spóźnione szczepionki w marcu.  Na tle innych państw UE i tak wypadamy nieźle, jeśli chodzi o szczepienia, powyżej średniej. Na 100 osób zaszczepionych zostało u nas 2,9, podczas gdy średnia to 2,48.   Od tempa dystrybucji szczepionek uzależniony jest również prymus – Izrael, co ładnie pokazuje wykres dziennych szczepień w tym kraju. Krzywa opada, kiedy zmniejszają się dostawy, a kiedy pojawiają się nowe, rośnie.   15 stycznia 2021 Mimo groźnych nowych mutacji w tej chwili koronawirus jest w skali globalnej w lekkim odwrocie. Jak wyliczyła agencja AFP, w Afryce było ten piątek o 18 proc. mniej przypadków niż w zeszły, w Europie 10 proc. mniej, 8 proc. mniej w Ameryce Łacińskiej i na Karaibach, 7 proc. mniej na Bliskim Wschodzie i o 5 proc. mniej w Azji. Wciąż jednak niepokój wirusologów, epidemiologów i oczywiście rządów budzą nowe mutacje wirusa – przede wszystkim ta już osławiona brytyjska, która jest od 50 do 70 proc. bardziej zaraźliwa i może w konsekwencji powodować większą śmiertelność oraz wspomniana już wyżej południowoafrykańska. W środę 27 stycznia w Polsce potwierdzono drugi przypadek wariantu brytyjskiego, ale zapewne to tylko czubek góry lodowej – jak na razie sekwencjonujemy minimalną ilość próbek pobranych od pacjentów, ogólnopolskie badanie dopiero ruszyło.  Dlatego nawet chwila oddechu w szpitalach, gdzie hospitalizacje z powodu zakażenia koronawirusem spadły poniżej 14 tys. po raz pierwszy od października, nie powinna powodować zbyt dużego optymizmu.  Co ciekawe, liczba zleceń na testy PCR od lekarzy podstawowej opieki zdrowotnej od dwóch miesięcy spada minimalnie, z o wiele mniejszą dynamiką niż zakażenia i hospitalizacje. Może to świadczyć o tym, że na COVID-19 nakładają się tutaj sezonowe infekcje: grypa i przeziębienia, mające symptomy również kwalifikujące do testu. Z drugiej strony część osób, chcąc uniknąć izolacji i automatycznej już teraz kwarantanny dla zamieszkujących pod jednym dachem, może unikać robienia testu.   źródło: COVID-19 w Polsce/Michał Rogalski Jak pisał w czwartek 28 stycznia w OKO.press Michał Danielewski, niezręczna komunikacja rządu w sprawie znoszenia obostrzeń budzi frustrację, ale samo ostrożne żegnanie się z nimi można zrozumieć. Start kolejnej fali z tak wysokiego pułapu i przy zwiększającym się odsetku bardziej niebezpiecznych mutacji mógłby szybko wepchnąć nas w kolejny lockdown.  28 stycznia 2021 Tymczasem premier Boris Johnson właśnie przedłużył ten angielski co najmniej do 8 marca. Wprowadzono go 4 stycznia w obliczu rosnącego zagrożenia dla systemu ochrony zdrowia, gdy w szpitalach zaczęło już brakować miejsc dla chorych. Anglicy nie mogą wychodzić z domu bez uzasadnionego powodu, szkoły pozostaną zamknięte nawet po przerwie międzysemestralnej w połowie lutego.  W ciężkiej sytuacji są również Hiszpania i Portugalia, gdzie zanotowano gwałtowny wzrost zakażeń. Portugalski premier Antonio Costa powiedział publicznie, że „sytuacja nie jest zła, jest straszna”. Epidemiolodzy widzą w tym wynik świątecznego poluzowania i nowych wariantów wirusa, a zwłaszcza brytyjskiego B.1.1.7.  źródło: Worldometer Zdrowie, COVID-19 koronawirus szczepionki na COVID-19
IPN „edukuje” o Brygadzie Świętokrzyskiej. Ani słowa o jej kolaboracji z hitlerowcami. Autor z ONR^Adam Leszczyński^29 stycznia 2021^https://oko.press/ipn-edukuje-o-brygadzie-swietokrzyskiej-ani-slowa-o-jej-kolaboracji-z-hitlerowcami-autor-z-onr/^IPN przygotował „projekt edukacyjny” o Brygadzie Świętokrzyskiej NSZ, opisujący jej przemarsz przez Śląsk w 1945 roku. Uczniowie nie dowiedzą się z niego, że brygada współpracowała z Niemcami. Projekt przygotował dawny działacz ONR, dziś szef IPN w Opolu Pod „projektem edukacyjnym” – składającym się z dwóch plansz edukacyjnych (albo raczej „edukacyjnych”, bowiem z edukacją mają niewiele wspólnego) podpisało się dwóch pracowników IPN – dr Tomasz Greniuch i Marcin Żukowski. Można je obejrzeć na stronie IPN – tutaj. Zachęcamy do tego, ponieważ sposób, w jaki pracownicy IPN omijają kwestię kolaboracji Brygady z Niemcami jest pouczający. Dr Tomasz Greniuch to były szef opolskiego ONR. W listopadzie 2019 roku został p.o. naczelnika opolskiego oddziału IPN. „Współorganizował najazd ONR na Myślenice dla upamiętnienia pogromu Żydów w 1934 roku, bronił hajlowania, bo to tylko salut rzymski, który »przywłaszczył sobie Hitler«” – pisał o nim w OKO.press badacz polskiej skrajnej prawicy dr Przemysław Witkowski w listopadzie 2019 roku. Plansze zatytułowane są „Marsz Brygady Świętokrzyskiej NSZ przez Śląsk” oraz „Brygada Świętokrzyska NSZ – wysiłek zbrojny”. „Projekt ma na celu przybliżenie mieszkańcom regionu historii największej polskiej jednostki niepodległościowej okresu niemieckiej okupacji, z naciskiem, na wciąż zapomniany epizod przemarszu przez Śląsk” – piszą autorzy z IPN. Już w tym miejscu mijają się z prawdą. Brygada Świętokrzyska NSZ nie była „największą polską jednostką niepodległościową”. „Największą taką jednostką była 27. Wołyńska Dywizja AK” – mówi OKO.press prof. Rafał Wnuk z KUL, historyk podziemia niepodległościowego. „Gdybyśmy przejrzeli poszczególne ugrupowania w okresie akcji »Burza«, to okazałoby się, że większych od Brygady jednostek było więcej. 27. dywizja liczyła od 5-7 tys. ludzi. Brygada Świętokrzyska, kiedy wyruszała w styczniu 1945 roku, miała ok. 800. Potem dołączyli do niej ludzie z wyzwalanych obozów i uciekinierzy z Powstania Warszawskiego. W maju 1945 roku liczyła ok. 1 200 żołnierzy” – komentuje dla OKO.press prof. Wnuk. Plansze ukazały się teraz nieprzypadkowo. W styczniu 1945 roku Brygada Świętokrzyska rozpoczęła marsz na zachód, uciekając przed Sowietami. Współpracowała wówczas z hitlerowskimi Niemcami. Jak mówią o tym autorzy z IPN? Politycy PiS i historycy związani z władzą od dawna dokonują rozmaitych łamańców językowych, żeby zatrzeć fakt kolaboracji. Mówią więc np. o „przebijaniu się” przez tereny niemieckie (tego słowa użył prof. Jan Żaryn, wówczas senator PiS, w 2017 roku). Jak było naprawdę? Zacytujmy artykuł prof. Wnuka opublikowany w „Gazecie Wyborczej” w styczniu 2016 roku: „Od końca stycznia partyzanci zaczęli otrzymywać regularne racje żywnościowe i przyjęli też niemieckich oficerów łącznikowych do utrzymywania bezpośredniej łączności z dowództwem Wehrmachtu. Niemców reprezentował m.in. gestapowiec Fuchs, a wszystkie ważniejsze decyzje dotyczące formacji akceptowało berlińskie dowództwo SD [Służby Bezpieczeństwa] i Abwehry. Nie było mowy o żadnym kluczeniu w przesuwającym się pasie przyfrontowym i przebijaniu się przez linie Sowietów czy Niemców. (…) W Czechach dowództwo Brygady skorzystało z niemieckiej propozycji i do ośrodków SD-Abwehry skierowało na kursy około stu ludzi. Program zajęć opracowali czołowi specjaliści od wywiadu i dywersji”. A zatem – nie było mowy o „przebijaniu się”, tylko przemarsz pod opieką i za zgodą Niemców. O Brygadzie Świętokrzyskiej NSZ pisaliśmy m.in. w artykule „Senator Żaryn fantazjuje o Brygadzie Świętokrzyskiej. »Podjęła trudną decyzję«. Tak – o kolaboracji” oraz w tekście „Jak walczyło NSZ”. Przy tej okazji przypomnieliśmy, że: OKO.press odnotowywało przypadki wybielania NSZ – czy to w oficjalnym liście prezydenta Dudy z 16 września, czy to w wypowiedziach senatora PiS, historyka, prof. Jana Żaryna oraz historyka, dr. Mariusza Bechty z IPN. Szczęśliwie dla osób zainteresowanych prawdą łatwo dostępna – nawet w internecie – jest duża część wojennej prasy NSZ (m.in. pismo „Szaniec”) i można przekonać się, jak to z NSZ było. Skrajnie antysemickie artykuły pojawiają się notorycznie i są jak najbardziej „sprawą polityczną”. Próbkę można zobaczyć choćby w numerze 12 „Szańca” z 1941 roku, dostępnym online w zbiorach Biblioteki Jagiellońskiej. Anonimowy autor kpi w nim ze współczucia dla Żydów cierpiących w warszawskim getcie, pisząc przy okazji o trwającym wiele dziesięcioleci „deprawowaniu duszy polskiej” przez Żydów. Dokumentów z epoki jasno potwierdzających postawę NSZ jest wiele. Zdjęcia kilku z nich opublikował na Facebooku prof. Dariusz Libionka, historyk zajmujący się badaniem Zagłady Żydów oraz relacji polsko-żydowskich w czasie okupacji. Za zgodą prof. Libionki OKO.press we wrześniu 2017 roku opublikowało fragmenty trzech takich dokumentów. Historia, Instytut Pamięci Narodowej, Brygada Świętokrzyska
„Rzucił mną z całej siły o ścianę”. Policja wciąż nie zwolniła wszystkich protestujących pod TK^Robert Jurszo^29 stycznia 2021^https://oko.press/rzucil-mna-z-calej-sily-na-sciane-policja-wciaz-nie-zwolnila-wszystkich-protestujacych-pod-tk/^Wypuszczono Babcię Kasię, Klementyna Suchanow wciąż jest na komisariacie. Podczas wczorajszego protestu pod Trybunałem Konstytucyjnym zatrzymano 14 osób, trzy nadal są zatrzymane i nie wiadomo, kiedy wyjdą. A dziś kolejny protest przeciwko wyrokowi TK w sprawie aborcji Jak poinformował kolektyw Szpila, w nocy z 28 na 29 stycznia 2020 podczas protestu przeciwko wyrokowi Trybunału Konstytucyjnego w sprawie aborcji policja zatrzymała 14 osób, w tym trzy, które przedarły się na teren tej instytucji. Większość zwolniono wkrótce po zatrzymaniu, pięć z nich spędziło noc na komendach. W piątek 29 stycznia zwolniono dwie osoby, w tym Babcię Kasię. „Zatrzymani pozostają dwaj mężczyźni i Klementyna Suchanow, czyli osoby, które zostały zatrzymane na terenie Trybunału Konstytucyjnego. Mężczyźni byli trzymani w Grodzisku i teraz mają zostać przewiezieni na komendę na ulicę Wilczą. Co do Klementyny, to nie mamy potwierdzenia o czynnościach wobec niej” – poinformował OKO.press kolektyw Szpile. Do wszystkich zatrzymanych ubiegłej nocy dotarli obrońcy. Rozwożono ich po miastach wokół Warszawy. „Wywiezienie zatrzymanych poza Warszawę było całkowicie nieuzasadnione. W co najmniej trzech przypadkach zrobiono to tylko po to, by ustalić ich tożsamość. Myślę, że chodziło po prostu o to, by utrudnić dotarcie do nich adwokatów z pomocą prawną i by uniemożliwić demonstracje solidarnościowe” – mówi OKO.press Karolina Gierdal, prawniczka związana z kolektywem Szpila i Kampania Przeciwko Homofobii. 28 stycznia 2021 Podczas protestu policja otoczyła manifestantów kordonem. Warunkiem, by zostać z niego wypuszczonym, była zgoda na bycie wylegitymowanym. Protestujący nie chcieli się na to zgodzić. „Punkt druga w nocy do otoczonego przez funkcjonariuszy kotła wpadli policjanci i zaczęli nas siłą wyciągać. Byłem jedną z pierwszych wyniesionych osób” – mówi OKO.press Linus Lewandowski z kolektywu Homokomando. Funkcjonariusze chcieli go wylegitymować, ale odmówił, „bo nie mieli podstawy faktycznej”. W radiowozie, podczas rewizji osobistej, znaleźli jego dowód. „Chcieli, bym podał swój adres, przekonując, żebym sobie i im oszczędził formalności, ale konsekwentnie tego nie zrobiłem, więc przewieźli mnie na komendę do Wołomina. Przewozili po jednej osobie na każdą komendę wokół Warszawy – żeby nie było protestów solidarnościowych – a mi się wylosował akurat Wołomin. W sumie szczęśliwie, bo mam z niego bezpośredni pociąg do domu (śmiech)” – mówi Lewandowski. Na komendzie znaleziono jego stary, już nieaktualny adres. Złożył do protokołu zażalenie, bo zatrzymanie uważa za bezpodstawne. „Przypuszczalnie policja skieruje do sądu wniosek o ukaranie z powodu rzekomego stwarzania przeze mnie zagrożenia dla życia i zdrowa oraz odmowy wylegitymowania się. Spoko, to już dwunasty, będzie umorzony jak poprzednie. Oczywiście będę na kolejnych protestach” – mów OKO.press Linus Lewandowski. 29 stycznia 2021 Olivia Masoja, jedna z protestujących, została potraktowana przez policjantów wyjątkowo brutalnie. Swoją relację zamieściła na Facebooku. „Policja zrobiła kocioł i zabronili wychodzić bez spisania. Łapali kogo się dało, bez powodu. […] Jeden mężczyzna był powalony na ziemię a wokół z 20 policjantów. Z paroma osobami staraliśmy się do niego przedrzeć. Ktoś mnie zaczął łapać i pchać, brakowało powietrza, zemdlałam. Zostałam wyniesiona poza kocioł, schowana za filarem z paroma osobami” – pisze aktywistka.  Jak sama napisała, „głośno wyrażała swój sprzeciw”. Jeden z policjantów powiedział do niej, że „taka kolorowa się rzuca”. „Ja do niego »a ty co, białasie j*bany« (nie obrażam nikogo poza tamtym dzbanem). Jego kolega słysząc to rzucił mną z całej siły na ścianę. Padłam na ziemie z ogłuszającym bólem głowy i nosa. Drugi policjant do niego »co ty, do sądu pójdziesz«. Gdy pierwsza fala bólu minęła i się podniosłam okazało się, że obficie krwawię i pluje krwią” – relacjonuje aktywistka. Medycy udzielili dziewczynie na miejscu pomocy. Odmówiła spisania, więc została zatrzymana i wywieziono wraz z dwoma innymi manifestantkami do Legionowa. Ogólnopolski Strajk Kobiet na konferencji prasowej 29 stycznia przekazał, że policja mylnie informowała, że aktywistka nie chce adwokata, co było nieprawdą. 27 stycznia 2021 Swoją wersję zdarzeń przedstawiła również podczas konferencji prasowej w piątek rano również policja. Zdaniem rzecznika Komendy Stołecznej Policji Sylwestra Marczaka do momentu wtargnięcia trzech osób na teren Trybunału Konstytucyjnego protest przebiegał spokojnie. „Potem mieliśmy do czynienia z naruszeniem nietykalności osobistej policjantów. Mamy też do czynienia z zatrzymaniem osoby, która bardzo często jest gloryfikowana, która określana jest w sposób sympatyczny, a we wcześniejszym czasie gryzła policjantkę, kopała policjantów. Wiele osób podkreśla wiek tej osoby, zapominając, że w Polsce mamy coś takiego jak Kodeks karny, który w artykule 10. mówi o odpowiedzialności karnej osób, które ukończyły 17. rok życia. Nie podaje granicy górnej. Nie daje możliwości osobom starszym, żeby zachowywały się w sposób agresywny i popełniały przestępstwo” – mówił Marczak. Przekazał, że dwóch policjantów doznało obrażeń: jedna policjantka ma uraz barku, jeden policjant ma złamaną kość. Nie podał jednak okoliczności tych zdarzeń. Protesty, Trybunał Konstytucyjny, aborcja
„Jastrzębie” przegrały walkę o władzę nad nową KRS. Opisujemy walkę frakcji w upolitycznionej Radzie^Mariusz Jałoszewski^29 stycznia 2021^https://oko.press/jastrzebie-przegraly-walke-o-wladze-nad-nowa-krs/^Upolityczniona Krajowa Rada Sądownictwa wybrała nowego przewodniczącego. Paweł Styrna z Wieliczki zastąpi odwołanego przez grupę „jastrzębi” poprzedniego przewodniczącego Leszka Mazura. Kim jest Styrna i na czym polegają podziały w KRS? Wyjaśniamy Nowa KRS nowego przewodniczącego wybrała w piątek 29 stycznia 2021. Obrady zgodnie z ustawą o KRS prowadziła prezes Sądu Najwyższego Małgorzata Manowska. Startowały na to stanowisko dwie osoby. Wystawiony przez frakcję „jastrzębi” sędzia Marek Jaskulski z poznańskiego sądu rejonowego. oraz Paweł Styrna, sędzia Sądu Rejonowego w Wieliczce, zgłoszony przez frakcję „gołębi”. Tajne głosowanie, w którym brało udział 23 z 24 członków nowej KRS – w tym zdalnie minister sprawiedliwości Zbigniew Ziobro, który raczej nie pojawia się na posiedzeniach Rady – wygrał Styrna. Dostał 12 głosów za, 5 przeciw, 6 osób się wstrzymało. Jaskulski dostał 10 głosów za, 9 przeciw, 4 osoby się wstrzymały. Zanim doszło do głosowania, zgłoszono jeszcze dwie inne kandydatury na przewodniczącego nowej KRS. Były sędzia TK i wiceprzewodniczący KRS Wiesław Johan odmówił jednak, tłumacząc, że tylko reprezentuje w Radzie prezydenta. Odmówiła też Dagmara Pawełczyk-Woicka, prezes Sądu Okręgowego w Krakowie (z nominacji resortu Ziobry). Tłumaczyła, że nie pogodzi pracy w Radzie z pracą na stanowisku prezesa sądu. Na placu boju pozostał więc Jaskulski i Styrna. Marek Jaskulski na co dzień jest sędzią Sądu Rejonowego Poznań-Stare Miasto. Za obecnej władzy wbrew rekomendacji stowarzyszenia sędziów Iustitia zgłosił się do nowej KRS. Za co wyrzucono go z Iustitii w 2019 roku. 8 marca 2019 Paweł Styrna jest wiceprezesem Sądu Okręgowego w Krakowie, czyli zastępcą Pawełczyk-Woickiej. Awans dostał od resortu Ziobry. Za „dobrej zmiany” trafił też do nowej KRS, choć wcześniej bezskutecznie pięć razy starał się o awans do sądu okręgowego i wojewódzkiego sądu administracyjnego. Stara, legalna KRS wytknęła mu, że miał dużo uchyleń swoich wyroków w apelacji. 2 lutego 2018 Styrna już jako nowy przewodniczący KRS zapowiedział, że będzie szukał kompromisu w Radzie i wygaszał spory. Podziękował też Leszkowi Mazurowi – zgłosił jego kandydaturę – za przewodniczenie do tej pory pracom Rady. Styrna zadeklarował też, że nie będzie łączył funkcji szefa KRS z funkcją wiceprezesa Sądu Okręgowego w Krakowie, z której zrezygnuje. „Wybór Pawła Styrny to wybór zrównoważonego kursu w KRS. Styrna taką postawę prezentuje. Da radę, jest góralem” – mówi OKO.press Leszek Mazur. I dodaje: „Wybór pomiędzy nim a Jaskulskim był oczywisty. Jaskulski mimo zapewnień, że będzie przestrzegał ustaw, zainicjował przecież moje odwołanie. Jego działanie oceniła jednoznacznie prezes Sądu Najwyższego, która miała opinię prawną SN, że odwołanie było niezgodne z prawem. Co budzi obawy, że gdyby został przewodniczącym KRS, również mógłby mieć inklinacje w tym kierunku”. Wybór Styrny na przewodniczącego Rady kończy przewrót wywołany przez grupę „jastrzębi”. Przypomnijmy. Dotychczasowy przewodniczący Rady Leszek Mazur został nagle odwołany z tej funkcji 14 stycznia 2020 roku. Wniosek o jego odwołanie złożył Marek Jaskulski, który dziś przegrał wybory. Jaskulski nie był jednak sam. Stała za nim grupa sędziów – członków nowej KRS, wiązana z byłym wiceministrem sprawiedliwości Łukaszem Piebiakiem, który w 2019 roku stracił stanowisko po wybuchu afery hejterskiej. Piebiak wcześniej rozdawał stanowiska w sądach – odpowiadał za nie jako wiceminister – wielu zawdzięczało mu szybkie awanse. 14 stycznia 2021 „Jastrzębiom” z nowej KRS bliżej jest też do ostrego kursu w sądach. Do tej grupy zalicza się sędziów: Od miesięcy frakcja ta ściera się w Radzie z frakcją „gołębi”, której bliżej jest do stosowania zasad praworządności i obiektywniejszego załatwiania spraw awansów sędziów. Frakcja gołębi jest też przeciwna temu, by członkowie nowej KRS dawali samym sobie awanse. Do tej frakcji zalicza się sędziów: Z kolei sędzia Dagmara Pawełczyk-Woicka próbuje się pozycjonować po środku. Frakcję „jastrzębi” rozsierdziło ujawnienie pod koniec 2020 roku procederu dorabiania na dietach przez część członków tej frakcji. Jak dorabiano? Zwoływano komisje poza terminami posiedzeń Rady i dzięki temu były one dodatkowo płatne. Niektórzy dorobili w ten sposób ponad 20 tys. zł. Proceder ukrócił szef KRS Leszek Mazur. A potem opisały to media. „Jastrzębiom” nie spodobało się legalne udostępnienie danych o dietach dziennikarzom oraz wystąpienia w mediach Leszka Mazura i rzecznika KRS Macieja Mitery. Dlatego frakcja ta doprowadziła do ich odwołania 14 stycznia 2021 roku. Mitera stracił stanowisko rzecznika prasowego oraz funkcję członka Prezydium KRS. Problem w tym, że ich odwołanie może być nielegalne, bo nie przewiduje tego ustawa o KRS. Decyzję co dalej, miała podjąć prezes SN Małgorzata Manowska, która zwołuje posiedzenie KRS po zwolnieniu stanowiska przewodniczącego. Miała opinię prawną biura prawnego SN, że odwołania są bezprawne. Gdyby podjęła decyzję zgodną z tą opinią musiałaby doprowadzić do przywrócenia na stanowisko Leszka Mazura, który kwestionował swoje odwołanie. A to by oznaczało chaos w nowej KRS i frontalne starcie z „jastrzębiami”. Ale tydzień temu Mazur niespodziewanie sam złożył rezygnację, co otworzyło drogę do wyboru nowego szefa KRS. Mazur zrezygnował po rozmowie z prezes Manowską. 21 stycznia 2021 W piątek 29 stycznia Manowska podziękowała mu za tę decyzję mówiąc, że uchronił KRS od kłopotów wizerunkowych oraz od sporu konstytucyjnego o to, kto jest jej przewodniczącym. Na giełdzie nazwisk następców Mazura była jeszcze sędzia Joanna Kołodziej-Michałowicz ze Słupska. Ale jej kandydatury ostatecznie nie zgłoszono. Nowy szef będzie musiał teraz zdecydować, co zrobić z odwołaniem Macieja Mitery z funkcji członka Prezydium KRS, bo ustawa również tego nie przewiduje. Nowa KRS pracuje od 2018 roku. Zastąpiła starą, legalną KRS, którą PiS rozwiązał w trakcie kadencji, wbrew Konstytucji. Do nowej Rady posłowie PiS i Kukiz’15 wybrali głównie sędziów, którzy współpracują z resortem ministra Ziobry. 3 grudnia 2019 Nowa KRS to ważny organ, bo decyduje kto zostanie sędzią. Decyduje też o awansach sędziowskich. Często awanse dostawali „swoi” sędziowie, w tym członkowie nowej KRS i osoby ważne dla dobrej zmiany, w tym rzecznicy dyscyplinarni ministra Ziobry. 29 października 2020 Nowa KRS powinna też bronić niezależności sędziów, ale się w to nie angażuje. Jak widać, nawet w tak ukształtowanej przez władzę PiS Radzie – która według orzeczeń SN i TSUE nie jest niezależnym organem – doszło do podziałów. Sądownictwo, Leszek Mazur, Krajowa Rada Sądownictwa, KRS Leszek Mazur Maciej Mitera Marek Jaskulski Paweł Styrna Przewodniczący KRS
Zakaz wykonywania zawodu za udział w strajku kobiet? Represje kuratorium wobec nauczycielki^Anton Ambroziak^29 stycznia 2021^https://oko.press/zakaz-wykonywania-zawodu-za-udzial-w-strajku-kobiet/^Jej mąż stracił pracę w państwowym Lotosie, ją czeka postępowanie dyscyplinarne przed kuratorium oświaty - miała "uchybić godności zawodu", walcząc o prawa kobiet  Iwona Ochocka jest dyrektorką prywatnej szkoły podstawowej w Tczewie, polonistką, działaczką „Wiosny”, organizatorką manifestacji. Maszerowała w obronie ofiar pedofilii w Elblągu i współorganizowała w Gdańsku pokaz filmu braci Sekielskich na ścianie domu arcybiskupa Głódzia. Aktywnie wspierała też młodzież LGBT — na marszach równości w Białymstoku czy Płocku. Gdy 22 października 2020 roku Trybunał Konstytucyjny wydał wyrok zaostrzający prawo antyaborcyjne w Polsce, wyszła na ulice, by uczestniczyć w manifestacjach Strajku Kobiet. Według kuratorium oświaty miała w ten sposób „uchybić godności” zawodu nauczyciela. 2 lutego 2021 ma stawić się na pierwszym przesłuchaniu w postępowaniu dyscyplinarnym. Kobiecie, podobnie jak Michałowi Sporoniowi, nauczycielowi z Tarnowskich Gór, grozi zakaz wykonywania zawodu. Póki co, szykan doświadczyła ze strony TVP i lokalnych mediów, a jej mąż, z zawodu inżynier, dostał wypowiedzenie w państwowym „Lotosie”. Anton Ambroziak, OKO.press: 27 stycznia 2020 Trybunał Konstytucyjny Julii Przyłębskiej opublikował wyrok ws. aborcji. Jaka była pani pierwsza myśli? Iwona Ochocka: Nie mogę zacytować. Te słowa nie nadają się do mediów. A druga? Pomyślałam, że to podłe i ohydne. Chyba już wszyscy poza żelaznym elektoratem PiS wiedzą, że rządzący próbują odwrócić naszą uwagę od swojej nieudolności, złodziejstwa, katastrofy w oświacie i ochronie zdrowia. Wkurza mnie, że tak ważny temat, jak prawo do aborcji, do decydowania o sobie, jest wykorzystywany w tak niecnych celach. Czyli plaster?  Raczej sól na rany… Ludzie, którzy doprowadzili do tego pseudowyroku to sadyści. Noszenie dziecka z uszkodzeniami uniemożliwiającymi samodzielne życie poza organizmem matki jest wyrafinowaną torturą, zarówno psychiczną, jak i fizyczną. Potem dochodzi jeszcze poród i patrzenie, jak dziecko umiera, często w męczarniach. 28 stycznia 2021 Stoję na stanowisku, że kwestia aborcji to bezdyskusyjnie sprawa osoby, która jest w ciąży. Nie jestem zwolenniczką aborcji, ale jestem orędowniczką prawa wyboru. W myśl zasady: „moje ciało, moja sprawa”. Trzeba mówić głośno, aby wybrzmiało, że to kwestia wolności i praw człowieka, a nie „widzimisię”. Muszę przyznać, że brakuje mi dziś słów, a to się rzadko zdarza. Wszak jestem polonistką. Są słowa, których nie chce pani używać w mediach… Nie znoszę hipokryzji. Nagle wszyscy Polacy przestali przeklinać, zawsze mówią polszczyzną Mickiewicza czy Sienkiewicza. Przecież to fałszowanie rzeczywistości. Gdy pytają mnie o to, jak polonistka może używać wulgaryzmów, zawsze odpowiadam, że taka jest poetyka protestów, zwłaszcza ulicznych. Język służy wyrażaniu emocji, jest żywy – nasze „wypierdalać” wyraża wzburzenie i gniew, nie ma na celu ranić. Takie słowa w przedziwny sposób przynoszą emocjonalną ulgę. Poza tym uważam, że lepiej rzucić „mięsem” niż kamieniem. Zwłaszcza, że czas na tłumaczenie i czekanie się skończył. Cierpliwe już byłyśmy. Z cała mocą podkreślam, że kobieta jest odrębnym bytem, ma przyrodzoną godność, rozum i wolną wolę. Nie jest własnością państwa. Ludzie, którzy wyszli na ulice, też to wiedzą. Pani wraca na ulice? Już wróciłam. W środę byłam w Gdańsku, w piątek wspieramy Malbork, a w sobotę zapraszam na spacer w Tczewie. Chciałabym, by wyszło mnóstwo osób. Na największym spacerze szło nas ponad 5 tys. – to niemal 10 proc. mieszkanek i mieszkańców Tczewa. Za aktywność uliczną grozi pani utrata prawa wykonywania zawodu.  To nie jest tak, że się nie boję. Uruchamiam wyobraźnię i wiem, co mi grozi. Tyle że wszyscy jesteśmy w momencie próby: zarówno ja jako nauczycielka, która kształtuje charaktery młodych ludzi, jak i urzędnik, który zdecydował się na publikację pseudowyroku. Powtarzam często cytat z Burke’go: „Żeby zło zatriumfowało, wystarczy, by dobry człowiek niczego nie robił”. Nie potrafię i nie chcę pozostać obojętna na krzywdę człowieka i demontaż społeczeństwa. 18 grudnia 2020 Uczenie dzieci i młodzieży jest moją wielką pasją i miłością. Nie dam się jednak zastraszyć wyssanymi z palca oskarżeniami i hasłami o neutralności światopoglądowej nauczyciela. Nie ma czegoś takiego! Człowiek neutralny światopoglądowo to osoba pozbawiona charakteru i kręgosłupa moralnego. A do dzieci i młodzieży nie powinni mieć dostępu ludzie nienawidzący i wykluczający innych: faszyści, szowiniści, rasiści, homofobowie. Megafon w dłoni, maseczka z piorunem na twarzy – to nie jest najbardziej popularny obraz dyrektorki polskiej szkoły. Jak na tę aktywność reagują uczniowie? Może nie był, ale teraz z pewnością jest już bardziej! Moi uczniowie, zwłaszcza starsi, wiedzą, że biorę udział w manifestacjach. Sami próbują mnie podpytywać, co się działo na ulicach i ja się im nie dziwię. Mają po 12, 13 lat, przez tę przeklętą zdalną edukację całe dnie spędzają przed komputerami, tu i ówdzie czytają wiadomości i relacje – nie możemy udawać, że ich to nie dotyczy. W tych protestach wykuwa się ich przyszłość. Sama z siebie nie mówię na lekcjach ani o postulatach Strajku Kobiet, ani o preferencjach politycznych, swoich czy uczniowskich. Chcę jednak odpowiadać na pytania dzieci. Nie mam w zwyczaju ingerować w światopogląd innych, chyba że godzi on w prawa człowieka. Odnoszę się zatem do kwestii równouprawnienia, patriarchatu, przemocy w rodzinie czy agresji w relacjach międzyludzkich, bo to są tematy ważne. 3 listopada 2020 Moim zdaniem ta osławiona „neutralność światopoglądowa nauczyciela” to albo „tumiwisizm”, kiedy nie interesują nas emocje, ciekawość i potrzeby dzieci albo tchórzliwość i kalkulacja. Nie wyobrażam sobie jak miałaby wyglądać „neutralność”, gdy omawiam teksty z II wojny światowej czy „Folwark zwierzęcy” Orwella. Gdy uczeń mówi mi, że to jest tak, jak u nas w kraju, bo Kaczyński może więcej niż on i jego rodzice, to muszę jakoś zareagować. Dzieci nie są głupie ani ślepe – widzą, słyszą, myślą, wyciągają wnioski. Kilka dni temu pod jednym z postów pani zapytała mnie, jak omawiam z uczniami poezje ks. Twardowskiego, skoro jestem zdeklarowaną antyklerykałką. Odpowiedziałam jej, że normalnie. Nie widzę tu żadnej sprzeczności. Jako polonistka bez większych problemów omawiam przypowieści biblijne, tezy Lutra czy mity greckie, bo to po prostu dzieła literackie, które miały silne oddziaływanie społeczne, są tekstami kultury wartymi analizy i interpretacji. Rodzice się nie skarżą?  Nie, wręcz przeciwnie. Napisali w mojej obronie list do Rzecznika Dyscyplinarnego. Nie jesteśmy szkołą publiczną, to placówka z wyboru. Jej charakter rodzice poznają przy rozmowie rekrutacyjnej. Priorytetem jest zawsze szeroko pojęte dobro dziecka. W codziennej pracy ogromnie sobie cenię współpracę z rodzicami, nawet jeśli czasem mamy odmienne spojrzenie na jakieś kwestie. Zdarza mi się np. tłumaczyć im, że tysiąc dodatkowych zajęć po lekcjach nie jest najlepsze dla rozwoju ich pociech. W tej sytuacji, wychodząc na ulice, też chronię dzieci. Nie chcę, żeby żyły w państwie, w którym nie ma wolności, pogardliwie traktuje się ludzi, łamie prawa człowieka. Nie chcę tego dla siebie, ale przede wszystkim dla moich dzieci, uczniów i wszystkich młodych ludzi. Skoro rodzice stoją za panią murem, to kto na panią doniósł? Wiem kto, bo sprawca chwalił się, że „znalazł sposób na Ochocką”. Jest jednak zbyt mądry, by dać się złapać – działa cudzymi rękami, bez skrupułów wykorzystując władzę wynikającą z przynależności do partii rządzącej. Ktokolwiek jednak chciał mnie zastraszyć, nie udało mu się to. Byłam aktywna już wcześniej: w obronie sądów, szkół, nauczycieli, osób LGBT w Płocku i Białymstoku, na marszach przeciwko pedofilii, m.in. w Elblągu. Nie wyobrażam sobie udawać, że żyjemy w państwie prawa i sprawiedliwości, gdy tak naprawdę mamy do czynienia z bezprawiem i powrotem krok po kroku do systemu autorytarnego. Nie ma mojej zgody na „Opowieści podręcznej” w realu, na policję łamiącą ręce nastolatkom, na pogardę w stosunku do jakichkolwiek mniejszości oraz nienawiść do drugiego człowieka tylko za to, że jest inny. Z tej drogi nie ma powrotu, bo warto być przyzwoitym. Nie będę gotowaną żabą. 29 stycznia 2021 Co pani powie 2 lutego na przesłuchaniu w kuratorium? Powiem, że mamy prawo protestować, zatem jeszcze nie raz wyjdę na ulicę. Powiem też, że kto sieje wiatr, ten zbiera burzę. Organizatorem naszych protestów jest Jarosław Kaczyński, który chciał być emerytowanym zbawcą narodu, a tymczasem stał się symbolem zła, które przenika nasze społeczeństwo. Mam nadzieję, że poniesie za to konsekwencje. Myślę, że dla człowieka owładniętego takim strachem i nienawiścią do kobiet, a jednocześnie manią wielkości, najbardziej dotkliwą karą będzie miejsce w najciemniejszym kącie historii. Więcej teraz nie zdradzę, ale na pewno będę miała ze sobą gotowe oświadczenie. Dużo zależy od tego, o co będę pytana. Opowiadała pani, że cenę za aktywność obywatelską zapłacił pani mąż, zwolniony z pracy w spółce skarbu państwa.  Braliśmy pod uwagę, że poniesiemy konsekwencje, choć nie spodziewałam działań zakrojonych na tak szeroką skalę. Mąż towarzyszy mi, gdy wychodzę protestować, przede wszystkim dla bezpieczeństwa. Jest też okazjonalnym fotografem. Czasami sam wyglądał jak tajniak: wysoki, ubrany na ciemno, trzymający się na uboczu. Po największej manifestacji w Tczewie, na czele której nieśliśmy transparent z hasłem: „Wybaczcie utrudnienia, Tczew ma rząd do obalenia”, w tczewskiej gadzinówce powiązanej z PiS-em ukazał się anonimowy artykuł szkalujący uczestniczki protestu, a pan Kazimierz Smoliński, wpływowy poseł PiS z Tczewa, odgrażał się, że odpowiedzialni za wulgarne strajki zostaną pociągnięci do odpowiedzialności. Chwilę później TVPiS próbowało zabłysnąć komentarzami pod adresem nauczycieli, ilustrując swoje jałowe dyskusje filmikami z tczewskich protestów. Padało moje imię i nazwisko, funkcja oraz nazwa miasta, w którym mamy szkołę. Na początku listopada mąż został wezwany przez doradcę głównego prezesa. Na pytanie o powód otrzymał odpowiedź, że chodzi o zmiany w strukturach firmy. Okazało się, że chodzi o zwolnienie z pracy. Dostał ultimatum, że jeżeli nie zgodzi się na porozumienie stron ze skutkiem natychmiastowych, zostanie zwolniony dyscyplinarne. Gdy mąż, obeznany w prawie pracy, zaczął protestować, usłyszał, że może się sądzić – nawet dwa lata, ale cała rodzina zostanie bez środków do życia. Okrutne, ale prawdziwe. Sądzenie się trwa i kosztuje, a na to nie możemy sobie pozwolić. Umowę rozwiązano więc za porozumieniem stron. Pani też może stracić pracę… Najsurowszą karą jest zakaz pracy w zawodzie nauczyciela. Bazując na swoim wykształceniu i doświadczeniu w tym zawodzie pełnię w naszej szkole funkcję dyrektorki oświatowej. Gdy dostanę „wilczy bilet” trudno będzie prowadzić szkołę. To nasze trzecie dziecko, w którego funkcjonowanie wkładam mnóstwo serca i czasu. Nie poddamy się oczywiście, ale wolałabym nie musieć rozpatrywać takiego scenariusza. Żyjemy w brzydkim świecie. Może nie jest jak na Białorusi, bo nikt mi jeszcze pałą przez plecy nie przyłożył, ale to tylko kwestia czasu. Zresztą, ludzie w Warszawie już wiedzą, czym są policyjne represje. 28 stycznia 2021 Mieszkańcy Tczewa oglądają się za panią na ulicach? Nie, bo mam maseczkę (śmiech). Ale z błyskawicą.  Błyskawica przyciąga wzrok, to prawda. Martwi mnie tylko, że tych symboli strajkowych jest tak mało na polskich ulicach. Wcześniej wszyscy chodzili w przypinkach: jeden miał logo Platformy, drugi PiS-u, a trzeci Lewicy. A teraz? Ludzie się boją, pochowali poglądy w domach. Wszystko jest „tajne przez poufne”. Gdzie szuka pani nadziei?  Nie idę sama. Nie byłoby mnie, gdyby nie tczewianki i tczewianie oraz dziewczyny z innych inicjatyw. Współpracujemy ze Strajkiem Kobiet z Malborka, Trójmiejską Akcją Kobiecą, Kobietami z Kwidzyna, dzielnymi aktywistkami ze Sztumu czy Dzierzgonia. Wspieramy się wzajemnie w protestach. Aby wykorzystać lokalny potencjał założyłyśmy Powiślańską Akcję Kobiet, a ja za chwilę domykam swoje stowarzyszenie na rzecz edukacji obywatelskiej. Chcemy edukować społeczeństwo, mówić o prawach obywatelskich i roli oddolnego aktywizmu. Zamierzamy również wspierać represjonowanych, a także kobiety doświadczające przemocy i osoby, które potrzebują legalnej aborcji. 28 stycznia 2021 Ogromną wartością naszych protestów jest przebudzenie społeczeństwa, olbrzymi wzrost świadomości obywatelskiej. Mnóstwo ludzi zna już swoje prawa w kontakcie z policją, cytuje wybrane fragmenty konstytucji czy paragrafy Ustawy o policji. To jest fenomenalne! Młodzi ludzie nie zapomną tej nieudolnej, podłej władzy: zakazu wychodzenia z domu w godzinach 8-16, zlekceważenia ich potrzeb emocjonalnych, braku wsparcia podczas zdalnej edukacji, przekrętów z maseczkami czy respiratorami, umierających dziadków, cyrku z dostępem do opieki medycznej czy szczepień. Nie zapomną też, że jakiś ogarnięty szałem fanatyk, przez niedopatrzenie i brak świadomości obywatelskiej obdarzony władzą, z dnia na dzień zabrał im podstawowe prawa: prawo wyboru i prawo do samostanowienia. Gdybym nie miała nadziei na lepszą Polskę, nie robiłabym tego, co robię. Czasami tylko marzę o tym, żeby się chwilę ponudzić. (śmiech). Ale to jeszcze nie teraz, może za kilka lat. Kobiety, Edukacja, aborcja dyscyplinarka kuratorium oświaty nauczyciele Ogólnopolski Strajk Kobiet szkoła
Konserwatysta, co zawiódł się na PiS i woli ruch Hołowni: „Szukałem momentu, żeby odejść z hukiem”^Bartosz Józefiak^29 stycznia 2021^https://oko.press/zawiodl-sie-na-pis-radny-dyba-bojarski-woli-ruch-holowni/^"Jak widzę ministra Czarnka, klerykalizm, w którym PiS tonie, sejmową komisję do badania pedofilii w kościele, która niczego nie bada, to mnie to odstręcza. To nie jest mój konserwatyzm" - mówi łódzki radny Bartłomiej Dyba-Bojarski. Były członek PiS opowiada, dlaczego przyłączył się do ruchu Hołowni Bartłomiej Dyba-Bojarski jest radcą prawnym, od 2014 roku radnym miasta Łodzi. To jeden z najbardziej aktywnych radnych, zasiada w komisjach: finansów, budżetu i polityki podatkowej, kultury, planowania przestrzennego i architektury, a także komisji rewizyjnej, której do niedawna był przewodniczącym. Zajmuje się m.in. tematami przestrzeni miejskiej, rewitalizacji, kultury, wydatków publicznych. Z Prawem i Sprawiedliwością związany od 2002 roku. W kwietniu 2020 roku opuścił partię. W grudniu 2020 dołączył do Polski 2050 Szymona Hołowni. Bartosz Józefiak: Jak samopoczucie po miesiącu u Hołowni? Bartłomiej Dyba-Bojarski: Zaczynamy się dogrywać. Rozmawiam z liderami i z ludźmi, którzy tworzą struktury w regionie, planujemy dalsze działania, piszemy program dla samorządów. A wyborców już pan przeprosił? W końcu wybrali pana jako kandydata z listy PiS, a pan sobie uciekł do Hołowni. Nie no, tak nie było. Odszedłem z PiS w ciemno, w kwietniu zeszłego roku, kiedy ruch Hołowni był jeszcze w powijakach. Dopiero później dołączyłem do Szymona. Wiem, że dla części moich wyborców to jest przejście na ciemną stronę mocy. Ale na pewne rzeczy się z PiS-em nie umawiałem. Na przykład na numer pod tytułem „wybory kopertowe”. Nie umawialiśmy się też na takie media publiczne. Kłamali od dawna, tylko w inny sposób, nie nakręcali tak wojny polsko – polskiej. Eskalacja nastąpiła w 2018, 2019 roku. Prawda jest taka, że już od pewnego czasu chciałem odejść. Szukałem tylko dobrego momentu, żeby zrobić to z hukiem. Jak zapytać PiS-owskich radnych o pana, mówią: spokojnie. On wróci. Już raz odszedł. O różnych rzeczach rozmawiamy z kolegami z PiS, ale na pewno nie o powrocie. Nie sądzę, żeby na mnie czekał komitet powitalny. Za dużo się wydarzyło. Nie ma takiej możliwości. Dzisiaj nie, a za parę lat? Nie, nie, nie. Ani do PiS, ani do żadnej Zjednoczonej Prawicy, żeby przeciąć spekulacje o moim przejściu np. do Gowina. Jak PiS będzie wyglądał za lat 20, bez Kaczyńskiego, to tego nie wiem. Ale do dzisiejszego PiS kategorycznie nie. Wojna polsko – polska wymknęła się spod kontroli. Radykałowie zaczynają kręcić polityką rządu. Jedyną sensowną rzeczą, którą PiS zrobił w zeszłym roku, była „piątka dla zwierząt”, z której zresztą się wycofał. Partia doszła do ściany. 17 listopada 2020 Mnie się wydaje, że PiS taki jest nie od wczoraj. Co pan tam w ogóle robił? Do Prawa i Sprawiedliwości poszedłem jako członek Ligi Republikańskiej. 2002 rok, rządy SLD, zepsucie państwa sięga zenitu. Afera na aferze, skandale sięgają szczytów władzy, także łódzkich polityków, że przypomnę Andrzeja Pęczaka. Nagle powtarzane od 10 lat przez Kaczyńskiego opowieści spotykają się z rzeczywistością. Układ naprawdę istnieje, facet cały czas miał rację. Proszę pamiętać, że to jest jeszcze PiS Ujazdowskiego i Dorna, a więc inny niż ten dzisiejszy. Faktycznie przez wewnętrzne konflikty wyszedłem z PiS na trzy lata. Wróciłem po Smoleńsku ze środowiskiem Ujazdowskiego. Nigdy nie przekonywała mnie teoria zamachu, natomiast irytował mnie sposób, w jaki państwo funkcjonowało przed i po katastrofie. My naprawdę żyliśmy w państwie z kartonu, gdzie nie przestrzegało się żadnych procedur. To zbliżyło mnie do diagnozy Kaczyńskiego. No i nie podobało mi się rządzenie Łodzią w wykonaniu Hanny Zdanowskiej. Już pierwsza kadencja się panu nie podobała? A co miało mi się podobać? No litości. Budżet Obywatelski, jeden z największych w Polsce. Program Miasto 100 kamienic. Węzeł przesiadkowy, czyli „stajnia jednorożców”. Nawet zaciekli wrogowie Zdanowskiej przyznają, że pierwsza kadencja to była jakościowa różnica po Kropiwnickim.  Plusem jest to, że w ogóle zaczęliśmy remontować kamienice. Ale o jakości tych remontów to byśmy mogli godzinami rozmawiać. Węzeł przesiadkowy: bardzo potrzebny, ale w prezencie mieszkańcy dostali też trasę W-Z. Potworna, przeskalowana i bardzo droga inwestycja. Nie można chwalić inwestycji, które do niczego nie prowadzą i niczemu nie służą. Dlatego ja nie jestem ślepym fanem samorządności polskiej. W samorządach jest mnóstwo pieniędzy, które są wyrzucane na głupoty i pomniki władzy. W Łodzi mógłbym długo wymieniać: Orientarium za 300 milionów, projektowane kiedyś Centrum Konferencyjno-Festiwalowe przy EC1, węzeł drogowy wokół dworca Łódź Fabryczna. To koresponduje z modelem państwa za czasów Platformy Obywatelskiej. Z tym przekonaniem, że kraj będzie się rozwijał, bo zbudujemy parę autostrad, stadionów i zainwestujemy w duże aglomeracje. I tak to bogactwo będzie sobie skapywało w dół. A tymczasem na wsiach likwidujemy komisariaty i poczty. Wprowadzamy tanie państwo. Fatalna polityka, bo państwo ma być przede wszystkim skuteczne, a nie tanie. Politycy PO nie chcieli widzieć armii ubogich pracujących. To PiS dostrzegł, że państwo musi sobie poradzić z nędzą, bo to się samo nie zrobi. Wolny rynek w stylu Balcerowicza tego nie załatwi. No i PiS to miała być ta inna polityka, uczciwa. Można wiele powiedzieć o pierwszej kadencji PiS, ale pamiętajmy, że rząd upadł, bo dbał o czyste ręce w swoich szeregach. Trochę ma pan romantyczną wizję tych czasów. Mnie się wydawało, że PiS się przewrócił, bo Kaczyński miał dość Leppera. (Radny wzdycha głęboko) No dobrze. Może Pan tak mówić. Ale faktem jest, że za PiS-em ciągnął się ten romantyczny etos. Który, przyznaję, przepadł gdzieś w czasie drugich rządów. A konserwatyzm też był dla Pana ważny?  Jak najbardziej, ale może wyjaśnię, co przez to rozumiem. Jestem przekonany, że cywilizacja, w której żyjemy, ma korzenie w chrześcijaństwie i należy o nie dbać. Nowinki obyczajowe niech się najpierw staną rzeczywistością same przez się, a nie przez to, że je wprowadzimy odgórnie przepisami. Państwo powinno dbać o rodzinę, wspierać wychowanie dzieci. To są rzeczy, które przyciągały mnie w 2010 roku do PIS. Jak dzisiaj widzę ministra Czarnka, patrzę na klerykalizm, w którym PiS tonie, widzę sejmową komisję do badania pedofilii w kościele, która niczego nie bada, to mnie to odstręcza. Bo to nie jest mój konserwatyzm. W Łodzi kuratorium oświaty wzięło na celownik edukację seksualną. I mój syn w tej wojnie dostał rykoszetem. Chodził na zajęcia filozofii Ani Jurek… …która prowadzi też fundację Spunk, zajmuje się edukacją seksualną. I łódzki kurator kontrolował szkołę, gdzie Ania uczy filozofii. Pamiętam, pisałem o tym.  Pani z kuratorium przepytywała nauczycieli i uczniów. Mojemu synowi kazała jakieś ankiety wypełniać. Odmówił, więc sama wypełniła tę ponoć anonimową ankietę, odpytując go na boku. Protestowałem przeciwko przesłuchaniu dziecka, pisałem skargę na sposób prowadzenia tej kontroli. Zrobiła się zadyma, kurator pisał skargi na mnie do posłów, szefa klubu radnych, do partii. A ja Anię Jurek bardzo cenię za to, jak pracuje z dziećmi i chciałbym, żeby dalej prowadziła zajęcia. Z edukacji seksualnej też? Oczywiście. Sekundę. Pan, jeszcze do niedawna radny PiS, dzieci by zapisał na edukację seksualną? Po rozmowie z nimi – owszem. Nie miałbym najmniejszych zastrzeżeń. Bo to nie jest pytanie, czy takie zajęcia mają być w szkołach, tylko kto je będzie prowadził, czy będzie do tego przygotowany, czy rodzice dostaną pełną informację o tym, co się dzieje na tych zajęciach. I czy mają wybór. Po spełnieniu tych warunków jestem za edukacją seksualną. Są kraje, gdzie edukacja seksualna nie jest dobrowolna i jej program narzuca państwo. W Niemczech zrobili tak libertyński podręcznik, że wywołał protesty, i musieli się z niego wycofać. Takiej skrajności bym nie chciał. Dziwne w ogóle, że Pan się tak długo w PiS-ie uchował. Odszedł Pan przed planowanymi wyborami kopertowymi. Dlaczego akurat wtedy?  W pierwszej kadencji PiS robił rzeczy, które popierałem, na przykład podniesienie płacy minimalnej. Wielkie osiągnięcie, choć bez tego szaleństwa z podniesieniem do 4 000 złotych na rękę, co Kaczyński obiecywał, a czego na szczęście nie zrobił. Kolejny sukces: minimalna stawka godzinowa i oskładkowanie umów śmieciowych. Oczywiście 500 plus, choć uważam, że polityka społeczna nie może się opierać tylko na transferach socjalnych. Generalnie miałem poczucie, że Państwo idzie w dobrą stronę. Przepraszam, ale po drodze mamy grudzień 2015 i PiS rozmontowuje Trybunał Konstytucyjny. To dla pana – prawnika – nie był moment graniczny? Mamy 2017 i PiS rozmontowuje Sąd Najwyższy i KRS. To nie był moment graniczny? Stop, stop, stop. Jeżeli chodzi o 2015 rok, to sprawa jest bardziej skomplikowana. Proszę pamiętać, że tę wojnę o Trybunał zaczął kto inny. To Platforma Obywatelska zmieniała pod siebie przepisy o TK, prezes Rzepliński pomagał tworzyć to prawo. To PO zrobiła skok na Trybunał, bo wybrała sędziów pod koniec kadencji, a nie na początku kolejnej, jak to zawsze wcześniej bywało. Sytuacja nie była czarno biała. A potem Prezydent Duda zaprzysiągł sędziów dublerów, nie wykonując wyroku TK i łamiąc konstytucję.  Nie wszyscy prawnicy są tego zdania. Zgodzę się z Panem, że doszło do katastrofy tej instytucji. Tylko że w 2015 roku to jeszcze tak nie wyglądało. Dopiero później Prezes Przyłębska upolityczniła Trybunał, sprawiając de facto, że przestał pełnić swoją funkcję. Jeżeli chodzi o reformę z 2017, to powiem tak: ja z sądownictwem mam do czynienia na co dzień, prowadzę kancelarię. Część osób kwestionujących reformę Ziobry mówiła, że z sądami nic nie trzeba robić, bo jest fajnie. A to nieprawda. Sądownictwo wymaga reformy. Tylko że PiS-owska reforma została zrobiona bardzo źle, ale jej najgorsze elementy Duda zawetował. Wtedy jeszcze można było sobie wyobrażać, że KRS będzie inaczej funkcjonował. Dzisiaj wiemy, jak jest. Żeby była jasność: ja już wtedy, latem 2017 roku, krytykowałem publicznie reformę sądów, którą zawetował prezydent Duda. Pisałem o tym na Facebooku, poszło to do prasy, nie kryłem się ze swoimi poglądami. To był moment, gdzie zbliżali się do granic mojej cierpliwości, ale jej nie przekroczyli. To są trochę zero – jedynkowe rzeczy. Albo PiS złamał konstytucję w 2015 i 2017, albo nie złamał. Złamał pewne zasady praworządności, bardziej w 2017 niż w 2015. Czy sama reforma w kształcie po wecie była złamaniem konstytucji – nie jestem pewien. Problem z naszą konstytucją jest taki, że ona w wielu miejscach nie jest jednoznaczna. Długa lista konstytucjonalistów i prawników powie, że PiS łamał konstytucję. A pan jeszcze w 2017 śmiał się z radnego Domaszewicza z PO, że wygodnie mu na pluszowym krzyżu męczennika demokracji.  Radnego Domaszewicza bardzo cenię, nawet jak się z nim kłócę. Wtedy akurat krytykowałem jego hipokryzję. Bo – przypominam – bardzo łatwo zapomnieć, że to Platforma zaczęła wojnę o Trybunał. A poza tym tendencje do wykorzystywania instytucji w sposób niekonstytucyjny były i są w polskiej polityce od dawna… Nie no, panie radny, jest jakiś poziom symetryzmu, którego nawet ja nie zniosę. No nie możemy mówić, że wcześniejsze rządy robiły to samo… Oczywiście, że nie. PiS ten problem doprowadził do absurdu, w którym jesteśmy teraz, czyli do sytuacji, w której Trybunału Konstytucyjnego właściwie nie ma. Pański nowy lider Szymon Hołownia płakał nad konstytucją… Chodziło mu o wybory kopertowe. Ja właśnie wtedy odszedłem z PiS. Myślę, że gdyby zapytać go o ocenę reform sądowych PiS, to miałby ostrzejszy punkt widzenia od Pana. Ale ja nie twierdzę, że wszystko, co PiS robił, było zgodne z konstytucją. Ja tylko mówię, że nie możemy zapominać, kto zaczął. Zgadzam się, że system prawny zbudowany przez PiS wysadził w powietrze bezpieczniki demokratycznego państwa. No i KOD z Platformą mówili o tym od 2015 roku, wtedy to Panu nie przeszkadzało.  Przyznaję: to mój błąd, nie doceniłem tej skali psucia. Chodzi mi tylko o to, że to psucie państwa postępowało, ono się nie wydarzyło w jednym momencie. Po drodze mieliśmy jeszcze orzeczenie TSUE, które pokazało, że nie trzymamy standardów. Skandaliczną nagonkę na sędziów w mediach publicznych. Kolejne plany reformy z początku roku, powstrzymane tylko przez pandemię. Kropla drąży skałę, moja ocena sytuacji zmieniała się wraz z jej zmianą. Ale faktycznie reformy sądów to nie był dla mnie wystarczający powód, żeby odejść. 28 stycznia 2021 Cały czas próbuję zrozumieć dlaczego. Być może dlatego, że siedziałem w polityce lokalnej. A w Łodzi miał pan dwa wyjścia: albo jesteś bezkrytycznym czcicielem prezydent Zdanowskiej, albo jesteś w PiS. Albo możesz zrezygnować. A ja chciałem jeszcze trochę podziałać dla miasta. W końcu trafił pan do Polski 2050. Nie ma pan wrażenia, że to grupa outsiderów, uciekinierów z innych partii? Joanna Mucha zmarginalizowana w Platformie, Hanna Gill-Piątek marginalizowana przez barona SLD Tomasza Trelę, panu niewygodnie w PiS-ie było. Taka zbieranina renegatów.  A która partia powstała inaczej? Skąd się wzięła Platforma? To była partia renegatów, którzy przegrali kongres Unii Demokratycznej. PiS? Uciekinierzy z AWS-u Krzaklewskiego pod przywództwem braci Kaczyńskich, jeszcze niedawno totalnych outsiderów na politycznej mapie. Nie widzę problemu w tym, że ktoś doświadczeniem politycznym próbuje zrobić coś nowego. To, co wyróżnia Szymona Hołownię, to nowa propozycja rozmowy. Mówią, że celebrycka, ale trafia do ludzi. Bo teraz jest tak, że włączy pan telewizję i bez większego problemu zgadnie, niezależnie od tematu rozmowy, co powie przedstawiciel każdej partii. Polityka stała się rytualnym waleniem maczugami po głowach. Tu się zgadzam, tylko ja bym chciał wiedzieć, o czym jest ta rozmowa. Bo jak widzę byłego działacza PiS, byłą posłankę lewicy i byłą posłankę PO, to chcę wiedzieć, o co im chodzi. Opowiem na przykładzie moim i Hani Gill-Piątek. Wychodzimy z różnych ideologicznie środowisk, ale na łódzkim podwórku podaliśmy sobie ręce, bo razem wierzymy, że usługi publiczne powinny być na wysokim poziomie i nie powinny być prywatyzowane, że transport publiczny powinien się rozwijać, że mieszkańcy rewitalizowanych kamienic zasługują na szacunek i pomoc… A Joanna Mucha jako jedna z niewielu polityków PO wyciągnęła wnioski z porażki. Widziała jej przyczyny w braku solidarnej polityki społecznej, a nie w spisku kelnerów. Jasne, ale przyjdzie taki moment, że klub Hołowni w Sejmie będzie musiał na przykład zagłosować za albo przeciw referendum w sprawie aborcji.  Ja nie wiem, czy to jest jakiś problem z komunikacją? Hołownia dosyć jasno mówi, że jest za utrzymaniem tzw. kompromisu aborcyjnego, a Hanna Gill-Piątek jest zwolenniczką liberalizacji. Nie uważam, że akurat ten temat może podzielić partię polityczną. A ja myślę, że to jest dokładnie taki temat, który w tym kraju może niejedną partię wysadzić w powietrze. Być może, ale proszę zobaczyć, kto zyskiwał politycznie na ostatnich protestach? Hołownia. A co mówił? Że jest za utrzymaniem kompromisu i że wyrok Trybunału to jest rzecz fatalna. Większość ludzi uważała, że spokój wokół tego tematu stanowił jakąś wartość. I on został zburzony przez PiS. Ja bym chciał od polityka usłyszeć, jaka jest jego opinia. Osobiście jestem przeciwny aborcji, ale jeśli chodzi o rozwiązania prawne, to tzw. kompromis uważam za wartość, którą należało utrzymać. On powinien być obudowany realną pomocą dla rodzin dzieci z wadami wrodzonymi. O tym politycy przede wszystkim powinni rozmawiać. Dodam, że wyrok Trybunału i zmuszanie kobiet do rodzenia dzieci z wadami letalnymi uważam za skandal. Mogę sobie wyobrazić, że lewica złoży projekt liberalizacji aborcji w Sejmie, a duża część partii Hołowni poprze te rozwiązania. Co Pan na to? Jeżeli nikt mnie nie będzie zmuszał, żebym aktywnie popierał takie głosowanie, to w porządku. Przecież wchodząc we współpracę z Hanną Gill-Piątek wiedzieliśmy, co nas dzieli. Łączy was na przykład walka o lokatorów. Protestowaliście np. przeciwko eksmisjom dłużników przez urząd miasta. Tymczasem Szymon Hołownia przyjmuje do swojego think tanku Małgorzatę Starczewską-Krzysztoszek, główną ekonomistkę Lewiatana. Lewiatan to jest organizacja zrzeszająca pracodawców, przeciwna podnoszeniu płacy minimalnej. Razem z panią doktor zasiada dawny ekspert Banku Światowego oraz członek rady FOR Leszka Balcerowicza. A ostatnio także senator Jan Bury, sceptyczny wobec 500 plus. Jakoś mi się to nie spina. To jaki jest ten ruch Hołowni – neoliberalny? Prospołeczny? Eksperci, o których pan mówi, nie należą do ruchu Hołowni, są w think tanku, razem z innymi osobami o różnych poglądach. Kilku ekspertów nie przesądza o tym, czy cały ruch będzie neoliberalny, czy nie. A nie boi się pan, że eksperci napiszą jakiś program, na przykład obniżenia płacy minimalnej, albo obcięcia 500 plus, a pan będzie musiał za to świecić oczami? Ten program dopiero się tworzy. Mówimy o nowym ugrupowaniu z nowymi ludźmi, którzy dopiero się docierają. Oczywiście istnieje ryzyko niespójności. Ale też fakt, że ktoś pracuje na programem nie oznacza, że jego poglądy będą dominować. Mamy różnych ekspertów. Co do 500 plus, to ja akurat uważam, że program trzeba utrzymać, ale też nieustannie przyglądać się temu, jakie niesie skutki. I poprawiać, o ile to sensowne. Polityków też przyjmujecie od Sasa do lasa. Jaki ruch Hołowni wysyła komunikat do wyborców? Komunikatem będzie moment, w którym przyjmiemy program. Prezentacje kolejnych jego elementów rozpoczęły się już w tym tygodniu. Partia Hołowni nie została jeszcze nawet zarejestrowana. Nad programem, np. nad polityką mieszkaniową, pracują osoby o mocno prospołecznym, lewicowym podejściu. Zresztą rzucanie hasłami „prawica” czy „lewica” nie ma wielkiego sensu. Na przykład ja do jakiej przegródki pasuję? No ja bym pana wrzucił do przegródki „lewica” jeśli chodzi o ekonomię i „konserwatysta” jeśli chodzi o obyczajowość. I sprawa przy urnie jest prosta. Ale gdybym dzisiaj miał zakreślić nazwisko na liście Hołowni, to nie bardzo bym wiedział, za czym głosuję. Uważam, że ta różnorodność jest bardzo cenna. Ja zawsze przy podejmowaniu decyzji wolę posłuchać kilku stron: urzędu miasta, przedsiębiorców, mieszkańców, deweloperów. Słuchanie osób o poglądach innych niż moje to jest wartość. Nie widzę problemu w tym, że program współtworzą osoby związane ze środowiskiem pracodawców czy dużego biznesu. Żeby ten program był sensowny, warto wysłuchać wszystkich stron. A o konkretach podyskutujemy, jak program będzie gotowy. A o ten program jak pan chce walczyć? Jako kandydat na radnego, prezydenta Łodzi, posła, europosła? Europosła na pewno nie. Interesuje mnie Łódź, więc pewnie będę kandydował na radnego. Nie zastanawiałem się jeszcze, czy wybiorę karierę poselską. Co do prezydenta Łodzi – daleko jesteśmy przed tą rozmową. Ja takich ambicji nie mam, ale w polityce nigdy nie mów nigdy. Myślę, że ruch Hołowni wystawi w Łodzi swoją listę na wybory samorządowe. Chodzą plotki, że rada miejska albo sejmik województwa zaskoczą nas kolejnymi transferami do Szymona Hołowni. Pan na pewno bierze udział w takich rozmowach. Są w radzie miejskiej osoby, z którymi chętnie bym współpracował, ale nikogo nie wyciągam. Właściwie dlaczego? Pański lider nie ma rozterek przed wyciąganiem polityków w Sejmie.  Myślę, że to się będzie samo działo. Część koalicji wspierającą panią prezydent nie jest tak zachwycona sytuacją w mieście, jak jej się wydaje. Pani prezydent przestała słuchać kogokolwiek oprócz swojego zaplecza PR-owego. I nie mam wrażenia, że Hołownia wyciąga – sami przychodzą. Nie wierzę, że Pan na kawie nie rozmawia z kolegami z innych partii.  Jak powiem teraz, że rozmawiam na kawie o wyciąganiu ludzi do Hołowni, to już nikt się ze mną na kawę nie umówi. Bo straci miejsce w miejskiej spółce. Małe szanse, że kogoś w Łodzi „wyciągnę”, bo nie mam żadnej spółki publicznej do zaoferowania. Większość radnych pracuje w instytucjach, na które urząd miasta ma bezpośredni wpływ. Dla nich przystąpienie do ruchu, który nie ma im nic do zaproponowania, to jest zawodowe samobójstwo. Ja mam własną kancelarię, więc mnie te dylematy nie dotyczą. To może chociaż znajomych z PiS-u pan wyciągnie? Też pracują, tylko ich spółki do kogo innego należą. Poza tym trzeba się zastanowić, z kim ja, Hołownia czy Hanna Gill-Piątek chcemy współpracować. Już mówiłem, pewien styl uprawiania polityki nas nie interesuje. Młócenie się po głowach, bo ty jesteś z PiS-u, a ty z PO, to jest upadek samorządu totalny. Ludzie są już tym zmęczeni. My proponujemy coś innego. Opozycja, Szymon Hołownia, Prawo i Sprawiedliwość,
„Polska jedynym takim krajem w historii najnowszej UE” – zagraniczna prasa po publikacji wyroku TK^Maria Pankowska^29 stycznia 2021^https://oko.press/polska-jedynym-takim-krajem-w-historii-najnowszej-ue-zagraniczna-prasa-po-publikacji-wyroku-tk/^"Polska pierwszym społeczeństwem UE w najnowszej historii, które wycofało się z legalnego dostępu do aborcji" - pisze hiszpański dziennik "El País". O postanowieniu upolitycznionego Trybunału i nowych protestach Strajku Kobiet napisały najważniejsze zachodnie tytuły prasowe „Polski rząd wprowadził niemal całkowity zakaz aborcji, w tym przerywania ciąży w przypadku letalnych wad płodu, zadając potężny cios aktywistom na rzecz wolnego wyboru w jednym z najbardziej katolickich krajów Europy” – tak rozpoczyna się na portalu amerykańskiej telewizji CNN po publikacji wyroku Trybunału Konstytucyjnego 27 stycznia 2021. W OKO.press napisaliśmy, że po 98 dniach zwłoki, TK Julii Przyłębskiej ostatecznie pokazał na swojej stronie uzasadnienie wyroku z 22 października 2020. A rząd PiS poszedł za ciosem i opublikował wyrok w Dzienniku Ustaw. Tym samym w Polsce przestało obowiązywać prawo do aborcji w przypadku, gdy płód jest uszkodzony. 27 stycznia 2021 Na ulice polskich miast niemal natychmiast wróciły setki protestujących. Ogólnopolski Strajk Kobiet zapowiada kolejne manifestacje w nadchodzących dniach. O protestach, prawie do aborcji, rządach katolickich ultrakonserwatystów z PiS i postanowieniu upolitycznionego TK napisała prasa w całej Europie, a także tytuły amerykańskie. Artykuły sytuacji w Polsce poświęciły m.in. amerykański „The New York Times”, brytyjski „The Guardian”, włoskie „La Stampa” i „La Repubblica”, niemieckie „Die Zeit” i „Frankfurter Allgemeine Zeitung”, hiszpański „El País”, francuskie „Le Monde” i „Le Figaro”. Tłumaczymy fragmenty najciekawszych analiz. „Informacja [o publikacji i wejściu w życie wyroku TK – red.] sprowokowała protestujących, by w środowy wieczór ponownie wyjść na ulice Warszawy i innych polskich miast” – czytamy w brytyjskim dzienniku „The Guardian”. Autor artykułu Shaun Walker przypomina, że gdy Trybunał wydał wyrok trzy miesiące temu, doszło do „największych protestów w najnowszej historii Polski”. „Po wydaniu wyroku ponad 400 tys. ludzi manifestowało w setkach miejscowości na terenie całego kraju, w ramach »strajku kobiet«. Teoretycznie orzeczenia Trybunału powinny natychmiast wejść w życie, ale w wielu przypadkach byliśmy świadkami długich opóźnień, najpewniej ze względów politycznych. Wydawało się, że rząd przestraszył się skali sprzeciwu i chciał wycofać się z orzeczenia” – pisze Walker. W tekście czytamy też, że Polska już dziś ma wyjątkowo ostre – jak na standardy europejskie – prawo aborcyjne. „Większość z nielicznych legalnych aborcji wykonywana była w przypadkach uszkodzeń płodu. Gdy wyrok wejdzie w życie, aborcja dozwolona będzie tylko w przypadku gwałtu, kazirodztwa lub wtedy, gdy zagrożone jest życie matki. […] Wiele Polek dokonuje aborcji farmakologicznej w domach, tysiące podróżuje w tym celu za granicę” – pisze dziennikarz. Walker wskazuje, że zwłoka z publikacją orzeczenia doprowadziła do sytuacji, w której lekarze nie wiedzieli, czy wciąż mogą wykonywać formalnie legalne zabiegi. Pisze także o zawłaszczeniu Trybunału przez PiS oraz o samym uzasadnieniu, w którym sędziowie TK kwestię aborcji w przypadku wad płodu opisało jako „ochronę życia nienarodzonych dzieci” i nakazują rządzącym, by używali słów „matka” i „dziecko”, zamiast „kobieta w ciąży” i „płód”, gdy dyskutują o aborcji. 24 października 2020 „Po ogłoszeniu wyroku Trybunału [w październiku 2020 – red.], instytucji zreformowanej przez ultrakatolicką rządzącą partię Prawo i Sprawiedliwość (PiS), przez kraj przetoczyły się masowe protesty przeciwko tej decyzji. W wyniku manifestacji rząd na jakiś czas wstrzymał publikację wyroku” – czytamy w podsumowaniu francuskiego dziennika „Le Monde”. Le Monde przypomina, że Polska to kraj w większości katolicki, gdzie prawo aborcyjne należy do najbardziej restrykcyjnych w Europie. „Obecnie w Polsce według oficjalnych danych co roku wykonuje się mniej niż 2000 legalnych aborcji. Organizacje feministyczne szacują, że w tym samym okresie ok. 200 tys. zabiegów przeprowadzanych jest nielegalnie lub za granicą”. „Tysiące osób wyszło na ulicę, by zaprotestować przeciwko wyrokowi […], który zgodnie zapowiedziami rządu wejdzie w życie wraz z opublikowaniem go w Dzienniku Ustaw w środę 27 stycznia 2021. W stolicy kraju Warszawie, manifestujący odpalili flary, wznosili tęczowe flagi i plakaty z napisami »To jest wojna«, »Wolny wybór« i »Nie dla terroru«” – czytamy w artykule. Autorzy podkreślają, że przemarsze miały miejsce także w innych polskich miastach, mimo restrykcji zakazujących masowych zgromadzeń w związku z epidemią COVID-19. W tekście cytują wypowiedzi Marty Lempart i Klementyny Suchanow – liderek Ogólnopolskiego Strajku Kobiet, które wczoraj wzywały ludzi do wyjścia na ulice. „Jeżeli do teraz mówiliśmy o piekle kobiet, to teraz będziemy musieli mówić o piekle dla rządu. Zgotujemy wam piekło” – mówiła Suchanow. Dziennik, we współpracy z agencją AFP, podaje także słowa lidera Koalicji Obywatelskiej Borysa Budki, który stwierdził, że „żaden praworządny rząd nie będzie respektował tego pseudoorzeczenia”. Budka powiedział też, że wyrok uważa za prowokację i próbę przykrycia niekompetencji rządu w walce z pandemią. W artykule cytowany jest tweet lewicowej posłanki Wandy Nowickiej, w którym napisała: „Tej wojny z kobietami jeszcze nie wygraliście i nie wygracie”. 27 stycznia 2021 O publikacji wyroku i protestach napisał amerykański dziennik „The New York Times”. Informacja trafiła też do codziennego newslettera, który w 2020 roku miał ok. 17 mln odbiorców. „Kontrowersyjny i niemal całkowity zakaz aborcji w Polsce wszedł w życie w środę późnym wieczorem, pomimo gwałtownego sprzeciwu setek tysięcy Polek i Polaków, którzy od jesieni protestują w największych demonstracjach od upadku komunizmu w 1989 roku” – piszą autorzy podsumowania Isabella Kwai, Monika Prończuk i Anatol Magdziarz. W artykule czytamy, że protestujący ponownie zgromadzili się po opublikowaniu uzasadnienia i nie bacząc na chłód przemaszerowali pod siedzibę PiS, wznosząc okrzyki „Myślę, czuję, decyduję!” przy dźwiękach m.in. piosenki Glorii Gaynor „I Will Survive”. „Fakt, że tysiące ludzi zdecydowało się wyjść na ulicę mimo wyraźnego wzrostu zakażeń koronawirusem, wskazuje na niezadowolenie wielu grup społecznych, które uważają, że pod quasi-autorytarnymi rządami Prawa i Sprawiedliwości, ich prawa i wolności są naruszane” – piszą dziennikarze. W tekście cytują także reakcję europarlamentarzystów, którzy w rezolucji z listopada 2020 potępili decyzję Trybunału Konstytucyjnego. 26 listopada 2020 „Wielu z nas nie może dziś wyjść na ulice, by bronić naszych podstawowych praw. Ale pamiętajcie: w każdej wsi i w każdym mieście w Europie są kobiety, które śledzą waszą walkę. Nie zapominajcie, że macie za sobą doświadczenia odważnych kobiet, które biły się o to latami” – napisała na Twitterze niemiecka europosłanka Zielonych Terry Reintke, cytowana przez „New York Times”. Włoski dziennik „La Republica” przypomniał słowa Jarosława Kaczyńskiego podczas mszy w intencji jego matki Jadwigi 16 stycznia 2021. Kaczyński przestrzegał wówczas, że „zło atakuje nasz kraj, naszą ojczyznę, nasz naród […], Kościół katolicki”. Dziennikarze „La Republica” uznali to za potwierdzenie twardego stanowiska w sprawie aborcji. W hiszpańskim „El País” przedstawiono obszerny kontekst wyroku. Czytamy, że wniosek do TK złożyła w 2019 roku „grupa 119 posłów PiS”, którzy podnosili, że przepisy zezwalające na aborcję w przypadku wad płodu sprowadzają się do „eugeniki”. „Dotychczasowe prawo aborcyjne, zwane »kompromisem« zostało ustanowione w 1993 roku. Od tego czasu ani zwolennicy liberalizacji przepisów, ani ich zaostrzenia, nie odnieśli w Polsce sukcesu” – piszą autorzy. „Po zmianach Polska zbliży się do rozwiązań funkcjonujących w San Marino, Andorze czy na Malcie, która jest jedynym krajem UE zakazującym aborcji we wszystkich przypadkach” – dodają. W „El País” napisano także, że Polska będzie też pierwszym społeczeństwem UE w najnowszej historii, które wycofało się z legalnego dostępu do aborcji. „W pozostałych krajach Unii, z wyjątkiem Finlandii, gdzie istnieje szeroki katalog przypadków, w których przerwanie ciąży jest dozwolone, praktyka ta jest legalna” – wskazuje hiszpański dziennik. Dla niemieckiego „Frankfurter Allgemeine Zeitung” korespondent polityczny Gerhard Gnauck pisze, że rząd PiS przez pewien czas „grał, opóźniając publikację wyroku” w obawie przed powszechnym gniewem. „Najbliższe dni pokażą, czy ta taktyka była skuteczna” – wskazuje Gnauck. Dziennikarz dodaje, że w Sejmie leżą dwa projekty liberalizujące dostęp do aborcji. A część polityków niezwiązanych z rządem mówi o potrzebie referendum. Pisze także o projekcie autorstwa Andrzeja Dudy, który miałby pozwalać na aborcję tylko wtedy, gdy wada płodu jest letalna. Kobiety, Protesty, Świat, Media, aborcja
Farbą w Trybunał. Drugi dzień protestów po publikacji wyroku TK Julii Przyłębskiej^Daniel Flis^28 stycznia 2021^https://oko.press/farba-trybunal-protesty-aborcja/^Policja zatrzymała cztery osoby, w tym Klementynę Suchanow, w trakcie demonstracji w Warszawie przed Trybunałem Konstytucyjnym. Trzy z nich wywieziono aż do Mińska Mazowieckiego, żeby uniemożliwić manifestacje solidarnościowe Trwa drugi dzień protestów po publikacji wyroku i uzasadnienia Trybunału Konstytucyjnego Julii Przyłębskiej w sprawie aborcji. Odbywają się w 27 miastach, m.in. w Gdańsku, Rzeszowie, Poznaniu, Częstochowie, Białej Podlasce, Wadowicach. W Warszawie około godziny 19:00 na placu na Rozdrożu zgromadziło się około dwustu osób. Stamtąd przeszły pod pobliską siedzibę Trybunału Konstytucyjnego przy al. Szucha. Na miejscu byli nasi reporterzy Maciek Piasecki i Marta Nowak.  Średnia wieku uczestników – zdecydowanie niska. Nastrój imprezowy. Na miejscu są znani aktywiści: Katarzyna Augustynek (Babcia Kasia), Homokomando, Stop Bzdurom. Oraz posłanki i posłowie, m.in. Joanna Scheuring-Wielgus i Magdalena Biejat z Lewicy i poseł Piotr Borys z PO oraz Urszula Zielińska z Zielonych. Policjanci nie interweniowali ani nie prowokowali, choć co chwilę tłum skandował antypolicyjne hasła. W pewnym monecie manifestujący rozlali czerwoną farbę na chodniku przed Trybunałem, opryskując buty pilnujących budynku policjantów. Puszki z farbą poleciały też ponad jego ogrodzeniem. A oprócz nich także przyniesione przez manifestantów pluszaki. Na teren Trybunału wdarło się też kilka osób. Policja prędko je jednak wyłapała. Według antyrepresyjnego kolektywu Szpila zatrzymano cztery osoby. Wśród nich jest Klementyna Suchanow. „Protestujący próbowali zablokować wyjazd furgonetek, ale okazało się, że policji udało się wywieźć zatrzymanych” – relacjonuje Marta Nowak. Kierująca manifestacją Marta Lempart wzywała do pozostania na miejscu, dopóki policja nie ujawni miejsca, do którego wywieziono zatrzymanych. 28 stycznia 2021 Policyjny negocjator, który z nią rozmawiał, z początku zapewniał, że zatrzymani są na komisariacie przy ul. Żytniej w Warszawie. Kolektyw antyrepresyjny Szpila dowiedział się jednak, że na Żytniej jest tylko jedna osoba, ale kolejne trzy zostały wywiezione do Mińska Mazowieckiego, 40 km od centrum Warszawy. Najprawdopodobniej po to, żeby uniemożliwić manifestacje solidarnościowe. Mimo to przed komisariatem przy Żytniej i w Grodzisku trwają manifestacje, jak donosi kolektyw Szpila. .@KSuchanow jest zatrzymana w Mińsku Mazowieckim. Jest przy niej pełnomocnik. Wszystko wskazuje na to, że spędzi noc na komendzie. To forma bezprawnej represji. Jest osobą publiczną, nie zachodzi obawa ukrycia. Przetrzymywanie jest całkowicie nieuzasadnione. — Michał Szczerba (@MichalSzczerba) January 28, 2021  „Policjanci, którzy okrążyli manifestujących, z początku zachęcali do przechodzenia przez kordon, ale wtedy nikt nie chciał się stamtąd ruszać. Teraz kiedy chcemy wyjść, nie puszczają nas” – relacjonowała około godziny 22:00 Marta Nowak. Kiedy po godz. 22:00 manifestanci zaczęli się rozchodzić, policjanci zaczęli wyszarpywać poszczególne osoby z tłumu, tworzyć małe kordony i legitymować uczestników protestu. Jedna z legitymowanych osób dostała ataku paniki, co nagrał reporter OKO.press Maciek Piasecki. Na skutek działań @Policja_KSP legitymowana osoba dostała ataku paniki. Policja utrudnia filmowanie pic.twitter.com/k8EqT8U1xA — OKO.press (@oko_press) January 28, 2021  Policja w ciężkim sprzęcie wchodzi w tłum, wyłapuje po jednej osobie i z powrotem formuje szyk. Wyciągnęli m.in. Martę Lempart, ale po chwili wróciła do manifestujących. „Ludzie nie dają się legitymować, bo nie mają do tego prawa. To jest legalna manifestacja” – komentuje na żywo dla OKO.press Marta Lempart. „Sami się wylegitymujcie, będziecie mieli zajęcie” – odpowiadają policjantom protestujący.  „Ludzie wciąż są trzymani w kordonie” – donosi Maciek Piasecki o godz. 23:30. Planowo manifestacja miała zakończyć się o godzinie 21:00. Kobiety, Klementyna Suchanow, Marta Lempart, Julia Przyłębska, Trybunał Konstytucyjny, aborcja
Prezes Kaczyński ma nowego delfina: „Daniel Obajtek ma coś takiego, co daje Bóg”. Będzie premierem?^Michał Danielewski^28 stycznia 2021^https://oko.press/prezes-kaczynski-ma-nowego-delfina-daniel-obajtek/^Z racji wpływów w roli szefa Orlenu Daniel Obajtek rozszerza krąg swoich sojuszników w partii: "Jak zabierasz Obajtka do swojego kolegi, to za tydzień jest już kolegą Obajtka" - słychać w PiS. Teraz prezes Kaczyński nazwał go "nadzieją wszystkich Polaków" „Gazeta Wyborcza” piórem Dominiki Wielowieyskiej informowała we wtorek 26 stycznia, że miesiące Morawieckiego na czele rządu są policzone, a PiS będzie chciał wyjść z kryzysu pandemicznego już z nowym frontmanem. Miałby on odświeżyć wizerunek obozu władzy i odbudować słabnące poparcie. Czwartkowy (28 stycznia) wywiad szefa PiS Jarosława Kaczyńskiego dla telewizji wPolsce uprawdopodabnia te zakulisowe informacje. Otóż premier Mateusz Morawiecki przestał być podmiotem w zdaniach formułowanych przez Kaczyńskiego. Zamiast nazwiska premiera szef PiS używa form bezosobowych: infrastruktura szczepionkowa „została przygotowana”, o same szczepionki „stara się rząd”, ambitne plany na przyszłość „będą niedługo przedstawione”, natomiast nazwę tych planów – Nowy Ład – wymyślili nieokreśleni „my”. Gdyby po rozmowie, którą z Jarosławem Kaczyńskim przeprowadził Michał Karnowski, ktoś z zagranicy chciał się zorientować, kto sprawuje w naszym kraju urząd premiera, miałby z tym ogromny problem. Słowo „Morawiecki” zostało wymazane ze słownika prezesa. Co innego słowo „Obajtek”. Szef Orlenu otrzymał od lidera PiS najsłodszą ze słodkich laurkę. Będzie następcą Morawieckiego? Po pierwsze, co znamienne, rzadko udzielający wywiadów Kaczyński, zdecydował się wypowiedzieć z okazji przyznania przez tygodnik „Sieci” Danielowi Obajtkowi lauru „Człowieka Wolności”. Kaczyński sam był laureatem nagrody w 2016 roku. Po drugie, Kaczyński pytany o Obajtka odszedł daleko od zwyczajowej kurtuazji, która nakazuje prawić komplementy z okazji wzniosłych wydarzeń. Szef PiS nad Obajtkiem się po prostu rozpłynął: „Jest on nadzieją. Nadzieją nie naszego obozu politycznego, nie jakiejś grupy partykularnej, tylko po prostu Polski. Wszystkich Polaków, którzy chcą po prostu dobra naszego narodu. Uważam, że kapituła nagrody świetnie wybrała, oczywiście także czytelnicy”. Gdyby „wszyscy Polacy pragnący dobra narodu” mieli wątpliwości, czy rzeczywiście były wójt Pcimia, który od 2015 roku zarobił miliony dzięki partyjnym synekurom, jest ich nadzieją, Jarosław Kaczyński wyciągnął argument ostateczny. Mianowicie boską interwencję: „Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu”. Kaczyński zauważył też aktywność Obajtka poza Polską: „To człowiek niezwykły, działający obecnie na terenie Międzymorza” – mówi prezes. To o tyle ważne, że wg dziennikarzy dużym atutem Morawieckiego w oczach szefa Prawa i Sprawiedliwości jest obycie międzynarodowe i sprawne poruszanie się za kulisami unijnych szczytów. To miała być za to pięta achillesowa Obajtka. Jak widać, już niekoniecznie. Obajtek zaimponował liderowi PiS po tym, gdy Orlen (czyli de facto obóz władzy) przejął koncern Polska Press, a co za tym idzie ogromną część rynku mediów lokalnych w Polsce. „Uważam, że jest jedna z najlepszych wiadomości, którą usłyszałem w ciągu ostatnich lat” – mówi Michałowi Karnowskiemu Kaczyński. To nie pierwsza rzecz, którą w swoim życiu załatwił Kaczyńskiemu Obajtek. Pierwsza była folia. W 2011 roku podczas kampanii wyborczej szef Prawa i Sprawiedliwości odwiedził gospodarstwo plantatora papryki, któremu wichury zniszczyły kryte folią szklarnie, a przed kamerami pytał premiera Donalda Tuska „jak żyć?”. Gdy Kaczyński pocieszał rolnika, Obajtek wjechał na podwórko ciężarówką załadowaną belami folii, wzmacniając tym śmiałym posunięciem kampanijny przekaz PiS. 22 grudnia 2020 „To bardzo prawdopodobne, że Mateusz Morawiecki będzie premierem do końca kadencji” – zapowiedział 20 grudnia w wywiadzie dla „Rzeczpospolitej” Jarosław Kaczyński. To widomy znak, że może być akurat zupełnie odwrotnie. Swego czasu Kaczyński mówił o Beacie Szydło, że „jeżeli będzie dobrym premierem to ma gwarancję 4 lat [na stanowisku]”. Jak wiemy nie przetrwała trzech. Do tego prezes PiS mówi o Obajtku językiem, którym zwykł opisywać Mateusza Morawieckiego, gdy zaczynał widzieć w nim potencjalnego następcę u sterów państwa i partii. Dziś Obajtek jest „nadzieją wszystkich Polaków” i człowiekiem z aurą od Boga, w 2018 roku podobne słowa padły pod adresem Morawieckiego: „Niezwykle zdolny człowiek. Może najzdolniejszy w polskiej polityce po 1989 roku” – mówił Kaczyński. Złośliwi komentatorzy mogliby w tym miejscu zauważyć, że jeśli „nadzieja Polaków” zastąpi na stanowisku „najzdolniejszego człowieka w polskiej polityce”, świadczy to doskonale o kadrach Prawa i Sprawiedliwości. 15 października 2020 Ale żarty na bok. O ile odejście Morawieckiego, wymiętego politycznie walką z epidemią koronawirusa, wydaje się bardzo prawdopodobne – premier bardzo rzadko pojawia się ostatnio publicznie, nie tłumaczy kolejnych posunięć obozu władzy, w sprawach epidemii zastępuje go minister zdrowia Adam Niedzielski – o tyle nie jest przesądzone, że jego następcą będzie Daniel Obajtek. Wymiana na stanowisku szefa rządu to bardzo poważna operacja logistyczna, która musi zaspokoić ambicję koalicjantów – Zbigniewa Ziobry i Jarosława Gowina – i pogodzić interesy różnych frakcji w łonie samego PiS. Obajtkowi najbliżej do frakcji Beaty Szydło, ale z racji wpływów w roli szefa Orlenu miesiąc po miesiącu rozszerza krąg swoich sojuszników: „Potrafi wszystko wszystkim załatwić. Od polityka PiS usłyszałem, że jeśli zabierasz Obajtka do swojego kolegi, to za tydzień jest on już kolegą Obajtka” – tłumaczy reporter OKO.press Radosław Gruca. Jeśli 45-letni Daniel Obajtek rzeczywiście zastąpi Morawieckiego na stanowisku premiera, będzie szefem rządu z najmniejszym doświadczeniem politycznym i życiowym w historii IIIRP. Nawet Waldemar Pawlak, najmłodszy premier po 1989 roku (gdy obejmował urząd miał 32 lata), był wówczas absolwentem Politechniki Warszawskiej, z wieloletnim stażem najpierw z ZSL, a później w PSL, gdzie w chwili obejmowania urzędu był szefem Naczelnego Komitetu Wykonawczego ludowców. A Obajtek?  Wynagrodzenie Daniela Obajtka (kliknij na podświetlone kwoty, aby przejść do dokumentów źródłowych):  Gdyby palec Kaczyńskiego wskazał Obajtka na szefa polskiego rządu, byłby to ruch niezwykły: po raz pierwszy szef PiS desygnowałby na to stanowisko człowieka jednocześnie niesprawdzonego w politycznych bojach, nieprzetestowanego w partyjnej lojalności i zarazem bez doświadczenia na najwyższych szczeblach władzy. 19 grudnia 2020 Spójrzmy: Daniel Obajtek nie ma z tego nic. Ale Kaczyńskiemu to nie przeszkadza: „Kiedyś historycy, jeśli oczywiście to, co zaczęło się w 2015 roku będzie kontynuowane, będą nazwisko Obajtka bardzo często wymieniali jako jedno z najważniejszych tego czasu, czasu, który oby trwał jak najdłużej” – mówi prezes. Więcej o prezesie Orlenu, śledztwach prokuratorskich, które przeciwko niemu prowadzono i jego zawrotnej karierze w spółkach Skarbu Państwa w sylwetce autorstwa Bianki Mikołajewskiej: 9 grudnia 2020 Władza, Jarosław Kaczyński, Mateusz Morawiecki, Prawo i Sprawiedliwość, Daniel Obajtek
Kto to pisał?! Uzasadnienie „wyroku” ws. aborcji pełne błędów i nadużyć [ANALIZA PRAWNA]^Anna Rakowska-Trela^28 stycznia 2021^https://oko.press/kto-to-pisal-uzasadnienie-wyroku-ws-aborcji-pelne-bledow-i-naduzyc-analiza-prawna/^W tak zwanym wyroku Trybunału Przyłębskiej ws. aborcji i jego uzasadnieniu roi się od wad formalnych i merytorycznych. Jakich? Wypunktowuje je konstytucjonalistka i adwokatka prof. Anna Rakowska-Trela „Nałożenie wadliwie ustalonych wartości konstytucyjnych na ocenianą regulację ustawy o planowaniu rodziny, ochronie płodu ludzkiego i warunkach dopuszczalności przerywania ciąży zajęło TK tylko 4 strony. Mało, jak na tak wrażliwy i prawnie skomplikowany temat i na ponad 3 miesiące oczekiwania. Uzasadnienie opiera się na uproszczeniach terminologicznych. TK konsekwentnie płód nazywa dzieckiem, niezależnie od fazy jego rozwoju. W tych wnioskach TK oczywiście poszedł za daleko, abstrahował od aktualnego stanu wiedzy medycznej i rozwoju świadomości społecznej. Nie powołał właściwie żadnych argumentów naukowych, medycznych. Przyznał sobie prawo do dowolnego, opartego jedynie na światopoglądowych przekonaniach osób wydających rozstrzygnięcie, ustalania znaczenia terminów, które będą miały wpływ na dostępność zabiegów medycznych, na zdrowie i życie obywateli i ich konstytucyjne prawa”. – wyrok TK z 22 października i jego uzasadnienie komentuje konstytucjonalistka prof. Anna Rakowska-Trela z Uniwersytetu Łódzkiego, ekspertka doradzająca Marszałkowi Senatu i członkini Zespołu ekspertów prawnych Fundacji Batorego. Wskazuje na jego wady formalne oraz merytoryczne, w tym: 27 stycznia 2021 W czwartek 22 października 2020 roku tzw. Trybunał Konstytucyjny wydał orzeczenie w sprawie konstytucyjności terminacji ciąży z przyczyn embriopatologicznych (K 1/20). Dokładnie czternaście tygodni później, także w czwartek, 27 stycznia 2021 roku, w Zbiorze Urzędowym TK opublikowano uzasadnienie tego orzeczenia. Tego samego dnia w Dzienniku Ustaw opublikowano sam „wyrok”. Te wydarzenia – mimo zasadniczych zarzutów odnośnie do ważności „wyroku”, o których krótko dalej – na pewno wpłyną na rzeczywistość prawną i społeczną. Co do zasady bowiem orzeczenia Trybunału Konstytucyjnego dotyczące konstytucyjności ustaw podlegają ogłoszeniu w Dzienniku Ustaw, mają moc powszechnie obowiązującą i są ostateczne (art. 190 ust. 1 i 2 Konstytucji RP), przy czym wchodzą w życie z dniem ogłoszenia. Należy się więc spodziewać, że od momentu ogłoszenia „wyroku” szpitale jednoznacznie i stanowczo będą odmawiać wykonania zabiegu przerwania ciąży z przyczyn embriopatologiznych, a może się zdarzyć, że wobec lekarza lub osoby udzielającej kobiecie pomocy w zorganizowaniu zabiegu zostanie wszczęte postępowanie karne. Z tych przyczyn warto przypomnieć, że „wyrok” z 22 października obarczony jest fatalnymi wadami prawnymi. Po pierwsze, w wydaniu wyroku w sprawie K 1/20 brały udział 3 osoby niebędące sędziami TK (Mariusz Muszyński, Justyn Piskorski, Jarosław Wyrembak), a więc skład TK był oczywiście sprzeczny z przepisami prawa. Po drugie, w wydaniu wyroku brała udział sędzia Krystyna Pawłowicz, należąca do grupy posłów, którzy podpisali wcześniej analogiczny wniosek inicjujący postępowanie w analogicznej sprawie K 13/17 (sprawę umorzono z powodu zakończenia kadencji Sejmu), a tym samym podlegała wyłączeniu jako iudex suspectus. 2 listopada 2019 Po trzecie, przewodnicząca składu orzekającego, sędzia Julia Przyłębska, nie miała umocowania do kierowania działaniem i pracami TK, w tym do przewodniczenia TK, gdy ten orzeka w pełnym składzie, dlatego że powołanie sędzi Julii Przyłębskiej na Prezesa TK było niezgodne z Konstytucją. 2 października 2019 Po czwarte wreszcie, Komisja Ustawodawcza Sejmu w ogóle nie wydała opinii w sprawie K 1/20, a mimo to Marszałek Sejmu takie stanowisko przesłała do TK i zostało ono przedstawione na rozprawie. Tym samym stanowisko zaprezentowane zarówno w piśmie złożonym do TK 19 października 2020, jak i ustnie na rozprawie, nie było stanowiskiem Sejmu. Poza tymi oczywistymi wadami formalnymi, publikując uzasadnienie, TK dał nam możliwość dokonania merytorycznej oceny rozstrzygnięcia. Nie może ona być pozytywna. Mimo pozornej obszerności (154 strony!), uzasadnienie jest krótkie i ubogie. Merytoryczne rozważania zaczynają się na stronie 14, zaś kończą na 37 – to jedynie niewiele ponad 20 stron argumentów mających przemawiać za słusznością poglądów wyrażonych 22 października ubiegłego roku. W tych ramach TK pomieścił także rozważania historyczne, opisujące ewolucję regulacji prawnej w tym zakresie, czy wyjaśnienia pojęć konstytucyjnych – które zresztą niekiedy rażą uproszczeniami, uogólnieniami lub opacznym rozumieniem norm ustawy zasadniczej. „Nałożenie” tak (wadliwie) ustalonych wartości konstytucyjnych na ocenianą regulację ustawy o planowaniu rodziny, ochronie płodu ludzkiego i warunkach dopuszczalności przerywania ciąży zajęło TK tylko 4 strony (od 31 do 34). Mało, jak na tak wrażliwy i prawnie skomplikowany temat i na ponad 3 miesiące oczekiwania. 16 października 2020 Uzasadnienie opiera się na uproszczeniach terminologicznych. TK konsekwentnie płód nazywa dzieckiem, niezależnie od fazy jego rozwoju. Warto tu zacytować zdanie zawarte na 28 stronie uzasadnienia: „Trybunał przyjął, że intencją ustrojodawcy było – wobec braku wskazania expressis verbis w Konstytucji granic temporalnych życia człowieka i jego prawnej ochrony lub wyłączenia w tym zakresie kognicji Trybunału – pozostawienie do rozstrzygnięcia Trybunałowi kwestii dotyczącej wiążącego ustalenia znaczenia pojęcia „człowiek” na gruncie art. 38 Konstytucji.” Idąc w tym kierunku dalej, TK zwrócił też uwagę na brzmienie art. 71 ust. 2 Konstytucji: „W tym unormowaniu mowa jest o matce »przed i po urodzeniu dziecka«. Korelatem relacji »bycia matką« jest relacja »bycia dzieckiem«. Jeżeli zaś matką jest się przed i po urodzeniu dziecka, to dzieckiem jest się nie tylko po narodzinach, ale także w okresie przed nimi, czyli w prenatalnej fazie życia. Nie jest przy tym możliwe, że ktoś jest dzieckiem, a nie jest człowiekiem”. W tych wnioskach TK oczywiście poszedł za daleko, abstrahował od aktualnego stanu wiedzy medycznej i rozwoju świadomości społecznej. Nie powołał właściwie żadnych argumentów naukowych, medycznych. Przyznał sobie prawo do dowolnego, opartego jedynie na światopoglądowych przekonaniach osób wydających rozstrzygnięcie – w tym przypadku byle jakiego – ustalania znaczenia terminów, które będą miały wpływ na dostępność zabiegów medycznych, na zdrowie i życie obywateli i ich konstytucyjne prawa. TK nie podjął trudu pogłębionego rozstrzygnięcia podstawowego pytania: dlaczego ustrojodawca wprost nie wpisał ochrony życia od momentu poczęcia do tekstu ustawy zasadniczej. Analiza prac nad projektem Konstytucji RP prowadzi do wniosków zgoła odmiennych niż zawarte w analizowanym uzasadnieniu. Twórcy Konstytucji celowo nie uregulowali jednoznacznie tej kwestii, tak by nie otwierać drogi do całkowitego zakazu aborcji (T. Sroka, Komentarz do art. 38, [w:] M. Safjan, L. Bosek (red.): Konstytucja RP, tom I. Komentarz art. 1-86, Warszawa 2016, s. 929-930). „Lakoniczność tego przepisu jest bowiem wynikiem rozbieżności, jakie towarzyszyły dyskusjom o modelu prawnej ochrony życia na mocy przepisów ustawy zasadniczej. Doprowadziły one do przyjęcia rozwiązania, które nie przesądza ostatecznie o granicach ochrony życia w Polsce” (tak: R. Grabowski, Prawo do ochrony życia w polskim prawie konstytucyjnym, Rzeszów 2006, s. 177-183). Wnioski TK o jednoznaczności regulacji są więc nieprawdziwe i konstytucyjnie wadliwe. W doktrynie prawa przyjmuje się bowiem tezy zgoła przeciwne. Ustrojodawca nie rozstrzygnął, kiedy powstaje człowiek. Jest to problem rozwiązywalny bardziej na płaszczyźnie etycznej czy moralnej niż prawnej (zob. M. Zubik, Ochrona prawna początku życia człowieka w rozwiązaniach międzynarodowych i konstytucyjnych w Europie, „Przegląd Sejmowy” 2007, nr 3, s. 21). Wątpliwe jest „posiadanie godności przez nasciturusa, ponieważ prawa podmiotowe przysługują wyłącznie osobom, które już przyszły na świat. Życie poczęte winno być traktowane jako szczególny rodzaj wartości (dobra) konstytucyjnej (zwłaszcza w kontekście art. 38), podlegającej ochronie wraz z innymi wartościami (dobrami) konstytucyjnymi” (M. Chmaj, Komentarz do Konstytucji Rzeczypospolitej Polskiej. Komentowane artykuły: art. 30, art. 31, art. 32, art. 33, Warszawa 2019). 26 października 2020 Podobnym nadużyciem terminologicznym jest nazywanie przez TK ustawowej przesłanki embriopatologicznej mianem eugenicznej (a dokładnie „eugeniką liberalną”). Z uwagi na konotacje historyczne, termin „eugenika” kojarzy się jednoznacznie źle, co w uzasadnieniu jest zresztą podkreślone. TK tłumaczy, że „eugenika liberalna” to „możliwość manipulacji genetycznych, już nie na zlecenie państwa, ale na życzenie osób prywatnych – głównie rodziców, których efektem miał być jak najlepszy osobnik ludzki. Rozwój medycyny, głównie genetyki i technik diagnostyki preimplantacyjnej pozwala nie tylko diagnozować już istniejące zarodki, ale także „programować pożądane cechy potomka jeszcze przed zapłodnieniem”. I zdaje się tak właśnie rozumieć poddaną kontroli konstytucyjności przesłankę embriopatologiczną. To rozumowanie jest oczywiście błędne, krzywdzące dla ciężarnych kobiet stojących przed tragicznym wyborem. To nie eugenika, to przesłanka embriopatologiczna i takimi pojęciami TK, gdyby chciał być apolityczny i wolny od światopoglądowego zacietrzewienia, powinien się posługiwać. 28 marca 2018 Uzasadnienie opiera się też na nadużyciach prawnych. Jednym z nich jest przywoływanie w uzasadnieniu wiążących Polskę konwencji międzynarodowych – m.in. Międzynarodowego Paktu Praw Obywatelskich i Politycznych, Europejskiej Konwencji Praw Człowieka, czy Konwencji o Prawach Dziecka – jako rzekomo uzasadniających stanowisko TK wyrażone w „wyroku”. Warto odnotować, że poza wymienieniem tytułów tych umów międzynarodowych, ewentualnie zacytowaniem ich przepisów, TK nie przywołuje orzecznictwa sądów międzynarodowych, nie opiera się na poglądach specjalistów prawa międzynarodowego, potwierdzających przyjęty w orzeczeniu kierunek interpretacji. Z prostej przyczyny: takiego orzecznictwa po prostu nie ma. Wręcz przeciwnie: art. 2 Europejskiej Konwencji Praw Człowieka nie gwarantuje prawa do życia płodowi ludzkiemu, pozostawiając kwestię regulacji prawa do (zakazu) aborcji ustawodawstwu krajowemu. W sprawie Vo przeciwko Francji, Europejski Trybunał Praw Człowieka zauważył m.in., że nienarodzonego dziecka nie uważa się za osobę bezpośrednio chronioną w art. 2 Konwencji (wyrok z 8 lipca 2004, skarga nr 53924/00). Z kolei w sprawie R.R. przeciwko Polsce (wyrok z 26 maja 2011 r. skarga nr 27617/04), Trybunał po raz pierwszy orzekł o naruszeniu art. 3 EKPC w związku z prawami reprodukcyjnymi kobiet. 29 października 2020 Z kolei Komitet Praw Człowieka ONZ szeroko interpretuje pojęcie „zagrożenia dla zdrowia kobiety ciężarnej” i zalicza do niego także ochronę zdrowia psychicznego kobiety, wskazując, że pojęcie to powinno obejmować m.in. przypadki ciężkiego upośledzenia płodu. Precyzując zaś zobowiązania państw-stron Międzynarodowego Paktu Praw Obywatelskich i Politycznych, w Komentarzu ogólnym nr 28 z 2000 roku do art. 3 Paktu „Równość praw mężczyzn i kobiet”, Komitet ten stwierdza, że w ramach zagwarantowania prawa do życia (art. 6 MPPOiP) państwo powinno m.in. podjąć działania „w celu zapobiegania niechcianym ciążom oraz celem zlikwidowania konieczności przeprowadzania przez kobiety sekretnych aborcji w warunkach zagrażających ich życiu”.  Do tych standardów międzynarodowych TK także przez trzy miesiące sporządzania uzasadnienia nie dotarł i nie podjął z nimi polemiki. Stawiając kropkę nad „i” wadliwego traktowania w uzasadnieniu prawa międzynarodowego trzeba też podkreślić, że TK w ogóle pominął postanowienia Konwencji w sprawie likwidacji wszelkich form dyskryminacji kobiet (tzw. konwencji stambulskiej). 3 stycznia 2021 Pozostając w kręgu nadużyć prawnych: TK tłumaczy Konstytucję przez ustawy, przywołuje postanowienia ustawy o Rzeczniku Praw Dziecka, czy kodeksu cywilnego jako argumenty przemawiające za słusznością opisanych, wątpliwych wywodów. Jest to zabieg oczywiście niedopuszczalny, bo to Konstytucja jest najwyższym prawem RP i to Konstytucja wyznacza sposób i kierunek interpretacji ustaw, nie odwrotnie. Fakt, że art. 2 ust. 1 ustawy o Rzeczniku Praw Dziecka, stanowi, że „w rozumieniu ustawy dzieckiem jest każda istota ludzka od poczęcia do osiągnięcia pełnoletności”, czy że kodeks cywilny wprowadza ochronę interesów majątkowych nasciturusa, nie może mieć żadnego wpływu na rozumienie pojęć konstytucyjnych. 27 stycznia 2021 W uzasadnieniu TK posługuje się także nadużyciami i uproszczeniami konstytucyjnymi, np. jako dobro kolidujące z „życiem dziecka” przywołuje jedynie „dobrostan kobiety ciężarnej”. Nie zauważa szeregu innych dóbr, które stoją w kontrze do wartości, jaką jest donoszenie ciąży embriopatologicznej, takich jak: Na koniec warto dodać, że uzasadnienie opiera się na uproszczeniach interpretacyjnych: wybiórczo cytuje poglądy nauki prawa i dyskusję towarzyszącą pracom nad Konstytucją, abstrahuje od standardów i orzecznictwa międzynarodowego. Te wątki na pewno będą przedmiotem dyskusji i krytyki naukowej i publicznej. Prawa człowieka, Julia Przyłębska, Trybunał Konstytucyjny, aborcja Mariusz Muszyński
„To legalizacja torturowania kobiet”. Dziemianowicz-Bąk o zakazie aborcji [POWIĘKSZENIE LIVE]^Agata Kowalska^28 stycznia 2021^https://oko.press/to-legalizacja-torturowania-kobiet-dziemianowicz-bak-o-zakazie-aborcji-powiekszenie-live/^"To skutek wieloletniego pseudo-kompromisu i wmawiania Polkom, że przerwać ciążę mogą tylko w szczególnych okolicznościach" - komentuje publikację wyroku TK posłanka Agnieszka Dziemianowicz-Bąk z Lewicy  Trybunał Julii Przyłębskiej opublikował po kilku miesiącach uzasadnienie do swojego październikowego stanowiska ws. aborcji. Sędziowie i sędziowie-dublerzy uznali, że jedna z trzech przesłanek legalnej aborcji jest niekonstytucyjna. Ich zdaniem życie nawet ciężko uszkodzonego płodu (zwanego przez nich „dzieckiem”) jest ważniejsze od woli i dobrostanu kobiety w ciąży (zwanej przez nich „matką”). 27 stycznia 2021 Sprawę na gorąco komentowały w „Powiększeniu” posłanka Lewicy Agnieszka Dziemianowicz-Bąk i mec. Agata Bzdyń, radczyni prawna specjalizująca się w tematyce praw reprodukcyjnych. Polityczka udzielała wywiadu OKO.press i jednocześnie uczestnicząc w spontanicznej demonstracji Strajku Kobiet we Wrocławiu. „Polki i Polacy chcą liberalizacji ustawy. Wiemy to z badań” – mówiła Dziemianowicz-Bąk. „Trwające protesty to wyraz sprzeciwu wobec władzy i Kościoła, które narzucają nam swoją wolę. Tylko 8 proc. osób w Polsce popiera tak radykalny zakaz”. Polityczka mówiła o rozwiązaniach, które przygotował klub Lewicy, tj. o tzw. ustawie naprawczej. Miałaby ona dekryminalizować pomocnictwo, czyli umożliwić lekarzom przeprowadzanie zabiegów bez groźby więzienia. Mecenas Agata Bzdyń analizowała, czy radykalnie sformułowane uzasadnienie quasi-TK może być podstawą do ograniczania kolejnych praw kobiet. Czy utrzyma się druga z ustawowych przesłanek do legalnej aborcji, tj. gdy ciąża pochodzi z gwałtu? Skoro wedle sędziów z Alei Szucha życie płodu jest ważniejsze od stanu psychicznego kobiety w ciąży? Czy Sejm ma teraz związane ręce i o żadnej nowej treści przepisu – jak zapowiadał PiS – nie ma mowy? Więcej w podcaście „Powiększenie”. Posłuchaj! Kobiety, Prawa człowieka, Protesty, Zdrowie, Agnieszka Dziemianowicz-Bąk, Julia Przyłębska, Mariusz Muszyński, Trybunał Konstytucyjny, aborcja Aborcja Bez Granic Agata Bzdyń ETPCz Europejski Trybunał Praw Człowieka legalne aborcje płód strajk kobiet ustawa antyaborcyjna uzasadnienie wyrok TK
Już 310 tys. osób z emeryturą poniżej minimalnej. „Czternastka” jak plaster na ranę postrzałową^Jakub Szymczak^28 stycznia 2021^https://oko.press/juz-310-tys-osob-z-emerytura-ponizej-minimalnej-czternastka-jak-plaster-na-rane-postrzalowa/^Sejm uchwalił: w listopadzie 2021 ponad 9 mln osób otrzyma tzw. 14. emeryturę. Tymczasem strukturalne problemy systemu emerytalnego się nasilają. W grudniu 2020 aż 310 tys. osób - o 50 tys. więcej niż rok wcześniej - otrzymało emerytury niższe niż minimalna Nadchodzi 14. emerytura. Zrozumiałe jest patrzenie na nią tylko i wyłącznie jak na prezent dla wiernej grupy wyborców. Ale faktem pozostaje, że emerytury w Polsce nie są na tyle wysokie, żeby dodatkowe świadczenie miało być dla emerytów bez znaczenia. Dla wielu to potrzebny zastrzyk pieniędzy. Tym bardziej że rośnie grupa emerytów, którzy nie otrzymują nawet emerytury minimalnej (minimalna nie jest bowiem wcale najniższą wypłacaną emeryturą – niżej wyjaśniamy ten paradoks). Najnowsze dane pokazują, że w grudniu 2020 takich osób było już aż 310 tys. Według rządu czternasta emerytura trafi do 9,1 mln osób, w tym do 7,9 mln trafi pełna kwota świadczenia, czyli emerytura minimalna. Do tych, którzy otrzymują co miesiąc powyżej 2,9 tys. złotych, zastosowano system złotówka za złotówkę – każda dodatkowa złotówka powyżej 2,9 tys. złotych będzie od kwoty „czternastki” odejmowana. Emerytura minimalna to w tym roku 1 250 złotych brutto. Rząd szacuje więc, że na świadczenie wyda 11,4 mld złotych. Wypłata czternastki w listopadzie. Trzynastej emerytury – w kwietniu. „To przykład spełnionej obietnicy i przejaw troski o sytuację materialną polskich emerytów i rencistów” – mówiła w sejmie minister rodziny i polityki społecznej Marlena Maląg. PiS obiecywało trzynastkę w 2020, a trzynastkę i czternastkę w 2021 roku. Według badania exit poll w wyborach parlamentarnych w październiku 2019 wśród wyborców powyżej 60. roku życia PiS wybrało 55,6 proc. osób. Partia nie obiecywała jednak nic na kolejne lata. I tutaj jest problem – PiS podwyższył emerytom dochody jednorazowo w 2021, w przyszłym roku 14. może już nie być. A trzynasta i czternasta emerytura to zauważalne podwyższenie dochodów. W marcu 2020 roku medianowa emerytura wynosiła 2 120 złotych. W 2021 roku kwota będzie najpewniej nieco wyższa, ale nie na tyle, żeby diametralne zmienić obraz. Dlatego użyjemy zeszłorocznych danych. Gdyby do takiej medianowej emerytury dołożyć prezenty PiS w postaci 13. i 14. emerytury, to miesięczny dochód zwiększy się o nieco ponad 200 złotych do 2 328 złotych. Jeśli PiS w kolejnym roku nie doda czternastek, emeryci poczują, że ubożeją. Trzynastka na razie została wpisana do ustawy. Ale wiemy jak PiS traktuje prawo – w razie potrzeby z pewnością partia nie zawaha się, żeby ustawę zmienić kolejny raz. Oczywiście, wycofanie się z 14. politycznie byłoby ryzykowne, więc być może pieniądze ponownie się znajdą. Ale w ten sposób psuje się system – zamiast naprawiać rzeczywiste problemy, łata się dziury pojedynczymi świadczeniami, uchwalanymi na nowo co rok. Dla ubogich emerytów to z pewnością bardzo ważny wpływ do domowego budżetu, ale też niepewność, bo tego świadczenia nawet nie trzeba zabierać – w kolejnym roku można go po prostu nie uchwalić. Szczególnie że dla budżetu państwa to spore obciążenie. Ubogim emerytom trzynastka i czternastka pozwala zbliżyć się do granicy minimum socjalnego – to granica, powyżej której osoba przestaje być zagrożona ubóstwem. W II kwartale 2020 dla jednoosobowego gospodarstwa emeryckiego wyniosła 1 257,31 zł. Dla dwójki emerytów – 1 052,70 na osobę. Liczona jest na wydatkach, dlatego tutaj będziemy operować kwotami netto. W przypadku dwójki emerytów sama emerytura minimalna pozwala tę granicę przekroczyć – od marca 2021 to 1 068 złotych netto. Dla osoby samodzielnej trzynastka i czternastka wspólnie z comiesięczną emeryturą minimalną to 1 246 złotych miesięcznie. Więc wciąż poniżej kwoty, którą określa się też jako granicę ubóstwa relatywnego. 27 stycznia 2021 Nie wpływa to jednak znacząco na problem głodowych emerytur, których jest coraz więcej. Dla osób z bardzo niskimi świadczeniami 13. i 14. to bardzo duży zastrzyk gotówki. Ale systemowo nic się nie zmienia – dalej ich podstawowa kwota comiesięcznego przelewu od ZUS może być dramatycznie niska. Jak to możliwe, że aż co dwudziesty emeryt dostaje świadczenie rzędu 700, 500, czy nawet 100 zł? Paradoksalnie brzmiące określenie „emerytura niższa od minimalnej”. Bierze się stąd, że emerytura minimalna nie przysługuje automatycznie wszystkim, którzy ukończyli wiek emerytalny (po reformie PiS z 2016 roku wiek emerytalny wynosi 60 lat dla kobiet i 65 lat dla mężczyzn). Komu emerytura minimalna przysługuje? Okresy nieskładkowe nie mogą przekroczyć jednej trzeciej okresów składkowych. Okres składkowy to ten, w którym opłacaliśmy składki do ZUS, np. gdy byliśmy zatrudnieni na umowę o pracę. Okres nieskładkowy to np. czas, gdy pobieraliśmy zasiłek chorobowy lub uczyliśmy się w szkole wyższej. Wówczas składki nie są opłacane, ale czas ten liczy się, gdy sprawdzamy, czy przysługuje nam emerytura minimalna. W praktyce oznacza to, że nie ma prawa do emerytury minimalnej osoba, która: To tylko przykład. Obrazuje on, że przypadek osoby bez prawa do emerytury minimalnej nie jest aż tak abstrakcyjny, jak może się wydawać. Brak wymaganego do emerytury stażu składkowego częściej dotyczy kobiet, m.in. dlatego, że to głównie one rezygnują z pracy zawodowej, by zająć się opieką nad dziećmi lub rodzicami. Powodem jest też ich niższy wiek emerytalny. Według statystyk GUS, 84 proc. osób z głodowymi emeryturami to kobiety. W czerwcu 2020 pisaliśmy o 333 tys. emerytów z takimi świadczeniami. Były to dane szacunkowe Federacji Przedsiębiorców Polskich. Mamy już najnowsze dane ZUS na ten temat z grudnia 2020. Liczba jest niższa, ale to nie powód do samozadowolenia. W grudniu takich osób było 310 tys. W stosunku do grudnia 2019 to wzrost o prawie 50 tys. Takie tempo wzrostu utrzymuje się już czwarty rok z rzędu. Na emerytury zaczynają przechodzić osoby, których większość zawodowego życia przypada na czasy po reformie z 1999 roku. Wtedy to zreformowano system emerytalny. Rosnąca liczba emerytur poniżej świadczenia minimalnego jest konsekwencją tamtych decyzji. W wywiadzie dla OKO.press dr Janina Petelczyc, ekspertka ds. zabezpieczenia społecznego z SGH, tłumaczyła jak można naprawić system emerytalny tak, żeby osób z głodowymi świadczeniami było jak najmniej. „Musimy zastanowić się nad paradygmatem emerytalnym – czy rzeczywiście tylko i wyłącznie zdefiniowana składka, czy nie powinniśmy mieć jakiegoś modelu hybrydowego. On i tak de facto istnieje, bo ci, którzy mają minimalną, a jej nie wyrobili składkami, mają emeryturę dofinansowaną przez państwo, czyli nas wszystkich. Trzeba zbadać, dlaczego tak jest, że ludzie nie wypracowują godnych emerytur. W dużej mierze to problem np. samozatrudnienia. Czyli wracamy do rynku pracy. Trzeba nie unikać składek, nie szukać sposobów płacenia jak najniższych tylko w miarę możliwości płacić takie, które pozwolą wypracować świadczenie. No i oczywiście umowy – umowy o pracę, zlecenia. Zlecenia są już od kilku lat oskładkowane, to jest moim zdaniem krok w dobrą stronę”. Posłanka Lewicy Magdalena Biejat złożyła w styczniu w komisji pracy i polityki społecznej poprawkę do ustawy – dawne zlecenia liczyłyby się do stażu pracy uprawniającego do emerytury minimalnej. Poprawka została odrzucona bez dyskusji. „Najlepiej ubóstwo wśród emerytów zredukuje szersze przyznawanie im emerytury minimalnej” – mówił OKO.press prof. Szarfenberg, posiłkując się wynikami badań Joanny Ratajczak-Tuchołki z Uniwersytetu Ekonomicznego w Poznaniu. „Okazuje się, że znacznie lepiej niż wydłużanie wieku emerytalnego, działa skrócenie wymagań stażowych do 10 lub 15 lat. Szczególnie zyskałyby na tym kobiety, dla których przerwy w pracy wciąż są największą przeszkodą w osiągnięciu świadczenia minimalnego” – tłumaczył analityk. Również wskazywał, że równolegle należałoby się rozprawić z nadużywaniem umów cywilnoprawnych na rynku pracy. Polityka społeczna, Ministerstwo Rodziny, Pracy i Polityki Społecznej, emerytury GUS
Bez wielkiego luzu: rząd otwiera tylko centra handlowe i muzea. Tłumaczymy, dlaczego to robi^Michał Danielewski^28 stycznia 2021^https://oko.press/bez-wielkiego-luzu-rzad-otwiera-tylko-centra-handlowe-i-muzea/^Rząd po raz kolejny igra z opinią publiczną brakiem spójnej i jednoznacznej komunikacji. Wielu Polaków czekało dziś na duże otwarcie gospodarki i powrót starszych dzieci do szkół. Nic z tego nie nastąpiło. To racjonalna decyzja, ale niepotrzebnie rozbudzono nadzieje „Otwarcie galerii handlowych czy częściowe działanie hoteli wydaje się dość oczywiste, jeśli miałyby być podejmowane decyzje ws. luzowania obostrzeń. Przed nami posiedzenie Rady Medycznej, która będzie omawiała kwestię luzowania obostrzeń. Czekamy na dane zakażeń z poniedziałku” – stwierdził we wtorek 26 stycznia rzecznik rządu Piotr Müller w telewizji Polsat News. W czwartek 28 stycznia na konferencji ministra zdrowia Adama Niedzielskiego dowiedzieliśmy się natomiast, że galerie handlowe, owszem, zostaną otwarte 1 lutego, ale hotele wbrew słowom rzecznika rządu pozostaną zamknięte co najmniej do 14 lutego.  Od 1 lutego: W mocy do 14 lutego pozostają:  I to mimo tego, że liczba zakażeń nie wzrasta. Ich średnia spada od dwóch tygodni, a liczba hospitalizacji jest najniższa od października. Obywatele, którzy słuchali rzecznika Müllera i śledzili statystyki, mogli mieć nadzieję nie tylko na otwarcie hoteli, ale również szkół dla starszych uczniów. I sądząc po wpisach w mediach społecznościowych – spodziewali się. Jednak Niedzielski – znów wbrew sugestiom rzecznika rządu! – stwierdził na konferencji prasowej, że liczba zakażeń nie jest głównym kryterium przy podejmowaniu decyzji o luzowaniu obostrzeń. 28 stycznia 2021 W tym starciu dwóch urzędników rządowych wysokiego szczebla rację ma Niedzielski, ale rządowa kakofonia, która stała się już standardem komunikacyjnym gabinetu Mateusza Morawieckiego, pogłębia społeczną frustrację i prowokuje samowolne otwieranie np. restauracji i klubów – bez żadnej kontroli i przestrzegania standardów sanitarnych. Tymczasem sytuacja, którą mamy w Polsce jest dość prosta: dopóki nie zaszczepimy co najmniej większości seniorów, dopóty szersze otwarcie gospodarki jest mało prawdopodobne. A, jak wskazywaliśmy w OKO.press, ponad połowa osób w wieku 70 plus nie ma szans na szczepionkę przed kwietniem. Nie jest wykluczone, że dane dotyczące zakażeń, zgonów i hospitalizacji będą na tyle optymistyczne, że większe otwarcie nastąpi wcześniej, ale będzie to raczej miła niespodzianka, nie oczywistość. I rząd powinien to jasno powiedzieć obywatelom, zamiast łudzić nadzieją na szybki powrót do względnej normalności. To fakt – oczekiwania stara się studzić minister Niedzielski, ale jak pokazaliśmy wyżej, odpowiadający za komunikację rządu rzecznik Müller mówi rzeczy niespójne ze słowami szefa resortu zdrowia. 26 stycznia 2021 „Jeden parametr w postaci dziennej liczby zachorowań to zbyt mała podstawa do podejmowania ostatecznej decyzji [dot. skali obostrzeń], ostateczne decyzje zawsze obejmują szerszy zakres informacji” – mówił w czwartek 28 stycznia minister Niedzielski, odnosząc się do dzisiejszej decyzji i do progów bezpieczeństwa zaprezentowanych przez rząd na początku listopada. Według nich, cała Polska powinna być już strefą żółtą z małą liczbą obostrzeń: Minister Niedzielski ma rację, że liczba przypadków nie może być jedynym kryterium. Pytanie, dlaczego takie właśnie kryterium sam ustalił w listopadzie. Jednak skoncentrujmy się na sytuacji tu i teraz. Czy rząd postępuje rozsądnie, nie luzując mocniej obostrzeń? Raczej tak. Z kilku powodów. Jak widać na wykresie nowych zakażeń umieszczonym w pierwszej części tekstu, wzrost zakażeń po okresie świątecznym nastąpił ok. trzech tygodni później. Termin ewentualnych nowych decyzji ustalony na 14 lutego brzmi więc rozsądnie. Dziś nie wiemy bowiem, jak mocno będzie się rozprzestrzeniał obecny już w Polsce brytyjski wariant koronawirusa – groźniejszy, bo bardziej zaraźliwy. Jak pokazuje przykład szczególnie Wielkiej Brytanii, ale również krajów Europy Zachodniej, jego lekceważenie przynosi fatalne skutki. Na Wyspach dopiero ścisły i drakoński lockdown pozwolił obniżyć dzienną liczbę zakażeń z ok. 60 tys. do ok. 30 tys. przypadków. Rzeczywiście, tak jak mówił na konferencji minister Niedzielski, nie ma badań potwierdzających szczególny wpływ dużych centrów handlowych na rozprzestrzenianie się wirusa. Ale to nie znaczy, że nie można się w nich zakazić. Im bardziej „normalnie” Polacy będą odwiedzać duże sklepy, im tłumniej i dłużej spędzać tam czas, im bardziej lekceważyć będą zasady dystansu i higieny, tym ryzyko wzrostu zakażeń jest większe. Inaczej mówiąc, im powszechniej skłonni będziemy przyjmować, że sytuacja się normalizuje i jest bezpieczniejsza niż była, tym bardziej wzrośnie skłonność do luzowania dyscypliny społecznej, zwiększania mobilności i lekceważenia zasad chroniących nas przed zakażeniem. Otwarcie klubów, barów, restauracji i hoteli mogłoby przynieść taki efekt. Dokładnie z taką sytuacją mieliśmy do czynienia wczesną jesienią, kiedy po inspirowanym przez rząd („Tego wirusa nie należy już się bać”) wakacyjnym rozprężeniu, Polacy zaczęli się zachowywać się tak, jakby wirusa już nie było. Bardzo szybko przełożyło się to na wybuch drugiej fali pandemii. Jeśli liczba zakażeń, zgonów i hospitalizacji będzie nadal spadać, być może 14 lutego rząd poluzuje kolejne obostrzenia, ale nie powinniśmy się na to szczególnie nastawiać. W tej chwili najbardziej prawdopodobna opcja, to przedłużenie większości restrykcji do końca lutego. 14 stycznia 2021 Zdrowie, Adam Niedzielski, Piotr Müller, Ministerstwo Zdrowia,
Chcesz przerwać ciążę? Zobacz przewodnik przygotowany przez prawniczki^Magdalena Chrzczonowicz^28 stycznia 2021^https://oko.press/chcesz-przerwac-ciaze-zobacz-przewodnik-przygotowany-przez-prawniczki/^27 stycznia wyrok TK Julii Przyłębskiej został opublikowany, czyli wszedł w życie. Kobiety, które czekały na zabieg w szpitalu, znalazły się w tragicznej sytuacji. Federacja na Rzecz Kobiet i Planowania Rodziny przygotowała poradnik, co robić w tej sytuacji. Przeczytaj i przekaż go dalej Po ponad trzech miesiącach Trybunał Konstytucyjny Julii Przyłębskiej opublikował uzasadnienie wyroku z 22 października 2020, a sam wyrok opublikowano w Dzienniku Ustaw. Czyli od 27 stycznia 2021 roku obowiązuje. Co z kobietami, które miały już termin zabiegu aborcji z powodu wad płodu? Np. na dziś, 28 stycznia? Co z tymi, które są w ciąży i właśnie dostały wyniki badań prenatalnych wskazujących na uszkodzenia płodu? Państwo polskie zafundowało im piekło, strach, rozpacz. Dla takich osób Federacja na Rzecz Kobiet i Planowania Rodziny przygotowała krótki poradnik. Publikujemy go w całości: Niezależnie od tych dróg możemy złożyć w Twoim imieniu skargę o rekompensatę pieniężną od rządu. Zgłoś się jak najszybciej, czas ma znaczenie. PAMIĘTAJ! KOBIETA NIE JEST KARANA ZA SWOJĄ ABORCJĘ! Bez względu na powód, metodę czy miejsce aborcji. Nigdy. Pomoc dla osób w takiej sytuacji oferuje także Aborcyjny Dream Team. Dziś o 17:00 można posłuchać „pomocowego lajfa”, podczas którego członkinie ADT opowiedzą o możliwościach przerwania ciąży po wyroku TK Julii Przyłębskiej. ADT poleca w tej sytuacji szczególnie kontakt z Aborcją bez Granic: „Im szybciej się do nas odezwiesz, tym szybciej zorganizujemy Ci wsparcie i pomóc. Aborcja Bez Granic to inicjatywa 6 organizacji (Kobiety W Sieci- aborcja po polsku, Ciocia Basia, Abortion Support Network, Abortion Network Amsterdam, Aborcja Polska – Women Help Women i my) rozsianych po kilku krajach, po to by pomagać w dostępie do aborcji. Pomagamy w organizacji wyjazdu, pobytu, pokryciu kosztów zabiegu w Niemczech, Holandii i Anglii. Do 24 tygodnia ciąży jesteśmy w stanie pomóc Ci przerwać ciążę – bez oceniania i bez pytania o powód. Po 24 tygodniu w przypadku wystąpienia wad płodu ciągle mamy możliwość wsparcia Cię w aborcji”. Jak pisaliśmy wczoraj w OKO.press, TK Przyłębskiej powtórzył wyrok z 22 października i mimo przewidywań nie zostawił żadnej furtki do aborcji płodów z wadami letalnymi. Piotr Pacewicz i Dominika Sitnicka pisali: „W uzasadnieniu pojawia się jedynie uwaga, że wady letalne mogą stanowić zagrożenie dla życia lub zdrowia matki, a taki przypadek przewiduje inny przepis ustawy. Zagrożenie dla życia lub zdrowia matki to – obok »czynu zabronionego« – jedna z dwóch nieusuniętych jeszcze przesłanek dopuszczalności wykonania aborcji w ustawie z 1993 roku. Dywagacje, że od tej pory lekarze zaczną terminować ciąże obarczone ciężkimi wadami ze względu na zdrowie psychiczne kobiet, grzeszą nadmiernym optymizmem, żeby nie powiedzieć naiwnością”. 27 stycznia 2021 Ponadto z uzasadnienia wynika, że osoby w ciąży nie mogą zrobić aborcji ze względu na wady płodu, bo: Zobacz analizę uzasadnienia: 27 stycznia 2021 Kobiety,
Watykan kontra arcybiskup Dzięga. Jest postępowanie za krycie przestępstw seksualnych ks. Dymera^Radosław Gruca^28 stycznia 2021^https://oko.press/watykan-kontra-arcybiskup-dziega-jest-postepowanie-za-krycie-przestepstw-seksualnych-ks-dymera/^Arcybiskup Andrzej Dzięga to kolejny polski hierarcha, wobec którego Watykan zlecił wdrożenie postępowania kanonicznego. Wśród spraw, które wzbudziły podejrzenie Stolicy Apostolskiej, jest lekceważenie przez hierarchę oskarżeń o molestowanie nieletnich przez księdza Andrzeja Dymera  Informację o tym, że działania wobec abp. Andrzeja Dzięgi, metropolity szczecińsko-kamieńskiego (na zdjęciu drugi od lewej), są prowadzone na polecenie Watykanu przez metropolitę lubelskiego abp. StanisławaBudzika podał kwartalnik „Więź”. Według jego redaktora naczelnego Zbigniewa Nosowskiego postępowanie ma dotyczyć czterech zawiadomień dotyczących różnych nieprawidłowości w działaniu arcybiskupa, nie tylko dotyczących molestowania. Znane są szczegóły dwóch z nich. Ksiądz Dymer został oskarżony o molestowanie co najmniej czterech podopiecznych, którzy pozostawali pod jego opieką jako wychowankowie w placówce. Piątym poszkodowanym miał być 18-letni Bożydar. Dymer miał go zgwałcić w 2000 roku w jednej ze szkół katolickich, których był założycielem. Kapłan jest przyjacielem lokalnych polityków PiS. Jeden z prymusów szkoły, którą założył, to Paweł Szefernaker, obecny sekretarz stanu w MSW. Jak ustaliło OKO.press, jedna ze skarg ma dotyczyć wątku, który szczegółowo opisywaliśmy w ostatnich miesiącach. Najpoważniejszym przestępstwem, o które oskarżono Dymera, było molestowanie 14-letniego Kazika, chłopca, którego zabrał na wycieczkę ze Szczecina do mieszkającej pod Wrocławiem rodziny i wykorzystał w hotelu. W 2008 roku prokuratura umorzyła śledztwo w sprawach molestowania, choć – jak ujawniliśmy w OKO.press – dokumenty dawały podstawę co najmniej do postawienia zarzutów. 12 listopada 2020 Już w czasie prowadzonego śledztwa sąd biskupi uznał, że Dymer jest winny molestowania nieletnich, ale orzekł dla niego symboliczną karę. W sądzie proces trwał 13 lat. Kuria nie przekazała dokumentów z sądu, choć prokuratura o nie występowała. Ukryto nawet informację o tym, że postępowanie kościelne potwierdziło jego winę, ale ta manipulacja kurii nie obciąża samego abp. Dzięgi. Diecezją kierował wtedy nieżyjący już abp Zbigniew Kamiński, a abp Dzięga objął ją rok później. Jednak on również nie wyciągał żadnych konsekwencji wobec Dymera przez cały czas swoich 11-letnich rządów. Kiedy ksiądz Dymer odwołał się od wyroku sądu biskupiego w Szczecinie, Watykan zlecił jego zbadanie Trybunałowi Kościelnemu w Gdańsku w diecezji rządzonej wówczas przez abp. Leszka Sławoja Głódzia. Obaj – Dzięga i Głódź – współpracowali już 27 lat temu. Od 1993 do 1995 roku abp Dzięga był kanclerzem w kurii polowej, kiedy biskupem polowym był właśnie Głódź. Watykan polecił Głódziowi wszcząć proces Dymera w 2008 roku, ale w podległym mu Trybunale przeciągnięto rozpoczęcie procesu o kolejne dziewięć lat. Współodpowiedzialnym za zwłokę był właśnie abp Dzięga, bo długo nie przekazywał dokumentów z postępowania ze Szczecina do Gdańska. Proces zaczął toczyć się dopiero w 2017 roku, po kilku upomnieniach Watykanu. Łącznie postępowanie kościelne księdza Dymera trwa już 25 lat i wciąż nie zakończyło się prawomocnym orzeczeniem. Księdzu grozi wydalenie z kapłaństwa, na co liczą jego ofiary. Nieoficjalnie nasze źródła w archidiecezji gdańskiej przekazywały, że postępowanie miało skończyć się na początku roku. Jednak do dziś nic nie wiadomo o jego finale. Dymer jest nazywany „szczecińskim Jankowskim”, bo – jak dawny kapelan „Solidarności” – jest od lat niezatapialny mimo oskarżeń o wykorzystywanie seksualne. I, podobnie jak gdański prałat, jest sprawnym fundraiserem i biznesmenem zaprzyjaźnionym z władzami politycznymi na każdym szczeblu. Abp Dzięga dalej broni księdza Dymera. Pomimo wielu świadectw ofiar nigdy nie spotkała go żadna dotkliwa kara. Gdy w 2007 roku tuszowanie sprawy przez Kościół ujawniła „Gazeta Wyborcza”, został jedynie odsunięty od pracy z młodzieżą i przesunięty do pracy w jednej ze szczecińskich parafii. Trzy lata później Dymer wrócił jednak do łask. W 2010 roku to właśnie arcybiskup Dzięga mianował go dyrektorem Instytutu Medycznego im. Jana Pawła II, który zarządza szpitalem i trzema ośrodkami pomocy społecznej. Zarządza nimi do dziś mimo kolejnych publikacji OKO.press ujawniających szczegóły oskarżeń oraz cyklu artykułów w katolickim portalu wiez.pl. Arcybiskup odwleka decyzję i nawet nie zawiesza Dymera w pełnieniu prestiżowych funkcji, co w kręgach kościelnych tłumaczy się jego wpływami wśród polityków obecnej władzy. Od kiedy rządzi PiS, do placówek, które prowadzi, pieniądze z państwowych instytucji płyną szerokim strumieniem. „Kanoniczna sprawa sądowa jest w toku. Fakty opisane we wspomnianych publikacjach dotyczą trwającego procesu kanonicznego. Wszyscy czekamy na jego rozstrzygnięcie. Ks. Andrzej Dymer posiada prawomocny uniewinniający wyrok sądu. Jeśli ktoś z duchownych jest w przestrzeni unormowanej prawem polskim publicznie oskarżony, ma prawo, jako obywatel RP bronić się w oparciu o przepisy prawa polskiego” – napisał nam ks. Sławomir Zyga, kanclerz Kurii, gdy spytaliśmy, czy archidiecezja planuje podjęcie decyzji o przyszłości księdza wobec ujawnionych przez nas faktów uprawdopodabniających jego winę. Jednak stanowisko arcybiskupa jest korzystne dla Dymera, ale niezgodne z faktami. Ksiądz nie został w żaden sposób oczyszczony z zarzutów. Po umorzeniu sprawy przez prokuraturę subsydiarny akt oskarżenia złożył pełnomocnik Kazika. Po trwającym kolejne cztery lata procesie w wyroku pierwszej instancji z 2014 roku księdza uniewinniono. Orzeczenie nie było jednak prawomocne. Rok później badający sprawę jako druga instancji Sąd Okręgowy zmiażdżył wyrok. Wskazywał, że bezkrytycznie przyjęto wersję duchownego lekceważąc dowody potwierdzające oskarżenia. W grudniu 2015 roku, gdy minęło 20 lat od wycieczki Kazika i ks. Dymera do Wrocławia, przestępstwo przedawniło się, sąd musiał więc umorzyć postępowanie. Jak ustaliło nieoficjalnie OKO.press, najpoważniejsza sprawa, która grozi arcybiskupowi Dziędze poważnymi konsekwencjami, dotyczy krycia księdza z diecezji sandomierskiej, w której hierarcha był biskupem diecezjalnym w latach 2002-2009. Ksiądz Józef G. miał molestować nieletniego w latach 2005- 2006. Po tym, jak informacje dotarły do abp. Dzięgi, sprawującego jako biskup kontrolę nad diecezją, ten zamiast zgłosić ją do Watykanu przeniósł księdza na drugi koniec województwa do Ostrowca Świętokrzyskiego. Tam duchowny dalej był proboszczem. Dostał nawet awans i objął funkcję kanonika ostrowskiej Kapituły Kolegiackiej. Historię opisał na swoim blogu we wrześniu 2020 roku ksiądz Tadeusz Isakowicz-Zalewski, a prokuratura, która wcześniej umorzyła prowadzone wobec księdza Józefa G. postępowanie, wznowiła je kilka dni przed publikacją. Ksiądz został aresztowany dopiero w 2020 roku, choć poszkodowany zgłaszał sprawę już wiele lat wcześniej. „To klasyczny, zły sposób postępowania w takich sprawach. Biskup o wszystkim wiedział. Nie dość, że nie wyciągnięto konsekwencji, a jedynie przeniesiono księdza, to jeszcze potem został awansowany” – mówi OKO.press ksiądz Tadeusz Isakowicz-Zaleski. Dodaje, że o sprawie został poinformowany prymas Polski abp Wojciech Polak, który zgłosił ją do Watykanu. To Stolica Apostolska zdecydowała o wszczęciu kościelnego dochodzenia, które prowadzi abp Stanisław Budzik. Nie wiadomo czego dotyczą dwie pozostałe sprawy, które ma zbadać abp Budzik, ale według naszych ustaleń nieprawidłowości do zbadania może być więcej. Do abp. Budzika zgłosił się kolejny poszkodowany. Odwołanie od odmowy o podjęciu postępowania kanonicznego ma skierować też poszkodowany przez proboszcza jednej ze szczecińskich parafii. Do przestępstwa doszło pod koniec lat 70. na terenie Podlaskiego, gdzie proboszcz był wcześniej katechetą. Arcybiskup Dzięga przez lata zapracował sobie na opinię hamulcowego procesów oczyszczenia z przestępstw seksualnych wobec nieletnich. Jako przewodniczący Rady Prawnej w ramach Konferencji Episkopatu Polski przygotowywał wytyczne w sprawie postępowania w przypadkach wykorzystywania seksualnego osób małoletnich przez księży. „Pierwsze wytyczne zostały uchwalone w roku 2009, lecz nie zostały opublikowane. Abp Dzięga bronił poufności wytycznych twierdząc, że »przyjęta wewnętrzność tego dokumentu nie narusza jego skuteczności«. W pierwotnej wersji wytyczne Episkopatu zawierały zasadę, że wszelka dokumentacja kurialna »musi być przeznaczona jedynie do wewnętrznego użytku przełożonych kościelnych«” – podkreślał w swojej publikacji redaktor Zbigniew Nosowski z „Więzi”. Dziś arcybiskup szczecińsko-kamieński znajduje się w podobnej sytuacji do zaprzyjaźnionego z nim abp. Głódzia. Nawet gdy wielu hierarchów odsunęło się od metropolity gdańskiego, wiernie przy nim trwał. To właśnie on odprawiał mszę z okazji jubileuszu kapłaństwa Głódzia, która okazała się dla niego pożegnaniem z funkcją pełnioną od 2008 roku. Wkrótce po niej został odwołany ze stanowiska arcybiskupa metropolity gdańskiego, dzień po ukończeniu 75 lat. Decyzja została uznana za dowód braku zaufania, bo do tej pory Watykan nie wskazał jego następcy. Obu hierarchów łączy wspólna przeszłość i konserwatywne poglądy. Arcybiskup Głódź musiał w związku ze swoją emeryturą zwolnić stanowiska, które zajmował w Episkopacie. W sierpniu 2020 roku w Radzie Stałej KEP jego następcą został właśnie Dzięga. Wcześniej obaj biskupi pracowali razem w zespole KEP ds. Duszpasterskiej Troski o Radio Maryja, kierowanej przez metropolitę gdańskiego. Dyrektor Radia Tadeusz Rydzyk obdarza obu hierarchów zaufaniem: 7 grudnia 2020 roku koncelebrowali w Toruniu mszę świętą z okazji 29. rocznicy powstania Radia Maryja. To właśnie arcybiskup Dzięga przewodniczył eucharystii i wygłosił homilię. Teraz Dzięgę i Głódzia połączyło coś jeszcze. Abp Głódź również na polecenie Watykanu został objęty postępowaniem kościelnym, co ujawniło OKO.press w październiku 2020 roku. 2 października 2020 Nasze informacje potwierdził miesiąc później w komunikacie Nuncjusz Apostolski abp Salvatore Pennachio. Postępowanie nadzoruje kardynał Kazimierz Nycz, metropolita warszawski. Jak ujawniliśmy, wśród zarzutów dotyczących abp. Głódzia chodzi między innymi o postępowanie dotyczące księdza Michała L. Został on w ubiegłym roku uznany za winnego podwójnego gwałtu i skazany na 10 lat więzienia. Przez siedem lat arcybiskup przenosił księdza do kolejnych pięciu parafii, aż do momentu kiedy ksiądz Michał L. został aresztowany. 12 października 2020 Kościół, Andrzej Dymer, Abp Sławoj Leszek Głódź, Episkopat Polski, molestowanie przez księdza Watykan
Komisja Europejska przechodzi do kolejnego etapu postępowania w sprawie ustawy kagańcowej^Anna Wójcik^28 stycznia 2021^https://oko.press/komisja-europejska-przechodzi-do-kolejnego-etapu-postepowania-w-sprawie-systemu-dyscyplinowania-sedziow-polsce/^Komisja Europejska przechodzi do drugiego etapu procedury przeciwko polskiemu rządowi w związku z ustawą kagańcową. Rząd Mateusza Morawieckiego ma miesiąc na ustosunkowanie się do uzasadnionej opinii KE Komisja Europejska przechodzi do kolejnego etapu postępowania przeciwko naruszeniom prawa unijnego, prowadzonego przeciwko polskiemu rządowi z artykułu 258 Traktatu o funkcjonowaniu UE w związku z obowiązującą od 14 lutego 2020 roku ustawą kagańcową. Komisja uruchomiła tę procedurę 29 kwietnia 2020 roku. Teraz, 27 stycznia 2021 roku wydała uzasadnioną opinię (reasoned proposal) dotyczącą Izby Dyscyplinarnej w Sądzie Najwyższym. Polski rząd ma miesiąc na ustosunkowanie się do niej. Wiceminister Sprawiedliwości Sebastian Kaleta w rozmowie z PAP natychmiast ocenił, że „Komisja Europejska powinna skupić się na problemie związanym z fatalnym systemem zakupu szczepionek, a nie zajmować się polskim sądownictwem”. Ironizował, że „Komisja może prowadzić i dziesiąty etap procedury przeciwnaruszeniowej, ale nawet wejście w jedenasty etap nie sprawi, że Komisja zyska kompetencje do ingerowania w struktury polskiego sądownictwa, z uwagi na fakt, że jest to wyłączna kompetencja państwa członkowskiego”. Przypomnijmy: wspomniana procedura ma trzy etapy: Polski rząd otrzymał miesiąc na odpowiedź. Dlatego Komisja Europejska może zaskarżyć ustawę kagańcową do TSUE najwcześniej pod koniec lutego – czyli po ponad roku od wejścia przepisów w życie. Prawdopodobne jest, że Komisja odczeka kilka tygodni, żeby pokazać polskiemu rządowi, iż poświęciła czas na dogłębne przeanalizowanie jego argumentacji. Źródła OKO.press mówią, że bardziej prawdopodobne jest skierowanie skargi w kwietniu czy później. Do tej pory w kwestii praworządności w Polsce Komisja Europejska zadziałała najszybciej – i bezprecedensowo – wobec przepisów znowelizowanej przez PiS ustawy o Sądzie Najwyższym, które obniżyły wiek przejścia w stan spoczynku sędziów SN. Komisarzem ds. sprawiedliwości był wówczas Holender Frans Timmermans, obecnie wiceprzewodniczący KE i komisarz ds. klimatu i Nowego Zielonego Ładu. Od uruchomienia art. 258 2 lipca 2018 roku do wydania przez TSUE wyroku 24 czerwca 2019 minął niecały rok.  Postępowanie z art. 258 TFUE Traktatu o Funkcjonowaniu Unii Europejskiej Procedura składa się z trzech etapów: Jeśli kraj się nie zastosuje się do wyroku, Trybunał Sprawiedliwości może nałożyć na niego karę finansową (art. 260 Traktatu o Funkcjonowaniu Unii Europejskiej). Do tego – zanim zapadnie wyrok – Komisja ma możliwość wnioskowania do Trybunału Sprawiedliwości o tzw. środki tymczasowe – np. nakaz zamrożenia wprowadzanych zmian w prawie pod groźbą kar finansowych.  Działanie Izby Dyscyplinarnej jest też przedmiotem skargi, która już jest w TSUE. W kwietniu 2020 Trybunał wydał w tej sprawie postanowienie o zastosowaniu środków tymczasowych, obligując organy polskiego państwa do powstrzymania Izby Dyscyplinarnej od rozstrzygania w sprawach sędziów. Izba jednak nadal orzeka w sprawach, które formalnie nie są sprawami dyscyplinarnymi, ale karnymi – natomiast, jak pokazały przykłady spraw sędziów Morawiec i Tulei, były formą represji. 25 listopada 2020 KE w uzasadnionej opinii uważa, że polski rząd narusza prawo unijne, pozwalając Izbie Dyscyplinarnej dalej podejmować decyzje, które bezpośrednio wpływają na sędziów i sposób, w jaki pełnią swoją funkcję. Wskazuje zwłaszcza na przypadki uchylania immunitetu sędziom, aby móc prowadzić przeciwko nim postępowania karne, a także związane z tym zawieszanie w orzekaniu i obniżanie wynagrodzenia. Tak jak w przypadku sędziów Beaty Morawiec i Igora Tulei. 24 grudnia 2020 Komisja wskazuje także, że Izba Dyscyplinarna decyduje o kwestiach dotyczących prawa pracy, ubezpieczeń społecznych i przechodzenia w stan spoczynku sędziów Sądu Najwyższego. Zwraca uwagę, że nadając Izbie Dyscyplinarnej uprawnienia, które bezpośrednio wpływają na status sędziów i wykonywanie przez nich pracy sędziego, polskie przepisy uniemożliwiają, że sądy będą gwarantowały obywatelkom i obywatelom skuteczną ochronę sądową, czego wymaga Artykuł 19(1) Traktatu o UE. W odniesieniu do Izby Dyscyplinarnej Komisja zaznacza, że sama możliwość bycia postawionym przez organem, którego niezależność nie jest gwarantowana, wywiera efekt mrożący na sędziów i może negatywnie wpływać na ich niezależność. „Nie możemy zaakceptować, że Izba Dyscyplinarna dalej znosi immunitet polskich sędziów w sprawach karnych. Europejska przestrzeń Sprawiedliwości wymaga w pełni niezawisłych sędziów” – skomentował unijny komisarz ds. Sprawiedliwości Didier Reynders. Today, we sent an additional reasoned opinion to Poland to protect the #RuleOfLaw.  We cannot accept that the Disciplinary Chamber continues to lift the immunity of Polish judges in view of criminal prosecution. A European area of Justice requires fully independent judges. — Didier Reynders (@dreynders) January 27, 2021    Z interpretacją postanowienia TSUE o Izbie Dyscyplinarnej, które popiera komisarz Reynders, a także Rzecznik Praw Obywatelskich dr hab. Adam Bodnar, nie zgadza się Pierwsza Prezes Sądu Najwyższego prof. Małgorzata Manowska. 25 stycznia wydała oświadczenie, że interpretuje postanowienie TSUE w sposób wąski, a Izba Dyscyplinarna ma wstrzymać się jedynie od orzekania w sprawach dyscyplinarnych sędziów. W ocenie prezes Manowskiej, nie dotyczy ono uprawnień Izby Dyscyplinarnej w przedmiocie uchylania immunitetów sędziów i asesorów. System dyscyplinowania sędziów w Polsce, w tym zwłaszcza Izba Dyscyplinarna i ustawa kagańcowa, są też przedmiotem krytyki ze strony organizacji międzynarodowych oraz organizacji społecznych. 6 stycznia Zgromadzenie Parlamentarne Rady Europy uchwaliło rezolucję, w której wzywa polskie władze do zmiany ustawy tak, żeby była zgodna ze standardami Rady Europy. 26 stycznia 2021 O zaprzestanie stosowania ustawy kagańcowej apelował niedawno prezes Europejskiego Stowarzyszenia Sędziów. „Gdy sędziowie się boją, żaden z obywateli nie może spać spokojnie. Nieustające procedury dyscyplinarne prowadzone przez organ polityczny słabo przebrany za sąd sprawiają dokładnie takie wrażenie, jakby ich celem było stworzenie zdradzieckiej kultury strachu. Musimy wytrwać, idąc – jak rok wcześniej – po właściwej stronie historii. Przyjęta przed 13 miesiącami ustawa kagańcowa powinna zostać natychmiast zablokowana, aby położyć kres obecnemu niebezpiecznemu zastraszaniu niezależnych sędziów” – powiedział José Igreja Matos. 22 stycznia 2021 Sądownictwo, Unia Europejska, Komisja Europejska, Didier Reynders Izba Dyscyplinarna Małgorzata Manowska Sąd Najwyższy Věra Jourová
„Kościół stał się spekulantem ziemskim. Czas z tym skończyć”. Lewica wnosi projekt ustawy^Daniel Flis^28 stycznia 2021^https://oko.press/kosciol-spekulantem-ziemskim-lewica-projekt-ustawy/^Od 1992 do 2019 roku Kościół dostał za darmo od państwa 76 tys. ha ziemi rolnej i stara się o kolejne tysiące hektarów. Posłowie Lewicy wnieśli do Sejmu projekt ustawy, który to zatrzyma. Chcą też skończyć z finansowaniem kapelanów w skarbówce “Chcemy zatrzymać przepływ pieniędzy i gruntów od polskich obywateli do jednego z kościołów w Polsce. Lewica mówi dość. Musimy zrobić z tym porządek” – mówiła 27 stycznia 2021 na konferencji Lewicy w Sejmie posłanka Beata Maciejewska.  Jej klub wniósł dzisiaj, 28 stycznia, dwa projekty ustaw likwidujących przywileje finansowe Kościoła katolickiego. Zaprezentowali je Wanda Nowicka oraz Krzysztof Śmiszek. Pierwszy dotyczy przepisu 70a ustawy o stosunku państwa do Kościoła katolickiego, który pozwala na nieodpłatne przekazywanie kościelnym osobom prawnym gruntów rolnych, należących do Skarbu Państwa.  Art. 70a 1. Osobom prawnym Kościoła Katolickiego, które po dniu 8 maja 1945 r. podjęły działalność na Ziemiach Zachodnich i Północnych, mogą być, na ich wniosek, przekazane nieodpłatnie na własność grunty znajdujące się w zasobach Państwowego Funduszu Ziemi albo w Zasobie Własności Rolnej Skarbu Państwa. Jeżeli grunty te znajdują się w zarządzie lub użytkowaniu osób prawnych, przekazanie na własność może nastąpić wyłącznie za zgodą tych osób. 2. Wielkość przekazanej nieruchomości rolnej, wraz z gruntami rolnymi będącymi już własnością wnioskodawcy, nie może przekraczać w odniesieniu do: 1) gospodarstw rolnych parafii – 15 ha; 2) gospodarstw rolnych diecezji – 50 ha; 3) gospodarstw rolnych seminariów duchownych, diecezjalnych i zakonnych – 50 ha; 4) gospodarstw rolnych domów zgromadzeń zakonnych – 5 ha, chyba że domy te prowadzą działalność, o której mowa w art. 20 i 39; w tych przypadkach mogą być przekazane nieruchomości rolne o powierzchni do 50 ha. 3. Przekazanie na własność nieruchomości, o których mowa w ust. 1 i 2, następuje w drodze decyzji wojewody właściwego ze względu na miejsce położenia nieruchomości, wydanej za zgodą Prezesa Agencji Własności Rolnej Skarbu Państwa. Decyzja ta stanowi podstawę do dokonania wpisów w księgach wieczystych Źródło:https://isap.sejm.gov.pl/isap.nsf/download.xsp/WDU19890290154/U/D19890154Lj.pdf  Parafie mogą w ten sposób dostać po 15 hektarów, a diecezje i seminaria duchowne oraz zakonne po 50 ha. Księża nie muszą spełniać żadnych kryteriów, wystarczy wniosek do wojewody i zgoda Krajowego Ośrodka Wsparcia Rolnictwa. Przepis obowiązuje na tzw. Ziemiach Zachodnich i Północnych, które zostały włączone do Polski po II wojnie światowej. Obecnie to tereny województw: opolskiego, dolnośląskiego, lubuskiego, zachodniopomorskiego, pomorskiego, warmińsko-mazurskiego oraz niewielkie obszary w województwach: śląskim, mazowieckim, kujawsko-pomorskim, wielkopolskim i podlaskim. Wszedł w życie w 1992 roku, żeby zrekompensować kościołom na tych terenach utratę nieruchomości rolnych, przejętych przez państwo w latach 50. i 60. Kościoły mniejszościowe mogły wnioskować o grunty na podstawie tego przepisu najpóźniej do 1999 roku.  Kościół katolicki został jednak potraktowany w sposób szczególny – zgodnie z ustawą wnioski może składać bezterminowo.  W 2009 roku posłowie SLD zaskarżyli ten przepis do Trybunału Konstytucyjnego, uzasadniając, że narusza zasadę równouprawnienia Kościołów i związków wyznaniowych. TK uznał jednak, że przepis jest zgodny z konstytucją, bo Kościoły mogą być różnie traktowane m.in. ze względu na różnice w liczebności wyznawców i ich odmienną “sytuację faktyczną”. Trybunał nie postarał się jednak o zbadanie sytuacji faktycznej, choć miał możliwość zwrócenia się do Rady Ministrów o podanie kosztów ekonomicznych wynikających z orzeczenia. Nie wiadomo też, ile dokładnie Kościół utracił nieruchomości, nie wiadomo więc, kiedy w końcu straty Kościoła zostaną mu zrekompensowane. Tymczasem dowiedzieliśmy się, ile Kościół już zyskał dzięki artykułowi 70a. Stowarzyszenie Obywatelskich Inicjatyw Społecznych i Historycznych (SOISH) w swoim raporcie z 2019 roku wyliczyło, że od 1 stycznia 1992 do 30 czerwca 2019 roku Kościół katolicki dostał od Skarbu Państwa 76 244 ha ziemi rolnej. Przy przyjęciu średniej ceny za hektar według GUS (ok. 46 tys. zł) daje to łączną wartość 3,5 mld złotych. 27 sierpnia 2019 Przy czym wiele działek przekazanych Kościołowi miało wartość ponadprzeciętną. Na przykład 16,5 hektara w Rybakach pod Olsztynem, które Kościół zdobył dzięki artykułowi 70a, zostało wycenione na ponad 17 milionów złotych. Jak pisaliśmy w OKO.press, Archidiecezja Warmińska wniesie je do spółki z deweloperem, z którym wybuduje tam 4-gwiazdkowy hotel ze spa. 27 maja 2020 W ten sam sposób Kościół wszedł w posiadanie słynnej “działki Morawieckiego”. Wrocławska parafia sprzedała mu ją za 700 tys. zł. Dziś jest warta nawet 70 mln zł. Uwłaszczanie się Kościoła na państwowej ziemi wciąż trwa. Według danych zebranych przez Krzysztofa Śmiszka w 2020 roku toczyły się wtedy postępowania, zmierzające do przekazania na podstawie art. 70a kolejnych 9,8 tys. hektarów gruntów. Najwięcej w województwach opolskim (3 585,85 ha), dolnośląskim (3 328,71 ha) i wielkopolskim (2 367,30). „Czas skończyć z pazernością i nieuczciwością Kościoła katolickiego, który w czasie, gdy mamy kryzys gospodarczy, społeczny i zdrowotny, nie ustaje w wyciąganiu ręki po publiczne pieniądze i po publiczną ziemię” – mówił na konferencji Krzysztof Śmiszek. Kolejny projekt Lewicy likwiduje stanowiska kapelanów w Krajowej Administracji Skarbowej. W grudniu 2020 roku szef KAS w odpowiedzi na interpelację posłów Lewicy ujawnił, że średnie uposażenie kapelanów w KAS wynosiło w 2020 roku ponad 6 tys. złotych brutto. To więcej niż średnia krajowa, która w październiku wyniosła 5 458,88 złotych brutto. Chcecie wiedzieć jak wyglada w praktyce klerykalizacja państwa? Za nasze oczywiście pieniądze?Świeżutkie informacje z Ministerstwa Finansów. Zarobki kapelanów w Krajowej Administracji Skarbowej. Ponad 6 tysięcy miesięcznie. Rozumiem, że ściągalność podatków znacznie wzrosła.. pic.twitter.com/a6imL8zMy3 — Krzysztof Śmiszek (@K_Smiszek) January 4, 2021  Podczas konferencji w Sejmie Wanda Nowicka, która referowała projekt ustawy, powiedziała, że kapelanów KAS są tysiące. W rzeczywistości jest ich jednak obecnie zaledwie 11. Jak dowiedziało się prawo.pl w styczniu 2021 roku, pracują łącznie na 10,5 etatu. W 2018 roku, gdy było ich 10 (dziewięciu w izbach administracji skarbowej i 1 w Ministerstwie Finansów), łączny koszt ich zatrudnienia wyniósł 609 tys. zł. Oprócz wynagrodzeń wliczają się w to nagrody roczne i jubileuszowe oraz delegacje. Ich pensje wynosiły wtedy od 2,4 do 7,4 tys. zł brutto. W Izbie Skarbowej w woj. mazowieckim kapelan zarabiał ok. 7,3 tys. zł brutto, w lubelskiej 4,8 tys. zł brutto. Media, a za nimi politycy, obwiniają PiS za wprowadzenie kapelanów do skarbówki. Przed powstaniem KAS byli oni jednak zatrudniani w urzędach skarbowych. Według analizy Biura Analiz Sejmowych, zamówionego przez Joannę Scheuring-Wielgus, już w 2014 roku skarbówka miała siedmiu kapelanów. 16 października 2019 Swoich kapelanów mają też służby mundurowe, choć do finansowania ich wynagrodzeń z budżetu nie obliguje ani konstytucja, ani konkordat. Podobnie jak w przypadku KAS podstawą są jedynie ustawy i porozumienia zawierane między poszczególnymi służbami i Kościołami. Według danych zgromadzonych przez BAS wynagrodzenia kapelanów Sił Zbrojnych RP, policji, straży pożarnej, straży granicznej, skarbówki i Służby Ochrony Państwa w 2018 roku kosztowały budżet łącznie 18,5 miliona złotych. Najwięcej kapelani zatrudnieni w Siłach Zbrojnych RP. W 2018 roku 160 kapelanów otrzymało wynagrodzenia na łącznie 14,076 mln złotych. Lwia część kosztów wynagrodzeń na kapelanów wojskowych pokryły wydatki na duchownych katolickich. W 2018 roku wynagrodzenia 132 kapelanów Ordynariatu Polowego Wojska Polskiego kosztowały 11,853 mln złotych. Średnie miesięczne wynagrodzenie kapelana wojskowego wynosiło więc 7 428 złotych. Kościół, Krzysztof Śmiszek, Sojusz Lewicy Demokratycznej, lewica pieniądze Kościoła wanda nowicka
Piecha: nadwyżkowe zgony w 2020 „to nie są złe wyniki”. Mamy drugi wynik w UE. Od góry^Jakub Szymczak^28 stycznia 2021^https://oko.press/piecha-nadwyzkowe-zgony/^Bolesław Piecha, poseł PiS, powiedział, że liczby zgonów w Polsce w 2020 roku nie są „wyjątkowo złe" i że „nie dało się ich uniknąć". Trudno zarzucić mu niewiedzę. To cyniczny przekaz PiS. Pod względem nadwyżkowych zgonów na milion mieszkańców jesteśmy drudzy w UE Wyobraź sobie, drogi czytelniku, że rok temu, ktoś mówi ci, że w 2020 roku umrze ponad 70 tys. Polek i Polaków więcej niż rok wcześniej, że liczba zgonów będzie największa od II wojny światowej. Czy poczułbyś wówczas, że jest to dramat, z którego rządzący PiS nie będzie się w stanie wytłumaczyć? Jeśli odpowiedziałbyś tak na to pytanie, to zdecydowanie nie doceniłbyś zdolności rządzącej Polską partii do zbagatelizowania każdego, nawet najtragiczniejszego problemu. W TVN24 27 stycznia rano dziennikarz Konrad Piasecki zapytał posła PiS Bolesława Piechę o to, jakie świadectwo rządowej strategii walki z epidemią wystawia liczba 485 tys. zgonów w 2020 roku. Po głębokim westchnięciu i chwili zastanowienia Piecha odpowiedział: To nie są jakieś wyjątkowo złe wyniki  Bolesław Piecha, „Rozmowa Piaseckiego", TVN24 - 27/01/2021 24.07.2020 Warszawa , ulica Wiejska . Sejm . 15 . posiedzenie Sejmu IX kadencji . Boleslaw Piecha podczas bloku glosowan . Fot. Slawomir Kaminski / Agencja Gazeta Piecha kontynuował: „natomiast wirus i choroba COVID-19 pokazała nam, jaka jest groźna. Wydaje mi się, że chyba nie dałoby się uniknąć tej ilości zgonów. Wydaje mi się, że system ochrony zdrowia […] zdał egzamin, mimo oczywiście pewnych zdarzeń niepożądanych i niedogodności, które chyba w takich masowych sprawach się zdarzają i zdarzać się muszą. Statystyka jest w tej sprawie nieubłagana”. Jeśli chodzi o ostatnie zdanie – musimy się zgodzić. Statystyka rzeczywiście jest nieubłagana. O niej za chwilę. Niestety w pozostałych kwestiach poseł Piecha bardzo się tutaj myli. Być może to element strategii PiS – wszyscy politycy partii władzy, gdy są w mediach pytani o nadwyżkowe zgony, starają się problem bagatelizować. Stąd dwa razy „chyba”, stąd „myślę”, „wydaje mi się”. Klasyczne językowe rozmywanie sprawy. Nic dziwnego – mamy 70 tys. zgonów więcej niż rok wcześniej – to jasny sygnał, że są one wynikiem epidemii. Część z tych zgonów to wina polityki władzy – nieodpowiedzialnych i niespójnych komunikatów, późnego reagowania. Także rozprężenia wśród władzy, która zamiast dawać przykład, sama łamała własne rozporządzenia. A przez to zmęczeni ludzie również zaczęli je ignorować. Efektem są zgony, których dało się uniknąć. PiS stara się rozmyć odpowiedzialność i mówić, że nikt w Europie z epidemią we własnym kraju sobie nie poradził. Ale dane na temat zgonów temu przeczą. Można było wypaść dużo lepiej niż Polska i nasz rząd. Bo chociaż w całej Europie liczba nadwyżkowych zgonów jest ogromna, to Polska na tym tle wypada fatalnie. Piecha jako lekarz, musi zdawać sobie z tego sprawę. Przejdźmy więc do danych. Według danych miesięcznych z Rejestrów Stanu Cywilnego w 2020 roku zanotowano w Polsce 478 658 zgonów. To o 73 710 więcej niż średnio w latach 2016-2019. W porównaniu z rokiem 2019, w którym według danych RSC zmarło 410 981 osób, w roku pandemii zmarło o 67 677 osób więcej, co oznacza wzrost o 16,5 proc. Najgorszy był listopad 2020 – zmarło prawie dwa razy więcej osób (o 97,2 proc.) niż w listopadzie 2019. Oficjalna liczba zmarłych z powodu COVID-19 w Polsce to na 27 stycznia 36 054 osób. Ale tutaj mamy także osoby zmarłe już w 2021 roku. Oficjalne zgony na COVID-19 w 2020 roku w Polsce to „zaledwie” 28 951. 26 stycznia 2021 Porażające liczby – bo oznaczają one, że taki był rzeczywisty koszt pandemii mierzony ludzkim życiem. To tak, jakby w 2020 roku z powierzchni Polski zniknęło miasto wielkości Konina. W OKO.press szczegółową analizę nadwyżkowych zgonów w Europie w 2020 roku przeprowadziła Miłada Jędrysik. Bez względu na to, z której strony spojrzeć na dane, Polska w Europie wypada fatalnie. Mamy prawie najwyższy wzrost śmiertelności w stosunku do 2019 roku: Profil Polityki Społecznej Uniwersytetu Warszawskiego na Facebooku opublikował 22 stycznia zestawienie nadwyżkowych zgonów w Europie na milion mieszkańców w 2020 roku w stosunku do średniej z lat 2015-2019.  Zdecydowanych „liderów” tego makabrycznego zestawienia jest dwóch: Bułgaria, a zaraz za nią Polska. Tylko te dwa kraje przekroczyły granicę dwóch tys. zgonów nadwyżkowych na milion mieszkańców. Trzy kolejne kraje – Hiszpania, Słowenia i Belgia – mają wynik w okolicach 1,5 tys. Wzrost zgonów powyżej średniej w listopadzie – 97,2 proc., to „rekord” także w porównaniu z nadmiarowymi zgonami na wiosnę w Hiszpanii czy we Włoszech. Z tych wszystkich smutnych danych trudno wyciągnąć inny wniosek niż to, że Polska przeżyła w 2020 roku tragedię, która nie musiała mieć takich rozmiarów. Bagatelizując ją, politycy PiS obrażają pamięć ofiar wirusa SARS-COV-2. To, że nie są skłonni do brania odpowiedzialności za własne błędy, wiedzieliśmy od dawna. Dane odpowiadają posłowi również na jego słowa: „Wydaje mi się, że chyba nie dałoby się uniknąć tej ilości zgonów”. Posłowi może się coś wydawać, ale większość krajów Europy uniknęła dramatu, który przeżyła Polska przede wszystkim jesienią 2020. Można więc było uniknąć przynajmniej części zgonów. 22 stycznia 2021 Zdrowie, Bolesław Piecha, COVID-19 koronawirus
Solidarna Polska – zbrojne ramię „cywilizacji życia”. Walczą o życie Polaków i bronią chrześcijan^Sebastian Klauziński^28 stycznia 2021^https://oko.press/solidarna-polska-walcza-o-zycie-polakow-i-bronia-chrzescijan/^Solidarna Polska staje się partią religijnych fundamentalistów. Politycy partii Ziobry walczą z LGBT, ratują życie Polaków i szczodrze finansują walkę z „chrystianofobią”. Nie przepuszczają żadnej okazji do ideologicznej wojenki W ostatnich dniach sprawa polskiego obywatela, który przed śmiercią przebywał w śpiączce w szpitalu Plymouth, była wodą na młyn dla partii Ziobry. Nieprzypadkowo. Po szarżach przeciwko społeczności LGBT, walce z konwencją antyprzemocową i wspieraniu organizacji prolajferskich, Solidarna Polska zakończyła rok 2020 z najlepszym, ponad pięcioprocentowym wynikiem w sondażu partyjnym. Gdziekolwiek można zaistnieć jako obrońcy „cywilizacji życia”, pojawia się tam Solidarna Polska, bo nic tak nie służy partii Ziobry jak wojenka ideologiczna. Kiedy pojawi się odpowiedni temat, do walki zaprzęgnięte zostaje Ministerstwo Sprawiedliwości, przychylne Ziobrze media, a także media i organizacje dotowane z resortowego Funduszu Sprawiedliwości. O Polaku, który leży w śpiączce w szpitalu w Plymouth, media zaczynają pisać już pod koniec grudnia 2020 roku. Jednak o sprawie robi się naprawdę głośno 15 stycznia. Wtedy dopiero co założone na Twitterze konto o nazwie Tomaszgm80 publikuje kilkunastosekundowy film ze szpitala, na którym dwie osoby w niebieskich gumowych rękawiczkach głaszczą po głowie pacjenta, który w dokumentacji medycznej figuruje jako R. S. „To jest Sławek, który umiera z głodu i pragnienia w brytyjskim szpitalu. Proszę o rozpowszechnianie” – brzmi opis filmu. Film ukazuje się także na koncie Tomasz Gm na YouTube. Dzień wcześniej fragment tego filmu pojawia się w TV Republika. Filmik Tomaszgm80 i ujęcia z niego pojawiają się potem we wszystkich mediach. Jak pisaliśmy, jedyne filmy ze szpitala nagrała biologiczna rodzina Polaka, która w odróżnieniu od żony i dzieci nie chciała się zgodzić na zaprzestanie uporczywej terapii. 25 stycznia 2021 15 stycznia radny Dariusz Matecki udostępnia post z filmem na Twitterze, a 17 stycznia na Facebooku zamieszcza film oraz fragment opisu opublikowanego przez Tomasz Gm na YouTube. Post Mateckiego ma rekordową liczbę reakcji i udostępnień. Matecki to polityk Solidarnej Polski, pracował w Ministerstwie Sprawiedliwości. Zasłynął licznymi negatywnymi kampaniami i napastliwymi wpisami w mediach społecznościowych. Dzisiaj jest szczecińskim radnym i pracownikiem Lasów Państwowych. Mimo to Matecki pojawia się w prorządowych mediach częściej niż niejeden minister. Tego samego dnia Matecki pisze: „Presja (nawet na własne środowisko) ma sens. Nie wyobrażam sobie, że można milczeć i nie podjąć nawet próby ratowania życia naszego rodaka (…) Polska musi być ostoją cywilizacji życia”. Mimo że wcześniej w sprawie Polaka interweniowało Ministerstwo Spraw Zagranicznych, resort zdrowia oraz marszałkini Sejmu Elżbieta Witek, do gry o R.S. szybko wchodzi Solidarna Polska. Trzy dni później oficjalny profil partii donosi: „Solidarna Polska walczy o życie Polaka, który umiera w Wielkiej Brytanii!”. Chodzi o załatwienie Polakowi paszportu dyplomatycznego. „Inicjatywa wiceministra [sprawiedliwości Marcina] Warchoła to ostatnia prawna możliwość ocalenia życia Polaka!” – alarmuje Solidarna Polska. Warchoł to także pełnomocnik rządu ds. praw człowieka. Pismo w imieniu resortu sprawiedliwości wysłał też do brytyjskiego odpowiednika wiceminister Marcin Romanowski. Politycy Solidarnej Polski mają w mediach swoje pięć minut. Sprawa R.S to dla nich kolejna okazja do zaprezentowania się jako „obrońcy życia”. Kolejny konik Solidarnej Polski to także obrona chrześcijaństwa, czy też walka z „chrystianofobią”. Według polityków partii Ziobry katolicy są w Polsce bodaj najbardziej prześladowaną grupą. Tutaj pierwsze skrzypce grają Matecki i Romanowski. Matecki działa ręka w rękę z powiązanym z nim szczecińskim Stowarzyszeniem Fidei Defensor. Stowarzyszenie dostało z ministerstwa sprawiedliwości blisko milion złotych na stworzenie „centrum przeciwdziałania przestępczości przeciwko wolności sumienia i wyznania”. Na Facebooku prowadzi profil „Ośrodek Monitorowania Chrystianofobii”. Organizacja przyjmuje zgłoszenia dotyczące m.in. obrazy uczuć religijnych i kieruje zawiadomienia do prokuratury. 25 listopada 2020 Matecki udostępnia materiały Fidei Defensor i odwrotnie. Prowadzą razem wiele akcji, którymi potem dzielą się w internecie. Przykład. W Szczecinie ktoś pomazał pomnik Jana Pawła II. Matecki i Fidei Defensor relacjonują wydarzenie, jadą na miejsce, razem czyszczą pomnik i informują o złożeniu zawiadomienia do prokuratury. O całej akcji pisze m.in. portal szczecinskie24.pl. Portal także sfinansowany jest z pieniędzy ministerstwa sprawiedliwości. Prowadzi go Stowarzyszenie Przyjaciół Zdrowia, w którym zasiadają ludzie z Fidei Defensor. „Nawet jeśli sprawcy nie zostaną ujęci, to ważne jest, żeby pokazywać w skali europejskiej, że w Polsce dochodzi do coraz większej ilości przestępstw z nienawiści przeciwko chrześcijanom, przeciwko katolikom” – mówił Matecki w Radiu Maryja. Z kolei politykiem słynącym z najbardziej ideologicznych tyrad jest wiceminister Marcin Romanowski. To numerariusz Opus Dei i religijny fundamentalista, na którego hasła „lewica”, „gender” czy „Gazeta Wyborcza” działają jak płachta na byka. Na początku grudnia wiele osób przecierało oczy ze zdumienia, kiedy Romanowski informował, że zawiadamia prokuraturę w sprawie, obrazoburczej podobno, koszulki z Jezusem sprzedawanej w internecie. 22 grudnia 2020 „Skutecznie walczymy z chrystianofobią. Koniec z obrażaniem uczuć religijnych Polaków przez Gazetę Wyborczą i lewackich bojówkarzy!” – pisze Romanowski 26 stycznia. Chodzi o wszczęcie przez prokuraturę śledztwa w sprawie obrazu uczyć religijnych przez „Wyborczą”, która opublikowała grafikę z Maryją z logo Strajku Kobiet. „»Gazeta Wyborcza« to medialny ściek i nie waham się użyć tego sformułowania. To kolejne potwierdzenie tego, że normalni, przyzwoici ludzie nie powinni brać czegoś takiego w ogóle do rąk” – komentuje wiceminister. I co jakiś czas przypomina: „Solidarna Polska stoi na straży wartości, tradycji i chrześcijańskiej tożsamości naszego kraju. Dlatego mówimy stanowcze NIE tak skandalicznym zachowaniom”. To akurat komentarz do informacji o pobiciu księdza we Francji. Na koniec 2020 roku wiceminister opublikował też polityczne dziewięć przykazań Solidarnej Polski. Z kolei inny wiceminister sprawiedliwości Michał Woś bronił ostatnio jednego z krakowskich kościołów przed desakralizacją. Chodzi o kościół pw. Niepokalanego Poczęcia NMP w Wesołej. Jak donosi krakowska „Wyborcza” kościół jest własnością miasta. Prezydent Krakowa rozważał sprzedanie świątyni biskupowi nawet z 98-procentową bonifikatą, jednak kuria nie jest zainteresowana kupnem świątyni. To nie przeszkadza Wosiowi, który straszy, że kościołowi grozi przerobienie na pub albo klub nocny. „Ponad 1050 lat chrześcijaństwa w Polsce, polskiej państwowości związanej z chrześcijaństwem, ale też ducha narodu, który opiera się na myśli i etyce chrześcijańskiej, na naszym wspólnym wyznaniu. To musi być brane pod uwagę. Jeszcze niedawno był szereg nieakceptowalnych ataków na świątynie, które były krytykowane od prawa do lewa, a tutaj mamy do czynienia ze swego rodzaju przemocą prawną. Jest to atak prawny na miejsca święte” – przekonuje Woś i zachęca do wzięcia udziału w akcji obrony budynku. Władza, Kościół, Zbigniew Ziobro, Marcin Romanowski, Michał Woś, Ministerstwo Sprawiedliwości, Dariusz Matecki Fundusz Sprawiedliwości Solidarna Polska
Niewiedza Polaków o Zagładzie: Uważają, że cierpieliśmy tak samo, jak Żydzi. [NOWE BADANIA]^Adam Leszczyński^27 stycznia 2021^https://oko.press/polowa-polakow-usprawiedliwia-wspoludzial-w-zagladzie/^Co Polacy wiedzą o Auschwitz i Zagładzie? Według jednej piątej z nas to dobrze, że w wyniku wojny w Polsce jest mniej Żydów! Połowa usprawiedliwia współudział w Zagładzie. Wyniki wielkiego badania CBOS dla naukowców z Uniwersytetu Jagiellońskiego 27 stycznia 2021 przypada 76. rocznica wyzwolenia niemieckiego obozu Auschwitz-Birkenau. Jak co roku, tego dnia na całym świecie jest obchodzony Dzień Pamięci Ofiar Zagłady. OKO.press publikuje z tej okazji wyniki najnowszych badań na temat pamięci zbiorowej Polaków o Auschwitz i Zagładzie Żydów. Badania prowadził od września do listopada 2020 roku CBOS na zlecenie naukowców z Uniwersytetu Jagiellońskiego. To bardzo duże badania, finansowane z grantu Narodowego Centrum Nauki, przeprowadzone na liczącej 1,5 tys. osób reprezentatywnej próbie (dokładniejsze informacje o tych badaniach zamieszczamy na końcu artykułu). Wyniki opracował zespół pod kierunkiem prof. Marka Kuci z Instytutu Socjologii Uniwersytetu Jagiellońskiego. (O poprzednich badaniach dotyczących pamięci o Auschwitz prof. Kucia opowiadał OKO.press w styczniu 2020 – tutaj). Co z nich wynika? 18 kwietnia 2018 W badaniach hitlerowski obóz koncentracyjny Auschwitz pojawia się jako jedno z najważniejszych miejsc i wydarzeń II wojny światowej. Zapytani o nie Polacy częściej wymieniają tylko początek wojny (dwukrotnie częściej) oraz walkę i opór (o połowę częściej). Tylko nieco częściej niż Auschwitz pojawia się w odpowiedziach Powstanie Warszawskie. Równocześnie jednak Polacy nie wiedzą dokładnie, ilu Żydów zginęło w czasie Zagłady. Tylko co dziesiąty (11 proc.) potrafił podać symboliczną liczbę 6 mln. Aż jedna trzecia w ogóle nie potrafiła powiedzieć, ilu Żydów zostało zamordowanych w czasie wojny. Polacy nie wiedzą też, ilu zginęło polskich Żydów, a zapytani o to, zaniżają ich liczbę. Najwięcej respondentów (43 proc.) podało liczby niższe niż 2 mln. Tylko 10 proc. podało prawidłową liczbę – od 2,7 do 3 mln. Ponad jedna trzecia stwierdziła, że nie wie, albo nie udzieliła odpowiedzi! „To nie są zaskakujące wyniki” – mówi OKO.press prof. Marek Kucia. „W różnych latach socjologowie pytali Polaków i Polki o to, jaka ich zdaniem była największa grupa ofiar. Ten wynik jest w miarę podobny odkąd ja o to pytam. A pytam o to od 1996 roku”. „Około 20 proc. Polek i Polaków jest przekonanych, że w Auschwitz przede wszystkim ginęli Polacy, a nie Żydzi” – dodaje socjolog. Tylko nieco ponad połowa Polaków wymieniła Żydów jako największą grupę ofiar Auschwitz. 12 grudnia 2018 Przytłaczająca większość Polaków uważa, że ich przodkowie pomagali Żydom w czasie okupacji „tyle, ile mogli” (wybrało taką odpowiedź 82 proc.). Że mogli zrobić więcej – uważa tylko 14 proc. Aż połowa usprawiedliwia polski współudział, tłumacząc go strachem i przymusem! Socjologowie zadali pytanie: „Mówi się, że byli też tacy Polacy, którzy donosili na Żydów lub w inny sposób przyłożyli rękę do ich mordowania. Czy Pana(-i) zdaniem …?” „1. takich sytuacji w ogóle nie było, to oszczerstwa i pomówienia narodu polskiego” – 3 proc. „2. takie sytuacje miały miejsce, ale tylko pod przymusem i ze strachu przed Niemcami” – 50 proc. „3. takie sytuacje miały miejsce także z chciwości lub nienawiści do Żydów” – 40 proc. „Trudno powiedzieć” – 6 proc. Mimo to (a może właśnie dlatego) aż 63 proc. Polaków denerwuje się, kiedy ktoś mówi o zbrodniach popełnionych przez Polaków na Żydach. Połowa jest przekonana, że Polacy i Żydzi ucierpieli w czasie wojny tyle samo. Jedna piąta – że Polacy więcej. 27 listopada 2019 Prof. Kucia komentuje dla OKO.press: „Badam pamięć o Auschwitz od lat. Jest bardzo mocna. To ikoniczna rzecz. W porównaniu z tym pamięć o Zagładzie dotycząca różnych innych kwestii jest znacznie słabsza. Pytanie o to, kto bardziej cierpiał, zadawał w swoich badaniach prof. Ireneusz Krzemiński. Zawsze widać wyraźnie dążenie wielu respondentów – u mnie to największa grupa – do zrównywania cierpienia. Jeżeli już pytamy o współzawodnictwo w cierpieniu, to odpowiedź brzmi: »cierpieliśmy tyle samo, Polacy i Żydzi«”. 21 marca 2020 Czy Polacy czują się współodpowiedzialni za Zagładę? Prof. Kucia: „Skomentowałem ten wynik na zebraniu naszego zespołu tak, że pokazuje on postrzeganie przez Polaków siebie jako narodu sprawiedliwych. To bardzo zgodne z tym, jak rząd chce, żebyśmy byli postrzegani na świecie: ratowaliśmy Żydów, robiliśmy tyle, ile się dało. Widziałbym tu wpływ polityki historycznej naszych władz – prezydenta, rządu i partii rządzącej”. 14 grudnia 2019 Badacze pytali także o klasyczne antysemickie stereotypy – np. rzekome wpływy żydowskie na świecie. Aż co piąty badany (19 proc.) zgodził się z opinią: „Wojna to straszna rzecz, ale to dobrze, że w jej wyniku w Polsce nie ma tylu Żydów, co kiedyś” (nie zgodziło się 71 proc.). „To przerażające!” – komentuje socjolog. Aż co dziesiąty respondent (11 proc.) zgodził się z opinią: „Żydzi mieli tyle kłopotów w czasie wojny, ponieważ Bóg ukarał ich za ukrzyżowanie Chrystusa”. Nie zgodziło się 77 proc. To pokazuje popularność antysemityzmu motywowanego względami religijnymi – aż co dziesiąty Polak ma taką postawę! Poruszające są także odpowiedzi na pytania sprawdzające popularność innych antysemickich stereotypów. Ponad połowa Polaków (55 proc.) uważa, że „Żydzi posiadają zbyt wiele wpływu na świecie”. Prawie połowa (41 proc.), że „Żydzi nie mogą zmienić swoich złych cech narodowych, bo tacy już są”. Ponad jedna czwarta (28 proc.) sądzi, że Żydzi mają zbyt wielki wpływ na życie polityczne w naszym kraju. Dlaczego tak wielu? Prof. Kucia uważa, że może to być paradoksalny efekt rządów PiS: „To niższy wynik niż w badaniach Krzemińskiego. Od 1992 roku co dziesięć lat prowadził badania zadając to pytanie i podobne. Wówczas wychodziło więcej. Być może dziś ludzie, którzy są przekonani, że rządzą nami »nasi«, rzadziej będą twierdzić, że Żydzi mają za duży wpływ”. Wyniki pochodzą z ogólnopolskiego sondażu zrealizowanego techniką wywiadów osobistych (CAPI), ankiet internetowych (CAWI) i wywiadów telefonicznych (CATI) przez Fundację Centrum Badania Opinii Społecznej (CBOS) w dniach 21 września – 25 listopada 2020 roku na próbie losowej adresowej, reprezentatywnej dla ludności kraju w wieku 15-79 lat (n=1522), na zlecenie prof. Marka Kuci z Instytutu Socjologii Uniwersytetu Jagiellońskiego, w ramach kierowanego przez niego projektu badawczego pt. „Auschwitz w pamięci społecznej Polaków po 75 latach”, finansowanego przez Narodowe Centrum Nauki (grant nr 2018/29/B/HS6/02133). Historia, antysemityzm polityka historyczna Żydzi
Kaczyński odmawia kobietom prawa do sumienia. Gwóźdź do wspólnej trumny PiS i Kościoła^Piotr Pacewicz^27 stycznia 2021^https://oko.press/kaczynski-odmawia-kobietom-prawa-do-sumienia-gwozdz-do-wspolnej-trumny-pis-i-kosciola/^Uzasadnienie wyroku tzw. TK jest jednoznaczne, nie ma żadnej furtki. Prawica odbiera Polkom prawo do ich własnych ciąż, tak jakby rodzicami byli każdorazowo Przyłębska z Kaczyńskim. Taki niemiłosierny fanatyzm pogrąży partię, a przy okazji dobije autorytet Kościoła Opublikowanie w środę 27 stycznia 2021 tzw. wyroku Trybunału Konstytucyjnego Julii Przyłębskiej z 98-dniowym opóźnieniem rodzi liczne spekulacje, dlaczego akurat teraz. Czy Kaczyński czekał aż kobiety zmęczą się protestami? Czy PiS chce przykryć nieudolność rządu w szczepieniu 70-latków? Czy Kaczyński odbiera w ten sposób ideologiczne paliwo Zbigniewowi Ziobrze, który zachodzi go z prawej strony jako nie dość zdeterminowanego obrońcę tzw. wartości chrześcijańskich? To ciekawe kwestie, ale nie wpływają na istotę rzeczy. Tak czy inaczej, decyzja Kaczyńskiego – bo przecież to jego decyzja – jest obrzydliwym aktem przemocy, uzurpacją katolickiego fanatyzmu. Zasługuje na oburzenie, jakie wywołuje, a sam Kaczyński zasługuje na publiczne potępienie i powinien – mówiąc dosadnym językiem Strajku Kobiet – jak najszybciej wypierdalać  z życia publicznego. Po publikacji uzasadnienia pojawiają się już głosy, że Trybunał Julii Przyłębskiej pozostawił furtkę dla aborcji płodów z wadami letalnymi (gdy pewne jest, że płód obumrze lub urodzone dziecko umrze). Nie jest to prawdą. W uzasadnieniu pojawia się jedynie uwaga, że wady letalne mogą stanowić zagrożenie dla życia lub zdrowia matki, a taki przypadek przewiduje inny przepis ustawy. Zagrożenie dla życia lub zdrowia matki to – obok „czynu zabronionego” – jedna z dwóch nieusuniętych jeszcze przesłanek dopuszczalności wykonania aborcji w ustawie z 1993 roku.  Występowanie okoliczności określonej w pkt. 3 stwierdza prokurator, pozostałe dwa lekarz inny niż przeprowadzający zabieg, chyba że ciąża zagraża bezpośrednio życiu kobiety  Dywagacje, że od tej pory lekarze zaczną terminować ciąże obarczone ciężkimi wadami ze względu na zdrowie psychiczne kobiet, grzeszą nadmiernym optymizmem, żeby nie powiedzieć naiwnością. Widzieliśmy już, jak szpitale reagowały na samo ogłoszenie wyroku. Możemy się domyślać, że prokuratura pod wodzą fundamentalistycznie nastawionego szefa Solidarnej Polski, czy organizacje takie jak Ordo Iuris nie będą zwlekać z wytoczeniem najcięższych dział przeciwko lekarzom, którzy zdecydowaliby się na taki rodzaj pomocy swoim pacjentkom. W jednym tylko miejscu uzasadnienia Trybunał puszcza oko, stwierdzając, że „szeroki katalog okoliczności określonych w art. 4a ust. 1 pkt 2 u.p.r. obejmuje bardzo zróżnicowane przypadki. Stanowienie adekwatnych norm prawnych należy jednak do kompetencji ustawodawcy, a Trybunał może ewentualnie oceniać konstytucyjność przyjętych przez niego rozwiązań w przypadku zainicjowania kontroli”. Oznacza to, że w najbliższych miesiącach może pojawić się w Sejmie projekt, który będzie różnicował sytuację płodów obarczonych konkretnymi wadami. Być może będzie to makabryczny projekt prezydenta Dudy. 2 listopada 2020 Ale do czasu uchwalenia takiego prawa zakaz będzie bezwzględny. Lider obozu władzy, a tym samym cały PiS, dopełnił ideologicznej krucjaty, jaką toczy przeciwko „nihilizmowi”, i określił się jako siła skrajnie fundamentalistyczna. Program narodowo-katolicki nabrał tu zarazem anachronicznego i okrutnego wymiaru. Anachronicznego, bo już przed nieszczęsnym orzeczeniem Polska była – obok Malty, Andory i Watykanu – jedynym miejscem w Europie, gdzie kobieta nie ma prawa decydować o swej ciąży. Margines legalnych aborcji był niewielki, rzędu 1000-1100 zabiegów rocznie, zapewne kilkadziesiąt, a może nawet sto razy więcej odbywało się nielegalnie. Już wcześniej to nie kobieta podejmowała decyzję o swej ciąży, ale jakieś resztki dopuszczanej przez prawo aborcji były. Szczególnie ważne dla kobiet uboższych z mniejszych ośrodków. Teraz władza mówi Polkom, że – jak to ujęła Jadwiga Emilewicz – „wolność kobiety kończy się, gdy zachodzi w ciążę, bo jest ograniczona wolnością dziecka”. PiS obejmuje opiekę i kontrolę nad każdym „dzieckiem poczętym” – także uszkodzonym potworkiem – jakby jego rodzicami byli Przyłębska z Kaczyńskim. Nie ma większego znaczenia, czy Kaczyński jest cynikiem, który chce się ogrzać katolickim żarem, czy też z własnej posmoleńskiej rozpaczy popadł w dewocję i ubzdurał sobie, że „w Polsce nauce moralnej Kościoła można przeciwstawić tylko nihilizm” i właśnie dopełnia dzieła. Tak czy inaczej, publikacja tzw. wyroku jest potrójną prowokacją. Wobec kobiet, to oczywiste. Starszy pan Jarosław, wieczny kawaler i teoretyk normalnej polskiej rodziny, podjął się roli strażnika moralności kobiet. Wykluczając prawo kobiet do sumienia, PiS skacze w przeszłość o dwa stulecia. Jakby nie zauważył XX-wiecznej emancypacji kobiet. Władza wkracza w obszar decyzji, który do tej pory honorowała. Masz donosić tę ciążę i urodzić niechciane chore czy niepełnosprawne dziecko. Masz urodzić nawet trupa – mówi władza nie przyjmując argumentu z protestów, że „Moje ciało to nie trumna”. Publikacja wyroku mgr Przyłębskiej ostatecznie przekreśla wizerunek PiS jako przyjaznej i troskliwej siły prospołecznej. Grzebie też jej szanse wśród młodych ludzi, najbardziej zainteresowanych tematem. Dowodzi bowiem, że ideologicznie rozdmuchana wartość „życia poczętego” we władaniu polityka bez skrupułów może naruszyć ich ludzkie prawa, ich poczucie bazowego bezpieczeństwa, ich nadzieje na życie zgodne z tym, czego chcą. Innymi słowy, publikacja wyroku jak jest przybicie pieczęci nad splotem przemocy politycznej i gwałtu na kobiecym ciele i życiu młodych ludzi. W uzasadnieniu wyroku towarzyszą temu uwagi całkowicie oderwane od życia jak to, że „ciężkie schorzenia płodu nie naruszają dobrostanu kobiety”, czy to, że wady letalne płodu nie oznaczają, że „dotknięty nimi człowiek nie będzie mógł korzystać w pełni z praw i wolności gwarantowanych konstytucyjnie w postnatalnej fazie życia”. „Fanatycy, łapy precz od moich sióstr” – woła Strajk Kobiet. Kaczyński być może myśli, że wypowiada się w imieniu tzw. katolickiego społeczeństwa. Ale razem z Przyłębską mówią raczej głosem jakiejś radiomaryjnej fanatycznej frakcji, są tak reprezentatywni dla ogółu Polek i Polaków, jak homofobus fundacji PRO – Prawo do Życia jest reprezentatywny dla transportu samochodowego w Polsce. Decyzja o usunięciu przesłanki embriopatologicznej do aborcji idzie pod prąd ogromnej większości Polek i Polaków. Zakaz aborcji popiera w różnych sondażach maksymalnie 10 proc. osób badanych. W listopadowym sondażu Ipsos dla OKO.press za całkowitym zakazem aborcji było 8 proc. badanych, w elektoracie PiS – niewiele więcej – 19 proc. Przesłankę embriopatologiczną przerywania ciąży akceptowało 19 proc. wszystkich badanych i 36 proc. wyborców PiS. Dla Kaczyńskiego jest niedopuszczalna. Reszta była za rozszerzaniem prawa wyboru. W innym pytaniu aż 66 proc. uznało, że to kobieta powinna decydować, co z jej ciążą będzie. W tym samym sondażu 80 proc. Polek i Polaków zgodziło się z poglądem, że „czas już na polityczną emeryturę dla Jarosława Kaczyńskiego”. Faktycznie. Fanatyzm PiS zaczyna się od języka, odpowiedni dobór słów mu służy. Opublikowane w środę Uzasadnienie tzw. wyroku TK z 22 października 2020 opiera się na abstrakcyjnych dywagacjach o godności osoby ludzkiej, w których przyjmuje się za pewnik, że płód to człowiek, któremu przysługują właściwie takie same prawa jak dzieciom. Sędziowie pouczają nawet ustawodawcę, by w aktach prawnych nie używali określeń „kobieta ciężarna”, czy „płód”, ale „matka dziecka” i „dziecko”. „Na Halloween przebiorę się za Polskę” – to hasło niesione przez nastolatkę na proteście Strajku Kobiet dobrze pokazuje anachroniczny wydźwięk opublikowanego wyroku. Być może Kaczyński naprawdę wierzy w to, że zadaniem PiS jest zrealizować marzenie Jana Pawła II i przystąpić do ewangelizacji Europy, ale efekt będzie zgoła inny, a skuteczność taka jak w lansowaniu Saryusza-Wolskiego przeciw Tuskowi w wyborach na szefa Rady Europejskiej w 2017 roku. Owszem, agencje odnotują z zainteresowaniem, że piąty co do wielkości kraj Unii Europejskiej, który nie tak dawno nadawał w naszej części Europy ton w przejściu od komunizmu do demokracji, postanowił wykonać numer w stylu zdecydowanie bliższym Iranowi niż Irlandii. Będą solidarnościowe akty protestu Międzynarodowego Strajku Kobiet, ale Unia Europejska zostawi tu Polkom i Polakom prawo do dowolnej regulacji, nawet najbardziej zdumiewającej. Inna rzecz, czy Europejski Trybunał Praw Człowieka nie będzie wydawał wyroków przeciwko Polsce za torturowanie kobiet. Kościół katolicki musi przyjąć decyzję o publikacji wyroku z entuzjazmem równym radości, jaka ogarnęła Episkopat po ogłoszeniu wyroku 22 października. Hierarchia może być usatysfakcjonowana: teraz prawo będzie pilnować, by ten Holocaust jakim była w ich pojęciu aborcja został zatrzymany (poza niedopatrzeniem, jakim jest pozostawienie legalnej aborcji ciąży z gwałtu, ale to ledwie kilka przypadków rocznie). Ten triumf Kościoła pogrąży go jednak tym szybciej, autorytet tej instytucji ulegnie dalszej erozji. Nie tylko dlatego, że zakaz będzie równie skuteczny, jak metody naprotechnologii, które miały zastąpić diabelskie in vitro. Decyzja, że kobieta ma urodzić dziecko nawet wtedy, gdy wiadomo, że umrze ono zaraz po urodzeniu (o ile dożyje do porodu), jest tak okrutnym pogwałceniem zasady miłosierdzia, że musi obnażyć okrucieństwo antyaborcyjnej ideologii, która pozostaje przecież arbitralną interpretacją nauk Chrystusa (ojcowie Kościoła do XIX w. dopuszczali aborcję). Jak głosiło hasło Strajku Kobiet „Chrystus by was wypierdolił”. Kościół ma prawo sprawować rząd dusz, ale zawierając sojusz z władzą sięga po bicz, jaki będzie symbolicznie smagał Polki. Instytucja, która ma taki kłopot z własną seksualnością, chce wzmacniać swój autorytet w dziedzinie etyki seksualnej, w której szczególnie jawnie rozmija się ze społeczną praktyką i odczuciem co jest moralne, a co nie jest. Kościół stawia na kształtowanie katolickiego sumienia, ale decyzja Kaczyńskiego autoryzowana przez Kościół wskazuje, że to tylko retoryka. Kształtowanie sumienia zakłada zgodę na to, że kobiety mają sumienie. Wyrok tzw. TK nie daje im takich uprawnień. Od wydania wyroku minęło aż 98 dni. Tak długi czas oczekiwania na sporządzenie uzasadnienia jest oczywiście oznaką, że Trybunał Konstytucyjny nie funkcjonuje prawidłowo. Wyrok z 22 października i społeczny opór, jaki zrodził, był dla PiS dużym politycznym problemem. Miesiącami uradzano, co z tym problemem zrobić. Kancelaria Premiera bezprawnie wstrzymywała publikację wyroku, twierdząc, że można to zrobić dopiero po sporządzeniu uzasadnienia pisemnego. To oczywiście nieprawda – zgodnie z art. 190 Konstytucji wyrok w Dzienniku Ustaw powinien był się pojawić „niezwłocznie”.  Art. 190. Konst. Orzeczenia Trybunału Konstytucyjnego 1. Orzeczenia Trybunału Konstytucyjnego mają moc powszechnie obowiązującą i są ostateczne. 2. Orzeczenia Trybunału Konstytucyjnego w sprawach wymienionych w art. 188 właściwość Trybunału Konstytucyjnego podlegają niezwłocznemu ogłoszeniu w organie urzędowym, w którym akt normatywny był ogłoszony. Jeżeli akt nie był ogłoszony, orzeczenie ogłasza się w Dzienniku Urzędowym Rzeczypospolitej Polskiej „Monitor Polski”. 3. Orzeczenie Trybunału Konstytucyjnego wchodzi w życie z dniem ogłoszenia, jednak Trybunał Konstytucyjny może określić inny termin utraty mocy obowiązującej aktu normatywnego. Termin ten nie może przekroczyć osiemnastu miesięcy, gdy chodzi o ustawę, a gdy chodzi o inny akt normatywny dwunastu miesięcy. W przypadku orzeczeń, które wiążą się z nakładami finansowymi nieprzewidzianymi w ustawie budżetowej, Trybunał Konstytucyjny określa termin utraty mocy obowiązującej aktu normatywnego po zapoznaniu się z opinią Rady Ministrów. 4. Orzeczenie Trybunału Konstytucyjnego o niezgodności z Konstytucją, umową międzynarodową lub z ustawą aktu normatywnego, na podstawie którego zostało wydane prawomocne orzeczenie sądowe, ostateczna decyzja administracyjna lub rozstrzygnięcie w innych sprawach, stanowi podstawę do wznowienia postępowania, uchylenia decyzji lub innego rozstrzygnięcia na zasadach i w trybie określonych w przepisach właściwych dla danego postępowania. 5. Orzeczenia Trybunału Konstytucyjnego zapadają większością głosów.  PiS czekał aż protesty stracą wysoką temperaturę, ludzie zmęczą się ciągłym wychodzeniem z domu. Już w grudniu 2020 Ryszard Terlecki, w swoim stylu ośmieszając narrację o rzekomej niezależności Trybunału Julii Przyłębskiej, zapowiadał, że uzasadnienie pojawi się w styczniu. Ta zwłoka, choć podyktowana interesami władzy, sprawiała jednocześnie, że przez te trzy miesiące dziesiątki kobiet, u których stwierdzono ciężkie wady płodu, mogły dochodzić swoich praw i terminować ciąże. Dopóki wyrok był nieopublikowany, dopóty w świetle prawa legalna była przesłanka embriopatologiczna. Mimo tego zdarzały się szpitale oraz lekarze, którzy niejako na zapas, w obawie przed konsekwencjami prawnokarnymi, odmawiali pacjentkom przysługujących im aborcji. Odwoływano zaplanowane przed 22 października zabiegi. W takich przypadkach kobietom pomagały między innymi prawniczki Federacji na Rzecz Kobiet i Planowania Rodziny. Dziś, gdy opublikowano uzasadnienie i wyrok w Dzienniku Ustaw, furtka ta się zamyka. Kobiety, które oczekiwały na zabieg mający się odbyć jutro lub w najbliższych dniach, najboleśniej odczują nie tylko grozę, ale i absurd całej sytuacji. Jutro szpitale odmówią im zaplanowanego zabiegu, ponieważ trzy miesiące temu grupka osób zasiadających w Trybunale stwierdziła, że przez 27 lat obowiązywało w Polsce prawo rzekomo niezgodne z Konstytucją. Co zrobią te kobiety? Co zrobią kobiety, które czekają dopiero na wyniki badań prenatalnych? Kobiety, Prawa człowieka, Władza, Jarosław Kaczyński, Julia Przyłębska, Andrzej Duda, Prawo i Sprawiedliwość,  Naczelny OKO.press. Redaktor podziemnego „Tygodnika Mazowsze” (1982–1989), przy Okrągłym Stole sekretarz Bronisława Geremka. Współzakładał „Wyborczą”, jej wicenaczelny (1995–2010). Współtworzył akcje: „Rodzić po ludzku”, „Szkoła z klasą”, „Polska biega”. Autor książek "Psychologiczna analiza rewolucji społecznej", "Zakazane miłości. Seksualność i inne tabu" (z Martą Konarzewską); "Pociąg osobowy".
Na ulicach przeciw piekłu kobiet: tysiące idą przez Warszawę. Tłum był pod siedzibą PiS [AKTUALIZOWANY]^Marta K. Nowak^27 stycznia 2021^https://oko.press/na-ulicach-przeciw-pieklu-kobiet-tysiace-ida-przez-warszawe-tlum-byl-pod-siedziba-pis-aktualizowany/^Obóz władzy rozpoczął nowy etap wojny z kobietami: podporządkowany rządzącym Trybunał Julii Przyłębskiej opublikował uzasadnienie do orzeczenia o niemal całkowitym zakazie aborcji. Polki protestują na ulicach, jesteśmy tam razem z nimi Ludzie zebrali się błyskawicznie. O godz. 18:30 pod siedzibą Trybunału Konstytucyjnego zaczęli gromadzić się pierwsi protestujący: najpierw dziesiątki, później setki, wreszcie tysiące osób. Kilkanaście minut później manifestacja ruszyła w kierunku ulicy Marszałkowskiej, a stamtąd pod siedzibę PiS na ul. Nowogrodzkiej. „Trzeba było nas nie wkurwiać” – skandują manifestujący. To hasło znane już z jesiennych masowych protestów przeciwko zaostrzeniu ustawy antyaborcyjnej. 27 stycznia 2021 „Zakaz aborcji nie sprawia, że nie ma aborcji. Aborcje są wtedy dozwolone, ale tylko dla osób bogatych” – mówiła przez megafon liderka Strajku Kobiet Marta Lempart. Wokół manifestujących policja. Kamera OKO.press jest z demonstrantami – naszą prowadzoną na żywo relację wideo można oglądać na Facebooku. Protesty odbywają się dziś w całej Polsce, a nawet w Berlinie – pod rezydencją Przyłębskich. Jutro planowane są kolejne protesty – od 19:00 blokada Warszawy. Demonstracja wróciła do miejsca, z którego wyruszyła – pod siedzibę Trybunału Konstytucyjnego. „Wygląda na to, że będziemy się rozchodzić, trwają ostatnie przemówienia. Mocnym doświadczeniem tego wieczoru jest to, że jak nie ma policji, jest bardzo spokojnie” – mówi nasz reporter Maciek Piasecki. Z jego relacji wynika, że większe siły policyjne były tylko wokół kościoła św. Aleksandra na placu Trzech Krzyży i pod siedzibą PiS. „I to właśnie tam dochodziło do eskalacji, poza tym cały czas było spokojnie i miło. Modelowa pokojowa demonstracja” – mówi Maciek. Niemiecka europosłanka z Partii Zielonych Terry Reintke opublikowała na swoim Twitterze nagranie, w którym solidaryzuje się z Polkami. „Wielu z nas nie może być dzisiaj z wami na ulicach, ale wiedzcie, że w każdej wiosce i w każdym mieście Europy są kobiety, które śledzą waszą walkę. Nigdy nie zapominajcie, że stoicie na ramionach odważnych i dzielnych kobiet, które walczyły przed wami. Bronicie ich spuścizny” – mówi Reintke. Many of us cannot be in the streets with you tonight. But know this: In every village, in every city in Europe there are women following your struggle. You are defending the legacy of brave women. Solidarność 🖤⚡️#Poland#StrajkKobietpic.twitter.com/0MznwFCv91 — Terry Reintke (@TerryReintke) January 27, 2021  Na Nowogrodzkiej obstawa policji, ale bez starć z manifestującymi, którzy idą dalej Alejami Jerozolimskimi na Rondo Dmowskiego. „Nie wiemy, co dalej. Marta Lempart zapowiedziała jedynie, że nie idziemy pod dom Kaczyńskiego” – relacjonuje Magdalena Chrzczonowicz z OKO.press. Jej zdaniem uczestników jest około tysiąca, choć wydaje się, że jeszcze na Nowogrodzkiej było ich dwa razy więcej. Jest spokojnie, z niewiadomych przyczyn policji jest wyjątkowo mało. „Co jakiś czas ktoś odpala racę, wznoszone są antyrządowe krzyki, większość protestujących to młodzi ludzie” – relacjonuje Magda. Na proteście jak zwykle byli ratownicy, którzy zwykle w pewnym momencie zajmują się pomaganiem osobom porażonym policyjnym gazem. Brak policji okazał się sprzyjać bezpieczeństwu protestujących. „Było bardzo bezpiecznie” – komentował ratownik w relacji OKO.press i uznał, że policja być może w końcu poszła po rozum do głowy i postanowiła nie przeszkadzać.    Środa 27 stycznia 2021 roku przejdzie do historii Polski jako dzień, w którym weszło w życie drakońskie prawo łamiące prawa kobiet. Od tego dnia Polki są niemal w całości pozbawione prawa do zabiegu przerwania ciąży: jest możliwy tylko wtedy, kiedy ciąża zagraża życiu kobiety lub gdy pochodzi z gwałtu. Wszystko przez orzeczenie Trybunału Konstytucyjnego Julii Przyłębskiej z 22 października 2020, które zdelegalizowało tzw. przesłankę embriopatologiczną, umożliwiającą zgodną z prawem aborcję. 27 stycznia 2021 Trybunał opublikował uzasadnienie pisemne orzeczenia, a rząd PiS zapowiedział, że niezwłocznie wyrok TK opublikuje w Dzienniku Ustaw. Zamach na prawa kobiet tym samym jest już w Polsce obowiązującym prawem. Stało się tak, mimo że orzeczenie wydały również osoby nieuprawnione, tzw. sędziowie-dublerzy, którzy decyzją polityczną zostali powołani na prawidłowo obsadzone już wcześniej miejsca w Trybunale. Jednak dopóki rządzi Prawo i Sprawiedliwość, decyzje podjęte z udziałem dublerów mają realny i faktyczny wpływ na stan prawny. Można się więc spodziewać, że od 28 stycznia lekarze będą odmawiać aborcji nawet wówczas, gdy istnieje pewność, że dziecko urodzi się martwe albo będzie obciążone ciężką i nieuleczalną chorobą. To ograniczenie praw kobiet niespotykane w krajach Zachodu. Bardziej liberalne prawo dotyczące aborcji ma nawet rządzony przez fundamentalistów islamskich Iran. Kobiety, Prawa człowieka, Trybunał Konstytucyjny, aborcja protesty kobiet strajk kobiet  Absolwentka MISH na UAM, ukończyła latynoamerykanistykę w ramach programu Master Internacional en Estudios Latinoamericanos. 3 lata mieszkała w Ameryce Łacińskiej. Polka z urodzenia, Brazylijka z powołania. W OKO.press pisze o zdrowiu, migrantach i pograniczach więziennictwa (ośrodek w Gostyninie). Pochodzi z Sieradza. Socjolog, redaktor, publicysta. Wieloletni dziennikarz i redaktor "Gazety Wyborczej".
Nowa wojna z kobietami. Wyrok zakazujący aborcji opublikowany przez TK. Analizujemy jego treść^Marta K. Nowak^27 stycznia 2021^https://oko.press/nowa-wojna-z-kobietami-wyrok-zakazujacy-aborcji-opublikowany-przez-tk-analizujemy-jego-tresc/^Dla Trybunału Przyłębskiej nie ma "kobiet ciężarnych" i "płodów", tylko "matki" i "dzieci". Uzasadnienie wyroku niemal całkowicie zakazującego aborcji jest pisane pod tezę i to w bardzo prymitywny sposób. Rząd PiS zapowiedział, że jeszcze dziś je opublikuje 27 stycznia Trybunał Konstytucyjny Julii Przyłębskiej opublikował uzasadnienie wyroku, który uznał aborcję ze względu na ciężkie, nieuleczalne, a także śmiertelne wady płodów za niezgodną z Konstytucją. To właśnie brakiem uzasadnienia tłumaczono niepublikowanie wyroku, który zapadł ponad 3 miesiące temu, 22 października 2020. Rząd PiS zapowiedział już, że uzasadnienie zostanie bez zwłoki opublikowane w Dzienniku Ustaw, co oznacza, że najdalej od 28 stycznia aborcja w Polsce stanie się nielegalna w większości przypadków. 28 marca 2018 Z uzasadnienia wynika, że osoby w ciąży nie mogą zrobić aborcji ze względu na wady płodu, bo: Kamila Ferenc, prawniczka z Federacji na Rzecz Kobiet i Planowania Rodziny, komentuje dla OKO.press: „Uzasadnienie jest pisane pod tezę i to w bardzo prymitywny sposób, nie do obronienia w świetle Konstytucji i międzynarodowych standardów ochrony praw człowieka. Trybunał dokonuje nieprawidłowej interpretacji Konstytucji. Nie jest w stanie zróżnicować ochrony życia, tylko arbitralnie personifikuje płód i zrównuje go z urodzonym człowiekiem”. W Warszawie trwa protest przeciwko wyrokowi, relacjonujemy go na żywo:  Trybunał Konstytucyjny w swoim uzasadnieniu pisze o aborcji tak: „Przerwanie ciąży wiąże się z pozbawieniem dziecka jego życia. O ile dziecku temu nie odmawia się prawa do życia, to następuje ograniczenie jego prawnej ochrony”. Jak argumentuje TK, który w sentencji uzasadnienia płód w fazie prenatalnej zmienił w „dziecko”, takie ograniczenie ochrony powinno mieć „konstytucyjnie usprawiedliwiony cel”. Następnie Trybunał Przyłębskiej odwołuje się do wyroku dotyczącego możliwości… zestrzelenia samolotu przejętego przez terrorystów i przejmuje płynące z niego wnioski dotyczące niedopuszczalności ograniczenia prawnej ochrony życia w celu ochrony dóbr lokujących się niżej w hierarchii konstytucyjnej, jak zdrowie innych ludzi. TK Przyłębskiej przenosi samolot z terrorystami na grunt przerywania ciąży i wychodzi mu, że „możliwości poświęcania dobra leżącego po stronie dziecka, wymaga wskazania analogicznego dobra po stronie innych osób”. Czyli życie za życie. 21 października 2020 Kamila Ferenc nie widzi związku między tymi dwiema sprawami. „Chodzi w nich o zupełnie inne pytanie. W przypadku przerywania ciąży brzmi ono następująco: jaki jest zakres ochrony prawnej płodu, a jaki kobiety. Czyje dobra są ważniejsze. Odpowiedź brzmi: kobiety. W przypadku samolotu pytano, czy możemy na szali postawić życie miasta, nad którym zestrzelony zostanie samolot i życie niewinnych pasażerów: kogo poświęcić i czy o ochronie życia można mówić w kategoriach liczbowych”. W uzasadnieniu TK utrzymuje, że wyrok przeciwko prawom kobiet nie ma nic wspólnego z konkretną postawą etyczną czy filozoficzną, a Trybunał jedynie „opiera swoje wnioski na przesłankach czysto normatywnych, wynikających z przekonania o spójności, zwłaszcza aksjologicznej, systemu prawnego”. Powołuje się też na orzeczenie TK pod przewodnictwem Andrzeja Zolla z 1997, który uznał za niekonstytucyjną aborcję ze względów społecznych. Kłopot w tym, że tamto orzeczenie zostało wydane, gdy obecna konstytucja jeszcze nie obowiązywała. Zdaniem Ferenc Trybunał zamiast trzymać się swojej misji, wchodzi w rolę moralizatora. „Rozważania prawne są nielogiczne, więc błąd musi tkwić w założeniach. I ten błąd polega na tym, że TK posługuje się założeniami moralnymi, a nie czysto prawnymi”. Gdyby było inaczej Trybunał musiałby dostrzec przepisy Konstytucji mówiące choćby o godności, prawach i wolnościach kobiet, zakazie dyskryminacji i nieludzkiego i poniżającego traktowania. „Zauważyłby też, że w tekście konstytucji nie ma sformułowania o ochronie życia od poczęcia. Trybunał w swoim uzasadnieniu taką formułę dopisuje interpretacją. Dlaczego? Bo posługuje się arbitralnym założeniem, że życie jest święte od poczęcia. To uzasadnienie wygląda jakby było pisane przez księdza, a nie prawnika”. 13 stycznia 2018 Trybunał mimo deklarowanego braku przesłanek etyczno-moralnych, nie waha się kwestionować „niespójności pojęć”, których używa ustawodawca. „W wielu przepisach prawnych zamiast pojęciem »dziecka« posługuje się pojęciem »płodu«, a ponadto »matka dziecka« jest określana jako »kobieta ciężarna«”. „Ustawodawca, podkreślając podmiotowość prawną dziecka w prenatalnym okresie życia, powinien jednak wykorzystywać, w miarę możliwości, pojęcia odnoszące się do relacji między ludźmi, tj. relacji bycia dzieckiem i relacji bycia matką” – zaznacza w uzasadnieniu TK. Jeśli chodzi o zrezygnowanie z ochrony praw kobiet na rzecz praw płodu, TK ma arsenał argumentów wątpliwych logicznie. Na przykład, że zapis o dozwoleniu przerwania ciąży w przypadku wad płodu „nie pozwala przyjąć automatycznego domniemania naruszenia dobrostanu kobiety ciężarnej, zaś samo wskazanie na potencjalne obciążenie dziecka takimi wadami ma charakter eugeniczny”. Zdaniem Trybunału „w przepisie tym zabrakło odniesienia do mierzalnych kryteriów naruszenia dobra matki uzasadniających przerwanie ciąży, czyli takiej sytuacji, w której nie można byłoby od niej prawnie wymagać poświęcenia danego dobra prawnego”. Zdaniem Ferenc zapis jest absurdalny. „Trybunał chce ująć w tabelki wskaźniki, które są niemierzalne. Chce wyliczyć, do którego momentu cierpienie kobiety jest w porządku, a od którego być może zasługuje na litość. Domaga się czegoś, czego nie da się zrobić, a wszystko wynika z błędnego założenia, że płód jest ważniejszy od kobiety. To nie jest napisane wprost, ale wszystko do tej konkluzji prowadzi”. Trybunał argumentuje też, że nie ma dowodów na to, że za każdym razem donoszenie takiej ciąży i poród będą powodowały negatywne konsekwencje dla kobiety. „TK stwierdza, że skoro nie wszystkie kobiety cierpią, to wszystkim zakażemy aborcji. To nielogiczne, niespójne wewnętrznie, nieodpowiedzialne ze strony sędziów, a przede wszystkim okrutne” – mówi Ferenc i dodaje – „W jednym miejscu uzasadnienia TK mówi, że płód to coś więcej niż życie fizyczne, trzeba jego egzystencję postrzegać jako coś całościowego. Szkoda tylko, że nie stosuje tego samego schematu myślenia w stosunku do kobiety. Kobiety w tym uzasadnieniu w ogóle nie ma, jakby była stworzona tylko do znoszenia cierpienia i nie miała żadnych praw i wolności. Jest zrównywana z płodem, nawet jeśli ten nie ma szans na przeżycie po porodzie. To absurd”. Na zakończenie Trybunał robi pewien ukłon w stronę cierpiących kobiet i „mając na względzie niełatwą sytuację matki” w przypadku ciąży z wadami, pociesza, że Konstytucja „przyznaje matce przed i po urodzeniu dziecka podmiotowe prawo do szczególnej pomocy władz publicznych”. I napomina: „ustawodawca nie może przenosić ciężaru związanego z wychowaniem dziecka ciężko i nieodwracalnie upośledzonego albo nieuleczalnie chorego jedynie na matkę”. Żeby wyrok mógł wejść w życie musi jeszcze zostać opublikowany w Dzienniku Ustaw, rząd Mateusza Morawieckiego zapowiedział, że stanie się to być może jeszcze dziś. Zaplanowane legalne zabiegi przerwania ciąży z wadami zostaną wtedy zapewne odwołane w większości szpitali. Co mają zrobić osoby w ciąży? Kamila Ferenc wylicza możliwości: Ferenc zaznacza też, że nawet po przerwaniu ciąży za granicą możliwe jest złożenie skargi do Europejskiego Trybunału Praw Człowieka. „Jeżeli miało się aborcję za granicą dlatego, że w Polsce jest to niemożliwe, to brak opieki medycznej w takiej sytuacji jest naruszeniem praw człowieka. Można się do nas zgłosić, pomożemy złożyć skargę, można otrzymać rekompensatę finansową”. Wyrok TK oznacza też, że musimy bardziej uważać na to, żeby pomoc osób trzecich była bezpieczna. „Za karalne więzieniem pomocnictwo może być uznane podanie leków, zakupienie, zapłacenie, wykonanie procedury. Wsparcie psychiczne i udzielanie informacji nie jest karalne” – mówi Ferenc. O tym jak bezpiecznie pomagać, pisaliśmy tutaj: 22 stycznia 2021 „Pamiętajmy też, że obecnie niezależnego Trybunału Konstytucyjnego w Polsce nie ma, a wyrok nie betonuje legislacji na całe lata. Orzecznictwo może zawsze ulegać zmianie, tak jak zmianie ulega społeczeństwo i myślenie o pewnych zjawiskach. Cały czas się rozwijamy i ewoluujemy, prawo też. Najprostszym rozwiązaniem jest jednak liberalizacja i prawa antyaborcyjnego i dekryminalizacja aborcji” – przypomina Ferenc. Prawa człowieka, Kobiety, Władza, Julia Przyłębska, Trybunał Konstytucyjny, aborcja strajk kobiet
Kolejność szczepień: nieetyczna, nielogiczna, chaotyczna^Piotr Pacewicz^27 stycznia 2021^https://oko.press/kolejnosc-szczepien-nieetyczna-nielogiczna-chaotyczna/^Pójście na łatwiznę i rozrzutność rządu w szczepieniu "medyków" sprawia, że ludzie starzy dostaną szczepionkę później. Osoby schorowane, zagrożone śmiercią z powodu COVID-19, będą czekać kolejne miesiące. Porównujemy niemiecką i polską kolejność szczepień Na zdjęciu: kolejka do szczepień dla seniorów i studentów medycyny z grupy zero, 25 stycznia 2021 Poznań, Szpital Tymczasowy na Międzynarodowych Targach Poznańskich. 4o-letnia Maria, psycholożka, która prowadzi terapię swoich sześciorga pacjentów on line, jest już zaszczepiona. Jej starsza o kilkanaście siostra Katarzyna z obturacyjną chorobą płuc (POChP) będzie jeszcze czekać miesiącami. Taką mamy w Polsce kolejność szczepień. Dyskusje nad tym, kogo szczepić najpierw, a kogo potem, budzą ogromne emocje – i słusznie. Oburzenie wywołała akcja resortu Zbigniewa Ziobry, by wepchnąć prokuratorów do pierwszego etapu szczepień (po „medykach”), co zostało na krótko odrzucone przez ministra Michała Dworczyka, pełnomocnika rządu ds. Narodowego Programu Szczepień. Rząd żongluje kolejnością szczepień, podejmuje spóźnione decyzje, np. dopiero teraz (rozporządzeniem z 23 stycznia) dołącza listę chorych przewlekle do etapu I, ale nie obejmie to Katarzyny, bo jej choroba płuc nie została uznana za „stan zwiększający ryzyko ciężkiego przebiegu COVID-19”. Rząd postępuje tak, jakby szczepienia go zaskoczyły, decyzje w walce z epidemią są chaotyczne i nieprzemyślane, tak jak pomysł, żeby kazać 3,1 mln osób w wieku 70-79 lat polować na 1,2 mln wolnych miejsc. 23 stycznia 2021 Zadaniem tego tekstu jest uporządkować dyskusję o kolejności szczepień. Jaka być powinna i dlaczego taka? A jaka była i jaka jest? Wydawałoby się, że wskazania etyczne w ustalaniu kolejności szczepień na COVID-19 są oczywiste. Według zaleceń WHO chronić trzeba przede wszystkim osoby: Jak podkreśla WHO, trzeba bezwzględnie stosować miarę, że życie każdego człowieka liczy się tak samo: czy jest to pan prezydent, czy 50-letnia pani z zespołem Downa. Brać pod uwagę należy tylko to, kto bardziej ryzykuje na wypadek zakażenia. Dopóki szczepionek jest mało (dla mniej niż 20 proc. populacji), należy ograniczyć się do walki o życie i zdrowie najbardziej narażonych grup, co oznacza ludzi starych oraz chorych. Dopiero gdy szczepionek będzie więcej (dla 20-50 proc. populacji), można brać pod uwagę dwa kolejne czynniki i szczepić osoby, które: Określona przez rząd kolejność szczepień budzi zasadnicze wątpliwości (o czym dalej). Ale każdy sygnał, że ktoś zaszczepił się poza nią rodzi poczucie niesprawiedliwości i naruszenia podstawowej zasady, która nie pozwala „kupować” bezpieczeństwa życia przy pomocy pieniędzy, układów czy pozycji społecznej. To dowód na to, że kolejność szczepień jest dla ludzi kwestią moralności publicznej. Konstytucja starannie wykłada, jakie uniwersalne prawa przysługują na równi każdej i każdemu:  Art. 32. 1. Wszyscy są wobec prawa równi. Wszyscy mają prawo do równego traktowania przez władze publiczne. Art. 38. 1. Rzeczpospolita Polska zapewnia każdemu człowiekowi prawną ochronę życia. Art. 68 1. Każdy ma prawo do ochrony zdrowia. 2. Obywatelom, niezależnie od ich sytuacji materialnej, władze publiczne zapewniają równy dostęp do świadczeń opieki zdrowotnej finansowanej ze środków publicznych. Warunki i zakres udzielania świadczeń określa ustawa. 3. Władze publiczne są obowiązane do zapewnienia szczególnej opieki zdrowotnej dzieciom, kobietom ciężarnym, osobom niepełnosprawnym i osobom w podeszłym wieku. 4. Władze publiczne są obowiązane do zwalczania chorób epidemicznych i zapobiegania negatywnym dla zdrowia skutkom degradacji środowiska. 5. Władze publiczne popierają rozwój kultury fizycznej, zwłaszcza wśród dzieci i młodzieży.  Szczepienia w niemieckich landach budzą wiele kontrowersji, a ich tempo jest niewiele wyższe niż w Polsce (do 26 stycznia zaszczepiono 2,3 proc. populacji, w Polsce 2,0 proc.). Ale ustalona przez rząd federalny kolejność szczepień – 18 kolejnych grup – robi wrażenie przemyślanej realizacji wyżej opisanych zasad. Wytłuszczonym drukiem zaznaczyliśmy kategorie grup zatrudnionych w ochronie zdrowia. Najwyższy priorytet (grupa 1) mają: Wyższy priorytet (grupa 2) mają: 5. osoby w wieku 70-79 lat; 6. osoby, których stan zdrowia oznacza zwiększone ryzyko śmierci od COVID-19, w tym także osoby z demencją i podobnymi zaburzeniami zdrowia psychicznego, osoby po przeszczepach i z syndromem Downa; 7. osoby, które żyją lub pracują w bliskim kontakcie z ludźmi wymagającymi stałej opieki oraz kobietami w ciąży; 8. pracownicy medyczni, którzy sprawują opiekę nad pacjentami o wysokim zagrożeniu śmiercią od COVID-19; 9. pracownicy kluczowi dla utrzymania infrastruktury publicznych szpitali. Wysoki priorytet ma kolejne 8 grup: 10. osoby w wieku 60-69 lat; 11. osoby, których stan zdrowia oznacza zwiększone ryzyko poważnego przebiegu COVID-19, m.in. chorzy na cukrzycę; nowotwory, chroniczne choroby nerek i wątroby, HIV i inne choroby osłabiające układ odpornościowy, choroby serca; astmę, kliniczną otyłość; 12. pozostali pracownicy opieki zdrowotnej, którzy nie znaleźli się w poprzednich dwóch grupach; 13. osoby kluczowe dla podtrzymywania aparatu państwa, w tym rząd, policja, straż pożarna, parlamentarzyści; 14. osoby kluczowe dla infrastruktury państwa, zaopatrzenia w wodę, prąd, żywność, sieć telekomunikacyjną, sieć aptek, wywóz śmieci; 15. nauczycielki i nauczyciele oraz pracowniczki przedszkoli; 16. pracowniczki i pracownicy zatrudnieni na gorszych warunkach, bez etatów (precarius part-time job), w tym w przetwórstwie mięsa i magazynach; 17. sprzedawcy i sprzedawczynie. Podobnie rozbudowane kryteria obowiązują w Wielkiej Brytanii, gdzie wśród „medyków” wyróżnia się osoby z pierwszej linii frontu walki z epidemią oraz opisuje wiele grup szczególnie narażonych na groźne konsekwencje COVID-19. Jak widać, w niemieckiej kolejności szczepień „medycy” zostali podzieleni aż na sześć kategorii (w tym farmaceuci osobno) i są szczepieni w zależności od tego, jak kluczowa jest ich praca dla ochrony życia, a potem zdrowia osób chorujących (i tym samym, jak sami i same są narażeni). Polski rząd poszedł tu na skróty sięgając po kilka ustaw definiujących różne grupy zawodowe związane z najszerzej rozumianą opieką zdrowotną i pakując wszystkie te osoby do etapu zero. Rząd nie wiedział nawet, ile jest takich osób. Minister Dworczyk 31 grudnia oznajmił, że uprawnionych w tym etapie będzie milion osób, a zaszczepi się ok. 700 tys. Powtarzał te liczby na początku stycznia, ale 18 stycznia podał, że „medyków” jest aż 1,3 mln, z czego zgłosiło się na szczepienie ponad milion (dokładnie – 1 054 676). To niepokojąca niedbałość, bo oznacza o 700 tys. szczepionek mniej dla pozostałych grup, niż miało być wg zapowiedzi. Kategoria „medyków” poza lekarzami i lekarkami, pielęgniarkami, dentystami, położnymi i sanitariuszami obejmuje m.in. Przed osobami ciężko chorymi, a także najstarszymi Polkami i Polakami, zaszczepieni zostali np. kierowcy, którzy dowożą leki do aptek, pracownicy hurtowni farmaceutycznych, studenci medycyny, sekretarki w sanepidzie, osoby wykładające psychoterapię na uczelniach publicznych lub prywatnych. To ewidentnie narusza zasadę priorytetu życia ludzkiego, bo znaczna część z tych 1,3 mln osób w żadnym lub prawie żadnym stopniu nie uczestniczy w walce o życie i zdrowie chorych na COVID-19. Nie są też z racji pracy szczególnie narażeni na śmierć, poważną chorobę czy choćby zakażenie wirusem SARS-CoV-2. Ilu „medyków” zajmuje się leczeniem chorych na COVID-19? Przy innej okazji szacowaliśmy liczbę osób, które należałoby regularnie poddawać testom na COVID-19, żeby leczenie było bezpieczne. Skorzystaliśmy z Biuletynu Statystycznego ministerstwa zdrowia z 2019 roku, według którego Razem to 264 727 osób. To daje pewne wyobrażenie o liczbie osób walczących o życie i zdrowie chorych na COVID-19, a przecież wymienione wyżej osoby tylko w części zajmują się zakażonymi SARS-CoV-2. Selekcja różnych grup „medyków” ze względu na udział w walce z epidemią byłaby trudna. Ale pójście na łatwiznę i rozrzutność rządu w szczepieniu etapu zero sprawia, że ludzie starzy i schorowani dostaną szczepionkę później. Ile z nich przedwcześnie umrze lub ciężko się pochoruje? Przesunięcie prokuratorów do etapu I szczepień miało nieoczekiwany pozytywny skutek. Podniosła się krytyka, dlaczego prokuratorzy Zbigniewa Ziobry mają być szczepieni przed chorymi, dla których COVID-19 jest śmiertelnym zagrożeniem. Minister Dworczyk wybrnął 20 stycznia zostawiając prokuratorów w etapie I, ale przesuwając do etapu I także „osoby przewlekle chore, m.in. po przeszczepach i dializowane, z chorobami nowotworowymi”. W Narodowym Programie Szczepień „osoby w wieku poniżej 60. roku życia z chorobami przewlekłymi zwiększającymi ryzyko ciężkiego przebiegu COVID-19, albo w trakcie diagnostyki i leczenia, wymagającego wielokrotnego lub ciągłego kontaktu z placówkami ochrony zdrowia” znajdowały się dopiero w trzeciej grupie szczepionych. Miały czekać aż wyszczepią się „medycy” (etap zero), a następnie w etapie I: ● pensjonariusze Domów Pomocy Społecznej oraz Zakładów Opiekuńczo-Leczniczych, pielęgnacyjno-opiekuńczych i innych miejsc stacjonarnego pobytu, ● osoby powyżej 60. roku życia w kolejności od najstarszych, ● służby mundurowe, ● nauczyciele. Służby mundurowe to: „Żołnierze Wojska Polskiego, w tym Wojsk Obrony Terytorialnej, funkcjonariusze Policji, Straży Granicznej, Straży Gminnej i Miejskiej, Straży Pożarnej, pracownicy TOPR oraz GOPR, którzy biorą bezpośredni udział w działaniach przeciwepidemicznych oraz odpowiadają za bezpieczeństwo narodowe”. Ile to razem osób? Władze nie podają, ile osób jest uprawnionych do szczepienia w etapie I, z naszych kalkulacji wynika, że aż 10,6-10,7 miliona osób, przy czym część w ramach szczepienia indywidualnego, a część zbiorowego. Tylko osób 60 plus jest aż 9 mln 710 tys. Inne grupy z etapu I to (liczebności przybliżone):ok. 515 tys. nauczycieli w szkołach (wg GUS 2019/2020),ok. 90 tys. nauczycieli akademickich,ok. 100 tys. policjantów,108 tys. żołnierzy zawodowych,ok. 15 tys. celników,ok. 25 tys. strażaków (licząc razem z Ochotniczymi),ok. 10 tys. strażników miejskich i gminnych.  Inne grupy z etapu I to (liczebności przybliżone): Narodowy Program Szczepień opisywał tę ogromną grupę jako całość, w ten sposób forsując zasadę, że akcja szczepień ma w szczególny sposób chronić aparat państwa. Dołączenie do nich prokuratorów było oczywistym uzupełnieniem, bo – w odróżnieniu od sędziów, którzy zachowują niezależność – są ważnym narzędziem władzy. Jak argumentował Zbigniew Ziobro, przypadki „zarażenia się prokuratorów koronawirusem ograniczyły działalność niektórych jednostek prokuratury, co może zagrozić sprawności działania państwa”. Ziobro podkreślał też, że „są osobami należącymi do grupy wysokiego ryzyka zakażeniem (…) przesłuchując świadków i podejrzanych, często przez wiele godzin przebywają z nimi w małych pomieszczeniach”. Niezależnie od demagogii tej argumentacji, Ziobro operuje kryterium, które było i jest kluczowe dla ustalania przez rząd kolejności szczepień: przynależności do aparatu państwa PiS. Rozporządzenie z 23 stycznia wprowadziło korektę przesuwając do etapu I „osoby dializowane, z chorobą nowotworową w trakcie leczenia do roku, licząc od dnia ostatniej hospitalizacji do dnia podania pierwszej dawki szczepionki przeciwko COVID-19, w trakcie przewlekłej wentylacji mechanicznej lub po przeszczepieniu komórek, tkanek i narządów”. To węższe sformułowanie niż definicja z Narodowego Programu Szczepień, a kryterium zagrożenia życia stoi wciąż na równi z ochroną państwa i tych, którzy mają dużą liczbę kontaktów społecznych. Miniter Dworczyk podał – nie do końca jasną – kolejność szczepień w etapie I, dzieląc go na trzy lub cztery części: Dworczyk powiedział też, że nauczyciele są „na górze” grupy Ic, co może oznaczać, że części etapu I będą cztery. Definicja aparatu państwa została jeszcze rozszerzona w porównaniu z Narodowym Programem Szczepień: „Funkcjonariusze albo żołnierze: Sił Zbrojnych Rzeczypospolitej Polskiej, Policji, Straży Granicznej, Agencji Bezpieczeństwa Wewnętrznego, Agencji Wywiadu, Centralnego Biura Antykorupcyjnego, Służby Wywiadu Wojskowego, Służby Kontrwywiadu Wojskowego, Służby Celno-Skarbowej, Państwowej Straży Pożarnej, Służby Ochrony Państwa, Służby Więziennej, Inspekcji Transportu Drogowego, straży ochrony kolei, prokuratorzy i asesorzy prokuratury oraz członkowie ochotniczych straży pożarnych, ratownicy górscy i wodni wykonujący działania ratownicze”. Ta wyliczanka robi wrażenie jakoby wrogiem Polski były raczej oddziały wojskowe jakiegoś nieprzyjaciela niż wirusy. Kolejność podana przez Dworczyka nie została ujęta w żadnym rozporządzeniu. Jeśli zostanie wprowadzona jako obowiązująca wciąż oznacza, że osoby najbardziej zagrożone śmiercią będą czekać aż wyszczepi się spora grupa seniorów w wieku 70-79, którzy nie zmieścili się na listach w pierwszym kwartale (zapewne ok. miliona osób) oraz kilka milionów chętnych w wieku 60-69 lat (w tej grupie jest 5,5 mln osób). To wciąż skandaliczne naruszenie zasady ratowania przede wszystkim najbardziej zagrożonych. Zdrowie, Michał Dworczyk, Mateusz Morawiecki, Adam Niedzielski, Ministerstwo Zdrowia, Rząd Mateusza Morawieckiego, Epidemia COVID-19 kolejność szczepień szczepienia na COVID-19
Europejscy prawnicy wzywają KE do pilnej obrony ściganych 14 sędziów z Krakowa^Mariusz Jałoszewski^27 stycznia 2021^https://oko.press/europejscy-prawnicy-wzywaja-ke-do-pilnej-obrony-sciganych-14-sedziow-z-krakowa/^Grupa ponad 30 prawników i organizacji pozarządowych wzywa Komisję Europejską do podjęcia pilnych działań. Chcą, by Komisja zastosowała wobec Polski nowy mechanizm powiązania eurofunduszy z kryterium praworządności za ściganie przez Prokuraturę Krajową aż 14 krakowskich sędziów List w tej sprawie został właśnie wysłany do wiceprzewodniczącej Komisji Europejskiej Věry Jourovej i komisarza ds. sprawiedliwości Didiera Reyndersa. Sygnatariusze listu chcą, by KE po raz pierwszy zastosowała nowy mechanizm ochrony praworządności wobec Polski. Czyli powiązania wypłaty eurofunduszy z kryterium przestrzegania praworządności. Znani prawnicy i polskie organizacje pozarządowe wzywają Komisję, by zastosowała ten mechanizm za represje, jakie spadły w ostatnim czasie na 14 krakowskich sędziów w związku z wydawanymi przez nich orzeczeniami na rzecz najbardziej prześladowanego w Polsce niepokornego prokuratora Mariusza Krasonia. Mariusz Krasoń to prokurator Prokuratury Regionalnej w Krakowie. Jest też członkiem stowarzyszenia niezależnych prokuratorów Lex Super Omnia, które krytykuje prokuraturę Zbigniewa Ziobry. Krasoń angażuje się w obronę praworządności. Jego problemy zaczęły się w 2019 roku. Był jednym z inicjatorów przyjęcia przez samorząd małopolskich prokuratorów uchwały krytykującej prokuraturę Ziobry. To była pierwsza taka uchwała w Polsce, i żeby zablokować kolejne uruchomiono represje wobec Krasonia. Najpierw przeniesiono go do innego wydziału w prokuraturze, a potem zesłano na półroczną karną delegację do odległego o 270 kilometrów Wrocławia i jednocześnie zdegradowano do pracy w prokuraturze rejonowej. Decyzję o delegacji podpisał sam Prokurator Krajowy Bogdan Święczkowski. Pisaliśmy o tym w OKO.press: 13 lipca 2019 Wysłano go do Wrocławia mimo, że opiekuje się schorowanymi rodzicami. Po powrocie Krasonia z delegacji – wysłano na kolejną, tym razem do prokuratury rejonowej w Krakowie. A teraz wraz z innymi zesłanymi karnie w Polskę prokuratorami z Lex Super Omnia trafił na trzecią delegację. Jako jedyny blisko domu, bo w obrębie Krakowa. Pisaliśmy o tym w OKO.press: 18 stycznia 2021 Krasoń nie dał się złamać. Pozwał do sądu macierzystą Prokuraturę Regionalną w Krakowie o ustalenie, że jego miejscem pracy jest Kraków, a nie Wrocław. W tle są zarzuty o nierówne traktowanie i mobbing. Na kanwie tej sprawy różni sędziowie z krakowskich sądów wydawali orzeczenia o charakterze procesowym, korzystne dla Krasonia. W ramach zabezpieczenia wstrzymano karną delegację do Wrocławia, ale prokuratura to zlekceważyła, więc kolejny sąd nałożył coś w rodzaju kary finansowej (14 tys. zł). Prokuratura pieniądze Krasoniowi zapłaciła. Sędziowie odmówili też odrzucenia pozwu, czego domagała się prokuratura. Odmówili również wyłączenia ze sprawy sędziego referenta Jarosława Łukasika z Sądu Okręgowego w Krakowie. Wydział spraw wewnętrznych Prokuratury Krajowej, powołany przez PiS do ścigania sędziów i prokuratorów wszczął postępowanie karne, w którym założył, że sędziowie wydający korzystne wobec Krasonia orzeczenia przekroczyli swoje uprawnienia. Choć sędziowie zgodnie z prawem mają wydawać takie orzeczenia. W grudniu 2020 roku zaplanowano kolejną rozprawę w procesie z pozwu Krasonia przeciwko prokuraturze, na której mógł zapaść wyrok. Najprawdopodobniej niekorzystny dla prokuratury. Dziwnym przypadkiem przed tym terminem Prokuratura Krajowa wysłała krakowskim sędziom wezwania na przesłuchania w prokuraturze w charakterze świadka. Takie wezwanie dostał też prowadzący ten proces sędzia Łukasik. Prokuratura wezwała ich mimo, że może im potem postawić zarzuty karne przekroczenia uprawnień. Pisaliśmy o tym w OKO.press: 16 grudnia 2020 Wezwania dla sędziów to próba wywarcia nacisku i zastraszenia sędziów zajmujących się sprawą Krasonia. Ścigani przez prokuraturę to: – 5 sędziów z Sądu Rejonowego dla Krakowa Śródmieścia –Marzena Henrych, Sabina Czech – Śmiałkowska, Katarzyna Rozwoda, Paweł Cyran i Sławomir Folusz, – 6 sędziów z Sądu Okręgowego w Krakowie – Jarosław Łukasik, Grażyna Baran, Urszula Pałkowska-Różycka, Dominika Augustyn, Teresa Dębska-Brudnik i Aneta Tomasik, – 3 sędziów z Sądu Apelacyjnego w Krakowie – Agata Pyjas-Luty, Monika Kowalska i Iwona Łuka-Kliszcz. I w sprawie tych 14 sędziów grupa znanych prawników europejskich oraz polskich organizacji poza rządowych domaga się pilnej interwencji Komisji Europejskiej. Ich list do KE cytujemy w całości: „My, niżej podpisani, wzywamy Komisję do podjęcia dalszych natychmiastowych kroków w celu powstrzymania i potępienia trwającego w Polsce pod rządami Prawa i Sprawiedliwości bezprawia. Unia powiązała wypłatę środków z przestrzeganiem praworządności, a prezydent Von der Leyen zadeklarowała, że mechanizm ochrony praworządności będzie stosowany od 1 stycznia. Ostatnie prześladowania niezależnych sędziów przez obóz władzy miały miejsce jeszcze w grudniu – styczniu 2020/2021. Ten atak na praworządność wymaga uwagi i podjęcia działań przez Komisję” – piszą sygnatariusze listu do KE. Dalej opisują sprawę 14 sędziów z Krakowa: „Sędziowie, którzy rozpoznawali sprawy związane z przywróceniem na stanowisko prokuratora Mariusza Krasonia są teraz prześladowani za podejmowanie czysto sądowych czynności. W uchwale Zgromadzenia Prokuratorów Prokuratury Regionalnej w Krakowie z 15 maja 2019 roku prokurator Krasoń zwrócił uwagę na upolitycznienie prokuratury, w wyniku czego dotknęły go represje ze strony władz: został zdegradowany i przeniesiony do jednostki oddalonej o niemal 300 kilometrów od miejsca zamieszkania” – napisano w liście do KE. Pisaliśmy w OKO.press o tej uchwale samorządu prokuratorów: 10 czerwca 2019 Sygnatariusze listu opisują również działania prokuratury wobec krakowskich sędziów: „W ciągu ostatnich dwóch miesięcy Wydział Spraw Wewnętrznych Prokuratury Krajowej wezwał na przesłuchania 14 sędziów z pięciu różnych składów Sądu Rejonowego dla Krakowa-Śródmieścia, Sądu Okręgowego w Krakowie i Sądu Apelacyjnego w Krakowie. Sędziom grożą zarzuty karne w sprawie rzekomego przekroczenia uprawnień i niedopełnienia obowiązków przez funkcjonariuszy publicznych (art. 231 § 1 k.k.), za które grozi do trzech lat pozbawienia wolności. Jakie popełnili „przestępstwo”? Odmowa prześladowania prokuratora Krasonia”. Sygnatariusze listu do KE opisują też, jak próbowano naciskać na sędziów orzekających ws. prokuratora Krasonia: „Działania podjęte przeciwko grupie krakowskich sędziów to bezprecedensowa próba wywierania nacisku na niezależnych sędziów przez upolitycznioną prokuraturę. W szczególności zwracamy uwagę na następujące niepokojące fakty: – Sędzia Sądu Okręgowego w Krakowie i zarazem referent sprawy głównej o przywrócenie prokuratora Krasonia do pracy w Krakowie Jarosław Łukasik, również został wezwany na przesłuchanie, mimo że sprawa była w toku i dojrzała do wydania wyroku; – 20 listopada 2020 sędzia Łukasik wyznaczył termin kolejnej rozprawy na 22 grudnia. Załatwienie wszystkich kwestii wstępnych wskazywało na to, że na grudniowej rozprawie sąd wyda wyrok i to niekorzystny dla prokuratury (na co z kolei wskazują orzeczone wcześniej przez sędziego zabezpieczenia); – 27 listopada prokuratura odebrała nadesłane pocztą zawiadomienie o terminie kolejnej rozprawy. 11 grudnia do niemal wszystkich sędziów, którzy orzekali w sprawie prokuratora Krasonia, w tym do sędziego referenta w sprawie głównej, wysłano wezwania na przesłuchanie (zaplanowane na 29 grudnia i 12-13 stycznia). Wezwania celowo wysłano tak, by sędziowie otrzymali je jeszcze przed ostatnią rozprawą w sprawie głównej zaplanowaną na 22 grudnia i tak też stało się w przypadku większości sędziów; – Chociaż śledztwo w sprawie prokuratora Krasonia trwa już ponad rok, nikt nie został wezwany do czasu wyznaczenia terminu ostatniej rozprawy przez sędziego Łukasika, na której miał zapaść wyrok niekorzystny dla prokuratury. Wezwania miały na celu zastraszenie sędziego sprawozdawcy Łukasika przed wydaniem wyroku; – Zgodnie z art. 232 § 1 k.k. (wywieranie wpływu na czynności urzędowe sądu przemocą lub bezprawnymi groźbami) wezwanie sędziów na przesłuchanie może stanowić przestępstwo (…); – Co więcej, do sędziów prowadzących różne wątki sprawy prokuratora Krasonia napływały z prokuratury »subtelne« ostrzeżenia. W szczególności prokuratura skierowała do nich pisma o wypożyczenie akt, z których wynikało, że toczy się śledztwo o czyn z art. 231 k.k. Pomimo to sędziowie konsekwentnie orzekali na korzyść prokuratora Krasonia. Prokuratura, obawiając się, że przegra sprawę na ostatnim posiedzeniu wyznaczonym na 22 grudnia, postanowiła więc »dokręcić śrubę« wobec dyskrecjonalności sędziowskiej. Działania te naruszają zasadę niezawisłości sędziów i nieingerencji w sprawowanie władzy sądowniczej” – podkreślają autorzy listu do KE. Pisaliśmy w OKO.press o przesłuchaniach krakowskich sędziów: 29 grudnia 2020 Sygnatariusze listu podkreślają jeszcze, że działania Prokuratury Krajowej zagrażają niezależności sędziów: „W ocenie Rzecznika Praw Obywatelskich Adama Bodnara, działania Prokuratury Krajowej mogą kolidować z wykonywaniem niezależnej władzy sądowniczej »poprzez wywołanie u sędziów obawy poniesienia negatywnych konsekwencji za podejmowanie działań zgodnie z własnym przekonaniem i z zastosowaniem posiadanej wiedzy, celem rozstrzygania powierzonych im spraw«. To zaś niezawisłość sędziowska stanowi niezbędny element pełnej realizacji prawa do sądu, o którym mowa w art. 45 ust. 1 Konstytucji RP, art. 6 Europejskiej Konwencji Praw Człowieka, art. 47 Karty Praw Podstawowych Unii Europejskiej i art. 19 ust. 1 akapit 2 Traktatu o Unii Europejskiej”. Na koniec listu jego autorzy liczą, że Komisja Europejska na poważnie zacznie traktować swoje zapowiedzi wyciągania konsekwencji za łamanie praworządności przez władzę PiS: „Mówiąc wprost, grożąc pozbawieniem wolności i innymi karami za przestępstwa kryminalne, władze wywierają presję na krakowskich sędziach, by podejmowali decyzje zgodne z wolą polityczną. Stosowanie politycznego przymusu w wymiarze sprawiedliwości w państwie członkowskim Unii Europejskiej jest nie do pomyślenia, polskie władze wciąż jednak lekceważą kolejne ostrzeżenia płynące z Brukseli. Wobec tego oraz w świetle przemówienia przewodniczącej von der Leyen z 16 grudnia 2020 roku, w którym zapowiedziała, że nowy mechanizm warunkowości powinien obowiązywać od 1 stycznia 2021 r. oraz że będzie on obejmował wszystkie naruszenia popełnione od tego dnia – apelujemy do Komisji by niezwłocznie objęła swoim monitoringiem bezprawny nacisk wywierany na niezawisłych krakowskich sędziach. Z wyrazami szacunku, Fundacja Otwarty Dialog & Stowarzyszenie Sędziów Themis”. List podpisali podpisali też: Alberto Alemanno, The Good Lobby Dr. Petra Bárd, Uniwersytet Środkowoeuropejski Prof. Gábor Halmai, Europejski Instytut Uniwersytecki Prof. Bojan Bugaric, Sheffield University Prof. Grainne de Burca, Uniwersytet Nowojorski Prof. Paul Craig, St John’s College, Uniwersytet Oksfordzki Dr. Patrycja Dąbrowska – Kłosińska, Queen’s University Belfast & Politechnika Warszawska Forum Współpracy Sędziów Prof. Kees Groenendijk, Uniwersytet im. Radbouda w Nijmegen Dr. Joelle Grogan, Middlesex University London Dr. Maarten Hillebrandt, Uniwersytet Helsiński Prof. R. Daniel Kelemen, Uniwersytet Rutgersa Dr. Kriszta Kovács, Centrum dla Globalnego Konstytucjonalizmu WZB Prof. Martin Krygier, Uniwersytet Techniczny Nowej Południowej Walii, Sydney Prof. Imelda Maher, University College Dublin Dr. Amrei Müller, University College Dublin Stowarzyszenie Prokuratorów „Lex Super Omnia” Prof. Bartłomiej Nowotarski, Uniwersytet Ekonomiczny we Wrocławiu Obserwatorium Wyborcze Dr. Sejal Parmar, University of Sheffield Prof. Laurent Pech, Middlesex University London Prof. Vlad Perju, Boston College Law School Prof. Sébastien Platon, Uniwersytet w Bordeaux Stowarzyszenie Sędziów Rodzinnych Pro Familia Prof. Michał Romanowski, Uniwersytet Warszawski Marek Tatała, Forum Obywatelskiego Rozwoju Prof em., Theo de Roos, Uniwersytet w Tilburgu Prof. Wojciech Sadurski, Uniwersytet w Sydney & Uniwersytet Warszawski Antonio Stango, Włoska Federacja Praw Człowieka (FIDU) Alice Stollmeyer, Defend Democracy (Belgia) Prof. Adrienne Stone, Melbourne Law School, Uniwersytet w Melbourne Dr. Liam Thornton, School of Law, University College Dublin Prof. Fryderyk Zoll, Uniwersytet Jagielloński Arrested Lawyers Initiative  Prześladowany za niezależność prokurator Mariusz Krasoń, fot. Mateusz Skwarczek Sądownictwo, Věra Jourová, Komisja Europejska, Prokuratura Krajowa, 14 sędziów z Krakowa Bogdan Święczkowski list do Komisji Europejskiej prokurator Mariusz Krasoń Prokuratura Krajowa sędzia Jarosław Łukasik śledztwo
Premier Morawiecki: może czas przyjrzeć się zarobkom w Lasach Państwowych?^Robert Jurszo^27 stycznia 2021^https://oko.press/premier-morawiecki-lasach-panstwowych-moze-czas-przyjrzec-sie-zarobkom/^Według nieoficjalnych informacji "Gazety Wyborczej", premier Mateusz Morawiecki ma zastrzeżenia do wysokości zarobków w Lasach Państwowych. I nic dziwnego. Sprawdzamy, ile zarabiają pracownicy LP „Biorąc pod uwagę troskę o ochronę przyrody i lasy w Polsce, wątpliwości budzi zasadność wyodrębnienia z działu administracji rządowej środowiska – nowego działu leśnictwo i łowiectwo. Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję” – pisał niedawno prezydent Andrzej Duda w piśmie wetującym nowelizację ustawy o działach administracji, która przesuwała Lasy Państwowe (LP) do Ministerstwa Rolnictwa (w OKO.press pozytywnie ocenialiśmy to weto, o czym tutaj). Jak 20 stycznia 2021 przekazała „Wyborcza”, powołując się na anonimowego informatora z kręgów rządowych, między prezydentem Dudą a premierem Mateuszem Morawieckim doszło do porozumienia: Lasy Państwowe (LP) nie przejdą z resortu środowiska do rolnictwa. Na spotkaniu, na którym oprócz premiera byli obecni m.in. szef kancelarii Michał Dworczyk, ministrowie Michał Kurtyka ze środowiska i Grzegorz Puda z rolnictwa oraz pełnomocnik ds. lasów Edward Siarka, byli też leśnicy. Tych ostatnich, według relacji informatora, miał skrytykować Morawiecki: zwrócił uwagę, że na LP skarży się branża drzewna i głośno się zastanawiał, że być może nadszedł czas, by przyjrzeć się zarobkom w Lasach. Nie jest to pierwszy sygnał, że premier, jako ekonomista, ma krytyczny stosunek do Lasów Państwowych, choć nigdy nie powiedział tego publicznie. „Jako ekonomista, Morawiecki ma z nimi na pieńku, bo to […] firma, która zarabia krocie gospodarując majątkiem państwowym i mało oddając z tego w zamian” – mówił w 2017 roku reporter TOK.fm Jakub Medek. 8 stycznia 2021 Konflikt z branżą drzewną eskalował wiosną 2020 roku, 22 maja w „Pulsie Biznesu” ukazał się materiał prasowy przygotowany przez Polską Izbę Gospodarczą Przemysłu Drzewnego, PKN EPAL i Stowarzyszenie Przemysłu Tartacznego pod tytułem „Lasy Państwowe niszczą polski przemysł drzewny”. Rafał Szefler, dyrektor Polskiej Izby Gospodarczej Przemysłu Drzewnego, skarżył się, że przetwórcy drewna mają problem z dostępem do surowca. „Brakuje drewna i dochodzi do tego w kraju, którego trzecią część stanowią lasy. Niestety ogromna większość lasów jest własnością państwa, a Lasy Państwowe prowadzą niezrozumiałą dla przetwórców drewna politykę podażową i cenową” – mówił Szefler. Organizacje pisały, że LP, dyktując warunki na runku drewna z perspektywy monopolisty działają arbitralnie, bez wyczucia i zrozumienia mechanizmów rynkowych. „Pandemia i związane z nią zatrzymanie operacji rynkowych jest śmiertelnie niebezpieczne dla przetwórców drewna, ale brak dostępu do surowca jest równie groźny” – pisały organizacje. Lasy Państwowe broniły się, że okresie pandemii przedsiębiorcy przestali kupować od nich surowiec, bo nie chcą zwiększać swoich strat przez produkcje „na magazyn” z powodu ograniczonego zbytu produktów. „Obecnie, gdy powoli wszystko wraca do »nowej normalności«, zapotrzebowanie na drewno znów rośnie, więc zwiększyliśmy jego pozyskanie odpowiednio do zamówień” – pisały w komunikacie prasowym LP. Niezależnie od tego, kto miał rację w tym sporze, trzeba zaznaczyć, że nie był to pierwszy to konflikt LP z producentami z branży drzewnej. Podobnych napięć w okresie ostatnich kilkunastu lat było więcej. Zarzuty o windowanie cen i reglamentowanie dostępu do surowca przedsiębiorcy drzewni stawiali LP m.in. w 2013 roku. W 2011 roku Urzędu Ochrony Konkurencji i Konsumentów nałożył na LP 1,5 mln zł kary za to, że te nadużywają pozycji dominującej na krajowym rynku hurtowej sprzedaży drewna. 15 grudnia 2020 W uwadze Morawieckiego, że być może warto by się przyjrzeć zarobkom w LP raczej nie chodziło o to, że są one za niskie. Według ostatniego – z 2020 roku – „Rocznika Statystycznego Leśnictwa” przygotowanego przez GUS, w 2019 roku przeciętne miesięczne wynagrodzenie w LP wynosiło 8 831 zł brutto. Rekordowe zarobki mają nadleśniczowie – w Polsce jest ich 430 – którzy mogą zarabiać nawet ok. 18 tys. zł. Dla porównania, jak podał w grudniu 2020 Główny Urząd Statystyczny, średnie zarobki w gospodarce narodowej – w tym tzw. budżetówce – wynosiły w trzecim kwartale tego roku 5 294,35 zł brutto. Inny punkt odniesienia to np. średnie płace urzędników, które w 2019 roku wynosiły 5 018 zł brutto. W tym kontekście warto przypomnieć raport NIK z 2016 roku, który mówił, że prawie połowa kosztów funkcjonowania Lasów to działalność administracyjna. Z kolei wydatki na hodowlę i ochronę lasów stanowiły tylko 13 proc. wszystkich kosztów – trzykrotnie mniej niż koszty zarządzania! Lasy Państwowe w odpowiedzi wskazywały, że nie są częścią sektora budżetowego ani sektora finansów publicznych i że w związku z tym same się finansują. Kolejnym argumentem było to, że kadry LP „tworzą pracownicy niemal wyłącznie z wykształceniem wyższym, pełniący funkcje zarządcze” i to, że „nieustannie rośnie obciążenie pracowników LP nowymi zadaniami”. 9 grudnia 2020 „Chcemy uczciwie wynagradzać ludzi, stosownie do ich kompetencji, rozmiaru zadań i ponoszonej odpowiedzialności. Jeśli są inne podmioty, które zarządzają podobnie wielkim majątkiem, wymagają takich kwalifikacji i takiej odpowiedzialności, należą do największych przedsiębiorstw, pracodawców i podatników w kraju i prosperują dobrze bez sięgania po pieniądze podatników, a pracownicy są w nich dużo gorzej wynagradzani niż w LP – to problem nie jest w LP, lecz w tych podmiotach” – czytamy w stanowisku. To prawda, LP nie są częścią budżetówki, bo utrzymują się same, głównie ze sprzedaży drewna, ale są firmą państwową i żyjącą z własności Skarbu Państwa, jakim są polskie lasy. Zaś argument „wyższego wykształcenia” jest o tyle nietrafiony, że w różnych sektorach „budżetówki” również pracuje wiele osób z dyplomami uczelni wyższych. W związku z tym trudno się dziwić, że wysokość zarobków w LP wywołuje kontrowersje. „Nie ma drugiej takiej firmy, która w teorii wynajęta przez społeczeństwo do zarządzania wspólną własnością, w praktyce wszystko co wypracuje zużywa na swoje potrzeby. Żyją jak pączki w maśle, a reszta społeczeństwa ma się tylko przyglądać” – mówił OKO.press w 2017 roku prof. Tomasz Wesołowski, przyrodnik z Uniwersytetu Wrocławskiego. Władza, Andrzej Duda, Mateusz Morawiecki, Lasy Państwowe,
W Polsce da się wygodnie żyć za 500 plus i inny „socjal”? Policzyliśmy: to medialna bujda^Jakub Szymczak^27 stycznia 2021^https://oko.press/sposob-na-zycie-za-500-czy-w-polsce-da-sie-przezyc-za-socjal/^W mediach i Internecie regularnie słyszymy o ludziach, którzy komfortowo żyją za 500 plus i inne zasiłki. Czy tłumy takich osób faktycznie istnieją gdzieś poza anegdotami? Analizujemy, czy w Polsce można żyć z zasiłków Razem z politycznym transferem senatora Jacka Burego do Polski 2050 na chwilę wróciła do nas debata o programie 500 plus. Bury zadeklarował, że zmieniłby program 500 plus – chciałby go zamienić na kwotę wolną od podatku, „żeby nie zniechęcał do pracy, bo teraz zniechęca”. Szymon Hołownia odciął się od jego słów. W tej atmosferze nowa siła polityczna buduje swoją siłę w parlamencie i jednocześnie potyka się o jeden z najnośniejszych politycznych tematów czasów PiS – program 500 plus. Senatora Burego poparł dziennikarz TVN24 Konrad Piasecki. Napisał, że Bury ma rację, że modyfikacja 500 plus jest potrzebna. „Co miesiąc parę miliardów wędruje do tych, którzy tego albo nie potrzebują, albo zrobili sobie z socjalu sposób na życie”. Na tę wypowiedź zareagował poseł Adrian Zandberg z Lewicy. „Naprawdę Pan uważa, panie Redaktorze, że rodzina z dzieckiem może sobie zrobić »sposób na życie« za 500 złotych?” – zapytał Zandberg. „Nie wiem w jakiej żyje Pan, ale w tej pozamokotowskiej, są rodziny, które korzystając z różnych przywilejów socjalnych, w tym z 500 plus, dobrowolnie rezygnują z pracy” – odpowiedział mu Piasecki. Wymiana trwała dalej, ale skupmy się na tym, co padło w tych dwóch odpowiedziach. Dotykamy tutaj bowiem kwestii, która w rozmowach o polityce społecznej w Polsce powtarza się często. W sieci znajdziemy wiele artykułów, które tłumaczą, jak można żyć z pomocy socjalnej. „Matka wychowująca samotnie czwórkę dzieci, może otrzymać ponad 4 tys. zł na czysto. Jest sens pracować?” – pyta jeden z serwisów internetowych. To autentyczny cytat – z dobrego serca nie podamy jego źródła. Autorzy takich analiz sumują wszystkie dostępne świadczenia, doliczają też np. wartość darmowych obiadów dla dzieci w szkole, nie biorą pod uwagę kosztów – także czasowych – samodzielnej opieki nad czwórką dzieci. Tymczasem rzeczywistość najbiedniejszych rodzin jest najczęściej dalece mniej beztroska. Spróbujmy więc odpowiedzieć na to pytanie: czy w Polsce można przeżyć za „socjal”? Zrobimy w miarę możliwości bez moralnych założeń. Uznajemy więc, że jeżeli ktoś nie chce pracować, i woli korzystać z tego, co daje mu państwo, to również ma do tego prawo. Dostępne w Polsce instrumenty zależą przede wszystkim od dochodu, ale także np. od liczby posiadanych dzieci, jak jest w przypadku 500 plus. Przejdźmy więc najpierw przez dostępne zasiłki i ich warunki. Lista dostępnych zasiłków nie jest krótka. To zasiłki: Niektóre z nich wypłaca ZUS, inne – ośrodki pomocy społecznej. Część z nich nie będzie nas interesować, sprawdzamy bowiem sytuację osoby, która z własnej woli decyduje się na „życie z socjalu”. Zasiłki chorobowy i rehabilitacyjny łączą się z konkretnym, niefortunnym zdarzeniem życiowym, którego nikt nie planuje. Najpewniej też nikt nie robi sobie sposobu na życie z zasiłku pogrzebowego, bo musiałby mieć liczną rodzinę, bardzo jej nie lubić i działać niezgodnie z prawem. Zacznijmy od zasiłku dla bezrobotnych. Choć wciąż jest stosunkowo niski – niższy niż standardy wyznaczane przez Międzynarodową Organizację Pracy – w zeszłym roku został podniesiony do 1200 złotych przez pierwsze 90 dni. Po 90 dniach kwota spada do 942,30 złotych miesięcznie na resztę okresu przysługiwania zasiłku. To oczywiście kwoty brutto. Jest to kwota podstawowa, przysługująca przy stażu pracy między 5 a 20 lat. Jeśli staż jest niższy, kwota stanowi 80 proc. podstawowego zasiłku, jeśli dłuższy – 120 proc. Ale nie jest to łatwo dostępny zasiłek. Najpierw trzeba oczywiście zarejestrować się w urzędzie pracy, który sprawdza, czy ma pasującą dla nas ofertę pracy. Na ogół stwierdza, że nie ma. „Po co ktoś ma iść do powiatowego urzędu pracy, jeśli przy ponad milionie osób bezrobotnych do dyspozycji jest ok 20 tys. ofert pracy?” – mówiła nam w grudniu prof. Joanna Tyrowicz. To oznacza ofertę dla około 2 proc. zarejestrowanych bezrobotnych. Następnie musimy wykazać, że przez co najmniej 365 dni w ostatnich 18 miesiącach byliśmy zatrudnieni i otrzymywaliśmy co najmniej minimalne wynagrodzenie, od którego odciągane były składki na Fundusz Pracy. Wyklucza to wiele osób, które pracowały na czarno, dorywczo i nieregularnie, na umowach za mniejsze kwoty. Przy spełnieniu określonych warunków zasiłek należy się też: Jeśli zostaliśmy zwolnieni lub upłynął okres obowiązywania umowy i spełniliśmy powyższe warunki, wówczas przysługuje nam on od razu. Jeżeli natomiast sami się zwolniliśmy lub umowa została rozwiązana za porozumieniem stron, wówczas na zasiłek poczekamy 90 dni. Zaporowe warunki oznaczają, że prawo do zasiłku ma mniejszość zarejestrowanych w urzędzie bezrobotnych. W 2020 roku było to 16 proc. Widać to też w europejskich statystykach. Eurostat porównuje kraje Unii ze względu na wydatki na bezrobotnych i walkę z bezrobociem – to nie tylko zasiłki, ale też szkolenia, pomoc w poszukiwaniu pracy, zasiłki dla wczesnych emerytów. Średnia unijna to 1,3 proc. PKB. Polska jest na przedostatnim miejscu z 0,3 proc. Ostatnia jest Rumunia z 0,1 proc. PKB. 18 grudnia 2020 Spójrzmy teraz na inne zasiłki. Zasiłek stały to swojego rodzaju zastępstwo dla emerytury. Przysługuje osobom, które ze względu na wiek nie są już w stanie wykonywać swojej pracy. Progi wieku są takie same jak w przypadku emerytury – 60 lat dla kobiet i 65 dla mężczyzn. Dlatego przysługuje on, jeśli nie osiągnęło się prawa do emerytury lub renty. Można go też otrzymać w wypadku całkowitej niezdolności do pracy, W przypadku zasiłku stałego mamy progi dochodowe – otrzymuje się go w kwocie różnicy między kryterium dochodowym a dochodem danej osoby – kryterium to wynosi 645 złotych. Czyli jeżeli osoba zarabia 100 złotych miesięcznie, może dostać 545 złotych. Zasiłek celowy może zostać przyznany jednorazowo na konkretne potrzeby – takie jak opał, żywność, odzież czy remont. Kryteria dochodowe są takie same jak w przypadku zasiłku stałego. Wysokość zasiłku nie jest ustawowo określona, ale gminne ośrodki pomocy społecznej nie są krezusami, dlatego zwykle jest to między kilkadziesiąt a kilkaset złotych. Można się o niego ubiegać welokrotnie, na różne potrzeby, ale nie jest to pomoc regularna – nie dostaniemy go co miesiąc, przez jakiś okres czasu. Dalej mamy zasiłek okresowy. Ten jest przyznawany w przypadku trudnych sytuacji życiowych, jak przewlekła choroba czy bezrobocie. To też sygnał, że państwo wie, że zasiłek dla bezrobotnych nie działa dobrze i ma dla potrzebujących dodatkową ofertę. Kwoty nie będą jednak zawrotne. Tak jak w przypadku zasiłku celowego, o wysokości a dodatkowo także o czasie trwania świadczenia decyduje pracownik socjalny. Działa jednak w określonych ramach – kryteria dochodowe znów wyglądają tak samo, a zasiłek może wynosić między 20 złotych a 418 złotych. Maksymalna wysokość zasiłku nie była podnoszona od – uwaga – 2004 roku. „To skandal, że Polska należąc do grupy krajów bogatych nie jest w stanie zapewnić godnej pieniężnej pomocy społecznej” – mówił OKO.press prof. Ryszard Szarfenberg, badacz z Uniwersytetu Warszawskiego, członek Polskiego Komitetu Europejskiej Sieci Przeciwdziałania Ubóstwu EAPN Polska. 17 lipca 2019 Zasiłki wyrównawczy, opiekuńczy, chorobowy, pielęgnacyjny i rehabilitacyjny są przyznawane w wypadku choroby własnej lub osoby bliskiej, nie będziemy więc ich brać pod uwagę. Tak czy inaczej, nie są to wysokie kwoty. Np. świadczenie pielęgnacyjne – de facto wynagrodzenie dla opiekunów, którzy rezygnują z pracy, by zająć się osobą ze znaczną niepełnosprawności – to 1830 złotych. Z kolei zasiłek pielęgnacyjny dla osób ze znaczną niepełnosprawnością wynosi 215,84 złote. Zasiłek przedemerytalny jest przeznaczony dla osób, które na niedługo przed przejściem na emeryturę straciły swoje jedyne źródło dochodów. Trzeba jednak najpierw przez 180 dni przebywać na zasiłku dla bezrobotnych i nie można odmówić żadnej propozycji zatrudnienia z urzędu pracy. Jeśli te 180 dni przetrwa się bez żadnej oferty, wówczas zasiłek wynosi 1210,99 złotych. Zasiłek rodzinny jest przyznawany w celu wsparcia rodziny w wydatkach na wychowanie dziecka. Kwoty są następujące: Zasiłek przysługuje przy dochodzie niższym niż 674 złote na osobę, a w przypadku dziecka z niepełnosprawnością – 764 złote. Zasiłek wychowawczy można otrzymać przy przejściu na urlop wychowawczy. Wtedy można co miesiąc dostawać 400 złotych aż do ukończenia przez dziecko 6. roku życia, a w przypadku dziecka z niepełnosprawnością – 18. roku życia. Zasiłek na ekonomiczne usamodzielnienie się to pomoc trudna do oszacowania. Jest jednorazowa, może być wypłacana jako pomoc rzeczowa, np. w postaci sprzętu, który pomoże danej osobie łatwiej znaleźć pracę. Ośrodek może tez takiej pomocy odmówić, jeśli wie, że osoba odmawia podjęcia pracy. 6 stycznia 2021 Spróbujmy teraz oszacować, ile z takich zasiłków można „wyciągnąć” miesięcznie. To trudne, bo pakiet zasiłków zależy od zróżnicowanych czynników. Przyjmijmy dwa modele – osoby samotnej i czteroosobowej rodziny z dwójką dzieci. Żeby sprawdzić, czy będą to kwoty pozwalające przeżyć, możemy posłużyć się minimum socjalnym i minimum egzystencji. Ich wysokość wyznacza Instytut Pracy i Spraw Socjalnych. Przekroczenie granicy pierwszego oznacza zagrożenie ubóstwem, drugiego – realne zagrożenie dla życia. Najnowsze dane średnioroczne mamy za 2019 rok. Użyjemy ich, bo dane kwartalne posiadamy jedynie w przypadku minimum socjalnego. Musimy pamiętać, że obie wartości są liczone na podstawie wydatków, więc ważne są kwoty netto. Najpierw osoba samotna. Nie obejmuje jej oczywiście program 500 plus. Ktoś taki zacznie od zasiłku dla bezrobotnych… i na nim skończy. Zasiłek dla bezrobotnych wlicza się bowiem do kryterium dochodowego do kolejnych świadczeń, a żadne z nich nie wynosi 1200 złotych. Jeśli nasz bohater załapie się na zasiłek w podstawowej wysokości, to przez pierwsze trzy miesiące otrzyma 1025 złotych netto. Później będzie to 814,49 złotych. W obu przypadkach nie spełni kryterium do żadnego innego zasiłku. Nie spełni go nawet, jeśli staż pracy był niższy niż pięć lat. Wówczas kwota po 90 dniach wynosi 753,90 złotych brutto (660,05 złotych netto). W przypadku stażu powyżej 20 lat, w pierwszym okresie zasiłek to 1221,40 złotych. Nawet wówczas nie przekroczyłby minimum socjalnego, bo w drugim kwartale 2020 to wynosiło 1277 złotych. W najgorszym przypadku zbliży się natomiast do niebezpiecznej granicy minimum egzystencji. Łatwo wyobrazić sobie, że jeżeli nasz bohater nie ma mieszkania na własność, jest w bardzo trudnej sytuacji. Można oczywiście starać się o mieszkanie socjalne lub komunalne, ale w Polsce to nie jest powszechnie dostępny zasób – według raportu NIK czas oczekiwania na to ostatnie w niektórych gminach wynosi aż 20 lat. 21 stycznia 2021 Przejdźmy teraz do tego, od czego zaczęliśmy tę analizę, czyli do 500 plus i rodziny z dziećmi. W najlepszej sytuacji oboje rodziców otrzymuje zasiłek dla bezrobotnych, rodzina otrzymuje również 500 plus. Przyjmijmy, że rodzina ma dwójkę dzieci. Z 500 plus to 1000 złotych. Zasiłek dla bezrobotnych dla obu rodziców to 2050 złotych przez pierwsze trzy miesiące. Potem – 1628,98 złotych. W pierwszym przypadku to już 3050 złotych miesięcznie. Wówczas przez pierwsze trzy miesiące średni dochód takiej rodziny wynosi 762,50 złotych, później – 657,25 złotych. (Ale warto zwrócić uwagę: 500 plus nie wlicza się do dochodu w przypadku zasiłku rodzinnego. Odjęcie 500 plus od dochodu obniża wynik na głowę do zaledwie 512,50 złotych). Załóżmy, że nasza rodzina ma dwójkę dzieci między piątym a 18 rokiem życia. Rodzina dostaje więc miesięcznie dodatkowo 2 x 124 złote, czyli 248 złotych. Dla całej rodziny to 3298 złotych w miesiącu – na cztery osoby. Na głowę wypada 824,50 złotych (bez 500 plus – 574,50). Czyli wyłącza to z zasiłku okresowego. Do niego rodzina będzie się kwalifikowała, gdy po trzech miesiącach wysokość zasiłku dla bezrobotnych spadnie. Wtedy na konto co miesiąc wpłynie dodatkowe 418 złotych – jeśli pracownicy socjalni uznają, że sytuacja rodziny tego wymaga i przyznają maksymalną kwotę. Razem z 500 plus i zasiłkiem rodzinnym, to 2294,98 złotych. Na osobę – 574 złote. Dramatycznie blisko skrajnego ubóstwa, bo, przypomnijmy, dla czteroosobowej rodziny minimum egzystencji wynosi 533,67 złotych na osobę. Stereotyp mówi jednak – ludzie biorą 500 plus na kolejne dzieci i z tego żyją, dlatego nie chce im się iść do pracy. Ale każde kolejne dziecko to kolejne wydatki. Przy rodzinie z czwórką dzieci na zasiłkach dla bezrobotnych, dochód na osobę w rodzinie wyniesie 604,83 złote brutto (na zasiłku po okresie 90 dni). I znów – taka rodzina kwalifikuje się więc do różnych innych zasiłków. Ale jak widzieliśmy, kwoty są niewielkie, kolejne zasiłki nie poprawiają całościowo sytuacji rodziny, a biorąc jeden zasiłek, często traci się prawo do innego. Wpada się więc w spiralę ciągłych wniosków o pomoc, które nigdy z biedy nie wyciągają. Są też inne, materialne formy pomocy, jak np. darmowe obiady dla dzieci w szkole. To poprawi sytuację finansową, ale znów, nie zmieni jej diametralnie. Na pytanie: czy można zrezygnować z pracy i przeżyć z zasiłków oraz 500 plus, odpowiedź brzmi: da się. Ale jest to życie z miesiąca na miesiąc, na krawędzi skrajnego ubóstwa. Polityka społeczna, 500+ zasiłki
Rada Europy: sędziowie w Polsce i Mołdawii muszą pozostać niezależni^Anna Wójcik^26 stycznia 2021^https://oko.press/rada-europy-sedziowie-w-polsce-i-moldawii-musza-pozostac-niezalezni/^„Takie zachowanie jest niegodne demokracji i państwa praworządnego" - tymi słowami Zgromadzenie Parlamentarne Rady Europy w swojej rezolucji potępiło nękanie i zastraszane sędziów w Polsce i w Mołdawii Zgromadzenie Parlamentarne Rady Europy 26 stycznia 2021 roku większością 77 głosów uchwaliło rezolucję „Sędziowie w Polsce i w Republice Mołdawii muszą zachować niezawisłość”, wzywającą do przestrzegania praworządności, w tym zwłaszcza niezawisłości sędziowskiej w krajach Rady Europy. Rezolucja powstała w oparciu o obszerny raport Komitetu ds. Prawnych i Praw Człowieka przygotowany pod kierunkiem posła Andrei Orlando z Partii Demokratycznej, ministra sprawiedliwości Włoch w latach 2014-2018. Wiceprzewodniczący Krajowej Rady Sądownictwa i poseł PiS Arkadiusz Mularczyk, wybrany na stanowisko wiceprzewodniczącego Zgromadzenia Ogólnego RE, nazwał raport Orlando „jednostronnym”. Poseł Mularczyk „ujawnił” też, że Fundacja Otwarty Dialog „na zapleczu” pisała poprawki do tego raportu. Fundacja sama poinformowała o swoim zaangażowaniu w przygotowywanie poprawek na swoim Twitterze. Kto na zapleczu pisze poprawki do jednostronnego raportu @AndreaOrlandosp na temat sądownictwa w Polsce, który procedowany jest dziś w @coe 👇 https://t.co/JhqWJ9oPIW — Arkadiusz Mularczyk (@arekmularczyk) January 26, 2021   Jak wyjaśnia Ministerstwo Spraw Zagranicznych, Zgromadzenie Parlamentarne Rady Europy to jeden z dwóch głównych (obok Rady Ministrów) organów statutowych Rady Europy. Zasiada w nim 648 przedstawicieli parlamentów krajowych. Delegaci działają w Zgromadzeniu Parlamentarnym według przynależności partyjnej. Zgromadzenie Parlamentarne zbiera się cztery razy w roku na tygodniowe sesje plenarne w siedzibie Rady Europy w Strasburgu. Zgromadzenie Parlamentarne monitoruje stan przestrzegania przez państwa członkowskie ich zobowiązań. Przeprowadza wizyty terenowe służące przygotowaniu raportów. Na zaproszenie państw monitoruje przebieg wyborów.  14 stycznia 2021 „W odniesieniu do Polski, Zgromadzenie zauważa, że w ostatnich miesiącach wielu sędziów było poddanych różnym formom nękania. W szczególności, prowadzono postępowania dyscyplinarne i przygotowawcze przeciwko sędziom, którzy publicznie wypowiadali się o niezawisłości sądownictwa, krytykowali trwające zmiany w sądownictwie, brali udział w wydarzeniach, które miały zwrócić uwagę opinii publicznej na praworządność, czy kierowali pytania prejudycjalne do Trybunału Sprawiedliwości Unii Europejskiej lub polskiego Sądu Najwyższego. Innym grożono lub w praktyce ich degradowano. Zgromadzenie potępia kampanię, która ma na celu zastraszenie sędziów, prowadzoną przez władze publiczne przeciwko niektórym krytycznym [wobec władzy] sędziom i przeciwko systemowi sprawiedliwości jako takiemu, a także brak środków chroniących sędziów, którzy są obiektem tej kampanii. Takie zachowanie jest niegodne demokracji i państwa praworządnego” – czytamy w rezolucji. Zgromadzenie Parlamentarne RE wzywa polskie władze do: Wskazuje zwłaszcza na konieczność: Podkreśla także znaczenie wyroków Trybunału Sprawiedliwości UE w sprawach dotyczących przejścia w stan spoczynku sędziów SN (C-619/18) i sądów powszechnych (C-192/18) oraz statusu Izby Dyscyplinarnej w SN (C-585, C-624 i C-625/18). Wzywa polskie władze do pełnego wykonywana wyroków Europejskiego Trybunału Praw Człowieka, a także do dania priorytetu wykonywaniu orzeczeń dotyczących wymiaru sprawiedliwości w Polsce, które Trybunał będzie wydawał w najbliższych latach. Delegaci wyrazili zaniepokojenie reakcją polskich władz na uchwałę trzech izb Sądu Najwyższego z 23 stycznia 2020 roku, dotyczącą m.in. statusu Izby Dyscyplinarnej w SN, i wezwali do jej przestrzegania. Zaapelowali też o promowanie kultury politycznej i prawnej – która będzie prowadzić do realizacji zasad państwa prawa, zwłaszcza niezawisłości sądownictwa – w praktyce. Zgromadzenie Parlamentarne RE przypomniało również, że od stycznia 2020 roku prowadzi w przypadku Polski, jako jedynego kraju Rady Europy oraz jednocześnie Unii Europejskiej, monitoring przestrzegania zasad demokracji, praworządności i praw człowieka. Delegaci wyrazili zaniepokojenie, że po rozpoczęciu tej procedury weszła w życie ustawa kagańcowa, zaostrzająca system odpowiedzialności dyscyplinarnej. Izba Dyscyplinarna SN znosi immunitet sędziom, w tym na kanwie spraw dotyczących orzekania (jak w przypadku Igora Tulei – red.), a sędziów się zastrasza. Odnotowali także, że obawy o stan demokracji i praworządności w Polsce, wyrażone w rezolucji z 28 stycznia 2020 roku, nie ustały. 29 stycznia 2020 W OKO.press pisaliśmy o krytycznym wobec działań polskiego rządu raporcie z procedury monitorującej. Wskazuje on na problemy z poszanowaniem niezawisłości sędziowskiej, praworządności, praw reprodukcyjnych i praw osób LGBT+. Sądownictwo, Arkadiusz Mularczyk, Andrea Orlando Arkadiusz Mularczyk Rada Europy Zgromadzenie Parlamentarne Rady Europy
Piesi będą mieli pierwszeństwo przy wchodzeniu na pasy. Sejm murem za zmianą przepisów^Maria Pankowska^26 stycznia 2021^https://oko.press/piesi-beda-mieli-pierwszenstwo-przy-wchodzeniu-na-pasy-sejm-murem-za-zmiana-przepisow/^Za zmianami dającymi pierwszeństwo pieszym wchodzącym na pasy zagłosowało 21 stycznia 2021 roku ponad 90 proc. posłów i posłanek. To krok milowy dla poprawy bezpieczeństwa na polskich drogach, które należą dziś do najmniej bezpiecznych w Europie. Na tym jednak nie koniec Projekt zmian w ustawie prawo o ruchu drogowym przegłosowano na posiedzeniu Sejmu 21 stycznia 2021. Za zmianami opowiedziało się 423 posłów i posłanek, przeciw było 22, a czworo wstrzymało się. Wśród przeciwników znalazło się 10 członków Koalicji Obywatelskiej, ośmiu Konfederacji, dwóch Koalicji Polskiej i dwóch niezrzeszonych. Nowela, która zyskała w Sejmie tak powszechne poparcie, ma poprawić bezpieczeństwo pieszych na przejściach: Zmiany mają wejść w życie 1 czerwca 2021 roku. Wciąż jeszcze musi zaakceptować je Senat i podpisać prezydent. „To długo wyczekiwane rozwiązania, które zmierzają w dobrym kierunku” – komentuje dla OKO.press Jan Mencwel, prezes warszawskiego stowarzyszenia Miasto Jest Nasze, które od września 2019 roku współtworzy koalicję ruchów miejskich „Chodzi o życie”. 18 czerwca 2020 „Sejm przyjął je przy 90-procentowym poparciu parlamentarzystów. Sądzę, że uchwali je także Senat. Trudno mi sobie wyobrazić, co musiałoby się stać, by taka większość się załamała. Zmieniła się także świadomość, kontrowersje wokół tych tematów są znacznie mniejsze” – wskazuje Mencwel. Przyjęcie noweli nie zamyka jednak dyskusji o poprawie bezpieczeństwa pieszych na polskich drogach. Przegłosowane poprawki realizują dwa z czterech postulatów zgłaszanych przez członków koalicji „Chodzi o życie”: pierwszeństwo dla pieszych wchodzących na przejście i zmniejszenie nocnego limitu prędkości w terenie zabudowanym. Dwa pozostałe to podwyższenie mandatów i prawdziwa egzekucja przepisów drogowych. Te do dziś pozostają nieruszone. „Są kluczowe dla poprawy bezpieczeństwa. Bo to nadmierna prędkość jest główną przyczyną wypadków” – wskazuje Jan Mencwel. W OKO.press pisaliśmy m.in. o wynikach badań Instytutu Transportu Samochodowego, które wskazywały, że kierowcy regularnie przekraczają prędkość, także w okolicach przejść dla pieszych. Podobne wyniki dają badania fotoradarowe prowadzone w Warszawie przez aktywistów z MJN. „Łamanie prędkości w terenie zabudowanym jest powszechne. Kierowcy jeżdżą nawet powyżej 100 km/h i w tym tempie przejeżdżają przez przejścia dla pieszych. Trudno się dziwić, że dochodzi do strasznych wypadków. Przy takiej prędkości nie ma czasu na reakcję, nawet gdy zauważy się pieszego. A zderzenia kończą się tragicznie” – mówi Jan Mencwel. 21 października 2019 „Dopóki Polacy nie zdejmą nogi z gazu, nie będzie realnej poprawy. Choć ta zmiana przepisów może już zmusić kierowców do większej ostrożności” – dodaje. Ze statystyk Komisji Europejskiej wynika, że Polskie drogi są jednymi z najmniej bezpiecznych w Unii Europejskiej. Liczba śmiertelnych wypadków w 2019 roku była u nas znacznie powyżej unijnej średniej. Zajęliśmy niechlubne trzecie miejsce od końca tabeli. „Żebyśmy zbliżyli się do zachodnioeuropejskich statystyk, potrzebne będą wyższe kary i lepsza ich egzekucja. Limity prędkości zostały już obniżone. Ale bez wyższych kar kierowcy nie będą bali się tych przepisów łamać” – podkreśla Jan Mencwel. Polskie mandaty należą dziś do najniższych w UE. Najwyższa możliwa kwota to 500 zł, w praktyce często kończy się na 100 czy 200. „Taka kara mało komu da dziś do myślenia. Stawki nie były podwyższane od 1997 roku. Ustalono je w czasach, gdy prezydentem był Aleksander Kwaśniewski, a Polska nie była nawet w Unii Europejskiej. Od tamtego czasu zarobki wyraźnie wzrosły” – dodaje Mencwel. Koalicja „Chodzi o życie” liczy, że politycy będą kontynuować zmiany na rzecz bezpieczeństwa pieszych. „Lewica mówiła, że chciałaby iść w tym kierunku. Ale mam wrażenie, że politycy się boją. Nikt nie chce podwyższać kar, bo to może wyglądać źle. Ale przykłady Chorwacji i Litwy, gdzie skokowo podniesiono stawki mandatów, pokazują, że takie rozwiązanie działa. Ludzie jeżdżą wolniej” – tłumaczy Mencwel. 7 października 2019 Zmiany w przepisach przyjęte przez Sejm 21 stycznia 2021 to przełom. Próby wprowadzenia pierwszeństwa dla pieszych wchodzących na przejście podjął jeszcze rząd PO-PSL, pod koniec kadencji. Wtedy nowelę zablokowali senatorzy Platformy Obywatelskiej. Za rządów PiS temat powracał kilkukrotnie, m.in. za sprawą byłego europosła PiS (dziś komisarza UE) Janusza Wojciechowskiego. Jeszcze w czerwcu 2019 roku Ministerstwo Infrastruktury w odpowiedzi na wniosek Rzecznika Praw Obywatelskich argumentowało, że Polska ma specyficzne „uwarunkowania kulturowe, prawne, inżynieryjne, edukacyjne, czy też podejście do poszanowania prawa”. Więc nie powinna kopiować wzorców „zza granicy”. 29 czerwca 2019 Przegłosowany niedawno projekt trafił do Sejmu w listopadzie 2019 roku, zgłosiła grupa posłów Koalicji Obywatelskiej. Stało się to wkrótce po tym, jak premier Mateusz Morawiecki w exposé zapowiedział, że jego rząd poprawi bezpieczeństwo pieszych. Nowela przeleżała w sejmowej Komisji Infrastruktury cały 2020 rok. „Przez dłuższy czas widzieliśmy próby zablokowania tych rozwiązań, frakcje w Zjednoczonej Prawicy próbowały je torpedować. Na pewno była to frakcja Zbigniewa Ziobry, być może także Porozumienie Jarosława Gowina. Na szczęście wygrał rozsądek i deklarowana ochrona życia” – cieszy się Jan Mencwel. Aktywista podkreśla, że to jednak dopiero początek: „Pierwsze efekty zobaczymy za rok. Wypadków będzie mniej. Wtedy będzie moment, by podjąć kolejne kroki”. Zdrowie, Policja i służby, piesi wypadki
Spowiedź Franciszka: Kościół zmuszał mnie, bym ranił nie tylko siebie, ale i innych^Anton Ambroziak^26 stycznia 2021^https://oko.press/spowiedz-franciszka-kosciol-zmuszal-mnie-bym-ranil-nie-tylko-siebie-ale-i-innych/^„Chciałem żyć jak osoba heteroseksualna, bo tego wymagał ode mnie Kościół, któremu wierzyłem. Nie miała dla mnie znaczenia nauka. Wszystko, co nie pasowało do tego, co znałem, traktowałem jak podszepty Szatana. Czułem się straszliwie samotny” Franciszek Gruszczyński-Ręgowski ma 37 lat. Mieszka z mężem na warszawskiej Woli. Do redakcji OKO.press zgłosił się sam. Chciał opowiedzieć o cierpieniu, którym było dla niego wzrastanie w katolickiej wierze, by dać świadectwo, które może pomóc innym. Komu? Dzieciom, które dorastają w nieustannym poczuciu winy i osamotnienia. Osobom LGBT, które zamiast szukać szczęśliwych relacji, decydują „leczyć się” pod okiem księdza. I w końcu dorosłym, którzy zaślepieni dogmatami Kościoła odrzucają miłość bliskich. Oto jego opowieść. Urodziłem się w konserwatywnej, katolickiej rodzinie. W naszym życiu absolutnie wszystko dążyło do tego, by po śmierci pójść do nieba. Co niedzielę chodziłem z rodzicami na mszę, regularnie się modliłem, co najmniej raz w miesiącu spowiadałem się. Zasady w domu wynikały wprost z katechizmu i postawy księży. Wszystko, czego nauczali było bezdyskusyjnie dobre, a to, co wybiegało poza schemat – złe. Pamiętam rozmowy w domu o rozwodnikach. Słyszałem od rodziców, że złamanie sakramentu małżeństwa to coś parszywego, grzesznego. Ten, kto dopuszcza się podobnych czynów jest złym człowiekiem. Podobnie było z aborcją, homoseksualizmem czy absencją od katolickich obowiązków. Świat był czarno-biały, a ja byłem, jak mi się wydawało, po jaśniejszej stronie mocy. Wzrastałem w toksycznym poczuciu, że jestem lepszy, ważniejszy, bardziej godzien. Czułem, że dostałem mandat, by oceniać i karcić innych; tych poza wspólnotą Kościoła, którzy są gorsi, duchowo ubożsi, bardziej nieszczęśliwi. Potem miało to też obrócić się przeciwko mnie. Byłem gorliwie wierzącym chłopcem, a potem nastolatkiem. Na lekcjach religii poznałem reguły rachunku sumienia. Dla dziecka to taka gra – jeśli popełnisz grzech, cofasz się o trzy pola. Możesz wrócić na miejsce, o ile będziesz sumiennie wypełniał obowiązki, pamiętał o spowiedzi, dobrych uczynkach, modlitwie. Każdy słuszny krok przybliża cię do Boga. A to on ma największy wpływ na to, co spotka cię teraz i po śmierci. Stawka w tej grze była przerażająco wysoka. Pamiętam, że bardzo się bałem – szczególnie, gdy zacząłem chodzić do spowiedzi. Czułem gigantyczny wstyd, że będę musiał przyznać się do różnych „występków”. Strach był na tyle paraliżujący, że gdy zacząłem się masturbować, w konfesjonale nie pisnąłem na ten temat słówka. Wpadłem w spiralę wyrzutów sumienia. Mimo wszystko przystępowałem przecież do Komunii Świętej – w Kościele nazywa się to świętokradztwem. Bałem się, że grzech wyjdzie na jaw – Bóg mnie potępi, a ja pójdę prosto do piekła. Poznałem kilku księży, szczególnie młodych, którzy tłumaczyli mi sens grzechowych utrapień. Dopingowali mówiąc, że Bóg mnie kocha – muszę tylko mocniej się starać. Byli też tacy, którzy opowiadali bzdury. Gdy już w końcu zacząłem się spowiadać z masturbacji, jeden z nich powiedział, że „wyrosną mi od tego włosy od środka dłoni”. Miałem wtedy 15 lat. Polecił mi też przeczytać książkę „Ciała i dusze”. „O takich ludziach, którzy są już tak chorzy, że nie mogą sobie sami zrobić dobrze i proszą, błagają pielęgniarzy, żeby im ulżyli” – mówił kaznodziejskim tonem. Pamiętam też dobre rzeczy: poczucie wspólnotowości, wsparcie, serdeczność i muzykę. Pieśni, organy, gitara – uwielbiałem to. Na odkrywanie mojej seksualności nie było w katolicyzmie miejsca. Zresztą, seksualność? Co to? Byłem przerażony, gdy zaczęło budzić się we mnie coś, co teoretycznie nie istniało. O masturbacji dowiedziałem się na lekcji religii. Kolega z klasy zapytał katechetki czy to grzech. Odpowiedziała twierdząco. Potem szukałem definicji w słownikach. Przekartkowałem wiele książek, ale nadal nie rozumiałem, jak się to robi. Nie miałem pod ręką komputera, jak dzisiejsi nastolatkowie. Dopiero kilka lat później, kolega w żartach zademonstrował ten ruch. Tak dowiedziałem się o przyjemności masturbacji, która wtedy była grzesznym utrapieniem. 17 stycznia 2021 Gdy miałem 12 lat zaczęli mnie fascynować koledzy. Chciałem siedzieć blisko nich, nieustannie szukałem kontaktu. Pamiętam, jak jeden z nich urwał kawałek foliowej okładki z zeszytu. Żuł ją, a potem wypluł na ławkę. Podniosłem plastik i włożyłem do ust. Nie chodziło o seks, chodziło o bliskość. Później zacząłem orientować się, że podobają mi się faceci. Jednak w świecie, w którym się wychowałem nie było homoseksualnego pragnienia, ani gejowskiej miłości. Nie znałem żadnej osoby LGBT. Na lekcjach religii i z czasopisma „Miłujcie się” dowiedziałem się tylko, że „Disney” sponsoruje parady gejowskie. W skrócie: dewiantów i zboczeńców, którzy chcą zniszczyć boży świat. Kościół raz mówił, że homoseksualizm nie istnieje; że ludzie go sobie wymyślają. Innym razem, że to zboczenie wynikające z nadmiernej chuci. Robiłem więc wszystko, by nie iść tą drogą. Na początku liceum miałem dziewczynę. Przyjaźniliśmy się. Była pierwszą osobą, której powiedziałem, że podobają mi się też mężczyźni. „Czasem się tak zdarza” – odpowiedziała. Szczególnie ważny był dla mnie rok 2000, ustanowiony przez Kościół Rokiem Świętym. Można było wtedy uzyskać odpusty za zmarłych. Postanowiłem, że każdego możliwego dnia będę na mszy – obowiązkowo w stanie łaski uświęcającej, by „legalnie” pójść do Komunii, modlić się za zmarłych, by poszli do nieba. Do spowiedzi chodziłem wówczas dwa, czasem trzy razy w tygodniu. Nic nie pomagało. Nadal się masturbowałem, nadal myślałem o mężczyznach. Chciałem żyć jak osoba heteroseksualna, bo tego wymagał ode mnie Kościół, któremu wierzyłem. Nie miała dla mnie znaczenia nauka. Wszystko, co nie pasowało do tego, co znałem, traktowałem jak podszepty Szatana. Czułem się straszliwie samotny. Kiedyś u spowiedzi usłyszałem, że „trzeba się z tego leczyć”. W trzeciej klasie liceum dostałem stypendium prezesa Rady Ministrów dla najlepszych uczniów. Pieniądze przeznaczyłem na terapię. Dziś nazywa się ją konwersyjną. Najpierw zgłosiłem się do Stowarzyszenia Psychologów Chrześcijańskich. Dziś to brzmi pewnie przekornie, ale nie chciałem, by ktoś „namącił mi w głowie”. Rozmowy z pseudoterapeutą o powstrzymywaniu popędów nie przynosiły rezultatów. Może poza jednym skutkiem ubocznym. Dzięki tym spotkaniom o mojej homoseksualności dowiedzieli się rodzice. Jedną z wizyt umówiliśmy u nas w domu. Gdy psycholog wychodził, minął się w drzwiach z ojcem. Tego dnia rodzice na długie godziny zamknęli się ze mną w pokoju. Dopytywali, dlaczego ich syn potrzebuje wsparcia terapeuty. W końcu ojciec zapytał czy moja dziewczyna jest w ciąży. Roześmiałem się nerwowo. „Podobają mi się mężczyźni” – wypaliłem. Rodzice spytali, jak mogą pomóc. Poprosiłem ich o modlitwę. Więcej do tego nie wracali. Mogli nadal udawać, że tego nie ma i ofiarować mi to, co znali – wstawiennictwo u Boga. Po roku monotonnych spotkań z terapeutą poddałem się. Stwierdziłem, że muszę pogodzić się z tym, jak jest. Moje życie, do ostatnich dni, będzie walką. Unikanie pokus, spowiedź, modlitwa – to jedyna recepta na rozgrzeszenie. Po roku szarpania się ze sobą, siostra cioteczna powiedziała mi, że jest grupa, która pomaga takim jak ja. Informację znalazła w katolickim czasopiśmie. Chodziło o osławioną radomską grupę „Pomoc 2002”. 1 kwietnia 2018 Przez trzy lata chodziłem na wykłady i spotkania modlitewne, które przypominały rekolekcje. Cała metoda opierała się na 12 krokach, tyle że na sali nie siedzieli anonimowi alkoholicy, ale anonimowi homoseksualiści. Słyszeliśmy, że jeżeli będziemy wytrwali, to nasze odczucia homoseksualne miną, a jeśli nawet nie miną, to wygasną na tyle, że będziemy zdolni założyć normalną rodzinę. Tłumaczyli nam, że nasze „problemy” biorą się ze zbytniego przywiązania do matki oraz złej relacji z ojcem. Skanalizować popędy miał sport i wspólne zajęcia. Była też „terapia dotykiem”. Przytulanie miało „oswoić normalny męski dotyk, który nie musi prowadzić do czynności seksualnej”. Całość była firmowana autorytetem Kościoła. Część spotkań współprowadzili księża. Nie miałem podstaw, by kwestionować w czym biorę udział. Na początku czułem ulgę. Wokół siebie miałem osoby, z którymi mogłem otwarcie porozmawiać o moich pokusach i obawach. Nareszcie nie byłem sam. Z czasem, gdy nie widziałem efektów naszych spotkań, straciłem zapał. Decyzję o odejściu podjąłem, gdy dowiedziałem się, że lider grupy nie jest ani terapeutą, ani psychologiem. W mojej głowie dużo zmienił pierwszy seks z mężczyzną. Był 26 marca 2005 roku, miałem 22 lata. Czatowałem przez komputer. Miałem szczęście. Był czuły, serdeczny, ofiarował mi niesamowicie piękną noc. Czułem się, jakbym wyzdrowiał po bardzo długiej chorobie. Dziś ten moment trochę kojarzy mi się z biblijnym opisem raju, gdy po zjedzeniu jabłka Ewie i Adamowi spadły łuski z oczu. Wreszcie poczułem coś, o czym wcześniej nie mogłem nawet marzyć, bo każda myśl oddalałaby mnie od Boga i zbawienia. Potem próbowałem wrócić do pionu. Umawiałem się z kobietami. Jedna z nich bardzo się we mnie zakochała i chciała wziąć ślub. Gdy powiedziałem jej, że podobają mi się mężczyźni, była gotowa to zaakceptować, byle tylko być ze mną. Szybko stwierdziła jednak, że to dla niej za dużo. Gdy zdałem sobie sprawę, jak bardzo ją skrzywdziłem, coś we mnie pękło. Zrozumiałem, że Kościół zmusza mnie, bym ranił nie tylko siebie, ale i innych; byłem narzędziem krzywdy. Gdyby nie katolickie wychowanie nie miałbym w sobie przymusu zakładania rodziny. Do dziś siedzą mi w głowie słowa babci, która powtarzała, że to samolubne, że nie mam żony i dzieci, bo niczym nie przysłużę się Kościołowi. Moja relacja z Kościołem stopniowo słabła. Można powiedzieć, że postanowiłem zagrać kartami, które dostałem od losu. Zacząłem długi proces wychodzenia z szafy. Chodziłem na terapię, by zrozumieć siebie i swoje potrzeby. Zacząłem czytać, co o homoseksualności mówi nauka. Bardzo intensywnie randkowałem. I wydawało mi się to bardziej zbożne niż wejście w głęboką relację. To przewrotność katolickiego nauczania. Jeśli umawiasz się na seks, nawet codziennie, a nie wchodzisz w relację, to jest jeszcze nadzieja, że się nawrócisz, bo nic trwałego cię w tym nie trzyma. Gdy zacieśniasz relację, zaciągasz zobowiązanie: pojawia się uczucie, wspólne życie – grzech jest trudniejszy do wyplenienia. Katolicyzm towarzyszył mi nawet w tym nowym życiu. Miałem 27 lat, gdy zacząłem chodzić do klubów LGBT. Wszyscy wydawali mi się tam dziwni. Dziś wiem, że to ja byłem z innego świata. Oni – otwarci, pełni życia. Ja – zawstydzony, skrępowany. Czułem, że nie pasuję. Jednej nocy podczas występu warszawskiej drag queen Kim Lee nie mogłem oderwać od niej wzroku. Byłem zafascynowany. Ktoś to zauważył i szepnął mi do ucha: „Ale ci się podoba…”. Byłem przerażony, że ktoś widzi mój zachwyt nad czymś tak grzesznym: tańczącym mężczyzną przebranym za kobietę. Czasem myślę, że gdybym nie spotkał Bartka, mojego męża, miłość mojego życia, do dziś bym randkował, próbując oszukać katolickie nauczanie. Do rozwiązania została jeszcze kwestia rodziny. Przez pierwszy rok relacji obaj z Bartkiem zachowywaliśmy się jak single: oddzielne święta, imieniny, rocznice. Potem w wypadku zginął mój brat. To było kolejne wydarzenie, które zmieniło moje patrzenie na życie. Zrozumiałem, że najbliższą osobą na świecie jest mój partner, a nie osoby, z którymi łączą mnie więzy krwi. Relacje z rodzicami i siostrami ustały. Nie byłem w stanie udawać, że Bartka nie ma. Nie miałem siły walczyć z ich bogiem, ich wiarą, do której tak bardzo nie pasuję. A ja? Poszedłem dalej. W 2015 roku zawarliśmy z Bartkiem umowę cywilno-prawną, którą potem nazwaliśmy naszym pierwszym ślubem. Oboje zostawiliśmy szafę za sobą, ale jej drzwi zatrzasnęły się z pełnym hukiem, gdy obejrzałem film „Artykuł 18” o równości małżeńskiej. Dopiero wtedy w pełni poczułem, że jako osoba homoseksualna mam prawo do szczęścia, a swoją relacją nie robię nic złego. W 2018 roku wzięliśmy ślub cywilny w Edynburgu w Szkocji.  Kościół zawsze będzie miał na mnie wpływ. Ciągną się za mną pieśni religijne, biblijne teksty i odwołania. Czasem, gdy chcę sobie sprawić przyjemność, godzinami zastanawiam się czy wypada. Noszę w sobie katolickie poczucie winy – w takiej kulturze zostałem wychowany. Jednak najbardziej boli mnie to, że Kościół katolicki w Polsce stał się parodią Kościoła rzymskokatolickiego. To jedna wielka ściema i obłuda. Najgorsze jest to, że przez zaślepienie i próbę utrzymania fikcyjnego wizerunku instytucji, krzywdzi innych ludzi. Krzywdzeni są tacy, jak ja. Dopóki mój kraj będzie pod butem Kościoła prawdopodobnie mój ślub nie będzie tu uznany. Dlatego nie mogę powiedzieć, że traumę katolicyzmu mam za sobą. To cierpienie jest i jeszcze trochę ze mną będzie. LGBT+, Kościół, terapia konwersyjna
Martwisz się, że zabraknie szczepionki? Uspokajamy, szczepionki będą – gorzej ze szczepieniami^Marta K. Nowak^26 stycznia 2021^https://oko.press/martwisz-sie-ze-zabraknie-szczepionki-uspokajamy-szczepionki-beda-gorzej-ze-szczepieniami/^Jeśli nie zdążyłeś się zarejestrować, w pierwszym kwartale już się nie zaszczepisz, ale wszystko wskazuje, że w kolejnych kwartałach szczepionek będzie więcej. Starczy dla wszystkich. Problemem będzie logistyka – już dziś mamy tydzień opóźnienia W I kwartale szczepionek jest niewiele, bo tylko tyle udało się Unii Europejskiej wynegocjować od producentów tego deficytowego towaru. Zgodnie ze zaktualizowanym harmonogramem do końca marca mamy dostać łącznie 5,8 mln dawek. Plan szczepień zakłada, że 3,1 mln Polaków zostanie zaszczepionych pierwszą dawką i 2,4 mln drugą. Na więcej nie możemy już liczyć. Istnieje też jeszcze cień zagrożenia, że firmy farmaceutyczne nie zdążą nadrobić zaległości po zmniejszeniu dostaw w ubiegłych tygodniach. Pfizer obniżył je czasowo, niedawno opóźnienie z dostawą zgłosiła też Moderna, a Astra Zeneca, której szczepionka nie jest jeszcze dopuszczona w UE, już zapowiedziała, że ze względu na problemy produkcyjne dostarczy Unii Europejskiej nawet połowę mniej szczepionek niż planowano. W przypadku Pfizera opóźnienie spowodowane było jednak przebudową w fabryce w Belgii, która ma znacznie zwiększyć możliwości produkcyjne – z 1,3 mld do 2 mld dawek rocznie. Zaangażowana w poganianie opóźniających produkcję firm jest jednak Unia Europejska. „Chcemy zadbać o to, by firmy farmaceutyczne przestrzegały podpisanych przez siebie umów” – mówił przewodniczący Rady UE Charles Michel, zapowiadając, że mogą zostać użyte „środki prawne”. Wobec gróźb UE Pfizer z zapowiadanych kilku tygodni skrócił opóźnienia do tygodnia. Komisja rozważa też wprowadzenie monitoringu eksportu produkowanych w UE szczepionek, żeby upewnić się, czy z kwot przeznaczonych dla krajów UE szczepionki nie są eksportowane do krajów trzecich. 26 stycznia 2021 Na razie zgodnie z harmonogramem ilość dostaw do Polski ma być wyrównywana od 15 lutego. Aktualnie problemem jeśli chodzi o tempo szczepień nie jest jednak Pfizer czy brak szczepionek. Nawet po dostosowaniu harmonogramu do zmniejszonych dostaw, jesteśmy ze szczepieniami prawie miesiąc do tyłu. Do niedzieli 24 stycznia powinniśmy już wykonać 853 tys. szczepień, w tym 801 tys. pierwszych i 52 tys. drugich. Tymczasem było ich 707 474, co oznacza prawie 150 tys. opóźnionych dawek – takie dane podano w poniedziałek. Wtorek przyniósł lepsze informacje i suma szczepień skoczyła na 777 tys., ale to wciąż znacznie mniej niż miało być do końca zeszłego tygodnia. Według informacji rządowych podanych we wtorek zaszczepiono (w poniedziałek) rekordowe 67 743 osoby, dzięki czemu średnia dzienna liczby szczepień „medyków” wzrosła do 39,2 tys.   Do zaszczepienia z 1,050 mln „medyków” (z 1,3 mln wszystkich uprawnionych) potrzeba 2,1 mln dawek. Skoro zużyto ich 0,777 mln, trzeba jeszcze podać 1,323 mln dawek (na pierwsze i drugie szczepienie razem). W obecnym tempie 39 tys. dziennie szczepienie „medyków” potrwałoby 34 dni, czyli do 1 marca, co oznaczałoby osiem dni opóźnienia wobec zmodyfikowanego harmonogramu.  Na razie dostępne do obrotu na terenie Unii Europejskiej są dwie szczepionki: Pfizera i Moderny. UE zamówiła początkowo od firmy Pfizer 200 mln dawek szczepionek, potem zamawiała jeszcze kolejno 100 i 200 mln oraz posiada opcję na kolejne 100 mln. Zamówienie od Moderny opiewało na 80 mln szczepionek. Razem Polska wykupiła ponad 40 mln dawek od Pfizera (dla 20 mln Polaków) i 6,6 mln (dla 3,3) od Moderny. Liczy jednak także na szczepionki od innych firm, których preparaty nie są jeszcze dopuszczone do obiegu.   „Wstępnie mamy informację, że 10 mln z kolejnej transzy Pfizera będzie w pierwszym półroczu, a 15 w drugim” – zapowiedział minister zdrowia Adam Niedzielski. „Doliczając ten dodatkowy zakup, będziemy mieli zakontraktowane ponad 80 mln dawek szczepień. To oznacza, że będziemy mieli szczepionki na ponad 40 mln Polaków, bo jedna ze szczepionek jest jednodawkowa. Czyli szczepionek będzie w gruncie rzeczy więcej, niż mamy obywateli, a szczepimy przecież tylko dorosłych, których populacja wynosi 31 mln” – mówił minister i tłumaczył, że decyzję o dodatkowym zakupie podjęto ze względu na możliwość przyśpieszenia dostaw. Rząd nie podał jeszcze, ile dokładnie dostaniemy szczepionek w II kwartale. Opozycja tymczasem bije na alarm, że Polska zrezygnowała z zakupu 9 mln dawek Pfizera i z połowy oferowanej jej w ramach parytetu ludności liczby szczepionek Moderny, czyli 6 mln. Rząd tłumaczy, że w przypadku Moderny mowa była o dostawach na IV kwartał 2021 roku. Jeśli chodzi o Pfizera, to 100 mln z drugiej umowy KE z firmą, z których przypadłoby nam 8,4 mln, nie zostało jeszcze rozdzielone. „Kosztem tego, żeby mieć więcej szczepionek staramy się je mieć troszeczkę wcześniej” – mówił Niedzielski. „Po to robimy dodatkowe zakupy, bo z punktu widzenia zabezpieczenia obywateli moglibyśmy w ogóle tych zakupów nie dokonywać, ale ponieważ jest szansa, że Pfizer nie jest papierową szczepionką, tylko realną, dostarczaną, sprawdzoną już też na skalę światową, więc kupujemy więcej, mimo że zabezpieczenie wszystkich obywateli było jeszcze przed tymi dodatkowymi zakupami”. 23 stycznia 2021 Nadmiar może być z jednej strony asekuracją na wypadek, gdyby któraś z firm zawiodła, z drugiej – już niedługo może się okazać, że szczepić będzie też można dzieci i nastolatków. Trwają badania kliniczne, które sprawdzają, czy to bezpieczne. Drugi kwartał i kolejne zapowiadają się więc o wiele lepiej jeśli chodzi o ilość dawek, bo na europejskim rynku pojawią się najpewniej nowi producenci. 29 stycznia Europejska Agencja Leków ma podjąć decyzję o warunkowym dopuszczeniu preparatu AstryZeneki i Uniwersytetu Oksfordzkiego, a na początku lutego o wynikach III fazy badań klinicznych ma poinformować Johnson&Johnson. Jest więc szansa, by pierwsze dostawy preparatu AZ dotarły do Polski nawet w połowie lutego, czyli jeszcze w I kwartale. Unia Europejska jest też na etapie rozmów z firmami Novavax (100 mln dawek + 100 mln dodatkowych) i Valneva (30 mln + 30 mln). Komisja Europejska zakontraktowała do tej pory w sumie 2,3 mld dawek szczepionek na COVID-19 od sześciu firm farmaceutycznych, czyli więcej niż potrzebuje. Populacja UE to 446 mln osób. Skoro nie ma obawy, że szczepionek zabraknie, dlaczego państwa takie jak Niemcy dokupują szczepionkę na własną rękę? Okazało się, że jeszcze w lecie zawarły bilateralną umowę z Pfizerem/BioNTechem na 30 mln. dawek, co spotkało się z krytyką Komisji Europejskiej. Zdaniem dr. Marka Prawdy, dyrektora Przedstawicielstwa KE w Polsce, to bardziej efekt nacisku obywateli, niż strategia wynikająca z realnej obawy przed zbyt małą liczbą szczepionek. „W Niemczech przetoczyła się debata typowa dla społeczeństwa bogatego, sytego i w związku z tym trochę niecierpliwego, że jak to możliwe, abyśmy w styczniu i lutym ciągle mieli do wykorzystania za mało szczepionek, skoro daliśmy na to najwięcej pieniędzy” – mówi agencji Newseria Prawda. „Niemcy zapłaciły firmie BioNTech 375 mln euro, żeby mogła zwiększyć swoje zdolności wytwórcze. Rząd niemiecki jest oskarżany przez obywateli o nadmiar solidarności”. Większą obawę niż o dostępność szczepionek powinno dziś więc budzić co innego – nasza zdolność do ich wykorzystania. „Za kilka czy kilkanaście tygodni wąskim gardłem będzie raczej to, czy będzie miał kto szczepić i to w bardzo szybkim tempie. Problem będzie leżał w wydolności systemów” – mówi Prawda. Jak już pokazaliśmy, szczepienia grupy zero nie wróżą najlepiej. Usunięciu przeszkód takich jak jeden dzień dostaw w tygodniu i zakaz wykorzystywania nadmiarowych szczepionek na osobach spoza grupy wiele nie zmieniło. „Z nieznanych mi bliżej przyczyn proces wyszczepiania grupy zero jest spowalniany. W naszym szpitalu są lekarze, którzy czekają na drugą dawkę, a w najbliższym tygodniu mamy nie dostać nic” – mówi dr Paweł Grzesiowski, ale przewidywał, że tempo przy kolejnych grupach znacznie skoczy, bo inna będzie też skala – zamiast 510 szpitali węzłowych, punktów będzie ponad 6 tys. Tych 6027 punktów szczepień, żeby zaszczepić 18 mln Polaków do końca roku (przez 3 kwartały) musiałoby jednak zużywać 153 dawek szczepionki tygodniowo (pierwszych i drugich), czyli pięć razy więcej niż obecnie. Zdrowie, Ministerstwo Zdrowia, Kancelaria Prezesa Rady Ministrów, COVID-19 koronawirus szczepienia na COVID-19 szczepionki na COVID-19
Górnicy kontra rząd – do przerwy 0:0. Związki chcą utrzymać większość kopalń w ruchu do 2035 roku^Karolina Baca-Pogorzelska^26 stycznia 2021^https://oko.press/gornicy-vs-rzad-do-przerwy-00/^Nie ma niespodzianki - w poniedziałek 25 stycznia nie było przełomu w rozmowach rządu ze związkami w Katowicach. Najpierw związki wyśmiały pięciostronicową propozycję tzw. umowy społecznej, po czym same przedstawiły swoją. Uzupełnioną o daty likwidacji poszczególnych kopalń Na zdjęciu:Bogusław Hutek, przewodniczący Krajowej Sekcji Górnictwa Węgla Kamiennego NSZZ Solidarność, w drodze na negocjacje z rządem Oczywiście podczas negocjacji strona rządowa zapewniała, że daty znajdą się w załącznikach dotyczących poszczególnych zakładów wydobywczych, ale strona społeczna była bardziej zapobiegliwa i zapisała to w swojej kilkustronicowej propozycji. 26 grudnia 2020 Według związkowców, jedna kopalnia zostanie zamknięta w tym roku, jedna za osiem lat, kolejna za dziewięć lat. Potem przez pięć lat żadnych zamknięć. Trzy kopalnie przestałyby fedrować w latach 2035 2040. W 2041 – jedna, w 2043 – jedna i ostatnie cztery w 2049. Czyli, poza już podjętą decyzją o zamknięciu w tym roku ruchu (zakładu, którego kopalnia jest tylko częścią, np. z oddziałami wzbogacającymi węgiel) Pokój kopalni Ruda, cały proces wygaszania górnictwa związki chcą odsunąć co najmniej o dekadę. I tak W przypadku Bogdanki górnicy w swej propozycji nie wpisali daty zamknięcia (rząd mówił również o 2049 roku). A to dlatego, że lubelska kopalnia zapowiedziała, że zbada możliwość sięgnięcia po węgiel koksujący (baza do produkcji stali). Tymczasem umowa społeczna dotyczy jedynie kopalń węgla energetycznego – dlatego w harmonogramie nie ma w ogóle ujętych kopalń Jastrzębskiej Spółki Węglowej będącej największym w UE producentem właśnie węgla koksującego. Jak się okazuje, to właśnie te daty były kością niezgody kilkugodzinnego poniedziałkowego spotkania w Katowicach strony rządowej z górniczą stroną społeczną. Ba, co ciekawe. Data zamknięcia ostatniej kopalni węgla energetycznego w 2049 roku w zasadzie nie budzi emocji. 2049 to 2049. No, ale daty pośrednie… „Tu trzeba ustalić, czy daty graniczne są święte, czy najświętsze” – słyszymy od uczestników negocjacji. 25 stycznia 2021 Dwa tygodnie temu rozmowy zostały przerwane po niespełna godzinie. Wczoraj z przerwami trwały jakieś siedem godzin. Ale w przerwach strony naradzały się w podgrupach. Gdy pytałam obie strony, ile mogą potrwać narady w podgrupach, słyszałam „nie wiem”. I chyba mnie to szczególnie nie dziwi biorąc pod uwagę rozjazd oczekiwań obu stron. Zwłaszcza gdy oprócz zamykania kopalń trzeba jeszcze myśleć o odprawach po 120 tys. zł na głowę, czy powtarzanym jak zdarta płyta postulacie przywrócenia planu budowy bloku w Ostrołęce na węgiel, a nie na gaz (po przejęciu przez Orlen Energi, do której należy elektrownia, zrezygnowano z bloku węglowego 1000 MW, w planie jest budowa siłowni na błękitne paliwo). Górnicze związki chcą by Ostrołęka C była jednak na węgiel, rozmawiali o tym z @sobonartur@MAPGOVPL podczas negocjacji w sprawie transformacji górnictwa @Radio_TOK_FM@BacaPogorzelska@JulitaZL@Tomasz_Czoik@nettgpl@m_tabaka@AnkaZych@Solidarnosc_kat@OpzzSlask@Sierpien80pic.twitter.com/5pgqkRlxJx — Daria Klimza (@DariaKlimza) January 25, 2021  Warto w tym kontekście przyjrzeć się analizom Instytutu Badań Strukturalnych o konsekwencjach dekarbonizacji dla poziomu i struktury zatrudnienia w górnictwie węgla kamiennego. „Konieczne jest przyjęcie i konsekwentne wdrażanie scenariusza dekarbonizacji polskiej gospodarki tak, aby skutecznie zarządzać instrumentami osłonowymi. W zależności od przyjętego scenariusza, liczba pracowników, których trzeba będzie objąć wsparciem, będzie wahać się od 14 tysięcy do 36 tysięcy w perspektywie 2030 roku. Potrzebna wówczas będzie rewizja i przyspieszenie dekarbonizacji polskiej gospodarki, w przeciwnym razie powstaną nowe niedopasowania w podaży pracy w schyłkowej branży w połowie lat 30. Niezbędne jest wytyczenie jasnej ścieżki dekarbonizacji, a decyzja ta powinna zostać podjęta w 2021 roku. Scenariusz dekarbonizacji powinien zapewnić transparentną perspektywę zawodową pracownikom górnictwa i związanych z nim branż, a nie być uzależniony wyłącznie od wahań cen uprawnień do emisji CO2. Brak jasnej deklaracji spowoduje konieczność radykalnych kroków, takich jak gwałtowne zamykanie kopalń dla szybkiego rozwiązania problemu rosnących nadwyżek surowca. Takie działania byłyby zaprzeczeniem idei sprawiedliwej transformacji. Wykorzystanie procesu naturalnych odejść na emeryturę będzie niewystarczające dla realizacji ambitnych planów dekarbonizacji. W raporcie wskazano, że przyjęty we wrześniu 2020 harmonogram zamykania kopalń nie doprowadzi do dekarbonizacji polskiej gospodarki nawet po 2050 roku. Liczba pracowników, którzy będą wymagać relokacji, przekwalifikowania lub wcześniejszego przejścia na emerytury, zależy od tempa dekarbonizacji. W styczniu 2021 nie były jeszcze znane rozstrzygnięcia dotyczące możliwości i form pomocy publicznej udzielanej branży oraz przyszłości zakładów nieobjętych zapisami porozumienia. Dlatego programy rekwalifikacji i relokacji pracowników powinny zostać wypracowane najpóźniej w 2021 roku, ponieważ im więcej będzie instrumentów ułatwiających zatrudnienie pracowników w innych sektorach i branżach, tym łagodniej przebiegnie transformacja” – czytamy w raporcie. Sęk w tym, że Polska wciąż nie ma przyjętej Polityki Energetycznej Polski do 2040 roku (PEP2040), bo po górniczych protestach we wrześniowym porozumieniu z górnikami ustalono, iż wspomniana na wstępie umowa społeczna będzie determinowała PEP2040. A skoro nie mamy umowy społecznej, która jak dobrze pójdzie zostanie podpisana w marcu 2021 roku., to trudno oczekiwać modernizacji planu PEP2040. „Pod koniec 2019 roku w górnictwie węgla kamiennego w Polsce pracowało 83 tys. osób. Zdecydowana większość (78,5 tys. osób) pracowała w Zagłębiu Górnośląskim, z czego w województwie śląskim 74,5 tys. osób, a w małopolskim ok. 4 tys. osób. Ponad 4,5 tys. osób zatrudniała kopalnia LW Bogdanka w woj. lubelskim  Na terenie woj. śląskiego działalność prowadzi Jastrzębska Spółka Węglowa (JSW), produkująca w większości węgiel koksujący. JSW pod koniec 2019 roku zatrudniała ponad 22 tys. osób. Włączenie przez Komisję Europejską węgla koksującego do grupy surowców strategicznych pozwala na wydłużenie horyzontu funkcjonowania zakładów produkujących ten surowiec. W przypadku Polski kopalnie te funkcjonują głównie w strukturach JSW. Pozostałe spółki, wydobywające głównie węgiel energetyczny, zatrudniały na koniec 2019 roku 61 tys. osób, z których większość pracowała w Polskiej Grupie Górniczej (PGG) oraz spółce Tauron Wydobycie (TWD)” – czytamy w raporcie ISB.  Dziś, według danych katowickiego oddziału Agencji Rozwoju Przemysłu, stan zatrudnienia na koniec listopada 2020 roku (to najświeższe dostępne dane) wynosił 80,4 tys. osób. 23 stycznia 2021 Ale jak nie wiadomo, o co chodzi, chodzi o pieniądze, choć oczywiście daty zamykania kopalń mają z tym wiele wspólnego. „Liderzy górniczych związków zawodowych w poniedziałek w Katowicach wznowili negocjacje z rządem. Punktem wyjścia do rozmów jest przygotowany przez nich projekt, a szef górniczej Solidarności mówi, że zgodzi się najwyżej na zmianę kilku przecinków” – pisał Tomasz Czoik w „GW”. Gdy spytałam drugą stronę o przecinki, usłyszałam śmiech. Ale śmiechu już nie było po pytaniach o tworzenie kolejnych zespołów roboczych czy następne negocjacje. Tak naprawdę do dziś nie wiadomo, kto ma podpisać umowę społeczną. 1 stycznia 2021 I nie chodzi już tylko o to, kto zrobi to ze strony związkowej (a o to się toczy prawdziwa wojna, proszę mi wierzyć), tylko kto będzie stroną z innej strony. Bo, jak ustaliliśmy, na razie ze strony samorządów w tzw. umowie społecznej mamy marszałka województwa śląskiego, a zasadne jest pytanie o marszałka województwa małopolskiego (kopalnie Janina i Brzeszcze), oraz o marszałka województwa lubelskiego (kopalnia Bogdanka). Dlaczego o nich mówię? Bo zarówno Małopolska, jak i Lubelszczyzna powalczą o środki z Funduszu Sprawiedliwej Transformacji, o czym pisaliśmy tutaj 23 stycznia 2021 Bez względu na to, jak potoczą się negocjacje, jestem pewna, że w tym wszystkim chodzi o to, by gonić króliczka, a nie, by go złapać. Show must go on. 13 stycznia 2021 Czy do końca świata i o jeden dzień dłużej będziemy oglądać ten show? Do usłyszenia/przeczytania. Gospodarka, górnictwo kopalnie
Chcesz skarżyć Kaję Godek? Udowodnij, jakiej jesteś orientacji. „Sąd naruszył moją godność”^Anton Ambroziak^26 stycznia 2021^https://oko.press/sad-oddala-pozew-przeciwko-godek/^"W ocenie Sądu przynależność do grupy osób o orientacji homoseksualnej winna zostać wykazana poprzez przedłożenie opinii lub zaświadczenia lekarza seksuologa" - to fragment pisemnego uzasadnienia wyroku sądu ws. nienawistnych słów Kai Godek 12 stycznia 2021 Sąd Okręgowy w Warszawie oddalił powództwo 16 osób – gejów, lesbijek, osób biseksualnych – przeciwko Kai Godek. Skarżący domagali się ukarania liderki ruchu anty-choice w Polsce za wypowiedź z 30 maja 2018 na antenie „Polsat News”. Godek pytana wtedy o referendum w Irlandii ws. liberalizacji prawa aborcyjnego mówiła: „Irlandia nie może być określana jako kraj katolicki. Tam premierem jest zadeklarowany gej, który obnosi się ze swoją dziwną orientacją. Swoje zboczenie publicznie ludziom…”. Prowadząca program Agnieszka Gozdyra przerwała, by dopytać: „Czyli mówi pani, że jeżeli ktoś jest homoseksualny, to jest zboczeńcem?”. Godek potwierdziła: „To jest zboczony, tak, tak”. Polskie kodeks karny nie przewiduje ścigania homofobicznych przestępstw z nienawiści, dlatego skarżący weszli na drogę cywilną. Prawnicy, dziennikarze, pracownicy nauki, artyści i aktywiści postanowili w październiku 2018 złożyć pozew o ochronę dóbr osobistych posiłkując się art. 24 kodeksu cywilnego.  Art. 24.  [Ochrona dóbr osobistych] § 1. Ten, czyje dobro osobiste zostaje zagrożone cudzym działaniem, może żądać zaniechania tego działania, chyba że nie jest ono bezprawne. W razie dokonanego naruszenia może on także żądać, ażeby osoba, która dopuściła się naruszenia, dopełniła czynności potrzebnych do usunięcia jego skutków, w szczególności ażeby złożyła oświadczenie odpowiedniej treści i w odpowiedniej formie. Na zasadach przewidzianych w kodeksie może on również żądać zadośćuczynienia pieniężnego lub zapłaty odpowiedniej sumy pieniężnej na wskazany cel społeczny. § 2. Jeżeli wskutek naruszenia dobra osobistego została wyrządzona szkoda majątkowa, poszkodowany może żądać jej naprawienia na zasadach ogólnych. § 3. Przepisy powyższe nie uchybiają uprawnieniom przewidzianym w innych przepisach, w szczególności w prawie autorskim oraz w prawie wynalazczym.  Sąd uzasadniając oddalenie pozwu, powoływał się na linię orzeczniczą, zgodnie z którą dobra osobiste mogą zostać naruszone, gdy nienawistna wypowiedź skierowana jest pod adresem konkretnych osób albo ściśle określonej grupy. Osoby LGBT to w opinii sędziego grupa nieskończona i choć Kaja Godek przekroczyła granice wolności wypowiedzi, a jej słowa należy ocenić zdecydowanie negatywnie, to prawo cywilne ich nie chroni. Sąd polecił też skarżącym „szukać sprawiedliwości w innych systemach prawnych”. 11 października 2018 Uzasadnienie pisemne, choć utrzymuje w mocy główną linię interpretacyjną, różni się od słów, które skarżący usłyszeli na sali sądowej. Zniknęła negatywna ocena wypowiedzi pozwanej. Zamiast tego sąd pisze, że Kaja Godek „wyrażała swoje poglądy”. Wobec grupy LGBT sąd używa też zmedykalizowanego terminu „homoseksualiści”. To jednak nie wszystko. Najbardziej kontrowersyjny fragment pisemnego uzasadnienia wyroku mówi wprost o tym, że skarżący nie udowodnili, że faktycznie są gejami, lesbijkami lub osobami biseksualnymi. „W ocenie Sądu, fakt przynależności każdego z powodów do grupy osób o orientacji homoseksualnej (czy biseksualnej) winien zostać przez nich wykazany za pomocą dowodu w postaci opinii biegłego sądowego seksuologa lub przynajmniej za pomocą dowodu z zaświadczenia lekarza seksuologa, potwierdzających orientację seksualną każdego z powodów” — czytamy. I dalej: „Sam fakt członkostwa niektórych z powodów w organizacjach pozarządowych działających na rzecz wprowadzenia równości małżeńskiej w Polsce czy też przeciwdziałania dyskryminacji (…) nie jest dowodem na to, że osoby te rzeczywiście wykazują orientację homoseksualną, a nie są jedynie aktywistami społecznymi działającymi w tym zakresie. Zdaniem Sądu niewystarczającym dowodem na fakt orientacji seksualnej powodów (…) są przedłożone do akt wydruki artykułów prasowych, w których wypowiadali się oni na ten temat. Jak już bowiem wskazano powyżej, w ocenie Sądu przynależność do grupy osób o orientacji homoseksualnej winna zostać wykazana poprzez przedłożenie opinii lub zaświadczenia lekarza seksuologa. W związku z powyższym Sąd przyjął, że żaden z powodów formalnie nie wykazał przynależności do zbiorowości osób o orientacji homoseksualnej. Powodowie nie wykazali w tym kierunku należytej inicjatywy dowodowej.” „Jako obywatelka i lesbijka naturalnie czuję, że moja godność została naruszona. Jako prawniczka rozkładam po prostu ręce” — mówi OKO.press jedna z powódek, adw. Emilia Barabasz. „W procesie cywilnym dowodem może być wszystko: twierdzenie powoda, przesłuchanie stron, zeznania świadków, dowód z dokumentów. Fakt mojej homoseksualności nie powinien tak naprawdę w ogóle podlegać udowadnianiu. Nie brakuje materiałów prasowych, w których wypowiadam się otwarcie jako lesbijka. Innymi słowy, jest to publiczna, powszechnie dostępna informacja. Mimo to złożyłam oświadczenie, że jestem lesbijką. Mam też akt ślubu potwierdzający, że w świetle niemieckiego prawa mam żonę” — tłumaczy adwokatka. Dodaje też, że sąd może skorzystać z opinii biegłego, gdy potrzebuje zasięgnąć wiedzy specjalistycznej, a inne dowody sądu nie przekonują. „Nie uważamy, żeby nasza orientacja seksualna wymagała zewnętrznego poświadczenia. Jesteśmy dorosłymi, świadomymi ludźmi. Uważam to za uwłaczające, że musiałabym dowodzić mojej orientacji seksualnej przed biegłym seksuologiem, aby moje państwo mi uwierzyło” — mówi Barabasz. 12 stycznia 2021 Prof. Jakub Urbanik, drugi z szesnaściorga skarżących, również uważa, że argumentacja sądu jest niesłychana. „Od razu nasuwa się analogia z podobnymi procesami, gdzie przedmiot naruszenia związany był z uczuciami religijnymi. Nie słyszałem, by sąd kazał przedstawić zaświadczenie poświadczające katolicką wiarę i przynależność do kościoła” — mówi skarżący. W opinii prof. Urbanika sąd naruszył prawa człowieka, a także prawo do sądu. Wykazał się przy tym niebywałym brakiem zrozumienia dla natury ludzkiej seksualności. „Orientacja seksualna wynika z tego co, mamy w mózgu, czyli z natury rzeczy z subiektywnego odczucia, a nie z zewnętrznego obiektywnego testu. Wynika ona z przekonania, że kimś się czujemy. Co ciekawe, sąd nie miał problemu uznać, że pozwana Kaja Godek jest katoliczką i pro-liferką. Nie zażądał od niej żadnego formalnego zaświadczenia.” — komentuje prof. Urbanik. Skarżący chcą jednak walczyć dalej. Szykują się do apelacji, a w najgorszym scenariuszu, gdy wyczerpią polską drogę sądową, złożą skargę do Europejskiego Trybunału Praw Człowieka. „Chcieliśmy pokazać, że w Polsce nie ma żadnej skutecznej ochrony przed homofobiczną mową nienawiści. Od czasu tej wypowiedzi, po której ruszyła lawina podobnych, zacząłem nerwowo rozglądać się na ulicy, czekając na atak. To naruszyło mój dobrostan, moje poczucie bezpieczeństwa” — tłumaczy prof. Urbanik. Uzasadnienie sądu cofa debatę o homoseksualności do czasów, gdy traktowano ją jak zaburzenie, które wymaga specjalistycznej, zewnętrznej diagnozy. Od 1990 roku, gdy Światowa Organizacja Zdrowia wykreśliła homoseksualność ze spisu chorób i zaburzeń, wiedza na temat różnorodności seksualnej znacząco się upowszechniła. W 2016 roku Polskie Towarzystwo Seksuologiczne w specjalnej uchwale przypominało, że dyskryminacja osób homoseksualnych nie ma podstaw w nauce i prawie, a próby „korygowania” orientacji seksualnej są niebezpieczne: Inaczej w polskim porządku prawnym wygląda sytuacja osób transpłciowych. W sprawach cywilnych, których przedmiotem jest korekta prawna (zmiana oznaczenia płci w dokumentach z kobiety na mężczyznę lub odwrotnie), powszechną praktyką jest powoływanie biegłych, którzy mają poświadczyć tożsamość płciową powoda. I to pomimo, że osoba transpłciowa do akt sprawy dołącza obszerną dokumentację medyczną: diagnozę seksuologa, psychologa i psychiatry. W OKO.press pisaliśmy, że biegli powoływani do podobnych spraw, wcale nie mają specjalistycznej wiedzy. Potrafią pytać o bardzo intymne szczegóły dotyczące życia seksualnego albo przekreślają sprawy ze względu na historię zaburzeń psychicznych (tak powszechnych w całej populacji jak depresja czy stany lękowe). 9 lipca 2020 Ta odzierająca z godności praktyka jest efektem braku uregulowania procedury korekty płci w prawie (ustawę o uzgodnieniu płci Anny Grodzkiej do kosza wyrzucił prezydent Andrzej Duda i koalicja PO-PSL), a także nienadążających za nauką ośrodków referencyjnych. Dopiero w 2018 roku Światowa Organizacja Zdrowia ogłosiła, że traktowanie transpłciowości jako zaburzenia psychicznego jest niezgodne z obecną wiedzą medyczną i przyczynia się do stygmatyzacji. W jaki sposób? Patologizacja, czyli sklejenie z dyskursem chorób i zaburzeń, powoduje, że w społecznym odbiorze dana grupa jest: niesamodzielna, niestabilna, nieprzewidywalna, niepoważna, a więc — niebezpieczna. I właśnie z tej narracji pełnymi garściami czerpie dziś prawica. 20 czerwca 2018 LGBT+, Sądownictwo, Kaja Godek, homofobia
Albicla Sakiewicza powiązana z holdingiem Kaczyńskiego. Buduje ją, by nie dać się Karnowskim i TVP^Bianka Mikołajewska^26 stycznia 2021^https://oko.press/albicla-sakiewicz-kaczynski-karnowscy/^Uruchomiony przez Sakiewicza portal Albicla to ucieczka do przodu przed konkurencją - mediami braci Karnowskich i TVP. Spółka Słowo Niezależne, która prowadzi Albiclę, zarzuca im, że wzajemnie się promują „z pozabiznesowych przyczyn". Współwłaścicielem Słowa Niezależnego jest spółka Srebrna, kontrolowana przez Kaczyńskiego Według deklaracji Tomasza Sakiewicza, portal Albicla.com ma być niezależnym forum wolnej dyskusji. Bezpośrednim impulsem do jego uruchomienia miało być usunięcie przez wielkie serwisy społecznościowe kont Donalda Trumpa. Sakiewicz tłumaczył, że nad Albiclą pracowano w pośpiechu, by zaczęła działać, zanim Trump odejdzie ze stanowiska – „w ostatniej godzinie rządów lidera wolnego świata”. Gdy spadła na niego fala krytyki za błędy, niedopracowanie i siermiężność portalu, tak odpierał zarzuty: „Naruszyliśmy potężne interesy i dokonaliśmy wyłomu w ścianie ideologicznego frontu, spychającego konserwatywną myśl na margines. Twórzmy wolny świat razem”. Ale czy cenzura na światowych portalach społecznościowych to rzeczywiście jedyny powód powołania Albicli? I czy koniec kadencji Trumpa to jedyna przyczyna pośpiechu? Albicla.com, która od początku była przedstawiana alternatywa dla gigantów wśród portali społecznościowych – Facebooka, Twittera itd., zaczęła działalność od serii szkolnych błędów i wpadek oraz dość poważnych błędów.Zwykli użytkownicy wytykali Albicli przede wszystkim:trudną do zapamiętania nazwę (podobno ma to być zbitka łacińskich słów „aquila alba”, czyli orzeł biały, ale jeśli nawet – to jest to zbitka pokraczna),kilkugodzinne, a nawet kilkudniowe oczekiwanie na link aktywacyjny do założenia konta,możliwość założenia wielu kont na jeden adres e-mail, która skutkuje zatrzęsieniem fejkowych profili „Janów Pawłów II”, „Jarosławów Kaczyńskich”, „Danut Holeckich” „Donaldów Trumpów” itd.,skopiowanie części regulaminu „znienawidzonego” Facebooka, w dodatku razem z hiperłączem przekierowującym na stronę amerykańskiego serwisu.Błędy punktowali także specjaliści. Serwis ZaufanaTrzeciaStrona.pl trzy razy pisał o kolejnych wyciekach kodu strony Albicla.com. Dziura w systemie umożliwiała pobranie bazy użytkowników.„Komputer Świat” nazwał Albiclę „placem zabaw dla trolli i hakerów, z nawet podstawową wiedzą na temat działania tego typu stron”.Informatycy, w mediach społecznościowych, wskazywali na brak podstawowych zabezpieczeń, przez co np.:można było wrzucać posty na cudze konta,możliwe było założenie konta bez nazwy, adresu e-mail oraz hasła,wejście na konto użytkownika, który nadał sobie nazwę i „login”, skutkowało wylogowaniem się z portalu,a z kolej wejście na konto użytkownika „delete_account” usuwało konta wchodzącej osoby (co ciekawe, początkowo była to jedyna możliwość usunięcia swoich danych z Albicli, bo nie przewidziano opcji usuwania konta).  Albicla.com, która od początku była przedstawiana alternatywa dla gigantów wśród portali społecznościowych – Facebooka, Twittera itd., zaczęła działalność od serii szkolnych błędów i wpadek oraz dość poważnych błędów. Zwykli użytkownicy wytykali Albicli przede wszystkim: Błędy punktowali także specjaliści. Serwis ZaufanaTrzeciaStrona.pl trzy razy pisał o kolejnych wyciekach kodu strony Albicla.com. Dziura w systemie umożliwiała pobranie bazy użytkowników. „Komputer Świat” nazwał Albiclę „placem zabaw dla trolli i hakerów, z nawet podstawową wiedzą na temat działania tego typu stron”. Informatycy, w mediach społecznościowych, wskazywali na brak podstawowych zabezpieczeń, przez co np.: 10 lipca 2018 Przed startem Albicli media informowały, że została ona stworzona przez Kluby „Gazety Polskiej”. W rzeczywistości uruchomiła ją spółka Słowo Niezależne, która jest wydawcą portali niezależna.pl i filarybiznesu.pl oraz miesięcznika „Nowe Państwo”. Najbardziej znany z tej trójki jest portal niezależna.pl. Zyskał on popularność wśród prawicowych czytelników po katastrofie smoleńskiej i potem rósł jako portal antyrządowy (za koalicji PO-PSL). Po wygranej PiS w 2015 roku, dotknął go poważny spadek oglądalności. W 2017 roku, w swoim sprawozdaniu, ówczesny zarząd Słowa Niezależnego (Sakiewicz i Grzegorz Tomaszewski, kuzyn Jarosława Kaczyńskiego) pisał: „Negatywne tendencje wynikają z aż trzech rzeczy. Sakiewicz i Tomaszewski dodawali, że „widać silne zaangażowanie TVP w promocję konkurencji, które jednak nie przyniosło istotnych rezultatów jeśli chodzi o ruch. Główny portal konkurencji – wPolityce zajmuje miejsce poniżej 150 w skali kraju, a niezależna.pl 88”. Wcześniej wskazywali, że „swoisty holding TVP i portalu wPolityce, w którym TVP nieustannie, z przyczyn pozabiznesowych, promuje konkurencję” jest głównym zagrożeniem dla rozwoju Słowa Niezależnego. Ale dodawali, że mimo układu z TVP „portal wPolityce przeżywa spowolnienie wynikające z kanibalizacji rynku przez TVP”. W sprawozdaniach za 2018 i 2019 rok zarząd spółki chwalił się wzrostami oglądalności niezależnej.pl – ale wciąż porównując się głównie z wPolityce.pl, a nie z ogółem portali informacyjnych. Z mediami spółki Fratria Sakiewicz ściga od lat. Prowadzą wspomniane już konkurencyjne portale publicystyczno-informacyjne (Sakiewicz – niezależna.pl, Fratria – wPolityce.pl), tygodniki (tu konkurują „Gazeta Polska” i „Sieci”), portale nazywane biznesowymi (filarybiznesu.pl i wGospodarce.pl) oraz telewizję internetową (vod.gazetapolska.pl i wPolsce.pl). W stworzonej przez Sakiewicza „Strefie Wolnego Słowa” są także media, które nie mają odpowiedników po stronie Fratrii:portal gazetapolska.pl (związany z tygodnikiem „Gazeta Polska”),dziennik „Gazeta Polska Codziennie”i związany z nim portal gpcodziennie.pl,miesięcznik „Nowe Państwo”i związany z nim portal państwo.net,Telewizja Republika,Stream1.pl,portal naszeblogi.pl.Jak widać, to głownie media, które – delikatnie mówiąc – nie podbijają i raczej nie podbiją już rynku.Do Strefy Wolnego Słowa zaliczane są też:Fundacja Klubów Gazety Polskieji Fundacja Niezależne Media.  W stworzonej przez Sakiewicza „Strefie Wolnego Słowa” są także media, które nie mają odpowiedników po stronie Fratrii: Jak widać, to głownie media, które – delikatnie mówiąc – nie podbijają i raczej nie podbiją już rynku. Do Strefy Wolnego Słowa zaliczane są też: Pierwsze starcie dotyczyło tygodników. Od 1993 roku Sakiewicz, z kolejnymi partnerami, wydaje „Gazetę Polską”. W listopadzie 2012 roku Karnowscy wypuścili pierwszy numer „Sieci” (wtedy jeszcze „wSieci”). Spółka Niezależne Wydawnictwo Polskie, która jest właścicielem „Gazety Polskiej” w sprawozdaniu za 2012 rok, w pozycji „przewidywane zagrożenia i ryzyka”, pisała: „Na rynku tygodników prawicowych pojawia się bardzo silna konkurencja wspierana przez duże koncerny finansowe. Ma to duży wpływ na spadek sprzedaży tygodnika »Gazeta Polska«”. W kolejnych latach problem się pogłębiał. Światełko w tunelu pojawiło się po wygranej PiS w wyborach parlamentarnych 2015 roku. Niezależne Wydawnictwo Polskie informowało wówczas w swoim sprawozdaniu, że „pod koniec 2015 r. zaczęły pojawiać się przychody z reklam”. Ale pojawiły się też nowe problemy: okazało się, że dziennikarze z mediów Sakiewicza zaczęli przechodzić do pracy w TVP. Równocześnie – według Sakiewicza i jego współpracowników – publiczna telewizja mocno promowała dziennikarzy z mediów Karnowskich. To wtedy właśnie spółka Słowo Niezależne pisała o „swoistym holdingu TVP i portalu wPolityce, w którym TVP nieustannie, z przyczyn pozabiznesowych, promuje konkurencję”. Gdy w latem 2016 roku Rada Mediów Narodowych odwołała prezesa TVP Jacka Kurskiego i media Karnowskich stanęły w jego obronie, Sakiewicz pisał na portalu niezależna.pl, że zanim prawicowi publicyści „zaczną rozdzierać szaty w obronie »świetnego prezesa«, powinni ujawnić ilu z nich ostatnio podpisało lub podpisuje kontrakty w telewizji”. „Telewizję publiczną zamieniono w wielkie studio promocyjne braci Karnowskich. Nie zazdroszczę im, bo teraz będą musieli wraz z Kurskim wziąć odpowiedzialność za to, co tam się dzieje. A dzieje się nie najlepiej” – atakował.  „Choć zaskoczyła mnie kandydatura Jacka Kurskiego na szefa TVP, życzyłem mu naprawdę dobrze. Miałem pewne obawy, bo na przykład po Smoleńsku nie popisał się, atakując Antoniego Macierewicza. Jarosław Kaczyński postanowił mu dać jeszcze jedną szansę i miał w tym swoje racje. Kurski z kolei dał mi słowo honoru, że nie będzie werbował pracowników telewizji Republika bez mojej zgody. Potem tłumaczył, że sam tego nie robił, a niszczenie tego wielkiego dorobku prawicy to nie on, tylko pracownicy TVP. Telewizję publiczną zamieniono w wielkie studio promocyjne braci Karnowskich. Nie zazdroszczę im, bo teraz będą musieli wraz z Kurskim wziąć odpowiedzialność za to, co tam się dzieje. A dzieje się nie najlepiej. Prawica znów podzieliła się na zwolenników i przeciwników Kurskiego i awantura wre. Czyli standard. Najbardziej przeraża mnie poziom zwykłej nieuczciwości wielu prawicowych publicystów. Zanim zaczną rozdzierać szaty w obronie »świetnego prezesa«, powinni ujawnić, ilu z nich ostatnio podpisało lub podpisuje kontrakty w telewizji. Demoralizacja w tej sprawie postępuje szybciej niż za czasów PO. Panowie, to my mieliśmy być ci dobrzy, a tamci źli. Nie odwrotnie”.  Jesienią 2016 roku, gdy tygodnik Karnowskich skrytykował media Sakiewicza za podanie niesprawdzonego „newsa” dotyczącego katastrofy prezydenckiego TU-154 i robienie afery z tego, że tego „newsa” nie zacytowała TVP, wicenaczelny „Gazety Polskiej” Piotr Lisiewicz otwarcie zarzucił Karnowskim koniunkturalizm. „Wszyscy zorientowani po naszej stronie wiedzą, że Tomek Sakiewicz zawsze będzie po stronie obozu niepodległościowego. Wszyscy zorientowani wiedzą też, że jeśli nasz obóz zacznie przegrywać, bracia Karnowscy natychmiast czmychną. Skąd ta wiedza? To proste jak drut. Tomek był po naszej stronie zawsze. Karnowscy dołączyli, gdy potencjał ludzki, na który pracowali inni, był wystarczający, by można było na nim zarobić” – pisał. 12 lipca 2020 W 2017 postało nowe pole konfliktu i konkurencji: Fratria uruchomiła internetową telewizję wPolsce.pl. Jej debiutancki program (wywiad z premier Beatą Szydło) na żywo retransmitowała TVP. Dzięki temu o jej istnieniu od razu dowiedziały się tysiące zwolenników prawicy. „Sakiewicz się wtedy zagotował. Bo od kilku lat prowadzi internetową telewizję vod-gazetapolska.pl i tradycyjną stację telewizyjną – TV Republika. Według niego te telewizje nie dostały odpowiedniego wsparcia promocyjnego ani ze strony PiS, ani TVP. Na TV Republika poszło mnóstwo pieniędzy, a jej oglądalność jest śladowa. O jej kłopotach finansowych było z resztą głośno w mediach” – tłumaczy w rozmowie z OKO.press były dziennikarz mediów „Strefy Wolnego Słowa”. Media Sakiewicza przystąpiły do kontrofensywy. W 2017 roku „Gazeta Polska” przeszła z wersji gazetowej na magazynową (taką jaką mają „Sieci” i inne polityczne tygodniki). Rok później gruntownie przebudowano portal niezależna.pl. A w 2019 spółka Słowo Niezależne uruchomiła portal filarybiznesu.pl – odpowiednik prowadzonego przez Fratrię portalu wGospodarce.pl. „Ma przyciągać reklamy spółek Skarbu Państwa i ułatwić współpracę z biznesem” – wyjaśnia nasz rozmówca. 19 stycznia 2017 Walka jest ciekawa, bo udziałowcem Słowa Niezależnego jest spółka Srebrna (ta sama, która chciała budować wieżowce w centrum stolicy i zleciła związane z tym prace austriackiemu biznesmenowi Geraldowi Birgfellnerowi, a potem nie zapłaciła mu za pracę). A z kolej Srebrna należy do fundacji Instytut im. Lecha Kaczyńskiego. Oba podmioty kontrolowane są przez Jarosława Kaczyńskiego i jego ludzi. Spółka SrebrnaZarząd:Małgorzata Kujda – żona Kazimierza Kujdy, wieloletniego współpracownika Kaczyńskiego, trzykrotnego prezesa Srebrnej; objęła po nim tę funkcję, gdy mąż został w 2015 roku Narodowego Funduszu Ochrony Środowiska i Gospodarki Wodnej (z tego stanowiska odszedł z kolei w 2019 roku, gdy wydało się, że w czasach PRL współpracował z SB).Janina Goss – od lat 60. przyjaciółka rodziny Kaczyńskich. Działała w pierwszej partii Kaczyńskich – Porozumieniu Centrum i została w niej, gdy ugrupowanie znalazło się na marginesie sceny politycznej. Gdy powstał PiS, przystąpiła także do tej partii. Wkrótce po wygranej PiS w wyborach parlamentarnych 2015 roku, została powołana do rady nadzorczej PGE, a następnie do rady BOŚ. Jak wyliczaliśmy na OKO.press, do wiosny 2020 zarobiła w radach 750 tys. zł (do końca 2020 roku – blisko 900 tys. zł).Jacek Cieślikowski – w latach 90. był asystentem parlamentarnym Jarosława Kaczyńskiego, a potem głównym specjalistą ds. floty i logistyki w centrali PiS. Jak przyznawał w rozmowie z „Wyborczą” woził Kaczyńskiego i było to dla niego zaszczytem. Od 2006 roku jest radnym PiS w Warszawie.Rada nadzorcza:Barbara Skrzypek – była dyrektor sekretariatu prezesa PiS, słynna „pani Basia”.Grzegorz Tomaszewski – powinowaty prezesa PiS od strony matki, nazywany „kuzynem Kaczyńskiego”; w 2019 roku Onet ujawnił, że w stanie wojennym pracował przy tajnym projekcie wojskowym PRL.Jacek Rudziński – niegdyś asystent, ochroniarz i kierowca Jarosława Kaczyńskiego w jednym.Mirosława Romanowska – niegdyś współpracownica Lecha Kaczyńskiego – za jego prezydentury w stolicy, która kierowała spółką Tramwaje Warszawskie.Halina Wojnarska, żona wiceprezesa PiS Adama Lipińskiego.Instytut im. Lecha KaczyńskiegoZarząd:Barbara Skrzypek – była dyrektor sekretariatu prezesa PiS, słynna „pani Basia”.Barbara Czabańska – była żona Krzysztofa Czabańskiego.Rada fundacji:Jarosław Kaczyński – prezes PiS, wicepremier ds. bezpieczeństwa.Krzysztof Czabański – poseł PiS i członek Rady Mediów Narodowych.ks. Rafał Sawicz – wykonawca testamentu arcybiskupa Tadeusza Gocłowskiego, który był współzałożycielem fundacji.  Spółka Srebrna Zarząd: Rada nadzorcza: Instytut im. Lecha Kaczyńskiego Zarząd: Rada fundacji: Fratria zaś to spółka kontrolowana przez senatora Grzegorza Biereckiego i jego brata, firmę Apella (należącą do systemu SKOK) oraz braci Jacka i Michała Karnowskich. Jej media rzeczywiście od kilku lat chwalą i bronią prezesa TVP Jacka Kurskiego, a dziennikarze są stałymi komentatorami w publicznej telewizji. Nie ukrywają także sympatii do Zbigniewa Ziobry i związanych z nim polityków oraz menadżerów państwowych spółek. Od wygranej PiS w wyborach parlamentarnych 2015 roku i do Fratrii, i do spółek Sakiewicza, płyną ze spółek Skarbu Państwa ogromne pieniądze – za reklamę, artykuły sponsorowane, status sponsora rozmaitych gal i eventów, itd. Przychody i zyski prawicowych mediów rosną. Ale ze sprawozdań spółek Sakiewicza wynika, że sprzedaż jego papierowych gazet spada, a portale nie osiągają oczekiwanej oglądalności. Gdyby PiS przegrał wybory i spółki zostałyby odcięte od państwowego zasilania, grożą im poważne kłopoty. „Tomek ma już za sobą jedno przejście PiS do opozycji – w 2007 roku i wie, czym to grozi. Dlatego już od kilku lat trwa wyścig o to, kto przeciągnie prawicowych czytelników, kto będzie mógł pochwalić się większymi zasięgami w sieci, lepszymi możliwościami dotarcia do odbiorców reklam. A najlepiej: czymś, czego prawicowa konkurencja nie ma. Takim czymś może być, w planach Tomka, Albicla” – tłumaczy były dziennikarz mediów Sakiewicza. Przed uruchomieniem Albicli Sakiewicz pisał: „Mamy już silne strony internetowe, które czytają miliony osób. Teraz trzeba je połączyć z mediami społecznościowymi”. Po starcie portalu, przekonywał, że zarejestrowały się już na nim „dziesiątki tysięcy” ludzi. Pytany, czy portal jest finansowany z publicznych pieniędzy deklarował: „Nie chcemy dotacji państwowych. Liczmy, że przy tak dużym ruchu będziemy mogli to sfinansować reklamowo”. Gdyby jednak z samych reklam portalu finansować się nie dało, Sakiewicz nie będzie miał raczej oporów, by sięgnąć po państwowe wsparcie. Pokazała to już historia portalu puszcza.tv. Jak ujawniło OKO.press, na jego uruchomienie Narodowy Fundusz Ochrony Środowiska i Gospodarki Wodnej przyznał założonej przez Sakiewicza fundacji 7,2 mln zł. Prezesem NFOŚiGW był wówczas Kazimierz Kujda, wieloletni współpracownik Jarosława Kaczyńskiego i trzykrotny prezes spółki Srebrna. A także – w latach 2009-2015 – prezes Słowa Niezależnego. 26 lutego 2019 Władza "dekoncentruje" media. OKO koncentruje się na rozliczaniu władzy.WESPRZYJ OKO!  KomentarzeUdostępnij:+ 1kUdostępnij:Media, Władza, Jarosław Kaczyński, Krzysztof Czabański, Tomasz Sakiewicz, Telewizja Polska, Albicla Barbara Czabańska Barbara Skrzypek Fratria Grzegorz Tomaszewski Halina Wojnarska Instytut im. Lecha Kaczyńskiego Jacek Cieślikowski Jacek Rudziński Janina Goss Małgorzata Kujda Słowo Niezależne spółka Srebrna wPolityce.pl Bianka MikołajewskaOd wiosny 2016 roku wicenaczelna i szefowa zespołu śledczego OKO.press. Wcześniej dziennikarka „Polityki” (2000-13) i krótko „GW”. W konkursie Grand Press 2016 wybrana Dziennikarzem Roku. W 2019 otrzymała Nagrodę Specjalną Radia Zet - Dziennikarz Dekady. Laureatka kilkunastu innych nagród dziennikarskich. Z łódzkich Bałut. Media, Władza, Jarosław Kaczyński, Krzysztof Czabański, Tomasz Sakiewicz, Telewizja Polska, Albicla Barbara Czabańska Barbara Skrzypek Fratria Grzegorz Tomaszewski Halina Wojnarska Instytut im. Lecha Kaczyńskiego Jacek Cieślikowski Jacek Rudziński Janina Goss Małgorzata Kujda Słowo Niezależne spółka Srebrna wPolityce.pl
To mit, że opozycja potrzebuje lidera: może wygrać bez niego. Analiza 21 sondaży^Michał Danielewski^26 stycznia 2021^https://oko.press/opozycja-moze-wygrac-bez-lidera/^Narzekania na brak lidera i jedności to opozycyjna mantra. Analizujemy 21 ostatnich sondaży i pokazujemy, że opozycja nie musi się jednoczyć, by wygrać, a jeden lider nie jest jej do niczego potrzebny. Wręcz przeciwnie Gdzie przyłożyć ucho, tam słychać powtarzane regularnie trzy tezy: Powyższe stwierdzenia to mity, niemające wiele wspólnego z polityczną rzeczywistością. Traktowane jako aksjomaty szkodzą stronie opozycyjnej i utrudniają wypracowanie skutecznej strategii walki o władzę. By sprawdzić, jak wygląda polityczny krajobraz na początku 2021 roku, przeanalizowaliśmy 21 ostatnich sondaży pracowni najczęściej cytowanych przez media: Estymatora, IBRiS-u, Kantara, Ipsosu oraz United Survey. Sprawdziliśmy, jak deklarowane poparcie przekłada się na mandaty sejmowe i co nam to mówi o scenie partyjnej. Pierwszy wniosek: w oparciu o liczby trudno mówić o kryzysie po stronie opozycyjnej. Na 21 analizowanych przez OKO.press sondaży: Pokazujemy to na poniższym wykresie. Przypominamy, że do większości w Sejmie potrzeba 231 mandatów poselskich.    Wyniki procentowe uwzględniają tylko zdecydowanych wyborców. Pokazujemy jedynie partie przekraczające 5 proc. próg wyborczy. Rozkład mandatów na poziomie okręgów wg wzoru Leszka Kraszyny. 1 mandat w każdym badaniu przyznajemy Mniejszości Niemieckiej 1. Sondaż IBRiS, 30-31 października 2020 (CATI) 2. Sondaż IBRiS, 3 listopada 2020 (CATI) 3. Sondaż Kantar, 9-12 listopada 2020 (CAPI) 4. Sondaż Estymator, 12-13 listopada 2020 (CATI) 5. Sondaż IBRiS, 13-14 listopada 2020 (CATI) 6. Sondaż Kantar, 20-23 listopada 2020 (CAPI) 7. Sondaż Ipsos, 23-25 listopada 2020 (CATI) 8. Sondaż Estymator, 26-27 listopada 2020 (CATI) 9. Sondaż IBRiS, 27 listopada 2020 10. Sondaż United Survey, 27 listopada 2020 (CATI) 11. Sondaż Kantar, 4-9 grudnia (CAPI) 12. Sondaż Estymator, 10-11 grudnia 2020 (CATI) 13. IBRiS, 11-12 grudnia 2020 (CATI) 14. Sondaż IBRiS, 16 grudnia 2020 (CATI) 15. Sondaż IBRiS, 26-27 grudnia 2020 (CATI) 16. Sondaż Estymator, 28-29 grudnia 2020 (CATI) 17. Sondaż IBRiS, 8-9 stycznia 2021 (CATI) 18. Sondaż Estymator, 14- 15 stycznia 2021 (CATI) 19. Sondaż IBRiS, 19 stycznia 2021 (CATI) 20. Sondaż IBRiS, 23 stycznia 2021 (CATI) 21. Sondaż United Survey, 23 stycznia 2021 (CATI)  By podkreślić doniosłość powyższego zestawienia, zabawmy się przez chwilę w political fiction na jego podstawie. Wyobraźmy sobie, że na początku listopada 2020 roku odbywają się wybory, PiS je przegrywa i ma stracić władzę. Wściekły Jarosław Kaczyński nie może się pogodzić z porażką i forsuje powtórkę głosowania. Jednak kolejny raz przegrywa. Powtarza więc wybory po raz drugi. Znów bez skutku. Zdeterminowany zarządza trzecią, czwartą, dziesiątą, piętnastą i dziewiętnastą powtórkę, ale za każdym razem z takim samym skutkiem: PiS zdobywa mniej niż 231 mandatów. Taką fabułę podpowiadają WSZYSTKIE badania przeprowadzone od listopada do dziś. Przy odrobinie szczęścia Kaczyński mógłby liczyć na rządy z Konfederacją, ale jest to obecnie mniej niż bardziej prawdopodobny scenariusz. To rzeczywiście świadczy o kryzysie – natomiast jest to trwający już trzeci miesiąc kryzys obozu władzy, nie opozycji. Prawo i Sprawiedliwość z mozołem odrabia straty po załamaniu sondażowym wywołanym drakońskim orzeczeniem antyaborcyjnym Trybunału Konstytucyjnego Julii Przyłębskiej z 22 października. Już wtedy było pewne, że odbicie sondażowe PiS nastąpi – to partia z dużą i wierną bazą społeczną, zwłaszcza w mniejszych ośrodkach miejskich i na wsi. Pytanie brzmiało, jak wysoko obóz władzy wybije się dołka, w który wpadł. Zwłaszcza że jak analizowaliśmy w OKO.press, sondaże pokazują straty obozu władzy w kluczowych dla niej segmentach – na wsi i w klasie ludowej (do odrobienia przy sprawnym wyjściu z pandemicznego dołka) oraz w ważnej grupie z punktu widzenia przyszłości – wśród młodych (bogoojczyźniana retoryka i radykalizm nowego ministra edukacji Przemysława Czarnka nie wróżą tutaj PiS-owi najlepiej). W OKO.press w listopadzie wskazywaliśmy na podstawie sondażu Ipsos, że partii Kaczyńskiego trudno będzie wrócić do notowań sprzed wyroku TK, które dawały jej nawet 45 proc. poparcia. Sufit PiS wskazaliśmy jako 41 proc. Kaczyński jeszcze go nie osiągnął i niewiele wskazuje, by w kolejnych tygodniach miesięczna średnia sondażowa obozu władzy miała przekroczyć 40 proc.: fatalna komunikacja dotycząca szczepień i narastający bunt społeczny przeciwko chaotycznie wprowadzanym i luzowanym pandemicznym restrykcjom nie gra na korzyść rządzących. 19 stycznia 2021 Rzeczą pewną jest, że zła passa rządzących nie będzie trwała wiecznie, pytanie więc, w jakim stanie opozycja wejdzie w czas kluczowego starcia z PiS, który rozpocznie się na półmetku obecnej kadencji – jesienią 2021 roku. Jeśli nie będzie szukać nowych opowieści o Polsce i sposobu na komunikowanie się z umiarkowanymi wyborcami PiS, za to skoncentruje się na jałowej walce o laur lidera opozycji – straci czas. Jeśli na wzór wojny o pokój pogrąży się w „wojnie o jedność”, znacznie obniży swoje szanse na wygraną. Zahaczające o obsesję poszukiwanie lidera, na białym koniu prowadzącego demokratów ku wygranej z coraz bardziej autorytarną władzą, było być może jedną z przyczyn kolejnych klęsk wyborczych opozycyjnych formacji od 2015 roku. Im bardziej opinia publiczna szukała nowego zbawcy i wskazywała nowych Rycerzy Demokracji – od Ryszarda Petru, przez Mateusza Kijowskiego, Władysława Frasyniuka po Donalda Tuska – tym bardziej podsycała ambicjonalny konflikt w gronie opozycji. To po pierwsze. Po drugie, im bardziej idealizowano wymarzonego przywódcę, tym bardziej ci prawdziwi wydawali się miałcy i nijacy. Co z kolei wpływało na demobilizację opozycyjnych wyborców. 25 stycznia 2021 dyskusję o liderze opozycji podsycił sondaż IBRiS dla „Rzeczpospolitej”, który wskazał – jak zwykle w takich przypadkach, o czym za chwilę – że według Polaków najlepszy do tej roli byłby polityk Trudno Powiedzieć. Wybrało go 59 proc. respondentów. Podobne badanie przeprowadził w maju 2019 roku Ipsos dla OKO.press – w naszym sondażu 50 proc. respondentów wskazało, że najlepszym liderem opozycji byłby Żaden z Nich. My podawaliśmy zestaw nazwisk do wyboru (wygrał Władysław Kosiniak-Kamysz z 19 proc. wskazań), IBRiS poprosił ankietowanych, by sami wskazali konkretną postać (wygrał Borys Budka z 13 proc. wskazań). Tak, opozycja miała, ma i w najbliższym czasie będzie miała problem z przywództwem. Co z tym zrobić? Najrozsądniej byłoby po prostu się z tym pogodzić. Stosując nieco zawodną analogię z Demokratami w Stanach Zjednoczonych, można powiedzieć, że obóz antyPiS nie ma swojego Baracka Obamy, lidera, który porwie socjalistów walczących o sprawiedliwość społeczną, wielkomiejskich socjalliberałów, dla których najważniejsze są sprawy kulturowe, i konserwatystów, którzy po prostu mają dość Republikanów przy władzy. Mamy za to swoich Bidenów, Sandersów, mamy swoją Nanci Pelosi i Pete’a Buttigiega, z których każdy i każda obsługuje inny segment wyborców opozycji. I jak pokazuje analiza sondaży z początku tego tekstu, to spokojnie może wystarczyć do wygranej. Konflikt o miano lidera jest potrzebny opozycyjnym formacjom jak dziura w moście. Nikt na nim nie zyska, wszyscy stracą, bo taki spór osłabi opozycyjną klasę polityczną. Przywódcom formacji opozycyjnych trudno przypisać wybitność, ale jednak sprawnie „obsługują” różnorodny elektorat obozu demokratów. W jego interesie leży wzmacnianie tego fenomenu – nie jego osłabianie. O micie jednej opozycyjnej listy pisaliśmy już w OKO.press kilkukrotnie. Przypomnijmy podstawowe fakty. W eurowyborach opozycja niemal całkowicie zjednoczona w ramach Koalicji Europejskiej poniosła sromotną klęskę w teoretycznie najłatwiejszym głosowaniu dla obozu anty-PiS. Koalicja Europejska straciła 1,8 mln głosów w stosunku do wyniku tworzących ją partii w wyborach samorządowych 2018 roku. PiS w tym czasie zyskał 0,9 mln głosów. Zamiast premii, opozycja dostała od wyborców mandat za jedność w łącznej wysokości 2,7 mln kart wyborczych. W wyborach parlamentarnych opozycja słusznie zjednoczyła się w wyborach do Senatu: ordynacja większościowa do izby wyższej powoduje, że mnożenie kandydatów po jednej stronie sceny politycznej jest receptą na klęskę. Ale kłopot w tym, że ordynacja do Sejmu jest inna, a „mandat za jedność” w głosowaniu senackim 2019 roku wyniósł aż 0,5 mln głosów – o tyle mniej dostali wspólni kandydaci senaccy opozycji od osobnych list sejmowych ugrupowań tworzących blok senacki. Ale matematyka to tylko jeden z czynników powodujących, że koncepcja jednej listy przy obecnej ordynacji do Sejmu nie ma wielkiego sensu. Drugi element to zagrożenie brakiem spójności. Szeroka koalicja od Lewicy do PSL byłaby wymarzonym prezentem dla PiS i jego biura propagandy dowodzonego przez Jacka Kurskiego. Stratedzy Kaczyńskiego codziennie mogliby wrzucać tematy dzielące koalicjantów: Dokładnie to robili zresztą przed wyborami europejskimi – z wiadomym skutkiem. To prawda, że sposób przeliczania głosów na mandaty metodą D’Hondta i relatywnie małe okręgi wyborcze premiują jedność w wyborach sejmowych, ale tylko wtedy, gdy bloki sojuszniczych partii są programowo w miarę spójne. Wówczas rzeczywiście 10 proc. partii A oraz 10 proc. partii B mogą zmienić się w 20 proc. bloku AB. Takie proste dodawanie zadziałało np. na korzyść bloku SLD, Wiosny i Razem w 2019 r. Jednak kiedy różnice są zbyt duże, część wyborców może zostać w domu i tym samym ukarać polityków łączących wodę z ogniem – wtedy z teoretycznych 20 proc. może w praktyce zostać tylko 15 proc. A to już jest przepis na przegraną. Na własne życzenie. I na koniec najważniejsze – jak widać w naszej analizie sondaży, ryzyko tworzenia jednej listy opozycji jest teraz zupełnie zbędne (sytuacja może się ewentualnie zmienić, jeśli PiS zacznie majstrować przy ordynacji wyborczej): partie opozycyjne zachowując obecny stan posiadania, będą w stanie sformować sejmową większość, startując oddzielnie. Jeśli ów stan posiadania odrobinę poprawią, w przyszłym Sejmie będą możliwe nawet dwie opozycyjne koalicje: Opozycja w sposób oczywisty ma swoje problemy, w tym jeden podstawowy – z tożsamością: Jeśli opozycja rozwiąże te podstawowe, dręczące ją kwestię, otworzy się dla niej szeroka droga do zwycięstwa. Dodatkowe, wydumane oraz zupełnie irracjonalne spory o miano lidera i sztuczną jedność na wyborczej liście to prosta droga do porażki. Tym boleśniejszej, że tym razem byłaby najzupełniej idiotyczna. Władza, Opozycja, Szymon Hołownia, Borys Budka, Adrian Zandberg, Władysław Kosiniak - Kamysz, Prawo i Sprawiedliwość, Koalicja Obywatelska, Sojusz Lewicy Demokratycznej, Polska 2050, PSL, Konfederacja lewica
Lubnauer: zawieszenie patentu na szczepionkę przeciw COVID to „komunizm”. Naprawdę?^Adam Leszczyński^26 stycznia 2021^https://oko.press/lubnauer-zawieszenie-patentu-na-szczepionke-przeciw-covid/^Czy Pfizer powinien przekazać państwom patent na szczepionkę przeciw COVID-19? Według posłanki KO Katarzyny Lubnauer taka sugestia Adriana Zandberga z Lewicy Razem to „komunizm”. Tymczasem zarówno polskie, jak i międzynarodowe prawo przewiduje taką możliwość Posłanka KO i Nowoczesnej Katarzyna Lubnauer skomentowała na Twitterze wystąpienie posła klubu Lewicy Adriana Zandbergaw „Kawie na ławie” w TVN24 24 stycznia. „Nie do końca możemy powiedzieć: »to jest dobra wola firm farmaceutycznych – ile szczepionek przyjdzie, tyle przyjdzie, a my poczekajmy, co nam łaskawie dadzą«. Mam pytanie, co zrobiono przez rok, żeby polskie zdolności do tego, żeby włączyć się w produkcję szczepionek, podnieść? Wiem o sygnałach ze strony firm farmaceutycznych o ich gotowości do tego, żeby się w ten proces włączyć” – mówił Zandberg, krytykując rząd PiS za słabe przygotowanie akcji szczepień. „Adrian Zandberg w Kawie na ławie bredzi (…) chce, żeby Pfizer przekazał nam patent na szczepionkę przeciw COVID19 i dzięki temu będziemy produkować więcej i szczepić szybciej. Pfizer wydał miliony na badania, żeby teraz rozdawać patent innym. (…) skąd on się zerwał?!?” — napisała na Twitterze użytkowniczka „Ula Ma”. Na pytanie „skąd się zerwał” Zandberg odpisała Lubnauer: „Z komunizmu. Chociaż oczywiście można ustalić wspólnie z autorem cenę za patent. Ale tylko za jego zgodą”.  Sprawa ochrony patentowej leków ratujących życie ma długą i skomplikowaną historię — o której w dużym uproszczeniu opowiemy za moment. Lubnauer nie ma jednak racji: zarówno międzynarodowe umowy o ochronie własności intelektualnej, jak i polskie ustawodawstwo zawiera możliwość zawieszenia ochrony patentowej leku w sytuacji kryzysu zdrowia publicznego (a epidemia COVID-19 z pewnością nim jest). Rząd, który chce zrobić coś takiego, nie musi też ani pytać producenta o zdanie, ani negocjować z nim ceny. OKO.press nie chodzi przy tym o względy moralne, tylko prawne, wypracowane przez rządy i wielkie korporacje, których interesy chroni prawo patentowe. Jeśli chodzi o względy moralne — firmy farmaceutyczne korzystają zarówno z finansowanych przez podatników różnych krajów badań, jak i dotacji rządowych, a więc ich moralne prawo do korzystania z ochrony patentowej jest ograniczone (patent to w istocie gwarancja do wyłącznego czerpania zysków z wynalazku przez określony czas). Jak oszacowali analitycy z firmy Airfinty, rządy zainwestowały w prace nad szczepionkami przeciw COVID-19 6,5 miliarda funtów (ponad 7 miliardów Euro) i to nie licząc finansowania badań podstawowych. [Skąd się wziął Adrian Zandberg, kiedy proponował przekazanie Polsce patentu na szczepionkę przeciw COVID-19?] "Z komunizmu. Chociaż oczywiście można ustalić wspólnie z autorem cenę za patent. Ale tylko za jego zgodą"   Katarzyna Lubnauer, Twitter - 24/01/2021 Fot. Jakub Orzechowski / Agencja Gazeta W 1994 roku po długich negocjacjach została podpisana międzynarodowa umowa TRIPS (ang. Trade Related Intellectual Property Rights, tutaj całość). Zobowiązuje ona wszystkie kraje należące do WTO (Światowej Organizacji Handlu, Polska do niej należy) do przestrzegania surowych zasad prawa patentowego. Dla przemysłu farmaceutycznego oznacza to w praktyce zabezpieczenie zysków. Przez minimum 20 lat (tyle według TRIPS trwa międzynarodowa ochrona nowych lekarstw) nie można legalnie produkować kopii opatentowanych preparatów (tzw. leków generycznych).  Wynegocjowanie tego okresu ochronnego było w latach 90. uważane za wielki sukces koncernów farmaceutycznych. Wcześniej w wielu krajach okres ochrony patentowej był krótszy. Teoretycznie właściciel patentów może więc dyktować ceny. TRIPS zawiera jednak klauzulę — art. 31 — pozwalający władzom państwowym w sytuacji „zagrożenia zdrowia publicznego” na udzielenie „przymusowej licencji” na dany lek firmie, która nie jest właścicielem patentu. Podczas negocjacji przeciwko temu zapisowi zawzięcie protestowały Stany Zjednoczone i Szwajcaria — kraje, w których ma siedziby wiele międzynarodowych firm farmaceutycznych. W 2001 roku rząd RPA chciał skorzystać z tego zapisu, żeby obniżyć cenę lekarstw na AIDS. Z wirusem żył wówczas co dziesiąty mieszkaniec i mieszkanka tego kraju. Przeciw rządowi RPA wspólnie wystąpiły wtedy w sądzie 42 międzynarodowe firmy farmaceutyczne.  Był to wielki i głośny proces, który obserwowała cała Afryka. W 2001 leki na AIDS były jeszcze bardzo trudno dostępne, a roczna kuracja kosztowała 10 tys. dol. — wielokrotnie więcej, niż dochód na mieszkańca w wielu krajach Afryki. W kwietniu 2001 roku pod naciskiem opinii publicznej koncerny wycofały pozew. Na sali sądowej ludzie tańczyli z radości. Najciekawsze było jednak to, co nastąpiło później – producenci dobrowolnie obniżyli ceny dla Afryki, niekiedy do zera. Koncerny farmaceutyczne wolały dawać lekarstwa za darmo, niż zgodzić się na ich produkcję w ramach „licencji przymusowej”. 26 stycznia 2021 Kiedy interes publiczny tego wymagał, z patentami na leki nie liczyły się także rządy krajów bogatych. W 2001 roku USA ogarnęła panika wywołana groźbą epidemii wąglika — na który działał nowy wówczas antybiotyk ciprofloksacyna, produkowana przez koncern Bayer. Rząd USA skupował wówczas ogromne zapasy tego leku, płacąc za niego 1,83 dol. za tabletkę. Producenci generyków proponowali dostarczenie leku prawie dwa razy taniej. Amerykański sekretarz departamentu zdrowia Tommy G. Thompson zaszantażował wówczas publicznie koncern Bayer – zażądał obniżenia ceny do poziomu oferowanego przez producentów generyków. Zagroził mu zawieszeniem ochrony patentowej. Wcześniej to samo zrobiła Kanada – kupując ciprofloksacynę za 1,30 dol. za tabletkę od producenta leków generycznych. Bayer błyskawicznie się zgodził – i obniżył cenę do 95 centów za tabletkę. Wywołało to wówczas w prasie krajów rozwijających się falę oskarżeń o hipokryzję. „Święte prawo własności przestaje być święte, kiedy tylko szkodzi zachodnim interesom” – napisał komentator kenijskiego dziennika „Daily Nation”. W listopadzie 2001 roku zasady postępowania w takich sytuacjach WTO dopracowała w tzw. „deklaracji z Doha” (tutaj można ją przeczytać). Zapisano w niej, że „przymusowej licencji” można udzielić w sytuacji kryzysowej, dla celów niekomercyjnych, albo wobec „postępowania naruszającego zasady konkurencji” ze strony producenta. Według artykułu 5 deklaracji z Doha kraje członkowskie WTO mają swobodę w określaniu podstaw do nadania „licencji przymusowej” w takich sytuacjach – zwłaszcza w sytuacji epidemii HIV, gruźlicy, malarii czy innych chorób. W czasie negocjacji wielkim firmom farmaceutycznym zależało przede wszystkim na ochronie najważniejszych rynków – krajów najbogatszych – które przynoszą przytłaczającą większość zysków. Nalegały więc np. na zakaz reeksportu leków generycznych, które miały być wykorzystywane w ubogich krajach, do krajów bogatych. „Zgadzamy się, że umowa TRIPS nie powinna stawać na drodze i nie staje na drodze temu, aby kraje członkowskie podejmowały kroki chroniące zdrowie publiczne”  – zapisano w „deklaracji z Doha”. Także polskie prawo zawiera zapisy pozwalające na udzielenie „licencji przymusowej”. W ustawie „Prawo własności przemysłowej” z 30 czerwca 2000 (tutaj cały tekst) poświęcony jest temu rozdział 7. W art. 82 czytamy, że jest to możliwe, gdy: „jest to konieczne do zapobieżenia lub usunięcia stanu zagrożenia bezpieczeństwa Państwa, w szczególności w dziedzinie obronności, porządku publicznego, ochrony życia i zdrowia ludzkiego oraz ochrony środowiska naturalnego”. OKO.press nie chce się w tym miejscu wypowiadać się w kwestii tego, czy taka strategia ma sens w przypadku szczepionki przeciw COVID-19. Faktem jest jednak, że – inaczej niż twierdzi posłanka Lubnauer – Zdrowie, Katarzyna Lubnauer, Koalicja Obywatelska, Nowoczesna, COVID-19 szczepionki na COVID-19
Będą opóźnienia w dostawie nowej szczepionki. UE wściekła na producenta^Maria Pankowska^26 stycznia 2021^https://oko.press/beda-opoznienia-w-dostawie-nowej-szczepionki-ue-wsciekla-na-producenta/^Według UE możliwości są dwie: albo obiecane szczepionki nigdy nie powstały, albo firma AstraZeneca sprzedała je gdzie indziej. Państwa członkowskie winę za opóźnienia w dostawach najchętniej zrzuciłyby na Brukselę. Rząd PiS - na Brukselę i Berlin „O ile Europa zatwierdzi naszą szczepionkę, nie przewidujemy opóźnień w dostawach. Ilość dawek będzie jednak mniejsza niż początkowo zakładano ze względu na ograniczoną wydajność zakładów produkcyjnych w europejskim łańcuchu dostaw” – napisał w mailowym oświadczeniu rzecznik firmy AstraZeneca z 22 stycznia 2021. Zmniejszona liczba dostępnych dawek to jednak de facto opóźnienia. Pierwszą umowę Komisja Europejska podpisała z AstrąZeneką w sierpniu 2020 roku, gdy szczepionka weszła w końcową fazę testów klinicznych. W ramach porozumienia firma ma dostarczyć państwom członkowskim UE 300 milionów dawek, z możliwością zwiększenia dostaw o kolejne 100 milionów. W rozmowie z portalem Politico anonimowy unijny urzędnik wyjawił, że Komisja zapłaciła producentowi kilkaset milionów euro z budżetu UE. Za te pieniądze AstraZeneca miała zabezpieczyć zdolności produkcyjne, by rozpocząć transport do krajów Unii szybko – gdy tylko jej szczepionka dostanie wymagane zgody. Dlatego Komisja nie kryje irytacji. Domaga się dokładnych informacji o planowanych dostawach, by państwa członkowskie mogły uwzględnić je w kalendarzach szczepień. Unia podejrzewa, że zmniejszenie dostaw – według przecieków aż o 60 proc. w pierwszym kwartale – to nie przypadek. Możliwości zdaniem Unii są dwie: albo obiecane szczepionki nigdy nie powstały, albo AstraZeneca sprzedała je gdzie indziej. Niewykluczone, że złamała tym samym postanowienia kontraktu z UE. Po spotkaniu z przedstawicielami firmy w poniedziałek 25 stycznia 2021 komisarz ds. zdrowia Stella Kyriakides (na zdjęciu) ogłosiła, że wyjaśnienia są niesatysfakcjonujące. Komisja rozważa teraz utworzenie systemu notyfikowania o eksporcie szczepionek poza Unię. 21 stycznia 2021 Informacje o zmniejszonych dostawach od AstryZeneki to cios dla UE, która spodziewa się, że to na nią spadnie odium za opóźnienie. Unia i Europejska Agencja Leków (EMA) miały w najbliższych dniach ostatecznie zatwierdzić do użytku preparat tej firmy. Jeszcze w ubiegłym tygodniu, 19 stycznia 2021, Komisja Europejska wydała oficjalny komunikat, w którym ponagliła państwa członkowskie. Chciała, by do marca 2021 roku co najmniej 80 proc. unijnych obywateli powyżej 80. roku życia oraz 80 proc. służb medycznych i pracowników domów opieki zostało zaszczepionych. Co więcej, KE sugerowała, by w połowie 2021 poszczególne kraje Unii zaszczepiły minimum 70 proc. całej populacji dorosłych. W wywiadzie dla francuskiego radia „Europe 1” 24 stycznia 2021 – niecały tydzień później – szef Rady Europejskiej Charles Michel przyznał jednak, że nie będzie to łatwe. Podkreślił, że liczy na „zmobilizowanie linii produkcyjnych” i na to, że do końca stycznia na rynek trafi trzecia szczepionka. Czy będzie to preparat AstryZeneki? Jak najszybszej zgody na dopuszczenie jej do obrotu chcieliby zniecierpliwieni europejscy przywódcy. Na spotkaniu Rady Europejskiej 21 stycznia 2021 wskazywali wręcz, że część szczepionek mogłaby zostać przekazana państwom członkowskim jeszcze zanim Unia i EMA oficjalnie je zaakceptują. Na razie w UE można podawać szczepionki firm BioNTech-Pfizer i Moderna. Oprócz AstryZeneki na zgodę czekają preparaty Sanofi-GSK, Johnson & Johnson i CureVac, z którymi KE podpisała już umowy ramowe. Trwają rozmowy z firmami Novavax i Valneva. Szczepionka AstryZeneki jest wyczekiwana ze względu na cenę niższą od BioNTech-Pfziera i mniejsze wymagania co do temperatury jej podawania. Jej dostawy miały rozpocząć się w połowie lutego, ale firma musiała powtórzyć część badań klinicznych. Pojawiają się kolejne wątpliwości co do jej skuteczności dla osób powyżej 65. roku życia. 15 stycznia 2021 W połowie stycznia 2021 koncern BioNTech-Pfzier poinformował o zmniejszeniu dostaw szczepionki do wszystkich krajów UE. Powodem były prace modernizacyjne w fabryce w Puurs w Belgii, gdzie preparat jest produkowany. Firma ma wrócić do harmonogramu dostaw w tym tygodniu (od poniedziałku 25 stycznia) i zacząć nadrabiać opóźnienia. Zwiększone dostawy szczepionek Pfizera mają rozpocząć się 15 lutego 2021. Radosław Fogiel, poseł i rzecznik Prawa i Sprawiedliwości w wywiadzie dla „Sygnałów Dnia” radiowej Jedynki 25 stycznia 2021 zapewniał, że w Polsce jedynym problemem jest dziś właśnie dostępność szczepionek. „Wąskim gardłem, które ogranicza nas w zwiększaniu tempa szczepień, nie jest wydolność systemu, sprawność polskiej służby zdrowia, liczba czy chęć do pracy polskich lekarzy. To wszystko jest” – stwierdził Fogiel. Rzecznik PiS wykorzystał okazję, by jednocześnie skrytykować Unię Europejską („nie jest klubem ludzi, którzy są dla siebie wyłącznie mili”) i Niemcy. Bo rząd Angeli Merkel postanowił kupić dodatkowe szczepionki poza unijnym łańcuchem dostaw. Niemcy pozyskali w ten sposób dawki, których zakupu – jak ustaliło Politico – odmówiły pozostałe kraje UE, w tym Polska. 23 stycznia 2021 Teraz Fogiel z jednej strony mówi o niemieckim braku solidarności. A z drugiej zapowiada, że Polska być może pójdzie za przykładem sąsiadów. „Trzeba podjąć dodatkowe działania. Zarówno Komisja Europejska jak i Polska powinny to zrobić. My już to robimy. Będziemy badać możliwości uzyskania szczepionek bezpośrednio od producentów. Mówimy oczywiście o tych producentach, którzy zostaną dopuszczeni przez Europejską Agencję Leków” – mówił na antenie „Jedynki”. Jak na razie jednak ani rosyjska szczepionka Sputnik V, ani chińska Sinopharm nie dostały wymaganych zgód. Mimo to produkty chińskie w połowie stycznia postanowił kupić rząd Węgier – na własną odpowiedzialność. Zdrowie, Świat, Radosław Fogiel, Unia Europejska, Komisja Europejska, koronawirus szczepienia na COVID-19 szczepionka
W Rosji wrze po aresztowaniu Nawalnego, już 3 tysiące zatrzymanych. Co zwiastują protesty? [ANALIZA]^Nikita Grekowicz^25 stycznia 2021^https://oko.press/w-rosji-wrze-po-aresztowaniu-nawalnego-juz-3-tysiace-zatrzymanych-co-zwiastuja-protesty-analiza/^Protestujący wyszli na ulice mimo przemocy ze strony siłowików oraz panującego mrozu. Czy protesty Rosjan 23 stycznia mogą być przełomowe i jak wpłyną na sytuację w regionie? Jak bardzo zasadne są dzisiaj porównania do rewolucji w Białorusi, nasuwające się również samym Rosjanom? Największe manifestacje odbyły się w sobotę, 23 stycznia, w Petersburgu i w Moskwie, gdzie kilkadziesiąt tysięcy osób wyszło na ulice. To akt sprzeciwu wobec opresyjnych metod rosyjskich władz, które zatrzymały Aleksieja Nawalnego, lidera rosyjskiej opozycji, otrutego w sierpniu przez funkcjonariuszy FSB i zatrzymanego na lotnisku bezpośrednio po powrocie do kraju z leczenia w Niemczech. Rosjanie wyszli na ulice również w wielu innych regionach – od wspominanego Petersburga, który od lat uchodzi za najbardziej politycznie niepokorne miasto w Rosji, po Jakuck, w którym w dniu protestów temperatura spadała do minus pięćdziesięciu stopni. Protestujący pojawili się nawet na ulicach miast w regionach tradycyjnie przychylnych Putinowi.  Skala protestów bez wątpienia zaskoczyła rosyjskie władze. Po ponownym objęciu prezydentury przez Putina równoległych protestów w tak wielu miastach Federacji Rosyjskiej jeszcze nie było. Przy decyzji o zatrzymaniu Nawalnego Putin z pewnością liczył się z możliwością protestów, ale raczej nie spodziewał się masowych demonstracji w całym kraju, w dodatku w środku zimy. W trakcie protestów Rosgwardia (wojska wewnętrzne) i OMON (policja) użyły przemocy wobec demonstrantów. Demonstranci byli pałowani, bici i zaciągani do więźniarek. W efekcie ich działań kilka osób wymagało pomocy medyków, a jedna z mieszkanek Petersburga, Margarita Jodina, kopnięta przez OMON-owca trafiła na dłużej do szpitala.  W niektórych miejscach protestujący na przemoc odpowiadali siłą. W szczególności w Moskwie kilkukrotnie dochodziło do starć z policją, również nieopodal aresztu śledczego, w którym przetrzymywany jest Nawalny. Rosyjskie MSW w poniedziałek poinformowało, że około 20 funkcjonariuszy odniosło w tych przepychankach drobne obrażenia. Podczas prób rozpędzania protestów w całej Rosji zatrzymano według różnych szacunków około trzy tysiące osób. To duża liczba, również jak na rosyjskie standardy. Podczas protestów po wyborach samorządowych w 2019, komentowanych w swoim czasie jako „najliczniejsze od lat”, w szczytowym dniu zatrzymano około tysiąca osób. 23 stycznia 2021 Zatrzymywani karani są dzisiaj przede wszystkim wysokimi grzywnami. Nadano bieg kilku sprawom karnym pod zarzutami organizacji masowych niepokojów oraz naruszenia nietykalności cielesnej funkcjonariuszy. Oskarżonym grożą wyroki nawet do kilku lat więzienia. Rosyjscy siłowicy, być może nauczeni doświadczeniami białoruskich kolegów, próbują jednak przy tym zachować pewne pozory przyzwoitości – funkcjonariusz, który brutalnym kopnięciem wysłał Jodinę do szpitala w poniedziałek przyszedł do niej z kwiatami i przeprosinami, twierdząc, że uderzył ją, bo „kilka minut wcześniej gaz pieprzowy dostał się do jego oczu, a w dodatku zaparowała mu szyba kasku”. (Wideo z zajścia jednoznacznie podważa tę wersję). Tego samego dnia media obiegły doniesienia o zwolnieniu ze służby młodego żołnierza Rosgwardii, który w mediach społecznościowych w wulgarny sposób i z nieskrywanym rozbawieniem wypowiadał się na temat tego samego zajścia. („Na **uj stoicie nam [red. siłowikom] na drodze?). Próby ocieplenia wizerunku kontrastują z liczbą zatrzymanych i niemalże losowymi aresztowaniami liderek i liderów opozycji – z okazji protestów zatrzymano małżonkę Aleksieja Nawalnego, Julię. Z kraju ma zostać deportowany adwokat Nawalnego, zatrzymany w trakcie minionego tygodnia, a w jego paszporcie już widnieje zakaz wjazdu niemal do końca 2023 roku. Samorządowczynię Lusię Sztejn, członkinię zespołu Pussy Riot Mariję Alochinę oraz reżyserkę Wiktorię Kuzniecową po zatrzymaniu oskarżono o próbę przejechania funkcjonariuszy policji. Wiele wskazuje na to, że po zatrzymaniu Nawalnego władze nie do końca mają pomysł na to, jak wygłuszyć narastające w społeczeństwie niezadowolenie. Zatrzymanie coraz bardziej popularnej i obecnej w przestrzeni publicznej Julii Nawalnej można odczytywać wręcz jako objaw strachu władz przed powtórzeniem przez nią drogi Swiatłany Cichanosukiej, która stała się liderką białoruskiej opozycji po aresztowaniu jej męża. Jednocześnie rosyjska telewizja państwowa próbuje zdominować narrację o protestach swoim przekazem o demonstrantach jako zagubionych nastolatkach cynicznie wykorzystanych przez zachodnich agentów za pomocą TikToka. Kreml trzyma się tym samym autorytarnych standardów, przynajmniej w sferze propagandy – zakrzywia rzeczywistość do swoich potrzeb, ale jej nie neguje. Dmitrij Pieskow, rzecznik Władimira Putina w komentarzu do bieżących wydarzeń udzielonego państwowej telewizji stwierdził, że: „Protestujących nie było dużo. Dużo ludzi głosuje na Putina – jeśli porówna Pan liczby protestujących do liczby głosów oddanych na Putina, to zobaczy Pan, że różnica będzie ogromna. To też są oczywiście Rosjanie, szanuję każdy punkt widzenia, ich również, ale nie jest ich dużo”. Strategia rosyjskich władz różni się od metod stosowanych w sierpniu w Białorusi. Putin nie zdecydował się jeszcze zalać kraju falą terroru. Pod tym względem sobotnie wydarzenia dużo bardziej przypominają białoruskie przedwyborcze protesty i wiece. Masowe zatrzymania i pałowania połączone z przekazem medialnym jednocześnie symulującym zrozumienie dla punktu widzenia protestujących i uderzającym w ich wizerunek. To pokaz siły dla niezadowolonych i pokaz udawanej dobroci wobec protestujących dla ludzi popierających obecne władze. Strategia, która działała w społeczeństwie, w którym aktywni niezadowoleni stanowili znaczącą mniejszość. Jeśli Kreml się przeliczył i nie doszacował tej grupy, może to tylko wzmóc frustrację Rosjan, podobnie jak działania propagandzistów Łukaszenki wzmogły w pierwszej połowie 2020 roku frustrację Białorusinów. Niemniej Putin, w odróżnieniu od Łukaszenki, nie zbagatelizował pierwszych sygnałów niezadowolenia płynących z Chabarowska w sierpniu 2020 roku, ale podobnie jak białoruski dyktator podjął szereg złych decyzji, które tylko dodatkowo wzburzyły Rosjan – najgłośniejszą i najpoważniejszą z nich była próba otrucia Nawalnego. 25 grudnia 2020 Poprzez powrót do kraju Nawalny postawił Putina przed alternatywą z dwoma złymi wyborami – zatrzymaniem go i związanymi z tym protestami, albo pozostawieniem go na wolności i umożliwieniem mu tym samym dalszej pracy. Putin wybrał to pierwsze – najwyraźniej faktycznie boi się lidera rosyjskiej opozycji, na co wskazuje zresztą podwójna, sierpniowa próba jego otrucia. Popularność Nawalnego i jego ruchu autentycznie przeraża rosyjskie władze, szczególnie w obliczu nadchodzących wyborów parlamentarnych i niedawnych zmian w rosyjskiej konstytucji przesuwających ciężar władzy na premiera. Putin zdecydował się na ten ruch, ponieważ po raz drugi rządzi już drugą kadencję i nie mógł ubiegać się o reelekcję, a chciał przy tym – ze względów wizerunkowych – zachować pozory demokracji. Wrześniowe głosowanie jawiło się w takim układzie jako formalność. Niedopuszczenie do wyborów opozycyjnych kandydatów w domyśle miało być rozwiązaniem zapewniającym pełnię władzy proputinowskiej Jedynej Rosji. W ostateczności, wobec powszechnej niechęci do trzymającego władzę ugrupowania do wyborów mogliby stanąć „niezależni” kandydaci wspierający autokratę, jak miało to miejsce podczas wspominanych wyborów samorządowych w 2019 roku. Po wydarzeniach 23 stycznia może się jednak okazać, że nawet losowi kandydaci dobierani na przeciwników partyjnych działaczy będą dla nich realnym zagrożeniem. Taki precedens już zresztą miał miejsce w 2020 roku, kiedy prezydentką Kostromy, miasta w centralnej Rosji została sprzątaczka z miejscowej szkoły, Marina Udgorodska. Sobotnie protesty dobitnie pokazały, że nastroje w Rosji się zmieniły, a Putin realnie może obawiać się o utrzymanie stabilności w kraju w obliczu zbliżających się we wrześniu wyborów parlamentarnych. Pogłębiający się kryzys wizerunkowy Putina, który w swoim czasie doszedł do władzy między innymi dzięki antykorupcyjnym hasłom, wzmaga coraz trudniejsza sytuacja gospodarcza w Rosji wywołana sankcjami i pandemią COVID-19. W Rosji, podobnie jak w Białorusi, niechęć do obecnej władzy przelewa się już przez cały kraj. Protestujący Rosjanie nie ukrywają przy tym, że wolnościowe dążenia Białorusinów częściowo zainspirowały ich do odważnego domagania się zmian. Co więcej metody sprzeciwiania się reżimowi stosowane przez demonstrantów również pokrywają się z tymi stosowanymi dzisiaj między innymi w Białorusi. Komunikacja między Rosjanami przeniosła się w dużej mierze na Telegram i media społecznościowe, niemożliwe do skontrolowania przez propagandzistów, podobnie zresztą jak ich komunikacja ze swoimi liderami i liderkami. W obliczu przemocy siłowików Rosjanie byli w stanie z dnia na dzień ustalić i upublicznić tożsamość funkcjonariuszy, którzy zniesławili się najbardziej przykrymi działaniami. To zresztą poskutkowało już pociągnięciem ich do częściowej, zawodowej odpowiedzialności, czego wobec klikowej mentalności białoruskiej milicji, niestety nie udało się osiągnąć w Białorusi. Trzeba jednak wyraźnie podkreślić, że Rosja w oczywisty sposób różni się od Białorusi. Białoruskie społeczeństwo jest do bólu jednolite, podczas gdy niemal każda część Federacji Rosyjskiej zauważalnie różni się od innej. Inaczej wygląda również rozłożenie nastrojów w społeczeństwie, podobnie jak struktura polityczna – Białoruś latami żyła kultem jedynego wodza, a w Rosji nieustannie trwają podskórne tarcia między bojarami-oligarchami rządzonymi twardą ręką cara Putina. Co więcej, Putin wciąż cieszy się w Rosji znacznie większym poparciem niż Łukaszenka w Białorusi, nawet jeśli weźmiemy pod uwagę dane sprzed sierpniowych wyborów prezydenckich. Niewykluczone, że Putin w Rosji wciąż może mieć realne poparcie nieznacznej większości społeczeństwa. Bezpiecznie można stwierdzić, że jego poparcie wynosi od 40 do 60 proc. W Białorusi nie było mowy o takim wsparciu dla Łukaszenki. Mimo to Białorusini i Rosjanie doskonale rozumieją, że jeśli będą równolegle wywierać presję na swoich dyktatorów, to znacznie łatwiejsze będzie odsunięcie ich od władzy. Sukces Białorusinów bardzo osłabi pozycję Putina, i to przede wszystkim w jego własnym elektoracie. A opór i protesty Rosjan umożliwią Białorusinom sprawniejsze doprowadzenie łukaszystów do upadku. Analogie do sytuacji w Białorusi utrzymują się na bardzo ogólnym poziomie, zarówno w odniesieniu do obecnej sytuacji jak i genezy niepokojów. Zagrożenie dla Putina stanowią dzisiaj przede wszystkim młodzi, we własnym odczuciu pozbawieni perspektyw na przyszłość i sfrustrowani bizantyjską wystawnością przedstawicieli władzy, którzy jeszcze kilka lat temu w ogóle nie chcieli angażować się w politykę albo wręcz wspierali obecne władze w obu krajach. Zdecydowanie inaczej wygląda jednak budowanie porównań w odniesieniu do konkretnych przypadków, czy wydarzeń. Putin zarządza kryzysem inaczej niż Łukaszenka – podobnie jak on atakuje liderów opozycji, ale jednocześnie nie idzie w zaparte i ustami swoich przedstawicieli od początku jednostronnie symuluje akceptację dla istnienia opozycji. Nawalnego nazywa się w rosyjskich propagandowych mediach „blogerem”, co pozwala rysować porównania do Siarhieja Cichanouskiego, który zbudował swój elektorat właśnie na youtubie. Ale na tym podobieństwa się kończą, bo o ile Cichanouski był przedstawicielem całego pokolenia, programowym „jednym z wielu”, o tyle wydaje się, że Nawalny jest faktycznym liderem opozycji jednoczącym Rosjan przeciwko Putinowi. To znacząca różnica, bo gdy zabrakło aresztowanych Cichanouskiego i Wiktara Babaryki, albo każdego z kolejnych liderów i liderek opozycji, ktoś z Białorusinów zawsze wychodził przed szereg i prowadził ich dalej. Protestujący Rosjanie są równie zdeterminowani, ale konsekwentnie idą za Nawalnym. Rodzi to zagrożenia dla Nawalnego, otrutego przecież przed kilkoma miesiącami, ale jednocześnie koordynuje ruch całej opozycji. Na razie porównania samych protestów można rysować tylko w przypadku przedwyborczego okresu w Białorusi. Wtedy też przecież zatrzymywano tysiące osób. Przemoc rosyjskich siłowików też jest zresztą podobna do metod stosowanych przez białoruski OMON, ale właśnie w okresie przedwyborczym. Straszne warunki panujące w rosyjskich więzieniach, przypadki tortur, przedłużane w nieskończoność areszty zapobiegawcze i niedopuszczanie do oskarżonych adwokatów funkcjonują w Rosji od lat, ale wciąż nie są masową i totalitarną próbą zdławienia zdecydowanej większości społeczeństwa, z którą Białorusini mierzą się od sierpnia 2020 roku. Nikt jednak nie zagwarantuje, że postawiony pod ścianą Putin nie wybierze podobnej drogi. 4 stycznia 2021 Relacjonując wydarzenia w Białorusi i możliwą ingerencję Kremla w sytuację w tym kraju niejednokrotnie wspominaliśmy, że przed intensywnym zaangażowaniem się w tłumienie białoruskiej rewolucji powstrzymują Putina między innymi nastroje panujące w jego kraju. Teraz te nastroje nie tylko go powstrzymują, ale również aktywnie angażują. Możliwości (wątpliwej) pomocy Łukaszence, albo w ogóle znaczącej ingerencji w sprawy Białorusi, w tym momencie znacząco się Putinowi skurczyły. Właśnie dlatego Kreml może chcieć jak najszybciej zażegnać białoruski kryzys na własną korzyść, o ile będzie widział, że to w ogóle jest możliwe. A to, mimo zimowego przestoju w tłumnych białoruskich protestach, wciąż nie wydaje się realistyczną perspektywą. Po pół roku deklaratywnego wspierania Łukaszenki przez Kreml Białorusini z dużo większym dystansem odnoszą się do rosyjskich władz. Z drugiej strony Putin nie może sobie pozwolić na wizerunkową utratę Białorusi wśród własnego elektoratu, więc nie może się odciąć od Łukaszenki. Nie może też zaproponować kogoś na zastępstwo, usuwając przy tym Łukaszenkę, bo takiego kandydata nie przyjmą Białorusini. W obecnej sytuacji w żadnym wypadku nie wchodzi w grę również przyłączenie Białorusi do Rosji. W innym scenariuszu przedłużający się kryzys w Białorusi wzmaga rewolucyjne nastroje wśród Rosjan i zniechęca Białorusinów do Putina, ale z drugiej strony koniec Łukaszenki i pozostawienie Białorusi samej sobie, byłby dla protestujących Rosjan jasnym sygnałem, że dyktatora da się przepędzić. W tej sytuacji w sprawie Białorusi Putin również stoi przed decyzją, w której wszystkie alternatywy są dla niego niekorzystne. Rosja ponownie się przebudziła, powszechność protestów rozbudza wśród Rosjan nadzieje, ale wciąż są to początki. I podobnie jak w początkach białoruskiej rewolucji rysowano porównania do Ukrainy w 2014 albo do Armenii w 2018. Rzeczywistość pokazała, że Białorusini muszą przeżywać dzisiaj własne, bardzo bolesne i słodko-gorzkie doświadczenia. Jak oczywiste by to nie było, z Rosją będzie podobnie. Moskwa nie będzie Mińskiem. Ale Białorusini i Rosjanie razem mogą obalić swoich dyktatorów. Świat, Aleksiej Nawalny, Władimir Putin,
Czym kierował się brytyjski sąd w sprawie Polaka w Plymouth? Tłumaczymy, co jest w aktach^Miłada Jędrysik^25 stycznia 2021^https://oko.press/czym-kierowal-sie-sad-w-sprawie-polaka-w-plymouth-tlumaczymy-co-jest-w-aktach-sadowych/^Cztery razy razy rezygnowano w jego przypadku z uporczywej terapii, trzy razy przywracano ją z powrotem. W tle walka rodziny biologicznej z tą z wyboru. Sprawa Polaka ze szpitala w Plymouth stała się głośna, kiedy zaangażował się w nią polski rząd. Dlaczego brytyjski sąd nie zgadza się na utrzymanie go przy życiu? Polski obywatel mieszkający w Wielkiej Brytanii, w dokumentach sądowych przedstawiany jako RS, 6 listopada doznał rozległego zawału i zatrzymania krążenia. Przez 45 minut serce nie dostarczało tlenu do jego mózgu. Trafił do szpitala w Plymouth, gdzie nie odzyskał przytomności. Zajmujący się jego przypadkiem specjaliści uznali, że nie ma szans na poprawę jego sytuacji i zarekomendowali zaprzestanie uporczywej terapii. Według brytyjskich regulacji oznacza to również rezygnację z dostarczania choremu pozajelitowo pożywienia i płynów.  Na takie rozwiązanie zgodziła się jego żona, a także trójka nieletnich dzieci. Zaprotestowała jednak część rodziny biologicznej: matka, dwie siostry i ich dzieci. I zaczęła się sądowa epopeja, wskutek której RS był już cztery razy odłączany od żywienia i płynów i trzy razy podłączany z powrotem. W sprawę zaangażował się polski rząd, wyrabiając RS paszport dyplomatyczny, a dyspozycyjny wobec władz Sąd Okręgowy w Warszawie podjął kroki w kierunku ubezwłasnowolnienia RS.  Przedstawiamy poniżej omówienie decyzji brytyjskiego sądu w tej sprawie – argumenty, które stały za decyzjami kolejnych sędziów, zaprezentowane przed sądem informacje o stanie pacjenta i próby obalenia stanowiska szpitala i żony przez rodzinę RS.  Przed sędzią Cohenem w Sądzie Opiekuńczym dla Anglii i Walii stawili się przedstawiciele trustu Szpitali Uniwersyteckich Plymouth, prosząc o zgodę na odłączenie RS żywienia i płynów oraz od respiratora. Argumentowali, że pacjent nie jest w stanie sam o tym zadecydować, ale byłoby to w jego najlepszym interesie, podobnie jak terapia paliatywna po zaprzestaniu żywienia. Szpital argumentował, że RS nigdy nie wróci do zdrowia.  Sędzia rozpoczął od zacytowania fragmentu orzeczenia Sądu Najwyższego w sprawie Aintree University Hospitals NHS Foundation Trust v James & Others:  „Wszystkie odpowiedzialne organy zgadzają się, że punktem wyjścia powinno być silne przekonanie, iż w najlepszym interesie każdej osoby jest pozostanie przy życiu. Jak powiedział w Sądzie Apelacyjnym sir Thomas Bingham w sprawie Bland, »Głęboki szacunek dla świętości ludzkiego życia jest umocowany w naszym prawie i naszej filozofii moralnej«. Jednak zgadzają się także, że to nie jest absolut. Są przypadki, w których terapia utrzymująca przy życiu nie będzie w najlepszym interesie pacjenta”.  Posiłkując się tym samym wyrokiem, sędzia Cohen uznał, że najważniejsze jest, aby zbadać sprawę z punktu widzenia pacjenta i to powinno przeważyć nad konceptem „świętości życia”.  12 lipca 2020 Stan pacjenta  Stan zdrowia RS został oceniony 5 grudnia przez niezależnego konsultanta dr Bella ze szpitala w Leeds podczas 45-minutowej transmisji wideo. Przy łóżku pacjenta obecny był jego lekarz prowadzący dr W. Oprócz krótkich momentów, w których otwierał oczy, RS nie wykonywał spontanicznych ruchów, jego oczy nie podążały za ruchem. Również bolesna stymulacja nie wywoływała żadnego wyrazu dyskomfortu u pacjenta. Taki stan utrzymywał się od przyjęcia go do szpitala.  Dr Bell uznał, że otwieranie oczu przez RS może być oznaką przechodzenia pacjenta do stanu wegetatywnego, ale na razie RS jeszcze go nie osiągnął. Zdaniem konsultanta może jednak osiągnąć tylko dolne limity minimalnego stanu świadomości. Szanse na to, że będzie rozpoznawał obecność innego człowieka Bell ocenił na 10-20 proc.  Lekarz prowadzący, dr W. w większości zgodził się z dr. Bellem, jednak jego zdaniem stan RS był jeszcze poważniejszy, a szanse na minimalny stan świadomości nikłe.  Sędzia podkreślił w swoim orzeczeniu, że „przejście ze stanu wegetatywnego do stanu minimalnej świadomości to nie jest dramatyczne wydarzenie, tylko część spektrum. Jeśli odłączy się RS od respiratora, będzie oddychał samodzielnie, jednak po odłączeniu pożywienia i płynów umrze w ciągu kilku tygodni. Z pożywieniem i płynami może żyć nawet ponad pięć lat”. Wola pacjenta Sędzia stwierdził, że zdaniem wszystkich zainteresowanych stron RS nigdy nie wyraził swojej precyzyjnej woli w sprawie uporczywej terapii. Próbę zrekonstruowania jego poglądów na tę sprawę utrudniał fakt, że rodzina w tej chwili znajduje się w głębokim konflikcie co do decyzji o dalszym utrzymywaniu jego funkcji życiowych. Matka, siostry i siostrzenica twierdziły, że RS był gorliwym katolikiem, który sprzeciwiał się aborcji także z przesłanek patomorfologicznych i wyraził oburzenie z powodu decyzji sądu o zaprzestaniu uporczywej terapii śmiertelnie chorego dziecka (najprawdopodobniej chodzi o sprawę Alfiego Evansa). Z kolei żona RS zeznała, że chodził do kościoła regularnie, jeśli tylko praca mu na to pozwalała, ale nie stosował się do wszystkich nakazów wiary katolickiej. Przede wszystkim wziął ślub cywilny z rozwódką i miał z nią trójkę dzieci. Ze swoją rodziną utrzymywał m.in. z tego powodu sporadyczne kontakty – z mieszkającą również w Wielkiej Brytanii siostrą nie rozmawiał od ośmiu lat. Według żony RS mówił, że nigdy nie chciałby być ciężarem dla swojej rodziny i dzieci, gdyby był poważnie chory. Powtarzał, że każde życie jest święte, ale gdyby coś mu się stało, nie powinni go utrzymywać na siłę przy życiu. Nie chciał też, żeby dzieci tak go zapamiętały.  22 stycznia 2021 Sędzia Cohen uznał, że słowa żony RS są wiarygodne, bo to ona spędziła z nim ostatnie 17 lat. „Oczywiście przywiązuję wielką wagę do świętości życia, ale to nie jest decydujący czynnik. Przywiązuję wagę do tego, jakie były jego poglądy, ale to też jeszcze nie jest rozstrzygające. Muszę zapytać samego siebie, co będzie w najlepszym interesie RS w świetle jego życzeń. Jestem przekonany, że wziąłby pod uwagę zdanie swojej rodziny, ale przede wszystkim żony i dzieci, i to, jak jego stan na nie wpływa – zwłaszcza sytuacja, która przysparza im wielkiego cierpienia, i to, że ich pamięć o RS jest teraz tak inna od tego, jak on by chciał być zapamiętany”. W konsekwencji sędzia zgodził się, żeby najbliższa rodzina (żona i dzieci) oraz szpital wspólnie zdecydowały o zaprzestaniu uporczywej terapii.  RS został odłączony od respiratora, zaprzestano podawania mu płynów i pożywienia. W ramach opieki paliatywnej otrzymał morfinę i midazolam (środek anestetyczny). Pożywienie i płyny zostały przywrócone do czasu rozpatrzenia apelacji rodziny biologicznej od wyroku I instancji. Chory oddychał samodzielnie, zaprzestano terapii paliatywnej. Sąd apelacyjny dla Anglii i Walii odrzucił apelację rodziny biologicznej, stwierdzając, że wyrok wydany przez sędziego Cohena nie zawiera uchybień.  RS ponownie odłączono od pożywienia i płynów, włączono terapię paliatywną.  Pożywienie i płyny zostały przywrócone wskutek wniosku siostrzenicy RS o dopuszczenie nowych dowodów medycznych i zgodę na transport chorego do Polski oraz wniosku do Europejskiego Trybunału Praw Człowieka. Wniosek ponownie trafił do sędziego Cohena w Sądzie Opiekuńczym dla Anglii i Walii.  Na scenę wkracza dr Pullicino Patrick Pullicino jest neurochirugiem, który został katolickim księdzem. Skontaktował się z rodziną biologiczną RS, kiedy usłyszał o sprawie, najprawdopodobniej od aktywisty Christian Legal Centre (Chrześcijańskiego Centrum Prawnego), które działało aktywnie także w sprawie Alfiego Evansa.  25 grudnia siostrzenica RS wraz ze swoją matką i bratem udała się do szpitala – oficjalnie, żeby pożegnać się z chorym. Nie chciała rozmawiać z lekarzem prowadzącym. Za to, instruowana przez dr. Pullicino, nagrała 10 krótkich filmów z pacjentem. Najdłuższy z nich ma 41 sekund, a razem mają około trzech minut. Po ich przestudiowaniu dr Pullicino skontaktował się z Christian Legal Centre oraz napisał list do siostrzenicy RS (błędnie uważając, że to jego córka), w którym oświadczył, że: Zachowanie dr. Pullicino i rodziny biologicznej RS nie wzbudziło aprobaty sędziego. „Potępiam podstępny sposób, w jaki zostały zdobyte te dowody. Poza wszystkim świadczy to o braku szacunku wobec żony RS, która została oszukana przez siostrzenicę co do celu jej wizyty. Świadczy to również o braku szacunku dla ekipy lekarskiej zajmującej się chorym” – napisał. Jego zdaniem nielegalne było również nagrywanie wideo bez zgody RS lub jego żony.  Sędzia Cohen zwrócił uwagę, że dr Pullicino nie miał dostępu do dokumentacji medycznej pacjenta, nie rozmawiał z nikim z zespołu lekarskiego opiekującego się pacjentem, nie widział wyników skanów mózgu RS. Za to opierał się na słowach siostrzenicy pacjenta, która twierdziła, że ten reagował na pojawienie się krewnych. Zdaniem konsultanta dr. Bella dr Pullicino złamał złoty standard postępowania, który zakłada, że trzeba poznać stan pacjenta przed wejściem znanej mu osoby do sali, żeby móc porównać jego reakcje. Sama obserwacja powinna mieć cztery etapy, których rodzina instruowana przez dr. Pullicino nie wykonała.  6 sierpnia 2018 „Jeśli chodzi o jego zeznanie, nie uznałem dr. Pullicino za przekonującego świadka” – napisał sędzia. „Czasami nie chciał odpowiadać na pytania. Nie sporządził notatek z żadnej z rozmów, które przeprowadził w tej sprawie, jak powinien zrobić każdy ekspert. Nie zanotował, ile razy RS nie odpowiedział na polecenia wydawane przez siostrzenicę”.  Dr Pullicino tymczasem zeznał, że RS ma 50 proc. szans na to, by wieść niezależne życie w swoim domu. Komentarz sędziego: „Tego nie było w jego raporcie i wydaje mi się, że takie stwierdzenie nie ma podstaw, bo odwołuje się do publikacji powstałej na podstawie obserwacji małej liczby pacjentów, których stan nie został opisany i nie daje wskazówek na temat ciężkości pierwotnych urazów, a te mogą być bardzo różne od tego, co doświadczył RS”.  Sędzia Cohen skonkludował, że bardziej przekonują go informacje, które dostał ze szpitala. Tam 29 grudnia konsultant dr Bell przeprowadził test w obecności żony RS i lekarzy prowadzących. Stwierdził, że zaobserwował u pacjenta więcej spontanicznych reakcji na hałas i otwierania oczu. RS nie reagował jednak, gdy odzywała się do niego żona, nie odpowiadał też na bodźce bólowe. Jego żona oświadczyła, że nie zareagował ani razu od czasu zapadnięcia w śpiączkę.  Zdaniem lekarzy prowadzących RS znajduje się w stabilnym stanie wegetatywnym. Potwierdza to EEG wykonane 29 grudnia 2020 roku. Dr Bell po obejrzeniu EEG uznał, że stan pacjenta jest gorszy niż poprzednio i jego szanse na osiągnięcie minimalnego stanu świadomości mniejsze niż 10-20 proc, które szacował 5 grudnia. Zdaniem eksperta „ożywienie” chorego to wynik obrzęku mózgu, które towarzyszą przejściu ze śpiączki do stanu wegetatywnego i jego stan się pogarsza, a nie polepsza. Lekarz prowadzący dr W. tym razem całkowicie zgodził się z jego zdaniem.  „Nie mam wątpliwości, że stan zdrowia RS się nie poprawił i że nie ma żadnych podstaw, żebym zmienił moją decyzję, że uporczywa terapia nie jest w jego najlepszym interesie” – uznał sędzia. Odrzucił również wniosek o przetransportowanie RS do Polski, uznając za dobrą monetę ocenę lekarza prowadzącego, że taka podróż będzie się wiązała z wielkim dyskomfortem dla pacjenta, mogąc nawet przyczynić się do jego zgonu.  Po odrzuceniu wniosku rodziny biologicznej do Europejskiego Trybunału Praw Człowieka RS ponownie zostaje odłączony od pożywienia, dostaje podskórne wlewy płynów i mizadolam. RS znowu jest odżywiany i nawadniany w wyniku złożenia przez rodzinę biologiczną apelacji do decyzji sędziego z 31 grudnia.  Sąd Apelacyjny dla Anglii i Walii odrzucił apelację w sprawie wyroku sędziego Cohena. Jak stwierdziła członkini panelu sędziowskiego lady King, „trudno wyobrazić sobie rozpacz, jaką musiało wywołać u żony i dzieci RS kontynuowanie postępowania po tym, jak ten sąd odrzucił pierwszą apelację od decyzji sędziego Cohena, że w najlepszym interesie RS byłoby zaprzestanie uporczywej terapii.  Paragraf 4 tej decyzji z 15 grudnia 2020 roku głosi, co następuje:  »Opieka i terapia paliatywna powinna być prowadzona w taki sposób, by zapewnić, aby – na ile to możliwe – zachować godność pacjenta i aby zminimalizować jego cierpienie do czasu, gdy jego życie osiągnie kres«.  Trudno wyobrazić sobie większy zamach na godność tego człowieka, który jeszcze kilka tygodni temu był zdrowym i sprawnym, kochającym swoją rodzinę człowiekiem, niż podłączanie go i odłączanie na zmianę od pożywienia i płynów. Za każdym razem wymagało to inwazyjnej procedury, a ostatnie miało miejsce w momencie, kiedy zdaniem ekipy medycznej chory był bliski śmierci”. Po kolejnym odrzuconym wniosku rodziny biologicznej do Europejskiego Trybunału Praw Człowieka szpital po raz czwarty zaprzestał uporczywej terapii RS. Według siostry jego stan się pogarsza, ma coraz częstsze przerwy w oddychaniu.  Prawa człowieka, Zdrowie, Świat, uporczywa terapia
Transpłciowa aktywistka: Nie jesteśmy zagrożeniem dla feminizmu, to wspólna walka [ROZMOWA]^Maja Staśko^25 stycznia 2021^https://oko.press/transplciowa-aktywistka-nie-jestesmy-zagrozeniem-dla-feminizmu-to-wspolna-walka-rozmowa/^"Nie mam żadnego problemu ze słowem »kobieta«. Sama nią jestem. Chodzi tylko o przypominanie, że osoby, które nie są kobietami, mogą zajść w ciążę i potrzebować aborcji" - mówi transpłciowa aktywistka Nina Kuta feministycznej działaczce Mai Staśko Problem zarysowany w rozmowie dwóch aktywistek może się wydawać wielu czytelniczkom i czytelnikom OKO.press nieco abstrakcyjny, ale faktem jest, że toczy się taka właśnie debata między częścią środowiska feministycznego i aktywistami transpłciowymi, nawet jeżeli oba środowiska angażują się w ruchy protestu. Rozmowa dwóch aktywistek, którą publikujemy, pozwoli zorientować się, o co w nim chodzi. Czy między feminizmem a walką o prawa osób transpłciowych istnieje nieusuwalny konflikt? Taki pogląd dla feministek i feministów poprzednich generacji wychowanych na Judith Butler czy popularnej w Polsce, niedawno zmarłej Ann Snitow, brzmi absurdalnie, ale taki właśnie wniosek płynie z serii tekstów opublikowanych przez „Gazetę Wyborczą”. Działaczki feministyczne formułują w nich ostre zarzuty wobec środowiska trans aktywistów. Oskarżają o: W tej wykreowanej nagle debacie padają też argumenty o „nowej modzie” na transpłciowość, która ma zagrażać stałym tożsamościom (szczególnie kobiecej), a także – znane do tej pory z prawicy – opowieści o reżimie poprawności politycznej, który tłamsi głosy myślących inaczej. „To forma przedstawiania osób trans jako irracjonalnej mniejszości zagrażającej kobietom, »spychającej kobiety z ławki obywatelskiej« czy toczącej wojnę z kobietami. Nic z tych rzeczy nie ma żadnego związku z prawdą” – opowiada transpłciowa aktywistka Nina Kuta w rozmowie z autorką i działaczką feministyczną Mają Staśko.  Transpłciowość to termin-parasol, szerokie pojęcie obejmujące szereg różnych tożsamości płciowych, które są rozbieżne z płcią metrykalną danej osoby. Pod ten parasol wchodzą binarne osoby transpłciowe (trans kobiety i trans mężczyźni) oraz osoby niebinarne. Osoby cispłciowe to osoby, które nie są trans. Ich tożsamość płciowa odpowiada ich płci metrykalnej. Osoby niebinarne nie są ani w 100 proc. kobietami, ani w 100 proc. mężczyznami. Ich tożsamość może być połączeniem tych dwóch płci, może w płynny sposób przechodzić między nimi, być trzecim oddzielnym punktem (zamiast binarnego spektrum lepiej jest sobie wyobrazić trójwymiarowy wykres), lub być kompletnym brakiem płci. Za: Mała encyklopedia tożsamości płciowej  Maja Staśko: Od lat działasz w Internecie, prowadzisz kanał na YouTubie „Transgrysy”, wypowiadasz się na tematy związane z feminizmem, polityką i prawami osób queerowych. Doświadczasz hejtu w związku ze swoją działalnością? Nina Kuta: Oczywiście. Jestem stuprocentowo pewna, że z tym mierzy się każda osoba trans. Tu nie ma wyjątków. Niezależnie od tego, czy jesteśmy mniej, czy bardziej widoczne, zawsze pewna dawka obraźliwych komentarzy, zwłaszcza z okolic prawicowych, będzie. I z tym musimy sobie jakoś radzić. Jakie to komentarze? „Nigdy nie będziesz prawdziwą kobietą”, „Mężczyzna w sukience”, „Przebieraniec”, „Kiedy zaczynasz terapię hormonalną, bo męsko wyglądasz?”. Głównie komentowanie wyglądu. Są jeszcze takie, które próbują dyskredytować także inne moje poglądy, na zasadzie: „Nie możesz mieć racji, skoro nie masz racji w kwestii własnej płci”. 9 lipca 2020 To ze strony prawicowej. A ze strony liberalno-lewicowej też spotykasz się z hejtem? Tak, ale jest go mniej. Generalnie w Polsce antagonizm wobec osób trans z lewicowej strony nie jest częsty. Ale gdy mój tekst z Codziennika Feministycznego „Feminizm musi być transinkluzywny albo będzie martwy” został przetłumaczony na angielski i udostępniony na brytyjskim portalu, Freedom News („Feminism must be trans-inclusive or it will be dead„), tego hejtu pojawiło się więcej. „Mężczyzna chce przejąć ruch feministyczny”, „Mężczyźni chcą, żeby ruch feministyczny działał na ich korzyść”, „Dewianci seksualni, gwałciciele, molestatorzy”… Kilkaset takich komentarzy, a także wyciąganie zdjęć z moich profilów w mediach społecznościowych i komentowanie wyglądu. Jednocześnie komentujący przedstawiali się jako ofiary. Skoro tekst jest zatytułowany „Feminizm musi być transinkluzywny albo będzie martwy”, to znaczy, że… groziłam im śmiercią. Ataki miały być usprawiedliwione jako obrona. Pokrętne. Środowisku transaktywistów zarzuca się jednak, że zachowuje się napastliwie, zwłaszcza w Internecie. Gdy Kayaszu (Kaja Szulczewska prowadząca popularny feministyczny profil instagramowy „Ciałopozytyw”) pisząc o prawie do aborcji nie użyła określenia „osoba z macicą” lecz „kobieta” – jak wyjaśniała, ze względu na ekonomię języka – spotkała się z hejtem. Opowiadała o tym w wywiadzie dla „Wysokich Obcasów”. Chodziło o trochę więcej niż „ekonomia języka”. Pisała np. o „nowomowie”, użyła też innych określeń deprecjonujących. Pojawiły się po tym zarówno głosy przekraczające granicę, jak i wiele głosów normalnie tłumaczących, że to nie jest do końca ok. Natomiast Kayaszu te osoby – często osoby transpłciowe – zignorowała. Przez kolejne tygodnie polecała też szereg profili, które publikowały jawnie transfobiczne treści. Nie podważam twierdzeń, że kogoś spotkał hejt. Natomiast zupełnie inną rzeczą jest hejt jako zjawisko, a czym innym – hejt jako pewnego rodzaju sztuczka retoryczna. Niestety to, co Kayaszu w wywiadzie robi retorycznie z hejtem, jest nie w porządku wobec osób trans. Próba wytworzenia z tego jakiejś narracji wojny transaktywizmu z feminizmem opiera się na nieprawdzie. Osoby transpłciowe działają w ruchu feministycznym od bardzo dawna. TransFuzja ma już materiały z Manify warszawskiej z 2010 roku, osoby trans w całej Polsce tworzą organizacje feministyczne. Sugerowanie na bazie komentarzy w Internecie, że istnieje jakiś konflikt, to próba wytworzenia tego konfliktu. To nie jest opisywanie rzeczywistości, tylko manipulacja rzeczywistością. Jaką rolę odgrywa tu Internet? Internet jest trochę takim wielkim wyrównywaczem. W młodym pokoleniu nawet osoby z doświadczeniami skrajnego wykluczenia i przemocy często mają dostęp do Internetu i mogą napisać komentarz czy wysłać wiadomość prywatną. Wiele osób z dostępem do mediów, które wcześniej mogły mieć swobodę pisania homofobicznych, transfobicznych tekstów i nic je za to nie spotykało – nagle jest w szoku, że ktoś je krytykuje. Oczywiście, najbardziej ekstremalne formy – groźby gwałtu, groźby śmierci – nie mogą być usprawiedliwiane. Ale trzeba mieć bardzo wąskie pole widzenia, żeby na podstawie reakcji w Internecie robić analizy tego, kto szczuje, a kto jest szczuty. Na pewno znajdziemy w Internecie agresywne komentarze w stosunku do Kościoła katolickiego ze strony gejów, czy osób trans. Uznawanie tych komentarzy za dowód na to, że Kościół jest wykluczany, to absurd. I to naprawdę mnie zadziwia – czy osoby, które przyjmują optykę komentarzy w necie i nagonek, nie widzą, że strzelają sobie w kolano i dokładnie tych samych metod będą używać seksiści i osoby chcące chronić gwałcicieli? To dla mnie bardzo dziwne. 21 stycznia 2021 Podczas Strajku Kobiet, gdy mówiłyśmy „wypierdalać” czy używałyśmy wulgaryzmów – słyszałyśmy ze strony prawicy, że jesteśmy agresywne. Nie ma co oczekiwać, że osoby trans uczestniczące w ruchu feministycznym, które patrzą na to, jak feministki walczą o siebie z całą mocą – zamilkną, gdy to im dzieje się krzywda. Osoby trans też chcą walczyć o siebie. A kobiety, które nie mają nic przeciwko „jebaniu” PiS-u i „wypierdalać”, nagle oburzają się na każdy wulgaryzm, kiedy jest skierowany w dyskryminujące słowa, które same wypowiedziały. To hipokryzja. Transfobiczne feministki traktują osoby trans jako te, które mogą pozwolić sobie na mniej – bo ich prawa są mniej istotne. Podobnie traktuje się w społeczeństwie kobiety. Po wywiadzie z Kayaszu, w „Wyborczej”, ukazał się tekst filozofki Katarzyny Szumlewicz „A co, jeśli »osoba z macicą« woli być »kobietą«”? Pojawia się w nim taki fragment: „Każda osoba, którą raziło sprowadzanie do macic czy to kobiet, czy kogoś innego, zostawała uznawana za »transfoba«, kogoś »nieinkluzywnego«, czy – to już najgorsze – »terfa«”. Kim jest TERF? TERF-y to feministki lub feminiści wykluczający osoby transpłciowe (od trans exlusionary radical feminist, radykalna feministka wykluczająca osoby trans – przyp. red.) Jeśli postulaty osób transpłciowych, żeby mogły żyć w spokoju zgodnie z płcią odczuwaną, zostaną zrealizowane – to według TERF-ów będzie to zagrożenie dla cis kobiet. Ich uwaga w szczególności skupia się na trans kobietach, które często są przedstawiane w podobny sposób jak geje ukazywani są w Polsce, czyli jako potencjalne zagrożenie seksualne. W Wielkiej Brytanii od dobrych paru lat trwa tzw. „panika łazienkowa”. Pojawiła się wokół dyskusji o ułatwieniu osobom transpłciowym zmiany oznaczenia płci w dokumentach. Feministki z nurtu TERF twierdziły, że jeśli trans kobiety będą mogły wchodzić do łazienek, szatni, basenów, do schronisk – do przestrzeni, które w wielu miejscach są podzielone na płeć – to będzie tam dochodziło do przemocy. I dochodziło? Te twierdzenia były zupełnie bezpodstawne, istnieją na to badania. Od 2010 roku – roku, w którym zagwarantowano prawnie osobom trans możliwość korzystania z tych przestrzeni, które są zgodne z ich płcią odczuwaną – nie odnotowano żadnego wzrostu przemocy. Publikacja tych danych w żadnym stopniu nie przeszkodziła jednak feministkom nurtu TERF w powtarzaniu, że zagrożenie istnieje. Tak naprawdę nie chodzi tutaj o teoretyczną niezgodę dotyczącą płci czy celów feminizmu, chodzi o zwykłe uprzedzenia i szczucie na całą grupę społeczną. Ma to swoje konsekwencje. W Wielkiej Brytanii w ciągu ostatnich 5 lat, jak podaje BBC, przestępstwa powodowane transfobią wzrosły o 400 proc. W Wielkiej Brytanii transfobiczne feministki są w dużym stopniu tolerowane i w lewicowej Partii Pracy, i w centrolewicowych mediach, np. w „Guardianie”. Brytyjska pisarka JK Rowling opublikowała na swojej stronie esej, w którym pojawiają się znajome dziś z Polski twierdzenia o tym, że bycie transpłciowym może być taką modą, szczególnie wśród nastolatek. 20 sierpnia 2020 Mamo, mam udawać osobę niebinarną? Nie chcę! Ale nie chcę też stracić przyjaciół – brzmiał tytuł listu od czytelniczki zamieszczonego w „Gazecie Wyborczej”, który zdjęto po interwencji aktywistów LGBT. Po usunięciu tekstu ze stron „Wyborczej”, zamieścił go u siebie serwis TVP Info. Wszystkie te twierdzenia są podobne do tez o modzie na bycie gejem czy lesbijką. I podobnie jak one nie mają żadnego poparcia w nauce: żadne towarzystwo seksuologiczne czy psychiatryczno-psychologiczne nie zgadza się z taką interpretacją transpłciowości. Feminizm TERF-owski często wpisuje się w agendę prawicy. Esej JK Rowling był cytowany przez republikańskiego kongresmana w USA, gdy w amerykańskim Kongresie odrzucano Equality Act, ustawę zabraniającą dyskryminacji ze względu na orientację seksualną i tożsamość płciową. W zeszłym roku w USA Sąd Najwyższy decydował o tym, czy ochrona przed dyskryminacją ze względu na płeć rozciąga się także na osoby transpłciowe. Organizacja The Women’s Liberation Front (WoLF) walczyła przeciwko takiemu wyrokowi, a finansowanie uzyskiwała bezpośrednio z antyaborcyjnych organizacji chrześcijańskich. A w Polsce? U nas pojawiają się próby eksportu tych idei przez osoby, które uczestniczą w międzynarodowych konferencjach feministycznych. Istnieje organizacja Koalicja LGB – gejów i lesbijek odcinających się od osób trans. Organizacja, o której nikt w Polsce nie słyszał – została powołana w ramach wielkiej kampanii organizacji brytyjskiej LGB Alliance, która przez tworzenie dziesiątek podobnych organizacji w innych krajach próbuje eksportować swoją ideologię. Gdy przejrzymy, kto obserwuje te profile, to w większości są to konta zagraniczne. LGB Alliance udaje organizację apolityczną, natomiast ma bezpośrednie powiązania z organizacjami antyaborcyjnymi i anty-LGBT+. Dlaczego te organizacje przede wszystkim skupiają się na trans kobietach, a nie trans mężczyznach?  Wydaje mi się, że powód jest podobny do tego, dla którego fundacja Pro-Prawo do Życia skupia się przede wszystkim na gejach. Osoby, które społecznie są uznawane za mężczyzn, ale które rezygnują z tego i przyjmują jakieś formy nienormatywnych zachowań – czy to homoseksualne, czy funkcjonowanie w innej roli społecznej, jak w przypadku transkobiet – są dużo bardziej niebezpieczne dla systemu ról płciowych niż przeciwna strona. Tak samo zresztą sukienki dla mężczyzn są dużo bardziej stygmatyzowane niż koszule męskie dla kobiet. Bycie w roli męskiej jest uznawane za lepsze i właściwsze, niż bycie w roli kobiecej. Osoba, która z tego rezygnuje, jest uznawana za żałosną: mężczyzna, któremu się nie udało. A także za osobę potencjalnie niebezpieczną – bo skoro jest „dewiantem” w zakresie roli płciowej, może być także dewiantem seksualnym. Dlatego tak łatwo przychodzi fundacji Pro-Prawo do Życia łączenie gejów z pedofilią, a TERF-om transkobiet z molestowaniem w przestrzeniach jednopłciowych. Może to też wynika z tego, że nawet w środowiskach feministycznych pokutuje przekonanie, że gwałt to penetracja, a zatem – w domyśle – to penis jest winny przemocy, a mężczyzna z penisem jest istotą niebezpieczną. Wiele z męskiej przemocy jest faktem. To głównie mężczyźni są sprawcami przemocy domowej czy seksualnej. Natomiast problem się zaczyna kiedy ta przemoc jest postrzegana jako jakaś esencja, coś niezmiennego, tkwiącego w biologicznej strukturze i cechach płciowych mężczyzn. Takie podejście jest sprzeczne z założeniami feminizmu. Jeśli zakładamy, że można zmienić świat, w którym istniejemy, nie możemy zakładać, że przemoc jest niezmienną właściwością każdej osoby, która ma daną cechę płciową. 23 maja 2019 Cała ta dyskusja, która ma miejsce teraz w Polsce, rozpoczęła się od słowa „osoby z macicami”. W trakcie ostatniego Strajku Kobiet osoby, które nie są kobietami, a mogą zajść w ciążę i ją przerwać, zwróciły uwagę na to, że one także są bezpośrednio dotknięte decyzją Trybunału Konstytucyjnego. Stąd propozycja określenia „osoby z macicami”. Ale w reakcji na nie wiele cispłciowych kobiet poczuło się sprowadzone do macic. Istnieje w Polsce i na świecie grupa osób, które mają według wszelkich statystyk gorszy dostęp do aborcji, opieki ginekologicznej i antykoncepcji. To transmężczyźni i osoby niebinarne. Może się to objawiać w dyskryminacji ze strony lekarzy, niechęci do chodzenia na kontrole ginekologiczne w strachu przed dyskryminacją, może się to nawet objawiać odmowami przyjęć. Jest dosyć znany przypadek Roberta Eadsa z USA, który w latach 90. zachorował na raka jajnika – był transpłciowym mężczyzną. Okazało się, że żaden lekarz nie chciał go przyjąć ze względu na to, że wygląda męsko, ma brodę, „co ludzie pomyślą”, „co ja znam się na transpłciowości”. Przez wiele miesięcy Robert Eads szukał lekarza, zdołał go znaleźć dopiero po kilkunastu odmowach – po tym, jak rak się rozwinął, miał przerzuty i rok później doprowadził do śmierci. Żeby przeciwdziałać takim sytuacjom, potrzebne jest wyciągnięcie tego problemu na światło dzienne. Zgodnie z regułą ruchów obywatelskich: żeby rozwiązać jakiś problem, trzeba o nim mówić. Musi być widoczny. Jednym ze sposobów zwrócenia na niego uwagi jest po prostu wspominanie, że są osoby, które nie są kobietami, a potrzebują aborcji. I to koniecznie musi być określenie „osoby z macicami”? To określenie spodobało się sporej liczbie osób, rozpowszechniło się ostatnio. Ale widziałam takie formy jak „osoby mogące zajść w ciążę”. Można ewentualnie wymienić po przecinku: „kobiety cis, mężczyźni trans, osoby niebinarne”. Każda z tych form jest równie dobra. Natomiast z „Wysokich Obcasów” dowiedziałam się, że osoby trans chcą zmieniać nazwę Strajku Kobiet. Albo że ja chodzę po cis kobietach i zabraniam im mówić na siebie „kobieta”. Budowane są kompletnie katastroficzne wizje. W żadnym z tych tekstów nie pojawia się nazwisko osoby, która by takie rzeczy mówiła. Zawsze to jacyś anonimowi „trans aktywiści z grup internetowych”, którzy podobno cenzurują określenie „kobieta”. Cóż, ja jestem trans aktywistką, jestem też na grupkach internetowych – i nie mam absolutnie żadnego problemu ze słowem „kobieta”. Sama nią jestem. Chodzi tylko o przypominanie, że osoby, które nie są kobietami, a mogą zajść w ciążę – istnieją. Natomiast tego typu hiperbolizowanie, przekręcanie czy karykaturyzowanie postulatów osób trans to ponownie działania znane nam ze strony prawicy, która wielokrotnie – jeśli chodzi o postulaty społeczności LGBT – sprowadza je albo do równi pochyłej („Po ślubach jednopłciowych czas na śluby ze zwierzętami”), albo zmyśla postulaty nie wiadomo skąd (jak lekcje masturbacji WHO). To forma przedstawiania osób trans jako irracjonalnej mniejszości zagrażającej kobietom, „spychającej kobiety z ławki obywatelskiej” czy toczącej wojnę z kobietami. Nic z tych rzeczy nie ma żadnego związku z prawdą. Ale czy to nie jest tak, że interesy cispłciowych kobiet i transpłciowych kobiet są jakoś sprzeczne? Czy one się jakoś kłócą? Bo dyskusja chyba nie wzięła się znikąd? Nie widziałam jeszcze takiego pola, na którym rzeczywiście występowałby faktyczny konflikt. Osoby transpłciowe mają możliwość spojrzenia na role płciowe z odrobinę innej perspektywy, jako osoby przechodzące od jednej roli płciowej do drugiej. Wydaje mi się, że wśród nich bardziej rozpowszechnione jest pewne poczucie arbitralności tych ról. Dlaczego? Kiedy osoba trans dokonuje tranzycji [uzgodnienia z własnym poczuciem tożsamości płciowej – red.] zmienia to sposób, w jaki jest społecznie postrzegana – ale nie zmienia siebie, ona cały czas jest tą samą osobą. Nagle okazuje się jednak, że istnieje szereg zupełnie innych wymagań wobec kobiet. To jest doświadczenie, które bardzo często popycha w kierunku feminizmu. Wiele z norm tego, jak powinien wyglądać i zachowywać się mężczyzna czy kobieta, na osobach trans ciążą jeszcze mocniej niż na osobach cis. Na przykład, jeśli się przechodziło dojrzewanie z testosteronem, to dużo ciężej będzie się dostosować do kanonów kobiecego piękna. Efekt jest taki, że zaburzenia odżywiania u osób trans są kilkukrotnie częstsze niż te u osób cis. To są wszystko pola, na których ruch walki o prawa osób trans i feminizm nawet nie tyle współpracują, co się zupełnie przenikają. Dowodem na to jest też fakt, że mimo wszystko feminizm z nurtu TERF jest w skali świata mniejszością. Nigdy w żadnym kraju nie zdominował całego ruchu, nawet w Wielkiej Brytanii mówimy o konkretnych organizacjach czy konkretnej grupie wpływowych dziennikarek, ale nie o całości ruchu. Wiąże się to właśnie z tym, że w praktyce wychodzi na to, że te konflikty nie bardzo da się znaleźć. Rzeczywistość weryfikuje te twierdzenia o nieprzekraczalnych sprzecznościach interesów. OK, ale czy można mieć pytania o transpłciowość? Wiele osób nie wie, czym ona jest, gubi się w tym wszystkim, nikt nas tego nie uczy. Może nie mieć nawet złych intencji, a po prostu nie wiedzieć i chcieć się dowiedzieć. Czy jeśli popełnimy błąd albo źle coś powiemy, to już stajemy się transfobkami? Problem jest taki, że bycie TERF-em to zupełnie inna sprawa niż błędy, nieporozumienia czy obawy. To taka sama różnica jak między kimś, kto nie rozumie, o co chodzi osobom LGBT i może trochę się obawia, a kimś, kto pracuje w fundacji Pro-Prawo do Życia i rozdaje ulotki, że geje gwałcą dzieci. Jedno jest niezrozumieniem, drugie jest świadomie wybranym zestawem poglądów, które dyskryminują. Zdecydowana większość osób transpłciowych jest świadoma tego, że w Polsce tematy ich dotyczące są bardzo nieprzerobione. I że problemy językowe będą się zdarzać. Z drugiej strony, nie możemy tego zostawiać w spokoju – skoro te tematy mają zostać przerobione, to musimy zwracać na nie uwagę. Problem z tekstami transfobicznych feministek jest taki, że tutaj nie chodzi o lapsusy językowe. Twierdzą np., że określenie TERF jest formą mizoginicznego uciszania kobiet. To tak, jakby powiedzieć, że określenie „rasistka” jest mizoginistycznym uciszaniem kobiet. Albo przedstawiają całą mniejszość osób trans jako agresywną. Naprawdę, jeśli chodzi o słowa, pojedyncze przypadki – nie ma problemu. To nieprawda, że jak się nie napisze „osoby z macicami”, to nagle przyjdzie wściekły tłum dewiantów zlinczować cię w internecie. Skrupulatnie piszesz o tych sprawach od lat. Wyjaśniasz, na czym polega transpłciowość na swoim Facebooku. Czujesz, że coś się zmieniło na przestrzeni tych lat? Margot dużo zmieniła. Ja nie będę sobie dodawać – tzn. nie wydaje mi się, że cokolwiek możemy zmienić, jeśli nie jesteśmy w stanie dotrzeć do mediów ogólnopolskich i zostać w nich na dłużej niż jeden dzień. Margot sprawiła, że przez tygodnie rozmawialiśmy o niebinarności i transpłciowości. I jasne, że reakcja na to większości osób nie była entuzjastyczna. Ale to jest pierwszy krok do tego, żeby było lepiej. Martin Luther King w „Liście z więzienia w Birmingham” pisał, że warunkiem koniecznym do zaprowadzenia sprawiedliwości jest wyciągnięcie na światło dzienne wyrosłego z dyskryminacji napięcia, tak aby nie można było go już dłużej ignorować. Margot je wyciągnęła, cieszę się, że to się stało. Wszystkie niebinarne nastolatki w szkołach, które cierpią z powodu stresu mniejszościowego i przemocy ze strony rówieśników, mają teraz bardzo fajną osobę w mediach, która może im świecić przykładem: że da się przeżyć, że można wyjść z okropnego okresu dorastania i walczyć z systemem. 9 września 2020 Co zrobić, by feminizm był bardziej transinkluzywny? Niedawno jedna z redakcji miała warsztaty antydyskryminacyjne przygotowane przez Trans-fuzję. Czy to jest wyjście? Na ten moment wiele osób transpłciowych po okresie tranzycji nie ujawnia się ze swoją transpłciowością. Bo to jest ryzykowne, nieprzyjemne psychicznie, wiele osób woli zostawić to i żyć dalej w spokoju. Mam mocne poczucie, że jeśli to będzie wyglądało tak, że to będą warsztaty antydyskryminacyjne dla osób, które nigdy osób trans nie widziały, nie znały ich, nie współpracują z nimi – to ich skuteczność będzie mniejsza. W Polsce mamy jeden z najmniejszych w Europie odsetków osób deklarujących się, że znają jakąś osobę trans, jedynie 15 proc. społeczeństwa. Ja gorąco wierzę w to, że najlepszą odtrutką na twierdzenia o konfliktach jest współdziałanie w feminizmie – bo rzeczywistość weryfikuje wszystkie rzekome konflikty dużo lepiej niż jakikolwiek wykład. Od lat PiS prowadzi nagonkę na osoby queerowe, ostatnio pojawiły się transfobiczne teksty. Jak Ty się czujesz w tej całej sytuacji? Sporo osób trans ma podobne odczucie odnośnie TERF-ów – transfobia ze strony feministycznej boli dużo bardziej niż prymitywna transfobia prawicowców. Mam wrażenie, że każda osoba, która decyduje się na tranzycję, doskonale wie, że czeka ją nieprzychylność ze strony prawicy. Natomiast w przypadku transfobii feministycznej po pierwsze, nadchodzi ze strony niespodziewanej, a po drugie – pojawia się uczucie dyskomfortu jak w gabinecie krzywych luster. W wielu argumentach są jakieś skrawki prawdy, ale wykrzywione i wykorzystywane przeciwko nam. Bo w tym, co mówią transfoby konserwatywne nie ma żadnej prawdy. Bzdury. Natomiast TERF-y, jako że znają teorię feministyczną – to nie jest tak, że one są po prostu głupie, mają wiedzę, są obeznane w teorii – przez co są w stanie widzieć pewne części prawdy, ale obracają to przeciwko nam. Dlatego osoby trans generalnie mają więcej złości na TERF-y niż na prawicowych transfobów – bo dużo mocniej to działa na psychikę. Szczególnie jak się dużo tego czyta, to może pogłębiać wątpienie w samą siebie – może mają rację? Może jestem bezwartościowa? Może je krzywdzę tym, że po prostu jestem sobą? Mam już trochę dość. Gdy pisałam tekst do “Codziennika Feministycznego”, powiedziałam sobie: napiszę to i wrócę do tematu najwcześniej za rok. I wtedy zaczęła się ta nagonka na nas. Musiałam napisać, odnieść się, tak czułam. To jest wikłające bardzo. Więc czuję się bardzo średnio. I wiele osób trans, widząc tak nagły i absurdalny skręt ze strony “Wysokich Obcasów”, też źle się czuje, martwi się, może mieć większe poczucie zagrożenia niż wcześniej. Zatracenie poczucia, że nagle nie ma się sojusznika obok może być dosyć obciążające psychicznie. Jak sobie z tym radzisz? Ja sobie zawsze daję radę z tymi rzeczami. Zaadaptowałam się. LGBT+, Kobiety, Ogólnopolski Strajk Kobiet
Bioetyk o sprawie pacjenta R.S.: „Sąd zrekonstruował jego wolę” [POWIĘKSZENIE]^Agata Kowalska^25 stycznia 2021^https://oko.press/bioetyk-o-sprawie-pacjenta-z-plymouth-sad-zrekonstruowal-jego-wole-powiekszenie/^"Do lat 60. sprawa była prosta: nie oddychasz - umarłeś. Ale potem medycyna wykonała potężny skok technologiczny i śmierć przestała być zdarzeniem. Stała się procesem. I zaczęły się spory" - powiedziała OKO.press mec. Marcjanna Dębska, specjalizująca się w prawie medycznym I taki spór toczy się wokół losu jednego człowieka. Mieszkający w Wielkiej Brytanii Polak, znany pod inicjałami R.S., w listopadzie doznał zawału serca. W efekcie doszło do uszkodzenia mózgu i mężczyzna zapadł w śpiączkę. Szpital złożył w Sądzie Opiekuńczym UK wniosek o zgodę na odłączenie aparatury podtrzymującej życie, a sędziowie przychylili się do tego wniosku. Z taką decyzją nie zgodziła się część rodziny pana R.S. Wybuchł spór prawny, a w Polsce wybuchła medialno-polityczna histeria. O komentarz poprosiliśmy bioetyka prof. Pawła Łukowa. W „Powiększeniu” zastanawiamy się, kto powinien decydować o życiu i śmierci pacjenta w śpiączce? Jaka jest rola rodziny, a jaka lekarzy? Co bierze pod uwagę sąd? I dlaczego los pana R.S. tak nas i polski rząd interesuje? A los tysiąca innych osób, narażonych na chorobę i śmierć – choćby tłoczących się w przychodniach seniorów – już nie? Posłuchaj! Napisz: [email protected] Zdrowie, Prawa człowieka, Piotr Müller, Ministerstwo Sprawiedliwości, Ministerstwo Spraw Zagranicznych, Rzecznik Praw Obywatelskich, Marcjanna Dębska Paweł Łuków Polak rodzina Sąd Opiekuńczy śmierć śmierć mózgu śpiączka szpital Wielka Brytania żona
Baca-Pogorzelska: Śląsk bez kopalń nie będzie krajobrazem po bitwie^Karolina Baca-Pogorzelska^25 stycznia 2021^https://oko.press/baca-pogorzelska-slask-bez-kopaln-nie-bedzie-krajobrazem-po-bitwie/^Jak słyszę histerię pod tytułem „likwidacja górnictwa będzie dla regionu jak zrzucenie bomby atomowej”, to trudno mi się silić na merytoryczne udowadnianie, że województwo śląskie naprawdę radzi sobie i poradzi sobie bez węgla. Ale spróbuję jeszcze ten jeden raz Urodziłam się w Jaworznie, w którym do dziś działa kopalnia Sobieski (Tauron Wydobycie), „siostra” pobliskiej elektrowni Jaworzno, w której w listopadzie 2020 otwarto ostatni wielki blok węglowy w Polsce (910 MW) – pisze dla OKO.press Karolina Baca-Pogorzelska, dziennikarka opisująca sytuację w śląskim górnictwie i energetyce od 20 lat. Tekst publikujemy w naszym cyklu „Widzę to tak” – w jego ramach od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik. Z mojego osiedla dokładnie było widać węglową elektrownię, całkiem blisko było też do kopalni mego dziadka – to nieczynny dziś już Jan Kanty (za czasów pracy dziadka Komuna Paryska). Osiedle nazywa się Stałe – bo na terenie, na którym powstało, nie prowadzono prac górniczych, więc miało być bez szkód górniczych i innych „atrakcji” dobrze znanych mieszkańcom Śląska (Górnego i Dolnego), Zagłębia czy Małopolski. Rodzina wylądowała w Jaworznie przez nakaz pracy dla dziadka – przeniesienie z Bytomia, z kopalni Dymitrow (dziś nieczynna kopalnia Centrum). Moja świętej pamięci Babcia wspominała, że choć w „Jaworzniu” (jak niektórzy tam mawiają) było lepiej, to i tu, i tu trzeba było codziennie myć okna. Nie dlatego, że mieszkańcy tego regionu to pedanci lub w weekendy nie mają niczego lepszego do roboty. Dlatego, że w powietrzu była sadza. Od czternastu lat zajmuję się branżą węglową, ponad 70 razy byłam pod ziemią (nie, nie w zabytkowych kopalniach). Jestem naprawdę emocjonalnie związana z branżą wydobywczą. Ale nóż w kieszeni mi się otwiera, gdy wszyscy widzą, że świat się zmienia, a górnicze związki zawodowe wciąż brną w mitologizację Górnego Śląska. Bo – o niespodzianko – Śląsk również się zmienia i to od lat, a mam wrażenie, że niektórzy teraz sobie o nim przypomnieli. I te okna, o których wspominałam, wcale nie muszą być myte już co tydzień. Słowo. W ciągu ostatnich 20 lat tylko na Górnym Śląsku zamkniętych zostało kilkadziesiąt kopalń. W Zagłębiu (Jaworzno to nie Zagłębie, gdyby ktoś pytał) nie ma już żadnej kopalni. Czy Sosnowiec upadł? Przeciwnie. Rozwija się całkiem sprawnie. W pozostałych miastach też Armagedonu nie było. 9 listopada 2020 Ale już na Dolnym Śląsku w Zagłębiu Wałbrzyskim zamknięcie kopalń było tragedią. A to dlatego, że zlikwidowane zostały niemal wszystkie jednocześnie i było to faktycznie jak odcięcie tlenu dla całego regionu – i trochę z zaskoczenia. Latami bezrobocie w tym regionie utrzymywało się na poziomie 30 proc. A ludzie wykradali węgiel z biedaszybów. Z Górnym Śląskiem jest inaczej. Po pierwsze proces „zwijania” górnictwa powoli, ale jednak trwa, a po drugie nie jest nagły. Przecież nawet dziś, gdy po raz pierwszy rząd i górniczy związkowcy na serio rozmawiają o zakończeniu fedrowania, to mowa jest o roku 2049 i rozłożeniu procesu likwidacji na 28 lat! Oczywiście, że na przykład lipcowy pomysł zamknięcia jednym cięciem już w październiku 2020 roku kopalni Ruda (czyli de facto trzech kopalń: Halemba, Pokój i Bielszowice) byłby zabójczym ciosem dla Rudy Śląskiej, ale rozłożenie tego w czasie, zaczynając od likwidacji Pokoju w tym roku, a następnych części zakładu w kolejnych latach, jest już bardziej logiczny. 20 października 2020 Żeby nie być gołosłowną, przywołam wyliczenia Bartłomieja Derskiego z portalu WysokieNapiecie.pl. „Śląsk to także nauka, badania, rozwój i innowacje na poziomie, jakimi może się pochwalić niewiele regionów w Polsce. Według Głównego Urzędu Statystycznego nakłady na działalność innowacyjną w województwie wzrosły w latach 2005-2015 o jedną trzecią – do 3,4 mld zł rocznie, z czego w górnictwie inwestuje się… 0,00029 proc. tej kwoty. W poziomie innowacji kuriozalnie słabo wypadają nie tylko państwowe spółki górnicze, ale cały sektor publiczny. Postęp technologiczny w regionie napędzają niemal wyłącznie firmy prywatne. Podczas gdy udział przychodów netto ze sprzedaży produktów nowych lub istotnie ulepszonych w prywatnym śląskim biznesie przekraczał wg GUS 14 proc., to w sektorze publicznym nie osiągnął nawet 1 proc.” – pisał Derski w grudniu 2018 roku. 1 grudnia 2018 Z raportu Najwyższej Izby Kontroli o górnictwie węgla kamiennego wynika, że w latach 2005-2017 branża wpłaciła do budżetów państwa i gmin 64,5 mld zł przy wsparciu na poziomie 65,7 mld zł. Obciążenia opłatami jednej tony węgla to wg GIPH 106 zł. A to oznacza, że wydobywany w coraz trudniejszych warunkach polski węgiel naprawdę nie ma już szans na odzyskanie konkurencyjności. 25 września 2020 Przy czym tu nie chodzi przecież tylko o koszty, ale i o Zielony Ład Unii Europejskiej, której jesteśmy częścią. A w Unii dla węgla miejsca nie ma. Ba, zaraz nie będzie go nawet dla mniej emisyjnego gazu ziemnego. Wiem, że usłyszę zapewne za chwilę: „Ale Chiny dalej kopią węgiel” albo „A Wielka Brytania otwiera kopalnię” (nieważne, że węgla koksującego, bazy do produkcji stali, który nawet w UE jest na liście surowców strategicznych, ale co tam). Tylko jeśli ciągle widzi się u innych drzazgę w oku, nie widząc belki we własnym, to trochę nie w porządku. Bo ci sami wskazujący na węgiel w Chinach nie dodają już na przykład, że w koronawirusowym 2020 roku to właśnie Państwo Środka i Stany Zjednoczone odpowiadały za wzrost sektora odnawialnych źródeł energii (OZE). Ktoś, kto dobrze zna Katowice, na pewno wie, jak wyglądały jeszcze nie tak dawno tereny w okolicach Spodka. Delikatnie mówiąc to miejsce po dawnej kopalni Katowice nie wyglądało zachęcająco. Dziś to wizytówka miasta. Mam na myśli m.in. Międzynarodowe Centrum Kongresowe, Muzeum Śląskie, siedzibę NOSPR czy biurowiec KTW. Teren dawnej kopalni Gottwald to z kolei dziś Silesia City Center. Jako współautorka wydanego z fotografem Tomaszem Jodłowskim „Drugiego życia kopalń” naprawdę dobrze przerobiłam ten temat i jestem przekonana, że wszystkie dzisiejsze gminy górnicze poradzą sobie bez wydobycia, gdy nie zostaną postawione przed faktem dokonanym i pozostawione same sobie. A wiele z nich może na tym jeszcze więcej zyskać niż stracić. Wbrew stereotypom, nie wszyscy na Śląsku są górnikami. Mieszkają tutaj również nauczyciele, lekarze, fryzjerzy, tzw. białe i błękitne kołnierzyki. Ślązacy wiedzą, że świat odchodzi od węgla, a ich małe ojczyzny zmieniają się już od 30 lat. Mają dobre i złe doświadczenia, mają obawy i nadzieje związane z transformacją. Marzą o czystym powietrzu, czystej wodzie, czystej glebie. Chcą mieć pracę i lepiej oraz wygodniej żyć. Krótko: chcą dobrego miejscu do życia. Dzisiaj wszystkie ręce na pokład, aby złagodzić likwidację kopalń” – mówi nam Patryk Białas, radny Katowic, członek stowarzyszenia BoMiasto. „Współcześni górnicy, wbrew stereotypom, to nie są ludzie od łopaty i kilofa. Bardzo często są to wykwalifikowani fachowcy: elektrycy, hydraulicy, operatorzy maszyn. Jeśli stworzy się do tego warunki, to bez większych problemów znajdą zatrudnienie w zielonym przemyśle: renowacja budynków, produkcja i serwis instalacji odnawialnych źródeł energii, produkcja samochodów elektrycznych, remediacja terenu, oczyszczanie wody czy recykling odpadów. Nie ma co chować głowy w piasek, tylko trzeba przygotować dla odchodzących z górnictwa miękkie lądowanie: bony na przekwalifikowanie, tworzenie nowoczesnych firm technologicznych i wsparcie dla firm tworzących nowe miejsca pracy” – dodaje. Rząd w projekcie Polityki Energetycznej Polski do 2040 roku przekonuje, że transformacja energetyczna stworzy 300 tys. nowych miejsc pracy (kopalnie węgla kamiennego w całej Polsce zatrudniają obecnie ok. 80 tys. ludzi), ale konkretów na razie brak. A te by się przydały, by zyskać poparcie i przychylność branży górniczej. Pierwsza z deklaracji padła – chodzi o zapowiedź budowy fabryki samochodów elektrycznych Izera w Jaworznie. Co z tego będzie? Zobaczymy. 26 września 2020 O perspektywę dla Śląska zapytałam Konrada Świrskiego, profesora Politechniki Warszawskiej (Instytut Techniki Cieplnej), prezesa Transition Technologies. „Wprowadzanie nowych technologii czy szybki wzrost zapotrzebowania na surowce zawsze oznacza okres prosperity i szybkiego rozwoju regionu. Dla odmiany – koniec danej technologii – to zawsze problemy i przejściowa zapaść gospodarcza. Śląsk musi się zmienić, bo węgiel przestaje być wartościowym surowcem, ale na pewno nie będzie to bezbolesne. Doświadczenie brytyjskie i niemieckie pokazują jedno – rejony górnicze ciężko podnoszą się po zamknięciu kopalń (tam wciąż wskaźniki gospodarcze tych obszarów są słabsze niż reszta kraju) niezależnie od wielkich programów pomocowych”. Z drugiej strony nie ma alternatywy – mówi nam Świrski. Jego zdaniem, prostego pomysłu na szybkie, wielkie inwestycje dające w zamian miejsca pracy – nie ma i nie będzie. „Koszty transformacji są gigantyczne – wystarczy popatrzeć na proponowane przez związki zawodowe wysokości górniczych odpraw i na obecne straty górniczych koncernów – to już daje kilkanaście, a może i kilkadziesiąt miliardów złotych. Kolejne programy pomocowe, inwestycje w nowe fabryki, sektory usług, sama pomoc socjalna to kilka razy tyle” – wylicza. Wie, iż bardzo prosto jest dawać rady nie mieszkając na Śląsku i nie mając bezpośrednich związków z wydobyciem węgla i mówić brutalnie o koniecznościach zmian, które będą dotykały także rodzin i będą niosły ze sobą dramaty ludzkie, ale taka jest rzeczywistość. „Śląsk musi się zmieniać i będzie to bardzo trudna zmiana, ale wierzę, że właśnie etos pracy, zaangażowanie i przywiązanie do tradycji w tym regionie – pomoże przejść ten czas „– ocenia Świrski.   Ekologia, Gospodarka, górnictwo kopalnie
Sędziowie Trybunału Konstytucyjnego w obronie zsyłanych prokuratorów i nękanych sędziów^Mariusz Jałoszewski^25 stycznia 2021^https://oko.press/w-obronie-zsylanych-prokuratorow-i-nekanych-sedziow/^Grupa 25 sędziów TK w stanie spoczynku, w tym byli prezesi Trybunału, wydała oświadczenie ze wsparciem dla niezależnych prokuratorów i sędziów. Sędziowie TK ostrzegają też przed masową weryfikacją sędziów i marginalizacją roli Rzecznika Praw Obywatelskich Coraz szersze wsparcie dla niezależnych prokuratorów zesłanych karnie po kilkaset kilometrów od domu przez Prokuratora Krajowego Bogdana Święczkowskiego. Wsparcie dali im już obywatele, politycy opozycji i środowiska prawnicze, w tym sędziowie Sądu Najwyższego i blisko 400 prawników szczecińskich. Teraz solidarność z nimi deklaruje też 25 sędziów Trybunału Konstytucyjnego w stanie spoczynku. W niedzielę 24 stycznia 2021 roku zostało opublikowane ich oświadczenie. Podpisali się pod nim byli prezesi TK: Andrzej Rzepliński, Jerzy Stępień, Bohdan Zdziennicki, prof. Andrzej Zoll (również były Rzecznik Praw Obywatelskich), a także m.in. prof. Ewa Łętowska (również była Rzecznik Praw Obywatelskich), Publikujemy w całości oświadczenie sędziów Trybunału Konstytucyjnego w stanie spoczynku: „Naruszanie konstytucyjnej zasady niezawisłości sędziów przez organy władzy ustawodawczej oraz wykonawczej staje się w naszym państwie coraz częstsze. Celem wszczynania postępowań wyjaśniających i dyscyplinarnych wobec niektórych sędziów oraz pozbawiania ich prawa do orzekania jest wymuszenie milczenia i posłuszeństwa środowiska. Zapowiedziane zostało wprowadzenie ustawowych zmian w ustroju sądownictwa pociągających za sobą weryfikację wszystkich sędziów w Polsce przez organy władzy politycznej. W jej wyniku każdy sędzia mógłby zostać przeniesiony do innego sądu lub w stan spoczynku. Narasta także ograniczanie gwarantowanej ustawowo niezależności prokuratorów, zbyt słabej, by chronić ich przed represjami. Kierowanie prokuratorów na delegacje w miejscowościach odległych od miejsca ich zamieszkania odbywa się w okolicznościach mających znamiona szykan. Niesmak budzi ostatnia, nacechowana pogardą, wypowiedź Prezydenta RP o prokuratorach. Dokonuje się właśnie pozbawienie realnego znaczenia konstytucyjnej instytucji Rzecznika Praw Obywatelskich i użycie w tym celu obecnie funkcjonującego Trybunału Konstytucyjnego. Sytuacja dalszego zagrożenia zasad państwa prawa skłania sędziów Trybunału Konstytucyjnego w stanie spoczynku do wyrażenia najwyższego zaniepokojenia i poinformowania o tym opinii publicznej”. Oświadczenie podpisali: Stanisław Biernat, Teresa Dębowska – Romanowska, Kazimierz Działocha, Lech Garlicki, Mirosław Granat, Wojciech Hermeliński, Adam Jamróz, Stefan Jaworski, Biruta Lewaszkiewicz-Petrykowska, Wojciech Łączkowski, Ewa Łętowska, Marek Mazurkiewicz, Andrzej Mączyński, Janusz Niemcewicz, Małgorzata Pyziak -Szafnicka, Stanisław Rymar, Ferdynand Rymarz, Andrzej Rzepliński, Jerzy Stępień, Piotr Tuleja, Sławomira Wronkowska-Jaśkiewicz, Mirosław Wyrzykowski, Bohdan Zdziennicki, Andrzej Zoll, Marek Zubik. Oświadczenie sędziów TK to mocny głos wsparcia dla niezależnych prokuratorów kilka dni temu zesłanych na karne delegacje w Polskę. Represje objęły 7 prokuratorów, w tym aż 6 z nich jest członkami krytycznego wobec Zbigniewa Ziobry stowarzyszenia Lex Super Omnia. W grupie zesłanych trzy osoby zasiadają we władzach stowarzyszenia. Zsyłka to kara za krytykę prokuratury Zbigniewa Ziobry. 18 stycznia 2021 Sędziowie TK w swoim oświadczeniu dają też wsparcie represjonowanym niezależnym sędziom. Odnoszą się do wytaczania wobec nich postępowań dyscyplinarnych i karnych. A pierwsi sędziowie mają już postępowania karne za nienależne wyroki. W szczególności chodzi o osoby zawieszone w obowiązkach sędziego przez nielegalną Izbę Dyscyplinarną, czyli Igora Tuleyę, Beatę Morawiec i Pawła Juszczyszyna. W środę 20 stycznia Igor Tuleya miał dostać absurdalny zarzut karny za wpuszczenie dziennikarzy na krytyczne wobec PiS orzeczenie. Ale Tuleya nie stawił się w Prokuraturze Krajowej – stał pod nią wraz z wspierającymi go sędziami i obywatelami. Prokuratura wysłała mu już drugie wezwanie na 10 lutego na godzinę 12:00. 10 stycznia 2021 Sędziowie TK ostrzegają też przed ostatecznym demontażem wymiaru sprawiedliwości w Polsce. Chodzi o plany ministra sprawiedliwości Zbigniewa Ziobry, by zlikwidować wszystkie obecne sądy powszechne (rejonowe, okręgowe i apelacyjne) i zastąpić je systemem z dwoma nowymi sądami. To otworzyłoby PiS drogę do weryfikacji wszystkich sędziów w Polsce i wyrzucenia z zawodu tych, co władzy się nie kłaniają. Plany te popiera prezes PiS Jarosław Kaczyński. 22 grudnia 2020 Sędziowie Trybunału w oświadczeniu zwracają też uwagę na marginalizację roli Rzecznika Praw Obywatelskich. PiS chce przejąć zwolnione stanowisko przez Adama Bodnara, któremu w 2020 roku skończyła się kadencja. Obóz władzy forsuje na jego następcę Piotra Wawrzyka, posła PiS i wiceministra spraw zagranicznych. Nie może jednak obsadzić go na stanowisku Rzecznika bez zgody Senatu (to konstytucyjny wymóg), w którym nie ma większości. Do czasu wyboru nowego Rzecznika funkcję tę pełni Adam Bodnar, ale PiS chce się go pozbyć. W tym celu grupa posłów PiS złożyła wniosek do Trybunału Konstytucyjnego Julii Przyłębskiej o ocenę przepisów mówiących o tymczasowym pełnieniu funkcji rzecznika przez osobę, której skończyła się kadencja. Jeśli TK przyznałby rację PiS, otworzy partii rządzącej drogę do przejęcia tego stanowiska bez zgody Senatu – przez obsadzenie na stanowisku osoby pełniącej obowiązki Rzecznika. 20 stycznia 2021 To nie koniec wsparcia dla niepokornych prokuratorów. W poniedziałek 25 stycznia zaczyna się akcja wysyłania do nich pocztówek. Do akcji zachęca stowarzyszenie Lex Super Omnia, grupujące niezależnych sędziów i Kongres Obywatelskich Ruchów Demokratycznych. Na profilu Kongresu na Facebooku napisano: „WARTO BYĆ PRZYZWOITYM. Sędziowie broniący KONSTYTUCJI i naszych praw w czasie rządów PiS nie mogą czuć się bezpieczni. Pokazały to czystki, fałszywa „reforma” sądownictwa, a ostatnio bezprecedensowe kary dla nich, tj. delegacje do odległych sądów. Wielu z nich przypłaca to zdrowiem swoim i rodziny (…). Cały czas jest nacisk na sędziów sądów powszechnych i stąd akcja solidarnościowa, która rozpocznie się w poniedziałek. Możesz wysłać słowa otuchy i wsparcia potrzebującym tego najbardziej”. Kongres zachęca, by kartki pocztowe z wyrazami wsparcia wysyłać do zesłanych prokuratorów na poniższe adresy: Fala wsparcia dla zsyłanych prokuratorów zaczęła się zaraz po ujawnieniu sprawy. Murem stanęli za nimi politycy opozycji, Rzecznik Praw Obywatelskich i organizacje prawnicze, w tym stowarzyszenia sędziów Themis i Iustitia. Z prokuratorami solidaryzują się też obywatele. Proponowali im nawet za darmo wynajem mieszkań w miastach, do których zostali zesłani. 20 stycznia 2021 Wsparcie dało też 78 sędziów Sądu Najwyższego – czynnych i w stanie spoczynku – w tym byli prezesi SN Adam Strzembosz, Lech Gardocki i Małgorzata Gersdorf. 21 stycznia 2021 Ważny jest również list wsparcia podpisany przez grupę aż 380 prawników z apelacji szczecińskiej, która obejmuje województwo Zachodniopomorskie i północną część województwa Lubuskiego z Gorzowem Wielkopolskim. List podpisali głównie sędziowie, ale też radcowie prawni, adwokaci, prokuratorzy i notariusze. 24 stycznia 2021 Niezależni prokuratorzy doceniają falę solidarności. W ich imieniu podziękował za wsparcie zarząd stowarzyszenia, który na swojej stronie internetowej napisał: „Szanowni Państwo, Drodzy przyjaciele Stowarzyszenia Prokuratorów »Lex Super Omnia« Jak Państwo wiecie, ostatnie dni były dla Stowarzyszenia Prokuratorów »Lex Super Omnia« bardzo trudne. Nasze Koleżanki i Koledzy z dnia na dzień zostali przymusowo przeniesieni do pracy w prokuraturach rejonowych odległych o setki kilometrów od ich miejsc zamieszkania. Zostali oni rozłączeni z rodzinami, uniemożliwiono im sprawowanie opieki nad starszymi rodzicami, nakazano w błyskawicznym tempie przeorganizować całe życie osobiste i zawodowe. Szykany te są dla nich wyjątkowo dotkliwe i choć prokuratorzy ci są silni, z całą pewnością trudniej byłoby im godnie stawić czoła tej sytuacji, gdyby nie płynące szerokim, nieprzerwanym strumieniem, zarówno z kraju, jak i zagranicy, przejawy wsparcia, pomocy, życzliwości, dobroci i solidarności pochodzące z wielu środowisk. Wsparcie to i ofiarowana konkretna bezinteresowna pomoc ma niesamowicie pozytywne przesłanie i pozwala z nadzieją spojrzeć w przyszłość, wiedząc jak wielu wspaniałych zwolenników ma idea niezależnej od czynników politycznych prokuratury, o którą zabiega nasze Stowarzyszenie” – pisze zarząd Lex Super Omnia. I dziękuje wszystkim za wsparcie: „Brak jest takich słów i podniosłych gestów, które pozwoliłyby wyrazić naszą wdzięczność wszystkim osobom wspierającym przymusowo delegowanych prokuratorów. To, że byliście i jesteście Państwo z nami, pomaga im przetrwać te trudne dni. Nie sposób wymienić tu wszystkich, którym należą się serdeczne podziękowania. Murem za naszymi przymusowo delegowanymi Koleżankami i Kolegami stanął Senat Rzeczypospolitej Polskiej, Rzecznik Praw Obywatelskich, wszystkie środowiska prawnicze: sędziowie, w tym sędziowie Sądu Najwyższego, koledzy prokuratorzy, adwokaci, radcowie prawni, przedstawiciele innych zawodów prawniczych, organizacje obywatelskie, media, społeczność międzynarodowa, w tym Europejskie Stowarzyszenie Sędziów i Prokuratorów MEDEL oraz Unia Prokuratorów Republiki Czeskiej, a także niezliczona liczba innych osób, których dobre słowo, wyrazy solidarności, a często doraźna pomoc organizacyjna podtrzymywały na duchu nasze Koleżanki i Kolegów. Te wszystkie gesty pozwalają nam wierzyć, że jesteście Państwo z nami i będziecie nas wspierać, niezależnie jak dotkliwymi środkami uderzy w nasze Stowarzyszenie kierownictwo obecnej Prokuratury”. Na koniec podziękowań zarząd stowarzyszenia podkreśla: „Wasze wsparcie daje nam siłę i wiarę w to, że wspólnie doprowadzimy do restytucji demokratycznego państwa prawnego z niezawisłymi sędziami i niezależnymi prokuratorami jako jego oczywistymi elementami. Serdecznie wszystkim Państwu dziękujemy”. OKO.press opublikowało listę ściganych i represjonowanych niezależnych prokuratorów: 11 lipca 2020 Sądownictwo, Zbigniew Ziobro, Prokuratura Krajowa, Trybunał Konstytucyjny, Bogdan Święczkowski Ewa Wrzosek Jarosław Onyszczuk Katarzyna Kwiatkowska Katarzyna Szeska Stowarzyszenie Prokuratorów Lex Super Omnia
Alarm dla szkół: nauczycielka zmuszona do roli ekonoma, uczeń ofiarą systemu [ZDROWIE PSYCHICZNE]^Anton Ambroziak^25 stycznia 2021^https://oko.press/uczen-ofiara-systemu-zdrowie-psychiczne/^To nie jest kolejny raport o katastrofie polskiego systemu edukacji. Oczami nauczycieli możemy przyjrzeć się jednemu z najbardziej przerażających kryzysów, których jesteśmy świadkami Odczłowieczona polska szkoła nie sprzyja budowaniu poczucia bezpieczeństwa, w którym mogą wzrastać uczniowie – to jeden z głównych wniosków z opublikowanego 25 stycznia 2020 raportu Fundacji „Szkoła z klasą” o zdrowiu psychicznym dzieci i młodzieży. 20 stycznia 2021 Z ankiet przeprowadzonych wśród 1535 nauczycielek i nauczycieli wyłania się wyjątkowo smutny obraz systemu edukacji pogrążonego w absurdzie, w którym nie ma miejsca na potrzeby i trudności dzieci. Mówią o tym sami pedagodzy, którzy są sfrustrowani, że pomiędzy realizacją podstawy programowej a wypełnianiem dokumentów, by „zgadzało się w kuratorium”, gubią czas, który mogliby poświęcić na budowanie relacji i wsparcie. A dzieci i młodzież wręcz krzyczą o pomoc. Wśród najbardziej powszechnych problemów, z którymi mierzą się uczniowie nauczycielki wymieniały:  W szkołach podstawowych uczniom częściej towarzyszą zachowania destrukcyjne, agresja, problemy w grupie rówieśniczej. Za to młodzież na kolejnych etapach edukacji cierpi na stany lękowe i depresję. Wśród przyczyn kryzysów psychicznych uczniów nauczyciele najczęściej podają:  Nauczyciele mają świadomość, że częstym źródłem problemów uczniów jest też sama szkoła. Jak mówi OKO.press wiceprezeska Fundacji „Szkoła z Klasą” Marta Puciłowska, pruski model edukacji, której sens sprowadza się do realizacji podstawy programowej, jest szalenie szkodliwy. „Czy zdam egzamin? Czy zdobędę dość punktów? To pytania centralne dla polskich dzieci i młodzieży. Szkoła powinna być bezpieczną przystanią, do której każdy uczeń może przynieść swój problem. Zamiast tego mamy bezlitosny wyścig: zadaniem uczniów jest odhaczanie obowiązków, a nauczycieli – pilnowanie i rozliczanie. A stres i natężenie emocji, które temu towarzyszą, mogą dać początek albo zaognić problemy psychiczne młodzieży” – mówi ekspertka. 13 listopada 2020 Z raportu wynika też, że sposób konstrukcji polskiego systemu edukacji nie sprzyja budowaniu relacji. Co czwarty badany nauczyciel (24 proc.) przyznaje, że uczeń nie zwróciłby się do nich z problemem. Puciłowska uważa, że to złożony problem. Z jednej strony społeczna percepcja zawodu nauczyciela nie sprzyja budowaniu jego autorytetu. Szczególnie, jeśli jego rolę w życiu dziecka podkopują inni ważni dorośli, czyli przede wszystkim rodzice. Najbardziej dojmujący jest jednak brak czasu dla najmłodszych, którzy mają swoje trudności, przeżycia i emocje. „Gubimy człowieka, bo mamy podstawę programową” – pisze w ankiecie jedna z nauczycielek technikum z woj. kujawsko-pomorskiego. Podobne opinie, o nadmiernie przeciążonej, opresyjnej, bezsensownej podstawie programowej, wokół której kręci się cały system edukacji, pojawiały się najczęściej. Nauczycielom czas na indywidualną pracę z uczniem zabiera też nadmierna biurokracja. „Papier przesłania człowieka. Przepisy ograniczają pracę z młodym człowiekiem. Absurd goni absurd” – to głos nauczycielki z długim stażem zawodowym z woj. śląskiego. Nauczycielki zdają sobie sprawę, że kondycja psychiczna uczniów z roku na rok się pogarsza. I choć większość potrafi zaobserwować symptomy kryzysu (58 proc.), mają też świadomość, że system edukacji nie jest przygotowany na to, by sprostać temu wyzwaniu. Najlepiej świadczy o tym sposób organizacji wsparcia pedagogiczno-psychologicznego w szkołach. Niemal wszyscy ankietowani nauczyciele zadeklarowali, że w ich szkole zatrudniony jest pedagog (95 proc.), jednak w 25 proc. szkół nie na cały etat. „W szkole jestem sama na ponad 400 uczniów. Rozpiętość problemów jest ogromna. Od problemów z nauką i zachowaniem, po problemy z tożsamością płciową. Nie mam warunków do pracy i terapii z dziecka. Brak salki, brak terapeuty, nie wspomnę o pomocach edukacyjnych” – opowiada w ankiecie pedagożka z woj. lubuskiego. Jeszcze gorszy dostęp jest do wsparcia psychologicznego. Tylko 6 na 10 nauczycieli przyznało, że w ich szkole zatrudniony jest psycholog. Średnio ma on dla uczniów zaledwie 16 godzin w tygodniu, ale zdarzają się sytuacje, że jest ich jeszcze mniej. Jak deklaruje jedna z nauczycielek: „2 godziny w tygodniu na 350 uczniów”. 8 października 2020 Dodatkowym problemem, jest brak pomocy dla nauczycieli, którzy chcieliby wesprzeć młodzież. „W badaniu mówili wprost, że nie dość, że są przeciążeni pracą i indywidualne potrzeby uczniów muszą rozwiązywać w wolnym czasie, to jeszcze czują, że brakuje im kompetencji. Co więcej, polski system edukacji niewystarczająco jasno określa, jaką rolę w reagowaniu na kryzys pełni nauczyciel, wychowawca i specjalista. Nawet jeśli wiadomo to w teorii, w praktyce nauczycielom wciąż brakuje kompetencji i pomocy ekspertów” – mówi Puciłowska i dodaje, że szkoła mogłaby być pierwszym miejscem reagowania na problemy uczniów. „Musielibyśmy jednak postawić na to, że szkoła jest wspólnotą ludzi, a nie przechowalnią dla młodych, którym często odbiera się podmiotowość, w której ścierają się różne fronty. Gdyby udało się wychwycić trudność wcześniej, może nie potrzebowalibyśmy tak rozbuchanego wsparcia specjalistycznego, a oddziały zamknięte młodzieżowych szpitali nie byłyby tak przeciążone”. Raport podkreśla też rolę samych uczniów w reagowaniu na kryzys. To grupa rówieśnicza ma zazwyczaj najpełniejszy obraz sytuacji. To, co powinno jednak martwić, to fakt, że dziś także oni są pozostawieni sami sobie. Tylko co czwarty nauczyciel uznał, że rodzice są „bardzo otwarci” na współpracę, gdy trzeba zareagować na kryzys. Za to 44 proc. w 10-stopniowej skali oceniło ich zaangażowanie poniżej 5. Badania pokazały, że w opinii nauczycieli nierzadko to rodzice są hamulcowymi procesu zdrowienia. Dlaczego? Albo są zbyt wymagający dla swoich dzieci, nie dostrzegając, jak dużej presji je poddają. Albo nie chcą pogodzić się, że ich dziecko może mieć problem, który rozwiązać powinien specjalista. „Dziewczynka miała objawy depresji. Rodzice wyparli problem, wręcz usłyszałam, że wmawiam córce chorobę psychiczną. Rozmawiałam z dziewczynką. W zeszłym roku poszła do szkoły średniej. Właśnie się dowiedziałam, że ma myśli samobójcze. Będę się kontaktowała ze szkołą, do której uczęszcza” – czytamy w relacji nauczycielki ze szkoły podstawowej w woj. podlaskim. „Na pewno we współpracy nie pomaga społeczne podejście do zawodu nauczyciela” – komentuje Marta Puciłowska. „Rodzice często nie chcą, by ktoś ingerował w proces wychowawczy. W drugą stronę, nauczyciele czasem też mają swoje uprzedzenia. Muszę przyznać, że ta część ankiety, która wskazuje na poważny kryzys nauczycielsko-rodzicielski zmartwiła mnie najbardziej. Jeśli zawodzą bowiem dwa ważne ogniwa procesu zdrowienia, dziecko sobie nie poradzi. Musimy pamiętać, że tu nie chodzi o to, kto ma rację. W takiej sytuacji powinniśmy grać do wspólnej bramki”. 26 grudnia 2020 Problemem wciąż jest też społeczna percepcja chorób i zaburzeń psychicznych. Rodzice wstydzą się prosić o pomoc. Często wolą nie drążyć, wypierać, byle tylko uniknąć „leczenia”. „Niestety, widać tu jak pogłębiają się różnice. Dzieci z domów o wyższym kapitale społecznym, mają większe szanse na otrzymanie pomocy” — dodaje ekspertka. Raport pokazuje też, że nauczyciele robią dobrą minę do złej gry. Nie narzekają zbytnio na swój stan psychiczny. W pytaniu zamkniętym aż 57 proc. z nich oceniło, że ma się dobrze lub bardzo dobrze (odpowiedzi między 8-10 w dziesięciostopniowej skali). Jednak z pytań otwartych bije kryzys. „Czuję się przepracowana, niedoceniana i nadmiernie obciążona problemami innych, przy braku pomocy wobec własnych” – pisze nauczycielka z woj. świętokrzyskiego. 22 września 2020 Inna zwraca uwagę na obciążenie związane z publiczną percepcją zawodu nauczyciela: „W ostatnim czasie wylewa się na nas fala hejtu, znieważania i poniżania”. „Czuję się przemęczona i wypalona zawodowo. Mam odruch ucieczki i zastanawiam się, mimo 53 lat, czy nie podjąć pracy fizycznej, zanim jeszcze trochę chce mi się cieszyć życiem” – to głos nauczycielki ze szkoły podstawowej w woj. podkarpackim. „Nauczycielki udają siłaczki i twardzielki, bo nie mają wyjścia. Trochę zdają sobie sprawę, jak ich widzą inni, ale przede wszystkim wiedzą, że nie mogą się użalać. Muszą pracować, bo czują się odpowiedzialne za uczniów. Gdy skorupka pęka widzimy smutny obraz. Nauczyciele wiedzą, że są częścią odczłowieczonego systemu. Są frustrowani, ale nie widzą wyjścia” – tłumaczy Marta Puciłowska.  Badania ankietowe zostały przeprowadzone już w czasie pandemii, ale raport wskazuje głębsze, systemowe problemy dotyczące polskiej szkoły, nauczycieli i uczniów – nie wynikają one z pandemii i nauczania zdalnego, choć społeczny „stan nadzwyczajny”, w którym znajdujemy się już prawie rok, może je pogłębiać. Numery telefonów zaufania dla osób potrzebujących wsparcia: Jeśli chcesz podzielić się doświadczeniami związanymi z dostępem do opieki psychiatrycznej i psychologicznej w Polsce napisz na adres: [email protected] Edukacja, Zdrowie, dzieci młodzież nauczyciele szkoła zdrowie psychiczne
Knebel dla pracowników MSZ. PiS wprowadza „tajemnicę dyplomatyczną”^Maria Pankowska^25 stycznia 2021^https://oko.press/knebel-dla-msz-pis-wprowadza-tajemnice-dyplomatyczna/^W nowej ustawie o służbie zagranicznej rząd PiS dodaje kategorię „tajemnicy dyplomatycznej", którą będzie można objąć w zasadzie każdy dokument. Za jej ujawnienie urzędnikom MSZ ma grozić dyscyplinarka, a nawet zwolnienie Rządowy projekt ustawy o służbie zagranicznej jak burza idzie przez Sejm. 20 stycznia 2021 przeszedł pierwsze czytanie, a następnie w szybkim tempie oceniła go Komisja Spraw Zagranicznych. Rekomenduje Sejmowi jego uchwalenie. W OKO.press pisaliśmy, że rząd PiS pod pretekstem odpolitycznienia i dekomunizacji MSZ, planuje całkowicie podporządkować dyplomatów kierownictwu resortu. A także otworzyć drzwi do dyplomacji dla osób bez odpowiedniego przygotowania merytorycznego. 15 stycznia 2021 Na tym nie koniec kontrowersji. Projekt wprowadza także nową kategorię „tajemnicy dyplomatycznej”. Ma ona oznaczać „informacje, dane oraz wiedzę”, które nie są informacjami niejawnymi (o nich mówi osobna ustawa), ale które powinny być udostępniane wyłącznie „osobom to tego uprawnionym”. Ustawodawca podkreśla, że chodzi o informacje, z którymi dany członek służby zagranicznej zapoznał się w pracy i których ujawnienie „mogłoby szkodzić polityce zagranicznej Rzeczypospolitej Polskiej i naruszać jej wizerunek międzynarodowy”. W dodatku projekt ustawy zobowiązuje członków służby zagranicznej do zachowania tajemnicy dyplomatycznej. Za jej naruszenie dyplomatom grozić będzie dyscyplinarka, która może zakończyć się zwolnieniem.  Art. 7 pkt 11 Ilekroć w ustawie mowa jest o tajemnicy dyplomatycznej – oznacza to informacje, dane oraz wiedzę, niestanowiące informacji niejawnych w rozumieniu ustawy z dnia 5 sierpnia 2010 r. o ochronie informacji niejawnych (Dz. U. z 2019 r. poz. 742), z którymi członek służby zagranicznej zapoznał się w związku z pełnieniem obowiązków i które ze względu na dobro służby zagranicznej mogły być udostępnione wyłącznie osobom do tego uprawnionym, a ich ujawnienie mogłoby szkodzić polityce zagranicznej Rzeczypospolitej Polskiej i naruszać jej wizerunek międzynarodowy. Art. 47 ust. 2 Członek służby zagranicznej jest obowiązany do zachowania tajemnicy dyplomatycznej. Art. 15 ust. 8 pkt 3 Stosunek pracy dyplomaty zawodowego wygasa w przypadku naruszenia tajemnicy dyplomatycznej, stwierdzonego prawomocnym orzeczeniem w postępowaniu dyscyplinarnym.  Krzysztof Izdebski, prawnik, dyrektor programowy Fundacji ePaństwo i aktywista na rzecz przejrzystości działania władz, w rozmowie z OKO.press przestrzega: definicja „tajemnicy dyplomatycznej” jest zbyt szeroka. Nowa kategoria ograniczy prawa obywateli do informacji o działaniach władzy. Izdebski przypomina, że „tajemnicę dyplomatyczną” chciał uchwalić już rząd PO-PSL w roku 2014. Pomysł przepadł. „To także nie były przepisy najszczęśliwsze, ale mniej ogólne i rząd próbował jakoś je uzasadnić. Teraz tajemnica dyplomatyczna będzie mogła objąć w zasadzie każdy dokument. Mamy do czynienia z przesłanką »wizerunku Polski«, która jest bardzo ocenna. Trudno powiedzieć, jakie konkretnie działania mogłyby zaszkodzić temu wizerunkowi” – wskazuje. W uzasadnieniu projektu rząd PiS poświęca tajemnicy dyplomatycznej jedno zdanie: „Wprowadzono także definicję tajemnicy dyplomatycznej”. „Nie ma żadnego uzasadnienia” – ubolewa Krzysztof Izdebski i podkreśla, że mamy do czynienia z ograniczeniem obywatelskiego prawa do informacji o działaniach organów władzy publicznej, które gwarantuje art. 61 konstytucji. „W ust. 3 zapisano, że każde ograniczenie tego prawa musi nastąpić w sposób proporcjonalny. Czyli taki, który jest dopuszczali w demokratycznym państwie prawa i nie narusza istoty prawa do informacji. Wygląda na to, że rząd w ogóle się nad tym nie zastanowił. To błąd. Proporcjonalności zabrakło” – mówi prawnik. „W projekcie z 2014 roku, choć on również był bardzo ogólny, starano się opisać, o jakie typy informacji chodzi. Była mowa o pozycjach negocjacyjnych. Tutaj w zasadzie nie wiemy, jakie miałyby to być dokumenty. W związku z tym dostajemy pełną uznaniowość. Wiele będzie zależało także od tego, kto pyta” – dodaje. 21 stycznia 2021 W OKO.press pisaliśmy o tym, że treść projektu do ostatniej chwili pozostawała tajemnicą. Na stronie Rządowego Centrum Legislacji pojawił się dopiero 14 stycznia 2021, choć dzień wcześniej zdążył już trafić do Sejmu i zostać skierowany do pierwszego czytania. Pośpiech był tak duży, że na ostatnią chwilę przed uchwaleniem projektu przez Radę Ministrów swoje opinie zdążyli przedstawić jedynie minister rozwoju Jarosław Gowin i minister ds. europejskich Konrad Szymański. Obaj mieli szereg zastrzeżeń i wskazywali, że tekst nie był z nimi uzgadniany, choć mocno ingeruje w ich pracę. Zastrzeżenia te zignorowano. Co więcej, choć rządowe projekty ustaw co do zasady wymagają konsultacji publicznych, w tym przypadku zostały one pominięte. „Mamy fatalny proces legislacyjny nawet na tle fatalnych standardów w tej i poprzedniej kadencji. Nikt nie był w stanie wcześniej dotrzeć do tego projektu, dowiedzieć się, o co właściwie chodzi w tych zmianach. To wrzutka, która ma być przepchnięta jak najszybciej” – uważa Krzysztof Izdebski. Fundacja ePaństwo poprosiła partie opozycyjne, by złożyły w Sejmie wniosek o wysłuchanie publiczne. „Wniosek był, ale nie został wzięty pod uwagę przez przewodniczącego sejmowej Komisji Spraw Zagranicznych Marka Kuchcińskiego. Bo Sejm zobowiązał komisję, by przedstawiła wyniki pracy na bieżącym posiedzeniu Sejmu. Nie było czasu na wysłuchanie” – ubolewa Izdebski. „Liczymy na wysłuchanie publiczne na etapie kontroli senackiej. Może będzie większa przestrzeń na zapoznanie się z ekspertyzami. Niestety po przebiegu prac sejmowych widać, że rząd jest zdeterminowany. Sejm najpewniej i tak odrzuci senackie poprawki” – uważa prawnik. 14 listopada 2019 Izdebski podkreśla, że sama intencja chronienia niektórych informacji związanych z polityką zagranicznej, nie budzi zastrzeżeń. Można jednak chronić je bez naruszenia przepisów konstytucji. „Dopuszczam, że pewnie ograniczenia są niezbędne. Właśnie tym celu istnieje ustawa o ochronie informacji niejawnych. Posługując się nią, można wstrzymać udostępnienie informacji publicznej obywatelom lub dziennikarzom. Jeżeli jednak wprowadzamy nową kategorię tajemnicy, to takie zmiany muszą być dobrze uzasadnione. I poprzedzone konsultacjami publicznymi. Tego zabrakło” – tłumaczy Izdebski. Niepokojący jest także nieokreślony krąg osób, które będą musiały przestrzegać tajemnicy dyplomatycznej. „W ustawie o ochronie informacji niejawnych jest jasny wykaz osób dopuszczonych do takich sekretów. W tym przypadku za bardzo nie wiadomo o kogo chodzi. Osób, które będą mogły mieć styczność z tajemnicą dyplomatyczną, jest potencjalnie bardzo dużo” – mówi prawnik. W dodatku za naruszenie tajemnicy dyplomatycznej urzędnicy MSZ będą odpowiadać dyscyplinarnie. „Realia pracy urzędu są takie, że urzędnicy będą mieli poważny dylemat, czy coś udostępnić. Bo jak zwierzchnik uzna, że to była tajemnica dyplomatyczna, to urzędnik będzie miał problemy” – dodaje Izdebski. 25 sierpnia 2020 Według Izdebskiego taka zmiana legislacyjna będzie zarazem dla rządu bardzo wygodna. „Informacje niejawne wymagają określonych procedur. Trzeba się zastanowić, który dokument objąć taką ochroną. Teraz będziemy mieć decyzję jednej osoby. To realny problem dla dziennikarzy i organizacji pozarządowych. Ale również dla zwykłych obywateli, którym trudniej będzie się dowiedzieć, jak władza prowadzi politykę zagraniczną” – uważa prawnik. Izdebski podejrzewa zarazem, że m.in. działania Fundacji ePaństwo mogły sprowokować rząd, by chronić sekrety w taki sposób. „Od kilku lat prowadzimy z MSZ batalie sądowe o udostępnienie not dyplomatycznych. Jedna dotyczyła wskazania przez rząd kandydatury Jacka Saryusz-Wolskiego jako konkurenta Donalda Tuska do przewodniczenia Radzie Europejskiej. Druga dotyczy działań Polski przy odzyskiwaniu wraku smoleńskiego, pertraktacji z Moskwą. Próbujemy wydobyć te dane. Rządzący nie chcieli ich podać, ale nie wytłumaczyli dlaczego. Może bali się precedensu” – tłumaczy prawnik. Dodaje, że po zmianach ukryć będzie można nawet dokument, który rok wcześniej byłby udostępniony bez żadnego problemu. Bo „godzi w wizerunek Polski”. „Rozmawiamy dokładnie dwa lata po nieudanej ustawie o IPN. Tam też były zmiany, które dotyczyły »wizerunku Polski«. Dla obecnych władz kwestia wizerunku, zresztą rozumianego na opak, jest szczególnie ważna. Wizerunek jest interpretowany tak, żeby nie narzekać na Polskę za granicą. Jednocześnie mamy utożsamienie wizerunku Polski z wizerunkiem rządu” – wskazuje Izdebski. Władza, Świat, Zbigniew Rau, Ministerstwo Spraw Zagranicznych,
Paweł Kasprzak idzie dziś do więzienia. Bo przeszedł przez ulicę po demonstracji^Krzysztof Boczek^25 stycznia 2021^https://oko.press/pawel-kasprzak-idzie-dzis-do-wiezienia/^W poniedziałek 25 stycznia o 10:00 w Zakładzie Karnym w Siedlcach ma się stawić lider Obywateli RP Paweł Kasprzak, by odbyć karę 48 godzin więzienia za wykroczenie - przejście przez ulicę w miejscu niedozwolonym. "Mam tremę" - mówi OKO.press Kasprzak mógłby uniknąć kary – jego kompanów uniewinniano – ale nie chciał. To jego protest przeciwko absurdom wyroków nakazowych, jakimi demonstrujący przeciwko poczynaniom władzy są zasypywani przez sądy. To było 8 grudnia 2017 roku. Rządzący przepychali ustawy upolityczniające Sąd Najwyższy, a pod Sejmem była kolejna demonstracja. W nocy ok. 200 osób ruszyło w kierunku siedziby PiS. Policja zamknęła ich na kilka godzin w kotle na Wilczej. Jednej z kobiet interweniujący wyłamali palce. Zrobiło się nerwowo. Gdy protestanci wrócili pod Sejm, tak bujali barierkami, że kilka z nich przewrócili. To rozsierdziło mundurowych. Atak skupił się na liderach protestów, m.in. Pawle Kasprzaku z Obywateli RP. „Potem dowiedziałem się, że mieliśmy być wtedy zatrzymani” – opowiada w materiale Video-Kodu już po wydarzeniach. Po kolejnej, popołudniowej manifestacja tego dnia, lidera odprowadzało do auta kilka osób – obawiali się, że służby go zatrzymają. W policyjnych radiach słyszeli: „Uwaga, idzie Kasprzak”. Za nimi kroczył oddział. „Mówiłem Pawłowi, że oni nam nie odpuszczą. To było polowanie” – wspomina teraz Robert Hojda, aktywista prodemokratyczny, organizator Kongresu Obywatelskich Ruchów Demokratycznych (KORD). Na ulicy Górnośląskiej lewą stronę wzdłuż kampusu Sejmu blokował rząd suk i dziesiątki mundurowych. Musieli iść prawą stroną. Chcieli przejść kładką nad ulicą. „Policjanci mówili, że wejścia nie ma” – opisuje Hojda. „Proszę sobie przejść przez jezdnię” – na nagraniu Video-Kodu wyraźnie słychać, jak funkcjonariusz na kładce instruuje Andrzeja Majdana i inne osoby, które tam dotarły tuż po Kasprzaku i Hojdzie. Więc przeszli. Od razu otoczyło ich kilkunastu mundurowych. Mandat 50 zł za przejście w niedozwolonym miejscu. Hojda i Kasprzak odmówili przyjęcia. Majdana policja nawet nie spisała – nie byli zainteresowani jego ściganiem. Kasprzak nie okazał dowodu osobistego dopóki policjant nie przedstawił się prawidłowo i nie podał faktycznego powodu interwencji (protokół: zachowanie „aroganckie i lekceważące”). Potem nie podał policjantowi dowodu do ręki, a trzymał go, pokazując. Za to dołożono mu absurdalny zarzut z art. 65.2 Kodeksu Wykroczeń („karze podlega, kto wbrew obowiązkowi nie udziela właściwemu organowi państwowemu (…) dokumentów”). „To już czysty Kafka” – komentuje lider Obywateli RP. Na komendzie był przesłuchiwany, trzymali go co najmniej 4 godziny. Aktywiści dostali wyroki nakazowe. Sąd uniewinnił Hojdę. „Uznał, że przechodziliśmy zgodnie z przepisami. Z jednej i drugiej strony do przejścia dla pieszych było ponad 100 m, a na jezdni była linia przerywana” – Hojda z pamięci przywołuje argumentację sądu. Kasprzak nie wniósł sprzeciwu wobec wyroku nakazowego. Miał już ich dość. „Ta praktyka jest stosowana na świecie w sprawach nie budzących wątpliwości, ale u nas jest nadużywana. Bo jeśli nie przyjmę mandatu, to trudno uznać, bym nie sprzeciwiał się tej karze” – tłumaczy. Szerzej pisze o tym w swoim oświadczeniu. 7 czerwca 2017 Wyrok nakazowy na Kasprzaka wydano 10 stycznia 2020 – 25 miesięcy po wydarzeniach. 300 zł kary + 100 zł kosztów sądowych. Nie zapłacił. Umyślnie. „Jestem nieściągalny, mam puste konta” – tłumaczy. 25 maja 2020 sąd zamienił mu więc sankcję na karę ograniczenia wolności z obowiązkiem wykonywania prac społecznych w wymiarze 20 godzin. Kurator: „Kasprzak podczas rozmowy oświadczył, że nie zamierza wykonywać kary w związku z konsekwentnie przyjętą przez niego postawą obywatelskiego nieposłuszeństwa”. 23 grudnia 2020 sąd zamienił karę na 48 godzin aresztu. Kasprzak dostał pismo – ma się stawić w Zakładzie Karnym w Siedlcach 25 stycznia o 10:00 rano. „To jest areszt z powodów politycznych” – mówi. Szacuje, że wyroków nakazowych mógł już nazbierać ze 30. „Mogą mnie osadzić już na miesiąc” – wyjaśnia. Ale chce kontynuować sprzeciw wobec wyroków nakazowych, które podpisują nawet niezależni sędziowie. Ta sprawa to czubek góry lodowej – lider Obywateli RP jest jedną z najbardziej gorliwie tropionych przez organy państwa osób z tzw. opozycji ulicznej. Do domu tygodniowo przychodzi kilka pism. Z policji, sądów, prokuratur. Listonosz – pan Stasio – nie może się nadziwić ich liczbie. „A mnie już szkoda czasu na ich otwieranie” – mówi Kasprzak. Nie wszystkie więc odbiera. Jeśli ma go przesłuchiwać dzielnicowy w jego wsi („To porządny chłop”), idzie, by odmówić złożenia wyjaśnień. Deklaruje, że chce zeznawać przed sądem, ale i tak dostaje wyrok nakazowy. Zawsze. To absurd, przeciwko któremu się buntuje. Ma teraz kilkadziesiąt spraw w toku. Tylko w 2020 roku w czasie pandemii razem z Obywatelami RP brał udział w kilkudziesięciu zgromadzeniach. Prawie każde policja traktowała jako zakazane. To kolejne sprawy. Policjanci co najmniej 5 razy w minionym roku informowali go, że wysyłają wnioski o kary do sanepidu. Nie wie, by coś dostał. Gdy z Obywatelami RP organizował przed pandemią kontrmiesięcznice smoleńskie, szykanowano ich notorycznie. Legitymowano czasem wiele godzin, np. za trzymanie białej róży. Policja blokowała im dostęp do miejsc legalnie zgłoszonych zgromadzeń. Próbowali wlepiać mandaty za udział w nich.  Za każdym razem stawiano im zarzuty: organizowanie i uczestnictwo w nielegalnym zgromadzeniu. Często też zakłócanie „cyklicznego” zgromadzenia. Policja prawie zawsze apelowała od przegranych spraw, więc jedno takie wydarzenie to co najmniej dwie rozprawy sądowe. A bywało nawet po sześć w pierwszej instancji. Podobne zarzuty policja stawia Obywatelom RP, gdy próbują protestować przeciwko marszom nacjonalistycznych ugrupowań. Te organizowane są kilka razy w roku (1 marca, 15 sierpnia, 11 listopada, 1 sierpnia, luty – marsz Burego w Hajnówce). Na większości z nich Kasprzak był. To kolejne postępowania.  Gdy jeszcze chodził do sądów na rozprawy, to miewał ich po jednej, dwie w tygodniu. Zawsze był uniewinniany. Z jednym wyjątkiem – za przeklinanie na kontrmiesięcznicy 10 marca 2017. 17 października 2017 To ostatnie takie zgromadzenie, które odbywało się bez uprzywilejowania manifestacji „cyklicznych”. Obywatele RP zgłosili je dokładnie tam, gdzie Jarosław Kaczyński stawał na drabince. Policja z żandarmerią odcięła ich od miejsca legalnego zgromadzenia. Stanęli więc po drugiej stronie ulicy, pod Kordegardą. Policja agresywnie spychała ich na chodnik, by zrobić miejsce dla miesięcznicy smoleńskiej. Ktoś z tyłu ciął żyletką kurtki Obywateli.  Przy głosach modlitwy („Święta Mario Matko Boża, módl się za nami grzesznymi, teraz i w godzinę śmierci naszej…”) setki policjantów w potrójnym kordonie dosłownie wgniatają Obywateli RP w ściany budynków. Ci mają w rękach białe róże – symbol ruchu antyfaszystowskiego.  „Kur…a, wynieśliście mnie z mojego zgromadzenia” – zakrzyknął Kasprzak do funkcjonariuszy. A potem: „W tył zwrot do cholery” – by policja nie zmiażdżyła Obywateli. Odstąpili. Na procesie mówił sędziemu Łukaszowi Bilińskiemu, że za przeklinanie publiczne powinien zostać skazany, ale zrobiłby to drugi raz. Bo inaczej by nie dotarł do funkcjonariuszy jego przekaz.  17 października 2017 Dostał pouczenie i naganę. Pozostałe dwa zarzuty sędzia uchylił. Kasprzakowi trudno zliczyć ile spraw z zarzutami z Kodeksu karnego umarzała wobec niego prokuratura czy potem sądy. Znane były sprawy karne o naruszenie miru domowego za wejścia na teren Sejmu. Umarzane. 8 lutego 2018 20 października 2017 Sprawa z oskarżenia TVP, za wypowiedź, że telewizja Jacka Kurskiego jest współwinna śmierci Pawła Adamowicza – zarzut z art. 212 Kk – także umorzona. Raz policja chciała go oskarżyć o kradzież. Mundurowi wyrwali z tłumu jego koleżankę Ankę Szmel. On trzymał jej torebkę, by jej nie zabrali. „Bandycie w mundurze nie oddam” – odmówił wydania. Czasami mundurowi podchodzą do niego z życzeniami. Prywatnie i szczerze. Widuje, jak uprawiają wobec przełożonych „strajk włoski”. „Halo, halo, nic nie słyszę” mówią do radia, choć wyraźnie słychać co gada przełożony. Ale jeszcze nie spotkał takich, którzy odmówiliby wykonania rozkazów jawnie łamiących prawo. Uważa, że już od 2015 roku jest rozpracowywany przez służby. I są na to dowody. Jeszcze w 2015, do byłego współpracownika Kasprzaka, z niedziałającej już fundacji edukacyjnej, nagle zgłosił się sponsor. Na numer, który dawno temu zostawili w urzędzie skarbowym w Gdańsku na wypadek niejasności księgowych. „To był pierwszy objaw operacyjnego zainteresowania mną przez służby” – uważa. Dziwne rzeczy zaczęły się dziać z jego kontem mailowym – dwa razy ktoś skasował mu zawartość. Kasprzak dywaguje, że może ktoś ze służb chciał mu dać znać, że jest „na widelcu”.  „Gdy zbliżała się miesięcznica smoleńska, bateria w telefonie, która standardowo działała przez 24 h, wtedy wyczerpywała mi się w ciągu godziny. Rozgrzane były okolice kamer i mikrofonu. Czasami traciłem kontrolę nad smartfonem” – dodaje. Organizując kontrmiesięcznice, próbowali robić rzeczy nieoczekiwane, ale z wyjątkiem jednego razu policja o ich planach zawsze wiedziała – byli przygotowani. Zdarzało się, że nagrywali śledzących go topornie tajniaków. W 2018 roku OKO.press ujawniło nagrania rozmów między tajniakami, którzy w 2017 roku przez wiele dni non-stop śledzili opozycję, m.in. właśnie Kasprzaka.  14 października 2018 Do tych akcji użyto setek funkcjonariuszy. Śledzili Kasprzaka nawet gdy szedł do Bricomana kupić pęk białych róż. Raportowali o tym. Policja twierdziła, że dbali tylko m.in. o jego bezpieczeństwo. Wtedy inwigilowali go nawet w jego domu, na wsi pod Mińskiem Mazowieckim. Na jego prywatnej leśnej drodze dojazdowej stawały wozy operacyjne – takie do podsłuchów. Odjeżdżały, gdy tylko próbował do nich podejść. „Bawiło mnie to, żonę też” – wspomina. Czasami otwarcie wysyłali za nim grupę mundurowych. Zapamiętał przypadek, gdy pięciu wsiadło za nim i Obywatelami RP do tramwaju przy Nowogrodzkiej. Bo widział ich zażenowanie tą sytuacją. W PRL-u jeszcze się nauczył, że „przeświadczenie, że konspirują skutecznie jest gównem”. Należy założyć, że to nie działa. Dlatego jest „programowym frajerem” – nie chroni się przed inwigilacją. Spisywano go setki razy. Legitymowania trwały po 4-5 godzin. Sądy już orzekały – to łamanie prawa. Na jednej z kontrmiesięcznic otoczyło go 30 funkcjonariuszy („Sam liczyłem”), którym dwie godziny zajęło sprawdzenie jego tożsamości. Którą doskonale znali. W Sylwestra 2020, gdy w centrum Warszawy Obywatele RP protestowali przeciwko niekonstytucyjnej godzinie policyjnej, trzymano ich, także Kasprzaka, w najdłuższym kotle – ponad 6 godzin. Wynoszono go też setki razy. Tylko w jeden dzień lata 2017 roku przez barierki pod Sejmem policja przerzucała go 7 razy. Czasami zdarza się gliniarz sadysta, który zakłada taką dźwignię, że Kasprzak wyje z bólu. Od interwencji policyjnych ma wyłamane obydwa stawy barkowe. Raz dostał od mundurowego pałą w krtań. Ale nie użala się. Mówi, że nie ma poczucia krzywdy. „To są represje, które świadomie sprowadzamy na własne głowy. Na tym polega obywatelskie nieposłuszeństwo. Uważamy, że koszty polityczne, które ponosi aparat władzy, są wyższe niż nasze koszty” – tłumaczy. „To ja robię wszystko, by szykanować TO państwo” – dodaje. Rozmawiamy pięć dni przed tym, gdy pierwszy raz od czasów PRL pójdzie do więzienia. „Mam tremę, jakiej nie miałem w tamtych czasach” – przyznaje. Opozycja, Władza, Policja i służby, Sądownictwo, Prawo i Sprawiedliwość, Obywatele RP Paweł Kasprzak
22-letnia Amanda Gorman skradła show Bidenowi, jej słowa zachwyciły świat [CAŁY TEKST]^Agata Szczęśniak^24 stycznia 2021^https://oko.press/slowa-amandy-gorman-zachwycily-swiat/^„Nowy świt pojawi się, gdy go uwolnimy. Bo zawsze jest światło, jeśli tylko będziemy na tyle odważni, by je zobaczyć. Jeśli tylko jesteśmy na tyle odważni, by nim być" - mówiła 22-letnia poetka Amanda Gorman w fenomenalnym wystąpieniu na inauguracji Joe Bidena „Ukradła show” – głosiły nagłówki gazet i portali. To nie światowej sławy gwiazdy piosenki, Lady Gaga czy Jennifer Lopez, ani główny bohater uroczystości – 46. prezydent Joe Biden. Ani nawet Bernie Sanders – bohater setek tysięcy memów. To 22-letnia czarnoskóra poetka wykonaniem własnego poematu zawojowała świat i zapadła w pamięć milionom oglądającym (lub nie) inaugurację nwoego prezydenta Stanów Zjednoczonych. „Gdy nadchodzi dzień, zadajemy sobie pytanie, gdzie możemy znaleźć światło w tym niekończącym się cieniu?” – tak zaczyna się poemat, który w całości publikujemy poniżej. Energetyczne, śpiewne, wzmocnione gestykulacją wykonanie oddawało przesłanie całej inauguracji Bidena: że Ameryka jest różnorodna, ale może się zjednoczyć, że została zraniona, ale może się zmienić.  Występy poetów podczas prezydenckich inauguracji w Stanach Zjednoczonych nie są niczym niezwykłym. Jednak Amanda Gorman była nie tylko najmłodsza w historii spośród twórców poezji, którzy towarzyszyli nowemu prezydentowi. Stała na stopniach Kapitolu jako jedna z młodych, zwłaszcza nie-białych kobiet, które chcą nadawać ton przyszłości swojego kraju. „Słowa mają znaczenie. Przez ostatnie kilka lat widzieliśmy, jak sprzeniewierzano się i naruszano moc słów. Chciałam odzyskać poezję jako teren, na którym możemy się ponownie zjednoczyć i oczyścić” – powiedziała w wywiadzie dla CNN. Profil ruchu Black Lives Matter podał dwa cytaty z jej poematu: „Nawet, gdy się smuciliśmy, rośliśmy (…), nawet, gdy byliśmy zmęczeni, próbowaliśmy”.  To Jill Biden osobiście zaprosiła Amandę Gorman do występu podczas inauguracji. Żona prezydenta zobaczyła ją podczas jednego z wieczorów poetyckich. Gorman nie jest bowiem w Stanach Zjednoczonych osobą nieznaną. Występowała w MTV. W lutym 2020 roku napisała wiersz dla firmy Nike z okazji Black Month History. Młoda poetka urodziła się w Los Angeles. Studiuje socjologię na Harvardzie. 20 stycznia 2021 Pisząc swój poemat, inspirowała się przemówieniami Abrahama Lincolna i Martina Luthera Kinga. Była w połowie riserczu, gdy wydarzył się atak na Kapitol. W rozmowie z CNN powiedziała, że to dało jej jeszcze więcej energii, by napisać poemat, który będzie miał „uzdrawiające przesłanie nadziei”. Skalę zainteresowania jej występem pokazują wyniki w mediach społecznościowych. Cztery najbardziej wiralowe teksty (polubienia, komentarze i podania dalej) na temat inauguracji były związane z Gorman. Numer jeden to ten tekst publicznego radia NPR. Mowa Bidena była dopiero na szóstym miejscu. We wtorek przed inauguracją profil Amandy Gorman na Instagramie obserwowało 50 tysięcy osób. W niedzielę 24 stycznia — już 3 miliony. Na Twitterze – 1,4 mln. A na Facebooku — prawie 300 tysięcy osób. Wraz z Kamalą Harris i Michelle Obamą Gorman rozpropagowała na Twitterze hasztag #BlackGirlMagic. Pierwsze trzy miejsca na liście bestsellerów Amazona zajęły jej książki (w tym jedna dla dzieci — „Change Sings. A Children’s Anthem”. Przy czym żadnej z nich nie da się kupić od razu, wszystkie są opatrzone adnotacją „currently unavailable” — „w tej chwili niedostępne”. Inauguracja Bidena celowo została zorganizowana tak, żeby zdobyć internet. Z powodu pandemii zaprzysiężenie prezydenta odbyło się przy nader skromnym udziale publiczności. Widzowie siedzieli przed telewizorami i ekranami komputerów. Mowę Bidena obejrzało w kablowych amerykańskich telewizjach więcej osób (40 mln) niż mowę Donalda Trumpa cztery lata wcześniej (38,3 mln). Wciąż nie bije to jednak rekordu inauguracyjnej mowy Baracka Obamy z 2009 roku, którą widziało jednocześnie 51 milionów ludzi. Jednak telewizja na żywo daje jednorazowe życie. Uroczystość miała się nieść później w internecie. Każdy występ wyglądał jak teledysk. Każdy strój przykuwał uwagę. Płaszcze kobiet – wiceprezydentki Kamali Harris, Jill Biden, Lady Gagi, Jennifer Lopez, Michelle Obamy i Amandy Gorman – układały się w „tęczę” replikowaną miliony razy na Instagramie.   „Wydaje się, że poezja to ta martwa forma sztuki starych białych mężczyzn, którzy wyglądają, jakby się urodzili, żeby być starzy, jak wiecie, jakiś Benjamin Button” – drwiła Amanda Gorman w 2018 roku w TED Talk. Są ludzie urodzeni do starości (born to be old) i są ludzie urodzeni do śmiałości (born to be bold) – mówiła. „Może się wydawać, że każda historia została już opowiedziana. Ale prawda jest taka, że nikt nie opowiedział mojej historii w taki sposób, jak ja to zrobię. Jak córka czarnych pisarzy, którzy pochodzą od tych, którzy walczyli o wolność, zerwali kajdany i zmienili świat”. Gdy nadchodzi dzień, zadajemy sobie pytanie, gdzie możemy znaleźć światło w tym niekończącym się cieniu? Strata, którą niesiemy. Morze, przez które musimy przebrnąć. Stawiliśmy czoło paszczy lwa Dowiedzieliśmy się, że cisza nie zawsze jest pokojem, a normy i wyobrażenia o tym, co „sprawiedliwe” nie zawsze są sprawiedliwością. A jednak świt był nasz zanim się zorientowaliśmy. Jakoś to robimy. Jakoś przetrwaliśmy i byliśmy świadkami narodu, który nie jest złamany, ale po prostu niedokończony. My, następcy kraju i czasu, gdzie chuda czarna dziewczynka, potomkini niewolników i wychowana przez samotną matkę może marzyć o zostaniu prezydentem, tylko po to, żeby recytować przed jednym z nich. I tak, nie jesteśmy wyrafinowani, nie jesteśmy nieskazitelni, ale to nie oznacza, że dążymy do stworzenia idealnej unii. Dążymy do tego, by ukształtować naszą unię z celem. By stworzyć kraj oddany wszystkim kulturom, kolorom, charakterom i sytuacjom człowieka. I tak podnosimy nasze spojrzenie, nie na to, co stoi między nami, ale na to, co stoi przed nami. Zamykamy podziały, ponieważ wiemy, że aby postawić naszą przyszłość na pierwszym miejscu, musimy odłożyć nasze różnice na bok. Opuszczamy ramiona, by móc je wyciągnąć do siebie nawzajem. Nie chcemy dla nikogo niezgody, ale zgody dla wszystkich. Niech glob, jeśli nic innego, powie, że to prawda. Że nawet, gdy się smuciliśmy, rośliśmy. Że nawet, gdy cierpieliśmy, mieliśmy nadzieję. Że nawet, gdy byliśmy zmęczeni, próbowaliśmy. Że na zawsze będziemy ze sobą związani, zwycięscy. Nie dlatego, że nigdy już nie zaznamy porażki, ale dlatego, że już nigdy nie stworzymy podziału. Pismo mówi nam, by wyobrazić sobie, że wszyscy usiądą pod swoją winoroślą i drzewem figowym, i nikt nie będzie już budził w nich strachu. Jeśli mamy sprostać naszym czasom, to zwycięstwo nie będzie leżało w ostrzu, ale we wszystkich mostach, jakie zbudujemy. Taka jest obietnica polanie, wzgórzu, na które się wspinamy, jeśli tylko się odważymy. To, dlatego, że bycie Amerykaninem to więcej niż duma, którą odziedziczyliśmy. To przeszłość, w którą wstępujemy i to jak ją naprawiamy. Widzieliśmy siłę, która zburzyłaby ten naród, zamiast go budować. Zniszczyłaby nasz kraj, gdyby oznaczało to opóźnienie demokracji. I ten wysiłek niemal się powiódł. Ale choć demokrację można okresowo opóźniać, nigdy nie można jej trwale pokonać. W tę prawdę, w tę wiarę ufamy, bo gdy my spoglądamy w przyszłość, historia patrzy na nas. To era sprawiedliwego odkupienia. Baliśmy się jej początków. Nie czuliśmy się przygotowani do bycia spadkobiercami tak przerażającej chwili. Ale w niej znaleźliśmy siłę, by napisać nowy rozdział, by dać sobie nadzieję i śmiech. Więc, podczas gdy kiedyś pytaliśmy, jak moglibyśmy pokonać katastrofę, teraz twierdzimy, jak katastrofa mogłaby pokonać nas? Nie pomaszerujemy z powrotem, do tego, co było, ale przejdziemy do tego, co będzie: kraju, który jest poobijany, ale cały; życzliwy, ale odważny; potężny i wolny. Zastraszanie nas nie zmieni, nie przerwie nam, ponieważ wiemy, że nasza bezczynność i bezwładność stanie się dziedzictwem kolejnego pokolenia, stanie się przyszłością. Nasze błędy staną się ich brzemieniem. Ale jedna rzecz jest pewna. Jeśli połączymy miłosierdzie z potęgą, a potęgę z prawem, wtedy miłość stanie się naszym dziedzictwem i zmieni prawo naszych dzieci. Więc zostawmy kraj lepszy niż ten, który nam zostawiono. Z każdym oddechem mojej brązowej piersi, zmienimy ten zraniony świat w cudowny. Powstaniemy ze złotych wzgórz zachodu. Powstaniemy z owiewanego wiatrem północnego wschodu, gdzie nasi przodkowie pierwsi dokonali rewolucji. Powstaniemy z otoczonych jeziorami miast środkowo-zachodnich stanów. Powstaniemy ze spieczonego słońcem południa. Odbudujemy się, pojednamy, odzyskamy siły. I każdy znany zakamarek naszego państwa i każdy zakątek zwany naszym krajem, nasz naród różnorodny i piękny, wyłoni się poturbowany i piękny. Gdy nadejdzie dzień, wyjdziemy z cienia ognia, nieustraszeni. Nowy świt pojawi się, gdy go uwolnimy. Bo zawsze jest światło, jeśli tylko będziemy na tyle odważni by je zobaczyć. Jeśli tylko jesteśmy na tyle odważni by nim być. Tłumaczenie A. A. Świat, Joe Biden, Amanda Gorman
Rząd dopuszcza szczepienia poza kolejką. Kilka milionów osób może polować na wolne miejsca^Piotr Pacewicz^24 stycznia 2021^https://oko.press/rzad-dopuszcza-szczepienia-poza-kolejka/^OKO.press wypatrzyło, że punkty szczepień dostały swobodę w szczepieniu poza kolejką - dotyczy to m.in. kilku milionów osób z etapu 1. Tymczasem szczepienie "medyków" idzie wolno, a minister Dworczyk nie przeprasza seniorów za chaos z zapisami Nikt nie zauważył zmiany, którą wprowadza rozporządzenie premiera Morawieckego, może dlatego, że trudno zrozumieć, co rząd miał na myśli: „W sytuacji ryzyka niewykorzystania szczepionki, dopuszcza się jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1”. Ale zanim przełożymy mowę rządu na język polski poinformujmy, jak idą szczepienia. Minister Michał Dworczyk apelował 24 stycznia do seniorów, by nie próbowali się już zapisywać, bo „wszystkie terminy na szczepienia, które zostały zaplanowane do końca marca, zostały już zarezerwowane”. Nie padły żadne przeprosiny za zafundowanie seniorom i seniorkom w wieku 70-79 lat (ponad 3 miliony osób) stresującej walki o szczepionkę, choć z góry było wiadomo, że wystarczy jej dla 1,2 mln. Minister prezentował urzędowy optymizm, a ograniczenia tłumaczył brakiem odpowiednich dostaw szczepionek. To tylko częściowa prawda. 23 stycznia 2021 Niedziela 24 stycznia przyniosła niepokojące informacje o szczepieniach grupy 1,3 mln „medyków” w fazie 0. Według znowelizowanego po ograniczeniu dostaw Pfizera harmonogramu powinniśmy już wykonać 853 tys. szczepień, w tym 801 tys. – pierwszych i 52 tys. drugich.  Tymczasem wykonaliśmy ledwie 701 164. Do dogonienia harmonogramu brakuje ponad 150 tys. szczepień, a została już tylko niedziela (dane są podawane z jednodniowym opóźnieniem; wynik niedzieli poznamy w poniedziałek). W sobotę szpitale węzłowe wykonały niewiele ponad 15 tys. szczepień, mniej niż w poprzednią sobotę. Dlatego średnia krocząca ostatnich siedmiu dni – pokazana na wykresie jako niebieska linia – spadła do 34 098. Skończyło się przyspieszenie po dorzuceniu – w wyniku protestów specjalistów i mediów (w tym OKO.press) – dwóch dodatkowych dni dostarczania szczepionek do szpitali (poza poniedziałkiem jeszcze czwartek i piątek).   Skoro szczepień wykonano nieco ponad 700 tys., a „medyków” jest 1,3 mln, to do zaszczepienia pierwszy raz pozostało ich 0,6 mln. Do tego dochodzi 1,3 mln drugich szczepień – razem 1,9 mln. W dotychczasowym tempie 34 tys. szczepień dziennie potrwa to jeszcze 56 dni, czyli do 21 marca. Oznaczałoby to opóźnienie trzytygodniowe w stosunku do harmonogramu. W niedzielę zapas szczepionek w chłodniach Agencji Rezerw Materiałowych spadł do 43,5 tys., co zaniepokoiło m.in. słynnego z obywatelskiej kontroli epidemii Michała Rogalskiego. Niesłusznie, bo w poniedziałek będzie kolejna dostawa szczepionki do Polski (wg tabeli 338 tys. dawek w tym 296 tys. Pfizera i 42 tys. Moderny). Do punktów szczepień rozesłano 424 tys. dawek. Poszły nie tylko do 524 szpitali węzłowych, gdzie szczepią się „medycy”, ale także do 6027 punktów, gdzie szczepić będą się seniorzy 80 i 70 plus, którym udało się zapisać (mapa punktów – tutaj). Punkty dla seniorów powinny zużyć przez tydzień 6027 x 30 = 180,8 tys. dawek, punkty dla „medyków” w obecnym tempie 238 tys., to razem ok. 420 tys. dawek. To by się zgadzało, także z rządowym harmonogramem, który przewiduje, że w następnym (piątym) tygodniu powinniśmy zaszczepić 262 tys. osób po raz pierwszy i 152 tys. po raz drugi, czyli 414 tys. To jednak oznacza, że opóźnienie w szczepieniu „medyków” nie zostanie nadrobione. Przy takiej masie wysłanych szczepionek w dodatku do dwóch różnych sieci („medycznej” i „senioralnej”) może powstać bałagan i może się zdarzać, że w jakimś punkcie pozostaną niewykorzystane dawki. Na razie zmarnowanych (zutylizowanych) zostało ich niecałe 2 tysiące, czyli 0,3 proc. Polityka wobec epidemii jest od początku pełna niekonsekwencji i nagłych zwrotów akcji. Kolejny pojawił się w rozporządzeniu rządowym  z 14 stycznia 2021. Okryło się ono złą sławą z powodu dorzucenia pod presją resortu Zbigniewa Ziobry prokuratorów do szczepień w etapie 1 (czyli zaraz po „medykach”), m.in. przed chorymi przewlekle, co dopiero po protestach zostało skorygowane. Nikt nie zauważył innej zmiany, którą na sam koniec wprowadza rozporządzenie, może dlatego, że trudno zrozumieć, co rząd miał na myśli: „W sytuacji ryzyka niewykorzystania szczepionki, dopuszcza się: 1) jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub 2) szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1.”. Tłumacząc na język polski: jeśli punkt szczepień ma niewykorzystane dawki i brakuje mu chętnych „medyków” może zaszczepić dowolne osoby uprawnione w ramach etapu 0 i etapu 1. Jak wynika z informacji OKO.press, wiele placówek nie wie, że ma teraz taką możliwość. Zasada szczepienia poza kolejką będzie obowiązywała w punktach szczepienia 70 i 80-latków oraz w 524 punktach w 509 tzw. szpitalach węzłowych, gdzie równolegle szczepieni będą „medycy”.  Powtarza się liczba 30 szczepień tygodniowo na jeden punkt. Wymaga to komentarza. Do końca kwartału (dokładniej – do 4 kwietnia) mamy wykonać 3,1 mln pierwszych szczepień i 2,4 mln – drugich. Z tego ok. 1,05 mln pierwszych dawek zużyją medycy. Zostanie do wykonania 2,05 mln pierwszych szczepień w 6027 punktach od 25 stycznia do 4 kwietnia, czyli przez 10 tygodni. To daje średnią tygodniową 34 pierwszych szczepień. Do tego dochodzą drugie szczepienia, których będzie 1,350 mln, czyli 22 na punkt. Razem daje to liczbę 56 szczepień średniotygodniowo  Według skorygowanej wersji porządku szczepień w etapie 1 został on podzielony na 3 lub 4 podetapy: W deklaracjach ministra Dworczyka padały też zapewnienia, że nauczyciele będą szczepieni przed służbami, co by oznaczało, że stworzą etap 1c, a służby znalazłyby się w 1d. Według szacunków OKO.press, w etapie 1 uprawnienia do szczepienia miało aż 10,5-10,6 miliona osób, przy czym nie liczyliśmy osób przewlekle chorych. Jeśli odliczymy osoby 70 i 80 plus już zapisane na szczepienia (0,7 mln i ok. 1,3 mln), zostaje 8,5-8,6 mln potencjalnie chętnych, bo część seniorów może jeszcze zmienić zdanie. Nie wiadomo, ile z tych osób będzie chciało się zaszczepić, ale można ostrożnie założyć, że nie mniej niż 5-6 milionów Polek i Polaków z etapu 1, czeka na wyznaczenie terminu w II kwartale. Wszystkie one zyskują szanse wskoczenia na wolne miejsce „bez kolejki”.  Grupy z etapu 1 to (liczebności przybliżone):  System dystrybucji szczepionek do punktów szczepień był krytykowany za sztywność. Punkty mogły składać zamówienie raz w tygodniu (w czwartek), otrzymywały rozmrożone szczepionki w poniedziałek. Dopiero 13 stycznia Agencja Rezerw Materiałowych wprowadziła dwa dodatkowe dni dostarczania szczepionek: poza poniedziałkiem jeszcze czwartek i piątek. Wciąż jednak szpitale mogły obawiać się odważniej zamawiać szczepionki, bo nie miały jak – zgodnie z przepisami – dysponować niewykorzystanymi dawkami. Obawy wzrosły zwłaszcza po aferze z zaszczepieniem „grupy Jandy”, rząd przestrzegał przed wszelkimi nadużyciami. Swoje dołożyły też tabloidy, zwłaszcza „Super Express”, który podał służbowy telefon do aktorki i dał tytuł „Chcesz się zaszczepić, zadzwoń do Jandy”. To dodatkowo skłaniało szpitale do ostrożnego zamawiania, w sytuacji, gdy nie mają procedur, co zrobić, gdy brakuje chętnych z grupy „zero”, a szczepionki są. W Narodowym Programie Szczepień mowa była jedynie ogólnikowo, że „planowana jest redystrybucja nadmiarowych szczepionek pomiędzy punktami szczepień w celu ich optymalnego wykorzystania”, ale nie wiadomo, czy taki system w ogóle został uruchomiony. Przejściowo obowiązywało zarządzenie NFZ o „Wykorzystaniu szczepionek w okresie świąteczno-noworocznym”, przy czym zostało ono wydane z opóźnieniem – 31 grudnia, tydzień po Wigilii (!): „Oprócz szczepienia pracowników szpitali, dopuszczalne jest także szczepienie członków ich rodzin oraz pacjentów, którzy w tym czasie przebywają w szpitalu, a których stan zdrowia na to pozwala”. Obecna zmiana daje większą elastyczność punktom szczepień i może sprawiać, że będą śmielej upominać się o większe dostawy szczepionki. Chodzi to o punkty szczepień „medyków”, z których część będzie też szczepiła seniorki i seniorów.  § 28a. 1. Podmioty przeprowadzające szczepienia ochronne przeciwko COVID-19 mają obowiązek stosowania tych szczepień w następującej kolejności: 1) osoby zatrudnione w podmiocie leczniczym: a) wykonujące zawód medyczny w rozumieniu art. 2 ust. 1 pkt 2 ustawy z dnia 15 kwietnia 2011 r. o działalności leczniczej lub b) których praca pozostaje w bezpośrednim związku z udzielaniem świadczeń opieki zdrowotnej w tym podmiocie, 2) osoby wykonujące zawód w ramach działalności leczniczej jako praktyka zawodowa, o której mowa w art. 5 ustawy z dnia 15 kwietnia 2011 r. o działalności leczniczej, oraz osoby zatrudnione przez tę praktykę: a) wykonujące zawód medyczny w rozumieniu art. 2 ust. 1 pkt 2 ustawy z dnia 15 kwietnia 2011 r. o działalności leczniczej lub b) których praca pozostaje w bezpośrednim związku z udzielaniem świadczeń opieki zdrowotnej w tej praktyce, 3) przedstawiciele ustawowi dzieci urodzonych przed ukończeniem 37. tygodnia ciąży, które w dniu podania ich przedstawicielom ustawowym pierwszej dawki szczepionki przeciwko COVID-19 są hospitalizowane w podmiocie leczniczym i których przewidywany okres hospitalizacji będzie dłuższy od czasu wymaganego dla osoby poddanej szczepieniu do uzyskania optymalnej odporności na zakażenie wirusem SARS-CoV-2, 4) osoby inne niż określone w pkt 1 i 2, zatrudnione w podmiocie wykonującym działalność leczniczą, 5) farmaceuci i technicy farmaceutyczni zatrudnieni w aptece ogólnodostępnej, 6) nauczyciele akademiccy zatrudnieni w uczelni medycznej oraz doktoranci i studenci tej uczelni biorący udział, zgodnie z programem studiów, w zajęciach z udziałem pacjentów lub w trakcie których następuje kontakt z biologicznym materiałem zakaźnym, 7) osoby zatrudnione w jednostce organizacyjnej pomocy społecznej w rozumieniu art. 6 pkt 5 ustawy z dnia 12 marca 2004 r. o pomocy społecznej – w ramach etapu „0”;  8) pacjenci: zakładu opiekuńczo-leczniczego, zakładu pielęgnacyjno-opiekuńczego, hospicjum stacjonarnego i oddziału medycyny paliatywnej oraz osoby przebywające w domu pomocy społecznej, o którym mowa w art. 56 ustawy z dnia 12 marca 2004 r. o pomocy społecznej, 9) osoby urodzone: a) nie później niż w 1941 r., b) w latach 1942–1951, c) w latach 1952–1961, 10) nauczyciele, wychowawcy i inni pracownicy pedagogiczni oraz osoby, o których mowa w art. 15 ustawy z dnia 14 grudnia 2016 r. – Prawo oświatowe (Dz. U. z 2020 r. poz. 910 i 1378 oraz z 2021 r. poz. 4), zatrudnieni w przedszkolu, innej formie wychowania przedszkolnego, szkole lub placówce działającej w systemie oświaty, osoby pracujące z dziećmi w placówce opiekuńczo-wychowawczej oraz w ramach form opieki nad dziećmi w wieku do lat 3, 11) nauczyciele akademiccy zatrudnieni w uczelni innej niż określona w pkt 6 oraz inne osoby prowadzące w uczelni zajęcia ze studentami lub doktorantami zgodnie z programem odpowiednio studiów albo kształcenia, 12) funkcjonariusze albo żołnierze: Sił Zbrojnych Rzeczypospolitej Polskiej, Policji, Straży Granicznej, Agencji Bezpieczeństwa Wewnętrznego, Agencji Wywiadu, Centralnego Biura Antykorupcyjnego, Służby Wywiadu Wojskowego, Służby Kontrwywiadu Wojskowego, Służby Celno-Skarbowej, Państwowej Straży Pożarnej, Służby Ochrony Państwa, Służby Więziennej, Inspekcji Transportu Drogowego, straży ochrony kolei, prokuratorzy i asesorzy prokuratury oraz członkowie ochotniczych straży pożarnych, ratownicy górscy i wodni wykonujący działania ratownicze – w ramach etapu „I”. W sytuacji ryzyka niewykorzystania szczepionki, dopuszcza się: 1) jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub 2) szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1.”. § 2. Osoby, którym przed dniem wejścia w życie niniejszego rozporządzenia zostało wystawione skierowanie na szczepienie ochronne przeciwko COVID-19, są uprawnione, w okresie ważności tego skierowania, do poddania się temu szczepieniu. § 3. Przepisy § 13a rozporządzenia zmienianego w § 1, w brzmieniu nadanym niniejszym rozporządzeniem, stosuje się do kontynuacji rehabilitacji leczniczej realizowanej w warunkach stacjonarnych przerwanej po dniu 23 października 2020 r. § 4. Rozporządzenie wchodzi w życie z dniem następującym po dniu ogłoszenia. Prezes Rady Ministrów: M. Morawiecki    Zdrowie, Michał Dworczyk, Ministerstwo Zdrowia, szczepienia na COVID-19 szczepionki na COVID-19
Objazdowe śledztwo ws. Giertycha. Tak Prokuratura Krajowa szuka pokornego sądu i śledczych^Mariusz Jałoszewski^24 stycznia 2021^https://oko.press/objazdowe-sledztwo-ws-giertycha/^Głośne polityczne śledztwo uderzające w Romana Giertycha prokuratura Ziobry wozi po całej Polsce. Najpierw zarzutów na adwokata szukano w Warszawie, potem we Wrocławiu i Poznaniu, a teraz w Lublinie. W sprawie jest tyle uchybień, że sąd poinformuje o nich Prokuratora Krajowego W sprawie dotyczącej byłego lidera LPR, ostrego krytyka PiS i adwokata Romana Giertycha prokuratura zalicza kompromitujące porażki. Sądy w Poznaniu wydały już pięć orzeczeń, z których wynika, że śledczy mają słabe dowody na rzekomą winę Giertycha. Sąd skrytykował też przeszukanie w jego kancelarii i zabranie materiałów objętych tajemnicą obrończą i adwokacką. Ostatnią porażkę prokuratura zaliczyła w piątek 22 stycznia 2021 roku, gdy sąd orzekł o nielegalności zatrzymania. Jak ustaliło OKO.press, teraz Sąd Rejonowy Poznań-Stare Miasto zdecydował, żeby zawiadomić Prokuratora Krajowego Bogdana Święczkowskiego o „rażących uchybieniach” popełnionych w śledztwie. Sąd liczy na „rozważenie podjęcia stosownych działań”. Zawiadomienie to normalna procedura uregulowana w artykule 20 paragraf 2 kodeksu postępowania karnego. Zgodnie z tym przepisem Święczkowski powinien dać sądowi odpowiedź, co z tym zrobi. A powinien zarządzić kontrolę i jeśli potwierdzi błędy, wyciągnąć konsekwencje wobec winnych, łącznie ze wszczęciem postępowań dyscyplinarnych. Można jednak przyjąć, że pismo z sądu zostanie zlekceważone. O rażących uchybieniach w śledztwie obejmującym m.in. Romana Giertycha można dowiedzieć się z orzeczeń poznańskiego sądu, który oceniał działania prokuratury oraz wstępnie ocenił zebrany materiał dowodowy. Z ostatniego orzeczenia z 22 stycznia 2021 roku, w którym sąd stwierdził, że zatrzymanie Giertycha było nielegalne i nieprawidłowe, można dowiedzieć się o nieznanych dotąd kulisach tej sprawy, które pokazują, jak prokuratura jest zdeterminowana. Przypomnijmy. Prokuratura ściga Romana Giertycha i innych w związku ze sprawą rzekomego wyprowadzenia 92 mln zł z deweloperskiej spółki Polnord. Miało do tego dojść przez transakcje jakie dokonywał Polnord z Prokomem. Obie spółki były w przeszłości powiązane z biznesmenem Ryszardem Krauzem i budowały m.in. Miasteczko Wilanów w Warszawie. Kancelaria Giertycha je obsługiwała. Teraz prokuratura podważa dwie transakcje: Ale zdaniem poznańskiego sądu, który odmówił aresztu w tej sprawie, działkę sprzedano po cenach rynkowych, a spór o kanalizację nie jest tak oczywisty, jak sądzi prokuratura. Toczy się o to spór sądowy. Więc za wcześnie jest na stawianie zarzutów za sprzedaż fikcyjnej wierzytelności. 17 października 2020 Śledztwo, które doprowadziło w połowie października 2020 roku do głośnego medialnie zatrzymania Romana Giertycha i innych osób, w tym Ryszarda Krauzego, to skutek zawiadomienia, jakie wpłynęło do prokuratury 20 stycznia 2017 roku. Śledztwo w tej sprawie wszczęto miesiąc później i – jak się okazuje – wszczęła je najpierw Prokuratura Okręgowa w Warszawie. Decyzję podjął prokurator delegowany, który prowadzenie śledztwa polecił wydziałowi do walki z przestępczością gospodarczą Komendy Stołecznej Policji w Warszawie. Śledztwo toczyło się w kierunku wyrządzenia Polnordowi szkody majątkowej w wielkich rozmiarach. W kwietniu 2017 roku ten sam prokurator powierzył jednak prowadzenie czynności wydziałowi operacyjno-śledczemu CBA. Decyzji nie uzasadnił. Co ciekawe, po roku – w kwietniu 2018 roku – ten sam prokurator z Warszawy z powrotem powierzył śledztwo policji stwierdzając, że przedmiot sprawy nie wchodzi w zakres działań CBA. Ale potem sprawę mu zabrano i w lutym 2019 roku śledztwo znowu przejęło CBA. Zdecydowała o tym już Prokuratura Regionalna we Wrocławiu, gdzie przeniesiono śledztwo z Warszawy. Zaczęła je prowadzić delegatura CBA we Wrocławiu. Prokuratura Regionalna nie uzasadniła, dlaczego sprawę dała CBA, a nie wrocławskiej policji. Śledztwo ws. Polnordu wrocławska prokuratura prowadziła do lipca 2020 roku. Ale i jej odebrano postępowanie, bo nie stawiała zarzutów. Śledczy mieli wątpliwości i chcieli zlecić biegłemu opinię. Sprawę przeniesiono więc do Prokuratury Regionalnej w Poznaniu, a we wrocławskich prokuraturach posypały się potem dymisje i karne delegacje. W Poznaniu już po trzech miesiącach podjęto decyzję o zatrzymaniach i stawianiu zarzutów, w tym Romanowi Giertychowi. Poznańska prokuratura szybko jednak zaliczyła spektakularne porażki. Bo jej działania i materiał dowodowy ocenił poznański sąd. Najpierw odmówił aresztu w tej sprawie, w tym Ryszarda Krauzego, bo uznał, że prokuratura ma słabe dowody na zarzuty. 19 października 2020 Potem sąd rozjechał prokuraturę, oceniając jej działania wobec Romana Giertycha, który podczas przeszukania domu zasłabł i trafił do szpitala w stanie zagrażającym życiu. Mimo to prokuratura postawiła mu takim stanie zarzut. Sąd orzekł, że było to działanie nieetyczne i nieskuteczne, bo nie doszło do postawienia zarzutów prawnikowi. Sąd stwierdził, że stawianie zarzutów nieświadomemu Giertychowi nie powinno mieć miejsca w demokratycznym państwie prawa. Ocenił, że doszło do rażącego naruszenia procedury karnej i pozbawienia go prawa do złożenia wyjaśnień, przez co pozbawiono go prawa do obrony. Sąd orzekł ponadto, że prokuratura nie mogła nałożyć w szpitalu na adwokata środków zapobiegawczych w postaci m.in. wpłaty wysokiego poręczenia majątkowego i zawieszenia go w pełnieniu obowiązków adwokata. 3 grudnia 2020 I teraz poznański sąd o tych nieprawidłowościach w pracy prokuratury wobec znajdującego się w szpitalu Giertycha zawiadomi Prokuratora Krajowego Bogdana Święczkowskiego. To nie był koniec porażek prokuratury. Poznański sąd skrytykował przeszukanie kancelarii adwokackiej bez obecności Giertycha. I wreszcie w piątek 22 stycznia 2021 roku orzekł, że zatrzymanie mecenasa też było nielegalne i nieprawidłowe. Bo wystarczyło mu wysłać wezwanie, którego by nie zlekceważył, bo jest adwokatem oraz znaną osobą. Nie było też obaw, by w tej sprawie mataczył, bo w śledztwie są zebrane dokumenty. Sąd orzekł również, że prokuratura nie mogła zlecić śledztwa CBA, co było jednym z powodów uznania zatrzymania Giertycha za nielegalne. Bo CBA zajmuje się korupcją i ochroną interesów Skarbu Państwa. A tu nie ma korupcji, tylko jest sprawa gospodarcza i to niejednoznaczna. Poza tym dotyczy ona prywatnej spółki. 22 stycznia 2021 Prokuratura próbowała przekonywać, że udziały w Polnordzie mają spółki Skarbu Państwa. Po kilka procent akcji mają BGK, PKO BP i fundusz inwestycyjny PZU. Prokuratura przekonywała również, że nie można wykluczyć, że w tej sprawie była korupcja i ten wątek może się w przyszłości pojawić. Sąd jednak orzekł, że zakładanie hipotetycznej korupcji to za mało, by sprawę przejęło CBA – w ten sposób doszłoby do nieograniczonego rozszerzenia ustawowych kompetencji CBA. Sąd podkreślił również, że Polnord nie jest spółką publiczną, a śledztwo nie dotyczy jej mniejszościowych akcjonariuszy. Ponadto zauważył, że prokuratura sama widziała problem ze zleceniem śledztwa CBA. Było to na początkowym etapie śledztwa, gdy zlecono je policji. Tyle że potem sprawę jej zabrano. Prokuratorzy z Poznania nie będą już dłużej zajmować się sprawą Giertycha i innych. Na 11 dni przed posiedzeniem poznańskiego sądu w sprawie zatrzymania adwokata śledztwo znowu zostało przeniesione. Tym razem do Prokuratury Regionalnej w Lublinie. Ten fakt prokuratura próbowała wykorzystać do zablokowania ostatniego posiedzenia sądu. Przeniesienie śledztwa do Lublina, jak pisała poznańska „Gazeta Wyborcza”, może mieć związek z tym, że śledczy w Poznaniu zaprzestali lustracji kont bankowych Giertycha, bo po decyzjach sądu uznali, że nie jest on podejrzanym. To mogło rozsierdzić Prokuraturę Krajową. Teraz decyzje procesowe będą podejmować prokuratorzy lubelscy, a kontrolować je będzie lubelski sąd, bo po przeniesieniu śledztwa zmienia się właściwość miejscowa sądu. I taki mógł być powód przekazania sprawy do czwartej już prokuratury. Może Prokuratura Krajowa liczy, że lubelscy prokuratorzy i sędziowie uwierzą w słabe dowody na Romana Giertycha. Sądownictwo, Roman Giertych, Prokuratura Krajowa, Bogdan Święczkowski sąd w Poznaniu śledztwo
Nauczycielka: „Nastawiałam budzik, żeby sprawdzić, czy córka oddycha” [Kroniki COVID-19]^Anton Ambroziak^24 stycznia 2021^https://oko.press/nauczycielka-o-covid-19/^"Na środkach przeciwgorączkowych, z nóżkami zanurzonymi w zimnej wodzie temperatura skakała do 39,4°C. Wtedy zadzwoniłam na pogotowie. Na dyspozytorni usłyszałam, żebyśmy spróbowały dotrwać do rana, bo w szpitalach po prostu nie ma miejsc" - opowiada mama Marianny Wiktoria (imię zmienione) koronawirusem zaraziła się w szkole we wrześniu 2020, chwilę przed drugą falą epidemii. Gmina, w której mieszka i pracuje znajdowała się wówczas w tzw. „czerwonej strefie”. „Po wakacjach byliśmy epicentrum zakażeń. Szkoły otworzyliśmy z dwutygodniowym opóźnieniem, a większość nauczycieli natychmiast przeszła na tryb zdalny. Ale nie ja. Ja musiałam przyjeżdżać do szkoły” – opowiada nauczycielka. 14 stycznia 2021 12 grudnia 2020 Wiktoria jest oligofrenapedagożką, prowadzi zajęcia dla dzieci z orzeczeniem o niepełnosprawności. Gdy wszyscy uczyli się z domów, poradnie psychologiczno-pedagogiczne przyjmowały uczniów ze szczególnymi potrzebami. „Powiedzieć, że uważałam, to nic nie powiedzieć” – mówi nauczycielka. „Po spotkaniu z każdym uczniem zmieniałam maseczkę, dezynfekowałam blaty, myłam dłonie, wietrzyłam salę. Poprawiałam nawet po obsłudze sprzątającej, byle tylko zadbać o bezpieczeństwo. W codziennym życiu w zasadzie kursowałam na linii dom-praca. Wizyta w sklepie? Tylko w małym, wiejskim, obok domu. Spotkania ze znajomymi? Nie teraz”. W domu ma bowiem córkę, która jest wcześniakiem. Marianna (imię zmienione) urodziła się w 26. tygodniu ciąży, dziś ma 3 lata. Cierpi na dysplazję oskrzelową-płucną i wiele innych chorób towarzyszących. Żadne z zabezpieczeń nie pomogło, gdy do gabinetu Wiktorii przyszedł uczeń, który powinien być w domu, z rodziną na kwarantannie. „Trzy dni później zaczęłam mieć pierwsze objawy. Zrobiłam test. Wynik przyszedł pozytywny” – opowiada kobieta. W pierwszym tygodniu chorowania na COVID-19 Wiktoria czuła się osłabiona, straciła węch i smak, miała lekki stan podgorączkowy. Jednak kolejne 14 dni zamieniło się w horror. „Objawy nasilały się. Zaczęłam mieć duszności, potworny ból głowy, coraz wyższą temperaturę. Słaniałam się na nogach, spałam po 16 godzin dziennie” – tłumaczy Wiktoria. Ale największym ciosem było zakażenie córki. „Dzieci w teorii przechodzą COVID-19 łagodnie, ale nie moja Marianna. Dość szybko zaczęła mieć problemy oddechowe. W konsultacji z lekarzem zwiększyliśmy dawkę leków na astmę, ale to nie pomagało”. Kobieta kładła córkę na macie dla wcześniaków, która alarmuje, gdy spada saturacja. Ale sprzęt, jak to sprzęt, bywa zawodny. „Sama niemal cały czas spałam, dlatego nastawiałam budzik, żeby sprawdzać, czy córka oddycha. Na środkach przeciwgorączkowych i z nóżkami zanurzonymi w zimnej wodzie temperatura skakała do 39,4 stopni Celsjusza. Wtedy zadzwoniłam na pogotowie. Byłam gotowa, żeby zabrali nas do szpitala. Na dyspozytorni usłyszałam, żebyśmy spróbowały dotrwać do rana, bo w szpitalach po prostu nie ma miejsc” – opowiada. 5 stycznia 2021 W najtrudniejszym momencie Wiktorii pomagali rodzice: przynosili gotowe posiłki, robili zakupy, starali się być w kontakcie. Oni także się zarazili. „Mama ma 64, a tata 65 lat. Ona choruje na serce, on ma cukrzycę i problemy z ciśnieniem. Na szczęście mama jest pracownikiem ochrony zdrowia. Przed hospitalizacją uchronił ich znajomy pulmonolog. Załatwił rodzicom domową terapię tlenową, która pomogła im wyjść z choroby”. Po trzech tygodniach od zakażenia objawy zaczęły ustępować. Kobieta do dziś cierpi jednak na silny ból głowy. „Zawsze, gdy nawraca, średnio co kilka dni, mierzę saturację. Pulsoksymetr pokazuje, że spadła, do 82, 83” – tłumaczy nauczycielka i dodaje, że czeka ją długa diagnostyka. „Muszę zrobić RTG płuc i skonsultować się ze specjalistami: neurologiem, kardiologiem, pulmunologiem”. 9 stycznia 2021 Mimo dolegliwości kobieta wróciła do pracy w szkole. „Nie wyobrażam sobie uczyć całej klasy z takim bólem głowy. Praca w poradni psychologiczno-pedagogicznej pozwala mi na większą elastyczność. Zdarza się, że czuję się tak źle, że nie mogę wsiąść do samochodu. Dzwonię wtedy do pani dyrektor, a ona organizuje zastępstwo. Czasem przyjeżdżam po prostu później albo odpracowuję zaległe godziny w inne dni” – opowiada Wiktoria. Doświadczenie chorowania zmieniło jej podejście do szczepionki. Wcześniej była sceptyczna. Bała się ewentualnych powikłań. Jak tłumaczy, nie tych od razu po zaszczepieniu, bo wie, że to bezpieczne. Ale nie mogła oprzeć się wątpliwościom, czy w długim okresie, za rok, za dwa, za pięć, na pewno wszystko będzie w porządku. „Póki co, mam przeciwciała i tego kurczowo się trzymam. Mam nadzieję, że utrzymam odporność do czasu szczepień. Ja z kolejnym zakażeniem może sobie poradzę, ale muszę myśleć o córce, która zniosła to fatalnie”. 21 stycznia 2021 Co jeśli szczepienia nauczycieli potrwają do lata? „Zostaje mi izolacja, może nawet dwie maseczki przy spotkaniu z uczniami. W domu mam też tlen, na wszelki wypadek. Wiem, jak to brzmi, ale co zrobię, gdy na dyspozytorni znów usłyszę, że nie ma dla nas miejsca w szpitalu?”. Zdrowie, Edukacja, COVID-19 koronawirus Kroniki COVID-19 nauczyciele szczepienia na COVID-19 szkoła
Oglądamy „Osiecką” w TVP, a tam pochwała prawa do aborcji. Jacek Kurski stracił czujność?^Witold Mrozek^24 stycznia 2021^https://oko.press/ogladamy-osiecka-w-tvp-a-tam-pochwala-prawa-do-aborcji/^"Możesz mieć dziecko i możesz go nie mieć" - mówi Agnieszka Osiecka córce Jeremiego Przybory w serialu TVP. To fabuła o niezależnej kobiecie i niejednoznaczności czasów PRL. Czyżby Jacek Kurski stracił czujność? A może wykazał się sprytem? „Spróbuj zrozumieć, że to jest twój wybór. Możesz mieć faceta – ale możesz go nie mieć. Możesz mieć dziecko – i możesz go nie mieć” – mówi Agnieszka Osiecka (Magdalena Popławska) Marcie, córce swojego kochanka Jeremiego Przybory, w 7. odcinku nowej produkcji TVP Jacka Kurskiego. Cała scena jednoznacznie i pozytywnie prezentuje prawo kobiety do wyboru, podkreśla też wartość kobiecej przyjaźni i siostrzeństwa. Córka Przybory (Aleksandra Grabowska) nie rozmawia o swoim problemie – nieplanowej ciąży – z ojcem, tylko z młodszą od niego o 21 lat kobietą, której ufa. Serial „Osiecka” nie jest szczególnie udany, ale może prowadzić do postawienia ciekawych pytań. I niezbyt zgadza się z nachalnie promowaną przez telewizję narodową wizją świata. Nie tylko w kwestii przerywania ciąży. Póki co, emisja doprowadziła do lawiny wypowiedzi, głównie rozżalonych. Obok mnóstwa recenzji, były też głosy osób związanych jakoś z bohaterami. Maja Frykowska, wnuczka pierwszego męża Osieckiej Wojciecha Frykowskiego, niegdysiejsza „Frytka” z głośnego przed dwiema dekadami „Big Brothera”, skrytykowała sposób przedstawienia swojego dziadka w produkcji. Zaś prorządowy bard Jan Pietrzak w „Sieciach” zdążył ponarzekać, że został ze swoim środowiskiem kabaretu „Pod Egidą” wycięty z tej historii. Choć to nieprawda – gdy w jednym odcinku aparatczycy wycinają z konkursu piosenkę „Sztuczny miód”, serialowa Barbara Krafftówna wścieka się, że „śpiewała to pod Egidą i problemu nie było”.  No właśnie – PRL. Epoka Polski Ludowej mimochodem jawi się jako w „Osieckiej” jako rzeczywistość skomplikowana i niejednoznaczna. Zupełnie inaczej niż w „Wiadomościach” TVP i wypowiedziach polityków PiS, z których wyłania się obraz kraju „pod sowiecką okupacją”, sceny walki bezwzględnego dobra z bezwzględnym złem. Owszem, mamy tu sporo obrazów ustroju zakłamanego i niewydolnego, słyszymy o przemocy i represjach. Telewizja trąbi o polskich rekordach produkcji i inwestycjach – a jednocześnie służba zdrowia zmaga się z niedoborami. „30 lat po wojnie muszę wybierać, komu dać ten lek” – z rozpaczą krzyczy sfrustrowany lekarz, gdy w 1977 roku umiera ojciec poetki. Są też gorzkie kpiny Osieckiej z upartyjnionej sieczki w radiowej „Trójce”. Takie sceny sprawiają, że chwilami nowy serial TVP mógłby być wręcz czytany jako aluzja do dzisiejszej Polski. Ale to też obraz ludzi, którzy po prostu żyją. Realizują się, także korzystając z oficjalnych instytucji tego, a nie innego państwa. Odwiedzając swoich szlacheckich krewnych w Londynie, Agnieszka Osiecka nazywana jest „komunistką”, bo jej zachowanie nie odpowiada wciąż dość konserwatywnym wzorcom brytyjskich pań z klasy średniej. Tak, Polki bywały wtedy bardziej wyemancypowane niż kobiety na Zachodzie. Poetka droczy się też ze swoim „przedwojennym” londyńskim wujkiem. Drażni go opowieściami, jak to rzekomo obcuje na co dzień z komunistyczną socjetą. Osiecka nie lubi cenzury, nie lubi przemocy i nie lubi propagandy. Ale w młodości należy do socjalistycznego ZMP, w jej życiu nie ma Kościoła. Jest wolnomyślicielska i daleka od martyrologiczno-powstańczych, a nawet po prostu opozycyjnych wzorców. Owszem, pomoże przewieźć rękopis Hłaski za granicę i chętnie odwiedzi paryską „Kulturę”. Jednak w dziewiątym odcinku, pokazującym czasy Gierka, rzuca: „Usiłuję rozbudzić w sobie jakieś poczucie martyrologii, ale nie wychodzi mi. Myślisz, że nie wolałabym siedzieć całymi dniami z kolegami w kawiarni Związku Literatów, ze zbolałą miną, dumna z prześladowań? Ale po prostu nie potrafię”. I robi swoje dalej, w oficjalnym obiegu kultury, pisze piosenki na festiwal w Opolu, choćby dla Maryli Rodowicz. Tyle, że później na wieść o kolejnych represjach po prostu wyje z frustracji. Tu gwoli uczciwości muszę dodać, że do dziś obejrzeć można było 10 z 13 odcinków „Osieckiej”. Nie wydarzył się w serialu zatem jeszcze stan wojenny, nie nastała mroczna dekada lat 80. Dużo napisano dotąd krytycznych uwag o serialu „Osiecka” – głównie z perspektywy jego anachroniczności. Czyli ślimaczącego się tempa czy kiepsko naszkicowanych drugoplanowych bohaterach, których jest też zwyczajnie za dużo.  Wszystkie te elementy nie odpowiadają standardom współczesnego serialu. I wszystko to prawda, ale problem pojawia się też, niestety, na znacznie bardziej podstawowym poziomie. Nie chodzi tylko o niedotrzymywanie kroku rewolucji serialowej, którą obserwujemy od dekady z okładem. Scenariusz „Osieckiej” ponosi porażkę w kategoriach takich jak „napięcie” czy „konflikt”. Czyli takich, które znane są od dziesięcioleci, które w polskich produkcjach z powodzeniem stosowano. I o których z pewnością reżyserzy Robert Gliński i Michał Rosa się uczyli. „Osiecka” nie jest w stanie też dorównać klasykom starego polskiego serialu – jak choćby „Czterdziestolatek” czy „Dom”. Dialogom i postaciom brak ikry, epizody pozbawione są z kolei wdzięku. Postaci potencjalnie fascynujące służą jedynie do tworzenia kolejnych obrazków, z trudem składających się w opowieść – pojawiają się, by powiedzieć jakieś zdanie czy dwa – i zaliczone. Pisarz i aktor Teatru Żydowskiego Henryk Grynberg (Tomasz Tyndyk) mówi, że wyrzucili go z Polski, bo 1968. Olga Lipińska (Aleksandra Pisula) nie przerywa próby, choć do teatru docierają informacje o strzałach na Wybrzeżu. Zrozumieć, dlaczego w taki czy inny sposób są pokazani, co właściwie robią – nie sposób bez kontekstu, którego scenariusz nie dostarcza. To paradoks „Osieckiej”. Ten serial nieraz jest schematyczny jak czytanka, ale taka dziwna czytanka, którą zrozumieją tylko ci, którzy znają już tę historię. Szczególnie nieudolne są pierwsze odcinki, wyreżyserowane przez Glińskiego – wcielająca się w młodszą Osiecką Eliza Rycembel naprawdę nie ma tu co grać. Większe napięcie pojawia się w odcinku 6., tym z romansem Osieckiej z Jeremim Przyborą. Jest zdrada małżeńska, uniki przed żoną – jest też konflikt charakterów, wzorców, oczekiwań wobec tego, czym jest związek. „Przedwojenne maniery” Starszego Pana okazują się kryć takie oczekiwania wobec partnerki, które wyemancypowana Osiecka uznaje za zaborcze. Ale już kolejna ważna relacja, z Danielem Passentem (Piotr Żurawski), to u swego zarania scenariuszowa wtopa. Wygląda to z grubsza tak: Osiecka poznaje Passenta, są ze sobą na „pan, pani”, rozmawiają o polityce światowej i polskiej. A w zasadzie Passent wykłada – tak naprawdę nie Osieckiej, a mniej obeznanym z historią widzom – związek między Wojną Sześciodniową na Bliskim Wschodzie a antysemicką nagonką Marca ’68 w Polsce. Chwilę później… wprowadzają się razem do domu w Falenicy i rozmawiają o potencjalnym dziecku. I nie, nie jest to rozegrane jako dowcipna elipsa – czyli celowo zaznaczone pominięcie kluczowego kawałka opowieści, pozwalające dobitnie skonfrontować „przed” i „po”. Widz zostaje raczej z wrażeniem, że coś przegapił, przeoczył moment, w którym Agnieszka i Daniel zaczynają być razem.  Przykłady rażących niedociągnięć można by mnożyć. Dialogi bywają ilustracyjne i drewniane. „Co robić?” – pyta ekranowa Agnieszka Osiecka w odcinku, w którym zastanawia się, co robić. Nie brak też scen zwyczajnie infantylnych. Np. cały romans z anonimowym stażystą Passenta po urodzeniu córki Agaty – to trzymanie się za ręce pod piosenkę „Uciekaj skoro świt”. Bo ten serial jest – chcąc nie chcąc – o niezależnej kobiecie, o niejednoznaczności czasów PRL – ale przypomina o niedoróbkach i niechlujstwie, które cechują dziś często polską branżę filmowo-telewizyjną, nie tylko w TVP zresztą. Wróćmy do TVP – i pytania, dlaczego akurat tam powstała „Osiecka”. Córka poetki, Agata Passent, cytowana przez „Fakt”, stwierdziła, że komercyjne stacje nie były zainteresowane tematem. Jeśli to prawda, był to błąd tych stacji – i dowód pewnego sprytu Jacka Kurskiego oraz jego ludzi. TVP Kurskiego projekt co prawda odziedziczyła po poprzednikach. Mogła jednak odwlekać jego realizację w nieskończoność (ile takich zapowiedzianych filmów i seriali już było, a właściwie nie było!), czy upchnąć jako „niewygodną” produkcję gdzieś w kącie ramówki. Ale promocją i świąteczną datą premiery zrobiła z „Osieckiej” produkcję poniekąd flagową. Sam pomysł zrobienia serialu pod tytułem „Osiecka” trafia w żyjącą wciąż w polskiej kulturze i polskim społeczeństwie emocję, żywotność mitu. Przeszło 2,5 miliona widzów pierwszych odcinków jest dowodem na jej istnienie. A także przypomina o zdolności PRL do tworzenia kultury, która była zarazem ambitna i popularna – trafiała ponad klasowymi i politycznymi podziałami. Nawet gdy w dziesiątym odcinku Passent usypia trzyletnią córkę, a w salonie pijackimi głosami Osiecka i jej towarzystwo zawodzą dla zabawy „Balladę o pancernych” – napisaną przez poetkę piosenkę z czołówki „Czterech pancernych” – trudno nie pomyśleć, że na serialu tym – choć oczywiście skłamanym – wychowały się trzy pokolenia Polaków i Polek, i że zyskał on status produkcji kultowej. Telewizyjna „Osiecka”, choć nie zaspokaja wiązanych z nią potrzeb, to o tych potrzebach jakoś opowiada. Popularność serialu mówi o potrzebie, by polska kultura – ta szeroko dostępna, nie tylko niszowa – wreszcie sensownie i podmiotowo opowiadała o kobietach. By pożegnać wreszcie czarno-białe, dziecinne klisze na temat czasów PRL. Wreszcie – by zacząć w Polsce tworzyć kulturę popularną, która byłaby – powtórzmy – ambitna i naprawdę popularna zarazem. Kultura, Jacek Kurski, Telewizja Polska, aborcja Agnieszka Osiecka polityka historyczna seriale
Solidarność w imię prawa: 380 prawników broni prokuratorów zesłanych karnie przez Święczkowskiego^Mariusz Jałoszewski^24 stycznia 2021^https://oko.press/380-prawnikow-broni-zsylanych-karnie-prokuratorow/^Sędziowie, prokuratorzy, adwokaci, radcowie prawni i notariusze z Zachodniopomorskiego i Lubuskiego stają w obronie niezależnych prokuratorów zesłanych z dnia na dzień do pracy z dala od domu przez Prokuratora Krajowego Bogdana Święczkowskiego Nie słabnie fala solidarności z prokuratorami delegowanymi karnie do pracy po kilkaset kilometrów od domu. Takie represje za krytykę prokuratury Zbigniewa Ziobry dotknęły sześciu członków stowarzyszenia niezależnych prokuratorów Lex Super Omnia, w tym trzy osoby z zarządu organizacji. Bronią ich opozycyjni politycy, sędziowie SN i obywatele. Teraz list z wyrazami poparcia podpisało 380 prawników z apelacji szczecińskiej, która obejmuje województwo Zachodniopomorskie oraz północną część województwa Lubuskiego, czyli Gorzów Wielkopolski i okolice. „Jak daleko można posunąć się w instrumentalnym wykorzystywaniu, z pobudek politycznych, uprawnień, które służyć miały innym całkowicie akceptowalnym celom, jak usprawnienie pracy instytucji i dbanie o stan praworządności? Jako zwykli ludzie, mający rodziny, określone centra życiowe, zainteresowania i pasje, nie potrafimy zrozumieć, jak można podejmować decyzje służbowe w sposób tak nieliczący się z sytuacją drugiego człowieka” – piszą w liście prawnicy z apelacji szczecińskiej. I dodają: „Dla nas całkowicie czytelna jest motywacja, z jakiej niektórzy z Was [prokuratorzy – red.] zostali skierowani do pracy w innych, odległych od miejsca zamieszkania, jednostkach prokuratury. Naturalnym jest, że takie traktowanie wzbudza czysto ludzki odruch solidarności, zwłaszcza gdy dotyka osób, z którymi łączy nas prawnicza profesja, która uczy poszanowania nie tylko dla litery, ale też dla ducha prawa”. Prawnicy podkreślają również: „Jako członkowie środowiska prawniczego z terenu apelacji szczecińskiej chcemy tą drogą wyrazić wspólny sprzeciw wobec podejmowanych działań, których czytelnym motywem jest próba podporządkowania niezależnych prawników siłom politycznym. Takie działanie, zwłaszcza gdy jest ono podejmowane z fałszywą troską o stan państwa, uważamy za niegodne, szczególnie w przypadku osób piastujących ważne urzędy państwowe. Tym bardziej, gdy czynią to osoby mające wykształcenie prawnicze”. I jeszcze jeden akapit z ich listu: „Jesteśmy oczywiście świadomi ustrojowych mechanizmów zarządzania jednostkami organów ścigania. Te jednak nie mogą powodować, że czarne nazywane będzie białym, a białe – czarnym. Na tym nie skorzysta ani instytucja państwa, ani jednostka organizacyjna, w której takimi metodami próbuje się zarządzać, ani zwykły obywatel, który zostanie postawiony przed koniecznością toczenia sporu procesowego z prawnikiem wykorzystującym takie metody. Zdajemy też sobie sprawę, jak czasem trudno, w kontrze do woli decydentów czy presji koniunkturalnych postaw, zachować się przyzwoicie. Dlatego wyrażamy też swoją solidarność z prokuratorami, którzy pozostając wierni złożonemu ślubowaniu, stoją na straży prawa i strzegą praworządności, a w postępowaniu kierują się zasadami godności i uczciwości. W walce o praworządność i godność bądźmy solidarni in gremio [wspólnie – red.]”. Nazwiska wszystkich 380 prawników, którzy podpisali list – głównie sędziowie – można znaleźć klikając w ten link. To nie koniec wsparcia. W poniedziałek 25 stycznia zaczyna się akcja wysyłania pocztówek do zsyłanych karnie prokuratorów. Akcję reklamuje na Facebooku Kongres Obywatelskich Ruchów Demokratycznych. Na profilu Kongresu napisano: „WARTO BYĆ PRZYZWOITYM. Sędziowie broniący KONSTYTUCJI i naszych praw w czasie rządów PiS nie mogą czuć się bezpieczni. Pokazały to czystki, fałszywa »reforma« sądownictwa, a ostatnio bezprecedensowe kary dla nich, tj. delegacje do odległych sądów. Wielu z nich przypłaca to zdrowiem swoim i rodziny, a jak ostatnio okazało się – także życiem. Cały czas jest nacisk na sędziów sądów powszechnych i stąd akcja solidarnościowa, która rozpocznie się w poniedziałek. Możesz wysłać słowa otuchy i wsparcia potrzebującym tego najbardziej”. Kartki z wyrazami wsparcia można wysyłać do prokuratur, do których karnie wysłano prokuratorów. Kongres zachęca, by wyrazy wsparcia wysyłać na poniższe adresy: Kongres pisze, że delegacje prokuratorzy mogą przypłacić nawet życiem. To odniesienie się do sprawy prokuratora IPN Dariusza Wituszko, który został karnie delegowany ze Szczecina, aż odległego o ponad 800 kilometrów Rzeszowa. Wituszko będąc na delegacji zmarł na zawał serca. 17 lipca 2019 Kartki do zsyłanych prokuratorów wysłał już np. sędzia Piotr Gąciarek z Warszawy. Napisał, że wyraża szacunek za to, co robią i że niezależna prokuratura jest niezbędna obywatelom. Ponadto śle im wyrazy solidarności. O karnych zsyłkach w Polskę dla niezależnych prokuratorów zrobiło się głośno w poniedziałek 18 stycznia 2020 roku. Wtedy delegowani do pracy do innych jednostek – po kilkaset kilometrów od domu – dowiedzieli się o decyzji Prokuratora Krajowego Bogdana Święczkowskiego, zaufanego Zbigniewa Ziobry. Prokuratorzy dostali niecałe dwie doby na spakowanie się, pozdawanie spraw prowadzonych w macierzystych prokuratorach i na uporządkowanie spraw rodzinnych. Czyli na zabezpieczenie opieki nad starszymi rodzicami i dziećmi. Sami też muszą wynająć sobie mieszkania w nowych miejscach pracy. Za półroczne delegacje zapłaci prokuratura z pieniędzy podatników. Szacuje się, że będzie to kosztować nawet 200 tys. złotych. Karnie zesłani w Polskę prokuratorzy z krytycznego wobec Ziobry stowarzyszenia Lex Super Omnia to: 13 lipca 2019 24 kwietnia 2020 18 stycznia 2021 Zsyłani karnie prokuratorzy od samego początku dostają wyrazy wsparcia i solidarności. Kontaktują się z nimi prawnicy i obywatele proponując pomoc w zagospodarowaniu się w nowych miejscach pracy. Proponują im nawet wynajęcie za darmo mieszkań. Mocnym wsparciem dla nich jest też bezprecedensowy list aż 78 sędziów Sądu Najwyższego, który podpisali również byli prezesi SN Adam Strzembosz, Małgorzata Gersdorf i Lech Gardocki. 21 stycznia 2021 Tymczasem prezydent Andrzej Duda w piątek 22 stycznia stwierdził w TVN24, że zsyłani prokuratorzy mogą zmienić zawód: „Proszę też pamiętać o tym, że każdy ma wolność wyboru zawodu. Akurat w zawodach prawniczych jest tak, że zawód prawniczy można sobie zmienić. Będąc prokuratorem, można przejść do innego zawodu prawniczego (…) Jeżeli państwu prokuratorom jest tak źle, bo rozumiem, że narzekają, że jest im bardzo źle, to ja tutaj problemu nie widzę. Niekoniecznie trzeba w zawodzie prawniczym państwowym pracować” – powiedział prezydent. 23 stycznia 2021 Ta kuriozalna wypowiedź zbulwersowała nie tylko prawników. Zesłana do Jarosławia prokurator Katarzyna Szeska tak to skomentowała na Twitterze: „Prokuratorzy przyrzekali stać na straży prawa, wiec ich obowiązkiem jest zabieranie głosu, gdy jest ono naruszane lub omijane nie tylko przez zwykłego obywatela, ale również rządzących! Nie muszę zmieniać zawodu, gdyż swój wybrałam świadomie! (…) Swoją prokuratorską togę noszę z dumą, gdyż zawód wybrałam, by służyć obywatelom, a nie tej czy innej opcji rządzącej”. A Jarosław Onyszczuk, zesłany do Lidzbarka Warmińskiego tak skomentował słowa prezydenta: „Zmiana zawodu, albo wierna służba władzy politycznej. Zdaniem Prezydenta RP taki mamy wybór. Powstrzymam się od komentarza”. Wypowiadając te kuriozalne słowa prezydent potraktował prokuratorów jak służby mundurowe, gdzie obowiązują rozkazy. Ale prokuratura nie jest taką służbą. Choć w 2016 roku PiS zwasalizował prokuraturę, postawił na jej czele polityka Zbigniewa Ziobrę i powymieniał obsadę kierowniczych stanowisk oraz najwyższych szczebli prokuratury na „swoich” to prokuratorzy nadal – jeśli tylko chcą – mogą zachować niezależność. Prezydent jako prawnik powinien też pamiętać, że prokuratorów nie można dowolnie delegować do innych jednostek w Polsce. Owszem ustawa o prokuraturze pozwala na półroczne delegacje do innych jednostek. Zgoda delegowanego nie jest potrzebna. Mówi o tym artykuł 106 ustawy o prokuraturze. Przepis nie mówi, jakie mogą być przesłanki delegowania, dlatego może być on stosowany dowolnie. Delegacje powinny być jednak uzasadnione potrzebami kadrowymi. I tak wcześniej wykorzystywano ten przepis. Za czasów Zbigniewa Ziobry delegacje zaczęto wykorzystywać instrumentalnie. Niepokornych prokuratorów zsyła się w Polskę, z dala od domu i jednocześnie degraduje się ich do pracy na najniższym szczeblu, czyli w prokuraturach rejonowych. A dla „zaufanych” prokuratorów są delegacje – jako nagroda za lojalność – na wyższe szczeble, w tym do Prokuratury Krajowej. 28 lipca 2019 Obecne karne zsyłki biuro prasowe Prokuratury Krajowej tłumaczyło potrzebami kadrowymi w jednostkach, które mają zasilić niepokorni. Tyle, że ta narracja jest fałszywa. Bo zabiera się prokuratorów z najbardziej obciążonych jednostek w Warszawie i zsyła do małych miast, gdzie spraw jest mało. Na przykład w Prokuraturze Rejonowej Warszawa-Mokotów, skąd na delegacje wysyła się Jarosława Onyszczuka i Ewę Wrzosek, już dziś brakuje śledczych. Po ich odejściu zostanie 17 prokuratorów na 34 etaty w tej jednostce (pozostałe są nie obsadzone). Wrzosek i Onyszczuk zostawią po sobie 250-300 prowadzonych spraw, które trzeba będzie rozdzielić wśród pozostałych prokuratorów. Czyli zostaną oni dociążeni dodatkową pracą. Z kolei w Prokuraturze Rejonowej Warszawa-Wola, skąd zabiera się na pół roku Katarzynę Szeską obsadzonych, jest 60 procent etatów. Szeska ma trafić do Prokuratury Rejonowej w Jarosławiu na Podkarpaciu. Ale jak napisała Anna Gorczyca z rzeszowskiej „Gazety Wyborczej”, szefowa tamtejszej prokuratury nie występowała do przełożonych o wsparcie kadrowe. W podległej jej jednostce jest siedem etatów i wszystkie są obsadzone. Środowisko prawników w reakcji na słowa prezydenta Andrzeja Dudy o karnych zsyłkach zauważa, że podobnie traktowano prawników w PRL. Przypominają słowa wiceministra sprawiedliwości Tadeusza Skóry opublikowane w czerwcu 1985 roku w „Informatorze Lubelskim”. Skóra – jak podawał „Informator” – do sędziów w Lublinie tak uzasadniał potrzebę ówczesnej nowelizacji prawa karnego: „Sędziowie w wielu dotychczasowych procesach przeszkadzali wprost prokuratorom, którzy głowili się, jakby tu przygotować odpowiedni akt oskarżenia. A sędziowie to wszystko obalali wspólnie z adwokatami. Dlatego też, jeśli ktoś nie nadaje się na sędziego powinien sobie znaleźć pracę jako radca prawny. I nie powinien przeszkadzać w naszej polityce”. Delegowani karnie prokuratorzy rozważają pozwanie swoich pracodawców do sądu. Zrobił to już Mariusz Krasoń z Krakowa za delegację z 2019 roku z Wrocławia. A sąd wstrzymał tę delegację. Prokuratura jednak sprawy nie darowała i teraz ściga aż 14 sędziów z Krakowa za pozytywne dla Krasonia orzeczenia w tej sprawie. 16 grudnia 2020 O delegacje w Polskę po kilkaset kilometrów od domu sądzili się też z Ministerstwem Sprawiedliwości funkcjonariusze Służby Więziennej, którzy ujawnili nieprawidłowości w Centralnym Ośrodku Szkolenia Służby Więziennej w Kaliszu. Do tej sprawy przyłączył się Rzecznik Praw Obywatelskich. W lipcu 2019 roku Sąd Okręgowy w Kaliszu orzekł, że doszło do nadużycia w korzystaniu z prawa do czasowego delegowania pracownika poza miejsce zamieszkania. W ocenie sądu Centralny Zarząd Służby Więziennej nie wykazał, że „potrzeby służby były na tyle istotne, by uzasadniały delegowanie funkcjonariuszy w stopniach oficerskich, o wieloletnim doświadczeniu w roli wykładowców Centralnego Ośrodka Szkoleniowego Służby Więziennej, zamieszkujących w miejscu odległym o kilkaset kilometrów od miejsc ich planowanego czasowego przeniesienia”. Jak zauważył sąd, na krok taki zdecydowano się, chociaż nie doszło do sytuacji „nadzwyczajnej, alarmowej, rodzącej konieczność pilnego, nagłego, a przy tym długotrwałego uzupełnienia niedoborów kadrowych w tych jednostkach SW, do których skierowano funkcjonariuszy”. Teraz Rzecznik Praw Obywatelskich Adam Bodnar interweniuje w sprawie delegowanych prokuratorów. Sądownictwo, Zbigniew Ziobro, Prokuratura Krajowa, Ministerstwo Sprawiedliwości, delegacje prokuratorów Jarosław Onyszczuk Katarzyna Szeska Lex Super Omnia Prokuratura Krajowa
Śmiertelne żniwo COVID-19 w Polsce: jesteśmy w pierwszej czwórce Europy. Oto liczby i wykresy^Miłada Jędrysik^24 stycznia 2021^https://oko.press/smiertelne-zniwo-covid-19-w-polsce-jedno-z-najwiekszych-w-europie-w-2020/^Wzrost zgonów w 2020 roku wyniósł prawie 17 proc. Umarło najwięcej Polek i Polaków od II wojny. Taki jest tragiczny bilans pandemii i wieloletnich zaniedbań w ochronie zdrowia. W UE jesteśmy w pierwszej czwórce z Hiszpanią, Belgią i Bułgarią [STATYSTYKI] Według danych miesięcznych z Rejestrów Stanu Cywilnego w 2020 roku zanotowano w Polsce 478 658 zgonów. To o 73 710 więcej niż średnio w latach 2016-2019.  W porównaniu z rokiem 2019, w którym według danych RSC zmarło 410 981 osób, w roku pandemii zmarło o 67 677 osób więcej, co oznacza wzrost o 16,5 proc. Najgorszy był listopad 2020 – zmarło prawie dwa razy więcej (o 97,2 proc.) niż w listopadzie 2019. Dane tygodniowe z 53 tygodni 2020 roku są jeszcze wyższe: 486 084 zgony (ale 53 tygodnie to o pięć dni więcej niż 366 dni roku – 2020 był rokiem przestępnym). Porażające liczby – bo oznaczają one, że taki był rzeczywisty koszt pandemii mierzony ludzkim życiem. To tak, jakby w 2020 roku z powierzchni Polski zniknęło miasto wielkości Konina.  Co więcej, wszystko wskazuje na to, że był to jeden z największych „krajowy” koszt pandemii w Unii Europejskiej. Te liczby mogą jeszcze wzrosnąć, bo dane o zmarłych spływają czasem tygodniami, ale postanowiliśmy sprawdzić, o ile wzrosły zgony w Polsce w porównaniu z innymi krajami.  Wybraliśmy te kraje, które miały w ubiegłym roku najwięcej nadmiarowych zgonów: Hiszpanię, Bułgarię, Czechy, Belgię. I te, które miały ich najmniej: Łotwę oraz Norwegię (nie jest w UE, ale raportuje dane do Eurostatu). Dodaliśmy kraj ze środka stawki, czyli Szwecję, której odmienna strategia walki z pandemią na wiosnę (mniej ograniczeń) budziła takie zainteresowanie. Porównaliśmy ich sytuację z naszą. Użyliśmy polskich danych z GUS, bo to one są raportowane do Eurostatu.  Ponieważ rok 2020 jest liczony jako 53 tygodnie ISO (międzynarodowy standard liczenia lat w podziale na tygodnie), a 2019 jako 52 tygodnie, aby uzyskać porównywalne dane nie liczyliśmy pierwszego tygodnia 2020 roku, kiedy jeszcze nie było pandemii.   Oto, jak wygląda porównanie liczby zgonów w 2020 roku do 2019 roku:  Potem policzyliśmy procentowy przyrost zgonów w 2020 w porównaniu z 2019 rokiem: Największy przyrost zgonów był w Hiszpanii: 18,4 proc. W Bułgarii, Polsce i Belgii statystycznie taki sam: odpowiednio 16,9, 16,7 i 16,6 proc. A w Norwegii w 2020 roku zmarło mniej osób niż w roku poprzednim!  Również w opublikowanych właśnie danych Eurostatu na temat nadmiarowych zgonów od stycznia do listopada 2020 roku widać skalę polskiej tragedii. W listopadzie wzrost zgonów powyżej średniej wyniósł aż 97,2 proc. i jest to „rekord” także w porównaniu z nadmiarowymi zgonami na wiosnę w Hiszpanii czy we Włoszech.   Jak obliczył portal gazeta.pl, najbardziej doświadczone zostały południowo-wschodnie województwa, a przede wszystkim podkarpackie, gdzie wzrost zgonów powyżej średniej wyniósł prawie 23 proc.     Jeśli spojrzymy na krzywą zgonów jesienią, to pokrywa się ona z krzywą zgonów na COVID-19 z nieznacznym opóźnieniem: szczyt zgonów w ogóle to 45. tydzień roku, a zgonów covidowych to 48. tydzień. Opóźnienie może wynikać z faktu, że dane o COVID były raportowane dopiero wtedy, kiedy dotarły do Ministerstwa Zdrowia, a nie w dniu zdarzenia.  Jednak ta covidowa „górka” nie jest wcale taka duża. Oficjalne zgony na COVID-19 w 2020 roku w Polsce to „zaledwie” 28 951. Na rządowych stronach pojawiają się czesto wykresy z liczbą odnotowanych ofiar wirusa na milion mieszkańców (w Polsce 932, tyle co w Rumunii, w Belgii i Hiszpanii – 1,8 tys., Wlk Brytanii i Czechach – 1,4 tys., na Węgrzech – 1,2 tys. itd.).  Na co zmarło pozostałe ponad 45 tysięcy osób ponad średnią? W mediach społecznościowych szybką odpowiedź na to pytanie mają przede wszystkim ci, którym bardzo doskwierają ograniczenia wprowadzone z powodu epidemii: te dodatkowe zgony to wynik przestawienia ochrony zdrowia na walkę z epidemią. Ludzie umierali, bo nie udało się szybko dostać do szpitala z zawałem, do przychodni na diagnostykę nowotworu czy cukrzycy. Gdyby nie koncentrowano się tak na chorych na COVID, ci inni chorzy jeszcze by żyli – mówią przeciwnicy lockdownu. A przecież z licznych dowodów anegdotycznych wiemy, że podczas najgorszego szczytu w październiku i listopadzie umierały również osoby, które miały objawy COVID-u, ale nie zdążono im wykonać testu. Nie wiemy więc, jaka jest rzeczywista bezpośrednia liczba ofiar epidemii.  Na odpowiedź o większej precyzji jeszcze poczekamy. Dopiero pod koniec tego roku Główny Urząd Statystyczny opublikuje dane o zgonach z podziałem na przyczyny. Może badaczom uda się wyciągnąć z nich jakieś wnioski, choć niestety mamy w Polsce stosunkowo duży odsetek tzw. kodów śmieciowych, czyli nieprawidłowo wpisanych przyczyn zgonu. W 2018 roku zgony z „przyczyn niedokładnie określonych” stanowiły trzecią co do znaczenia grupę po chorobach układu krążenia i nowotworach.  Niestety, do tej pory nikt w Polsce nie zbadał, jaki może być rzeczywisty odsetek zgonów na COVID-19. Jak tłumaczy dr Piotr Szymański z analizującej pandemię wrocławskiej grupy MOCOS, nie ma wystarczającej ilości danych: „To by się teoretycznie dało modelować. Ale w Polsce nadmiarowy zgon bez diagnozy covidowej nie jest automatycznie łączony z ogniskiem covidowym, nawet przez sanepid”. 8 października 2020 Możemy tylko posłużyć się analizami z innych krajów, w których zbiera się na bieżąco dokładne dane.  Analitycy ze Stanów Zjednoczonych w październiku obliczyli na przykład, że odsetek nadmiarowych zgonów, które w rzeczywistości były wynikiem zakażenia koronawirusem, to aż 66 proc.  Ale każdy kraj ma swoją specyfikę – w USA nie ma publicznej ochrony zdrowia, wiele osób nie ma prywatnego ubezpieczenia. To mogło wpłynąć na większą liczbę niezarejestrowanych zgonów covidowych.  Zdaniem prof. Wojciecha Szczeklika, specjalisty intensywnej terapii, który na polskim Twitterze przedstawia najbardziej kompletny stan badań na temat COVID-19 i jego leczenia, ostrożne szacunki to pół na pół. Czyli zgony covidowe to zaledwie 50 proc. nadwyżki.  „Na intensywnej terapii w październiku, listopadzie i grudniu mieliśmy dużo mniej pacjentów nie-COVID niż zwykle. Nie wierzę, że to tylko przez brak grypy w tym sezonie. Ci chorzy musieli najprawdopodobniej umrzeć w domu – na niewydolność serca, choroby płuc, zawały. Do tego dochodzi dużo gorsza opieka nad innymi chorymi, np. z nowotworami„  – mówi ekspert.  22 stycznia 2021 Z braku danych możemy co najwyżej budować jakiś obraz sytuacji z informacji cząstkowych.  Na przykład według danych przedstawionych w raporcie Narodowego Instytutu Zdrowia Publicznego – Państwowego Zakładu Higieny o sytuacji zdrowotnej w Polsce – do września 2020 do szpitala z powodu COVID trafiło tylko 16,6 proc. pacjentów pochodzących ze wsi, podczas gdy stanowią oni 30 proc. mieszkańców. Tymczasem w szpitalach zmarło 17 proc. mieszkańców wsi i 12 proc. mieszkańców miast. Może to sugerować, że mieszkańcy wsi, z gorszym dostępem do szpitali, częściej umierali na COVID-19 w domu. Oczywiście trzeba też wziąć pod uwagę, że z powodu generalnie trudniejszego dostępu do usług zdrowotnych więcej mieszkańców wsi było w grupie ryzyka.  Można jednak zostawić na boku pytanie, ilu pacjentów z jesiennej fali w rzeczywistości zmarło na COVID-19, bo tak naprawdę zdecydowana większość nadmiarowych zgonów to ofiary epidemii – i ci, którzy zmarli w kolejce karetek przed szpitalem na zawał, i w skutek zakażenia koronawirusem. Ważne pytanie brzmi: jak to się stało, że jesienna fala przyniosła aż taką katastrofę.  Jesteśmy wciąż jednym z młodszych społeczeństw w UE: według Eurostatu unijna mediana wieku 1 stycznia 2019 wynosiła 43,3 lata, a w Polsce 41 lat. Odsetek osób w wieku 65 plus to 20 proc. w Unii, 17,7 proc. w Polsce. Wiek jest najważniejszym czynnikiem ryzyka w przypadku COVID, więc nie powinniśmy być w unijnej trójce krajów najbardziej doświadczonych epidemią.  A jednak jesteśmy, z trzech podstawowych powodów:  Jesienna fala nie oszczędziła Europy, powodując znaczny wzrost liczby zgonów także w krajach, które bardzo ucierpiały na wiosnę, jak Hiszpania czy Włochy. Jednak szczególnie mocno uderzyła w nasz region Europy: Polska, Czechy, Słowacja, Węgry czy Bułgaria w marcu wprowadziły z sukcesem lockdown, skutecznie unikając zapaści systemu ochrony zdrowia. W lecie przyszło jednak rozprzężenie. Z jednej strony chcieliśmy tego sami, marząc o wakacjach i o kontaktach z innymi. Z drugiej rządzący wysyłali informacje, które mogły przekonać ludzi, że niebezpieczeństwo jest za nami. Te słynne „Wirus jest w odwrocie. Nie ma się czego bać” premiera Morawieckiego, kiedy nakłaniał seniorów do udania się do wyborczych urn, było katastrofalne z punktu widzenia komunikacji o epidemii.  20 października 2020 8 listopada 2020 Kolejny zły krok rządu to brak przygotowania się do jesiennej fali: otwarcie szkół bez odpowiedniego rygoru sanitarnego i decyzja, że na testy PCR będą kierowane przede wszystkim osoby z objawami. Oznaczało to de facto rezygnację z próby ograniczenia epidemii. Bo nawet jeśli osoby, które kontaktowały się z chorym trafiały na kwarantannę, to nie robiono im testów. I nie było wiadomo, czy one też kogoś nie zaraziły – jeśli przechodziły zakażenie bezobjawowo. I tak koronawirus mógł bez kłopotów rozprzestrzeniać się po kraju. Analitycy obliczają, że w najgorszym momencie jesienią na jedno wykryte zakażenie mogło przypadać 9-10 niewykrytych.  I wreszcie, na jesienną katastrofę złożyła się kondycja naszego systemu ochrony zdrowia oraz stan naszego zdrowia. Nakłady na ochronę zdrowia w Polsce wciąż są mniejsze od średniej OECD: w 2018 roku było to 8,8 proc. PKB do 6,3 proc. w Polsce (dane OECD). Jesteśmy na szarym końcu, jeśli chodzi o liczbę praktykujących lekarzy na 100 mieszkańców: średnia OECD 3,5, Polska: 2,4. Brak lekarzy, a także pielęgniarek dotkliwie widać szczególnie w momentach kryzysu, takich jak epidemia.  Niewystarczające nakłady na ochronę zdrowia, w tym na profilaktykę, są zapewne jedną z przyczyn bardzo niepokojącego zjawiska. Jak piszą autorzy raportu NIZP-PZH, w ostatnich latach mamy do czynienia z zahamowaniem wieloletniego trendu poprawy zdrowia ludności. Mierzy się go spadkiem współczynnika zgonów możliwych do uniknięcia oraz długością życia w zdrowiu u mężczyzn. Oba te mierniki od 2016 roku spadają.  26 lipca 2019 Jesteśmy, podobnie jak cała Europa środkowa, liderami w UE, jeśli chodzi o choroby układu krążenia. Według opracowania, które powstało dzięki współpracy z amerykańskim Institute for Health Metrics and Evaluation dla 45. tygodnia roku 2020, a więc listopadowego szczytu zakażeń, Polacy najczęściej umierali z powodu COVID-u, a na drugim miejscu była choroba niedokrwienna serca. To jednocześnie czynnik ryzyka w zakażeniu koronawirusem, jak i zgonu w przypadku braku szybkiego dostępu do szpitala. Epidemia wskazała więc nam dobitnie, jak mszczą wieloletnie zaniedbania w ochronie zdrowia, nie mówiąc o jakości polityk publicznych: 75 tys. rodzin pogrążonych w żałobie, 75 tys. żyć przerwanych za wcześnie. A to jeszcze nie koniec. Będą jeszcze zgony z powodu wstrzymania lub opóźnienia diagnozy i terapii w chorobach o nie tak ostrym przebiegu. Jak mówił „Rynkowi Zdrowia” prof. Bolesław Samoliński, z brytyjskich badań wynika, że „miesięczne opóźnienie rozpoznania choroby nowotworowej skutkuje o ok. 10 proc. gorszymi rokowaniami, a trzymiesięczne – do 30 proc.”.    Zdrowie, COVID-19 koronawirus
Barcelona znalazła sposób, jak pozytywnie wykorzystać pandemię^Aleksandra Lipczak^24 stycznia 2021^https://oko.press/barcelona-wyzdrowieje-dzieki-pandemii/^„Zamiast wracać do kruchego świata sprzed pandemii, powinniśmy wykorzystać ten moment, żeby zbudować nowy, bardziej sprawiedliwy i zrównoważony” - mówi burmistrzyni Barcelony Ada Colau i przeprowadza rewolucję urbanistyczną. Pokazujemy jak Nie byłoby dzisiejszej Barcelony, gdyby nie Ildefons Cerdà. XIX-wieczny architekt i wizjoner wyprowadził miasto poza średniowieczne mury i położył podwaliny pod nowoczesną zabudowę. Stworzona przez niego dzielnica – Eixample – dziś po raz kolejny staje się terenem architektonicznej rewolucji, tym razem spod znaku ekologii. Pod koniec zeszłego roku lewicowa burmistrzyni Barcelony Ada Colau ogłosiła plan przebudowy Eixample, która zupełnie odmieni oblicze miasta. Priorytetem nie będą tam już samochody tylko piesi, na dotychczasowych skrzyżowaniach powstaną publiczne place, a zamiast jezdni będą ścieżki rowerowe i zielone pasaże dla pieszych. Projekt jest ambitny, bo dotyczy wielkiej (7,5 km²) dzielnicy położonej w samym centrum i zamieszkanej przez 250 tys. ludzi. „Miasta mogą być liderami zielonej rewolucji po covidzie” – pisała Colau w artykule opublikowanym na łamach „Guardiana”. „Zamiast wracać do kruchego świata sprzed pandemii, powinniśmy wykorzystać ten moment, żeby zbudować nowy, bardziej sprawiedliwy i zrównoważony”. Zgodnie z ogłoszonym planem, miasto, które dziś może się „poszczycić” największym zagęszczeniem samochodów w Unii Europejskiej (6 tysięcy na kilometr kwadratowy), zyska w ciągu 33 hektary nowej powierzchni dla pieszych i 6,6 hektara zieleni. Powstanie 21 placyków, a 21 jeden ulic, czyli co trzecia w dzielnicy, zostanie przekształconych w zielone węzły, coś w rodzaju deptaku czywoonerfa, z ograniczonym niemal do zera ruchem samochodowym, a każdy z mieszkańców będzie miał taką przestrzeń lub plac w odległości nie większej niż 200 metrów od domu. Jak tłumaczył główny miejski architekt Xavi Matilla, plan „pomoże zredukować ruch samochodowy, zanieczyszczenie i hałas, a także zyskać przestrzeń publiczną na użytek mieszkańców, czego ci od dawna się domagają”. „Barcelona jest miastem ulic, nie mamy miejsca na nowe parki” – dodał. W słowach Janet Sanz, odpowiedzialnej w urzędzie miasta za urbanistykę, ekologię i mobilność, plan stanowi próbę stworzenia „miasta XXI wieku”.    Zielonej rewolucji nie byłoby – a przynajmniej nie tak szybko – gdyby nie pandemia. Barcelona, podobnie jak wiele innych europejskich miast na czele z Amsterdamem, Paryżem czy Mediolanem, postanowiła potraktować kryzys wywołany przez koronawirusa jako szansę czy raczej ostrzeżenie, że zielona transformacja to konieczność i wprowadzić miejską ekonomię, insfrastrukturę i zabudowę na nowe ekologiczne tory właśnie teraz, w momencie pandemii. 17 stycznia 2021 Stolica Katalonii ma na to swój autorski pomysł. Słowem-kluczem do jego zrozumienia jest katalońskie superilla czyli superkwartał, tłumaczony też czasem z angielska jako „superblok”. Superkwartał to wydzielona jednostka, która składa się z dziewięciu obiektów mieszkalnych i ośmiu krzyżujących się ze sobą dróg. Zgodnie z nowym planem zwykły ruch samochodowy będzie dozwolony tylko na ulicach opasujących supekwartały, podczas gdy wewnątrz zostanie on mocno ograniczony (do mieszańców, dostawców i służb komunalnych) i zredukowany do 10 km na godzinę. Sporo do rzeczy ma tutaj regularna, geometryczna siatka ulic Barcelony zaprojektowana przez Ildefonsa Cerdà. Plan XIX-wiecznego architekta przewidywał zabudowę miasta równoległymi czworobocznymi kwartałami. Wewnątrz każdego z nich miała się znajdować wolna przestrzeń, coś w rodzaju wielkiego patio do użytku dla mieszkańców, umęczonych tłokiem i brakiem słońca w murach średniowiecznej metropolii. Projekt okazał się utopijny: zamiast ogrodów na każdym skrawku wolnej przestrzeni zaczęły wyrastać nowe zabudowania, zwykle o komercyjnym charakterze, a szerokie bulwary zamiast spacerowiczami wypełniły się samochodami. Eixample stało się tym samym jedną z najbardziej zanieczyszczonych dzielnic w Barcelonie.  Obecny ekoplan to więc jakimś sensie powrót do korzeni i zamysłów samego Cerdà: drogi wewnątrz supekwartałów zostaną podporządkowane pieszym i rowerzystom, auta mają też docelowo zniknąć nawet z krajobrazu, bo spora część środków zostanie przeznaczona na budowę podziemnych parkingów. Na przestrzeni odebranej samochodom powstaną place zabaw, miejsca na stoły do ping-ponga, ławki czy miniparki – cokolwiek, czego zażyczą sobie sami mieszkańcy, bo wdrażanie projektu będzie się opierać na intensywnych konsultacjach społecznych. Priorytetem – zgodnie z przyjętą przez Barcelonę optyką urbanistyki feministycznej – są potrzeby dzieci, seniorów i kobiet, czyli tych, których głos nie jest zwykle brany pod uwagę w tradycyjnym miejskim planowaniu. Autorem rewolucyjnej w swojej prostocie koncepcji superkwartałów jest Salvador Rueda, dyrektor Agencji Miejskiej Ekologii. Pomysł nie jest nowy: Rueda wpadł na niego jeszcze w latach 80., kiedy zastanawiał się nad tym, jak obniżyć w mieście poziom hałasu, na który uskarżali się mieszkańcy. Jako, że jego głównym źródłem były samochody, wyszedł z projektem ograniczenia ruchu – właśnie poprzez system superkwartałów. Projekt na długie lata trafił jednak na półkę, aż do momentu, kiedy zanieczyszczenia, tak hałasem, jak i dwutlenkiem azotu, nie dało się dłużej ignorować. Choć wypadałoby zastrzec, że z polskiej perspektywy Barcelona i tak wydaje się całkiem komfortowym miejscem do życia: metro i autobusy działają całkiem nieźle, ścieżek rowerowych nie brakuje, a powietrze – mimo notorycznie przekraczanych norm zanieczyszczenia – jest dużo lepsze niż w większości polskich miast. Dodatkowych argumentów za zieloną transformacją dostarczyła Barcelonie pandemia i nie chodzi tylko o wygodę, z jaką wiąże się prowadzenie robót publicznych w opustoszałym mieście. Barcelona jest jednym z miast, które wyciągnęło wnioski z wyników badań naukowców z Harvardu, którzy doszli do wniosku, że smog prowadzi do większej śmiertelności z powodu koronawirusa. Pandemiczne restrykcje – zamknięcie barów i restauracji czy ograniczenia dotyczące wyjazdów poza miasto – doprowadziły też do sytuacji, w której barcelończycy bardziej niż zwykle docenili wagę dobrej jakości przestrzeni publicznej. 18 stycznia 2021 Superkwartały nie są jednak bynajmniej pieśnią przyszłości. W Barcelonie istnieje już lub jest w fazie powstawania 11 z nich, zlokalizowanych w różnych punktach miasta. Pierwszy, w położonej poza ścisłym centrum dzielnicy Poblenou, powstał w 2016 roku, rok po objęciu władzy mieście przez lewicową formację Barcelona en Comú. Jego początkom towarzyszyły protesty: niezadowoleni byli kierowcy, obawy mieli właściciele lokalnych biznesów. Urząd miasta wyciągnął wnioski z początkowych zgrzytów i pogłębił społeczne konsultacje, także przy tworzeniu kolejnych superkwartałów. Aby przedsięwzięcie mogło się udać, to sami mieszkańcy muszą mieć decydujący wpływ na to, jak wygląda i zorganizowana jest przestrzeń wokół nich. I tak, dziś na ulicach superkwartału w Poblenou jest 350 nowych miejsc do siedzenia, 2500 metrów kwadratowych przestrzeni dla dzieci, 1 kilometr ścieżek rowerowych, stoły do tenisa, miejsca do gry w petankę, a nawet sztuka współczesna w postaci rzeźb francusko-katalońskiego artysty Xaviera Mascaró. Wzmocniła się nie tylko społeczna tkanka dzielnicy, ale i lokalny handel: w ciągu dwóch lat powstało 30% więcej nowych biznesów skierowanych do mieszkańców. O mniej więcej tyle samo spadł natomiast poziom zanieczyszenia dwutlenkiem azotu. To laboratorium na małą skalę pomogło uczyć się na błędach i dziś wiadomo, że konsultacje społeczne odgrywają kluczową rolę, żeby superkwartały mogły działać. Innym ważnym elementem jest elastyczność – nie tylko we wprowadzaniu w życie i modyfikowaniu planu, ale i urządzaniu samej przestrzeni. W istniejącychsuperkwartałach ciekawą rolę odgrywa na przykład ruchome wyposażenie – drobne elementy, donice, murki, które mogą być przestawiane w zależności od zmieniających się potrzeb. Tę elastyczność widać też w innych działaniach Barcelony. Zaplanowany na dekadę i kosztujący prawie 38 milionów euro projekt przebudowy Eixample to jedno, ale Barcelona dołączyła też do miast uskuteczniających na swoim terenie strategię „taktycznego urbanizmu”. To seria drobnych i niewymagających dużych środków działań, które uprzystępniają miejską przestrzeń pieszym. Przyjmuje to na przykład formę zamykania określonych ulic dla ruchu samochodowego w weekendy, tak, aby stworzyć nowe trasy spacerowe dla mieszkańców. Barcelona poszerzyła też w ciągu ostatniego roku wiele chodników i ścieżek rowerowych, wydzielając dodatkowe przestrzenie poprzez prosty zabieg malowania fragmentów jezdni na inny kolor. Miasto likwiduje też coraz więcej naziemnych parkingów i rozbudowuje sieć ścieżek rowerowych.  Przebudowa Eixample ma ruszyć w maju i potrwać do 2030 roku. Wtedy zostanie też rozstrzygnięty konkurs na organizację zielonych pasaży: priorytet będzie miała przestrzeń bezpieczna dla dzieci i seniorów oraz zieleń. „Nowa, radykalna droga do czystszych miast” (określenie „The Times”), jaką proponuje Barcelona, to ukoronowanie debat i eksperymentów toczących się w stolicy Katalonii od dobrych kilku lat. Dlatego też plan cieszy się sporym społecznym poparciem. Dla nieprzekonanych jest jeszcze argument w formie obliczeń dokonanych przez Barcelona Institute for Global Health. Według badaczy stworzenie 500 superkwartałów pomogłoby ochronić przed przedwczesną śmiercią aż 667 mieszkańców i mieszkanek miasta rocznie.  „Zburzenie średniowiecznych murów, wystawa światowa, kongres eucharystyczny, igrzyska olimpijskie” – wyliczał barceloński dziennik „El Periódico” – „Zobaczymy, czy pandemia okaże się kolejnym na długiej liście wydarzeń, które głęboko przeobraziły nasze miasto”. Wszystko wskazuje na to, że tak właśnie będzie. Świat, Ekologia, Zdrowie, Barcelona Epidemia COVID-19
Słowa posłanki Lewicy po masakrze w Etiopii to nie tylko brak empatii, ale i niewiedza^Adam Leszczyński^23 stycznia 2021^https://oko.press/slowa-poslanki-lewicy-po-masakrze-w-etiopii-to-nie-tylko-brak-empatii-ale-i-niewiedza/^Posłanka Lewicy Małgorzata Prokop-Paczkowska po masakrze chrześcijan w Etiopii napisała: „po co Kościół katolicki się tam wpakował?”. Posłanka przeprasza, prawica składa doniesienie do komisji etyki poselskiej, a OKO.press pokazuje, że to nie tylko brak empatii, ale też brak wiedzy Wpis posłanki Lewicy Małgorzaty Prokop-Paczkowskiej dotyczył masakry 750 chrześcijan przed kościołem w mieście Aksum w Etiopii. „A po co kościół katolicki się tam wpakował? Dlaczego nie uszanował miejscowych wierzeń?” – zapytała posłanka. Wpis Pani poseł to nie tylko ohydny brak empatii ale również świadectwo ignorancji.  Chrześcijaństwo było w Etiopii nim Prorok Mohamet założył Islam. Nawiasem, to w Etiopii jest głównie autokefaliczny Kościół wschodni a nie katolicki. Wieczny pokój etiopskim męczennikom. pic.twitter.com/w1JyxLzEwr — Stefan Tompson (@StefanTompson) January 22, 2021  W jednej wypowiedzi posłance Lewicy udało się zamieścić dwie bzdury – nie mówiąc już o tym, że to straszne słowa w obliczu tragedii. Kościół etiopski należy do najbardziej starożytnych na świecie. Przez wiele stuleci po podboju Egiptu przez Arabów w 632 roku rozwijał się w niemal całkowitej izolacji od Zachodu. Posłanka Prokop-Paczkowska wykazała się nie tylko niewiedzą, ale również milcząco założyła, że w Etiopii mogą być tylko „miejscowe wierzenia” – co jest określeniem lekceważącym wobec religii afrykańskich. Gdyby jakiś Etiopczyk nazwał polski katolicyzm „miejscowymi wierzeniami”, OKO.press podejrzewa, że wielu Polaków poczułoby się urażonych. A po co kościół katolicki się tam wpakował? Dlaczego nie uszanował miejscowych wierzeń?  Małgorzata Prokop–Paczkowska, Facebook - 22/01/2021 Fot. Cezary Aszkielowicz / Agencja Gazeta Starożytne miasto Aksum znajduje się w prowincji Tigre w Etiopii – zbuntowanej wobec rządu centralnego. Od listopada 2020 roku wojska rządowe oraz wspierająca je milicja z sąsiedniej Erytrei zwalcza tam partyzantów z TPLF (Ludowy Front Wyzwolenia Tigre). Do masakry doszło na początku stycznia 2021 w kościele Naszej Pani Marii z Syjonu, który – według legend – zawiera legendarną biblijną Arkę Przymierza (według etiopskich legend wykradzioną do Etiopii z Izraela przez jednego z etiopskich cesarzy). O masakrze poinformowała 9 stycznia jedna z organizacji niosących pomoc w regionie – the Europe External Programme with Africa. Według tych doniesień ok. 1000 osób szukało schronienia w kościele. Według innych informacji cywile zbiegli się tam na wiadomość, że „armia chce zabrać arkę”. Żołnierze wyprowadzili cywilów ze świątyni i rozstrzelali prawdopodobnie ok. 750 osób, chociaż ta liczba nie została potwierdzona. Nie jest jasna nawet data – źródła podają 15, 17 i 20 grudnia. Na nagraniach krążących później w internecie (do których odsyłać nie będziemy) można było zobaczyć ciężarówki wywożące zwłoki rozstrzelanych, w dużej części kobiet i dzieci. 20 stycznia 2021 rząd Etiopii przyznał, że pomocy humanitarnej w regionie potrzebuje 2,5 mln ludzi. Informacja o zabitych chrześcijanach przetoczyła się przez katolickie agencje informacyjne i media z opóźnieniem – Catholic News Agency poinformowała o tym w depeszy 20 stycznia. Rząd zakazał dziennikarzom pracy w regionie, więc większość dostępnych informacji pochodzi z drugiej ręki, a ich wiarygodność jest ograniczona. Posłanka szybko przeprosiła. „Bardzo przepraszam za komentarze na portalu Facebook, które zamieściłam w związku z informacją o tragedii w Aksum. Moja intencją nie było nikogo skrzywdzić czy obrazić, jednocześnie zdaję sobie sprawę, że było to przekroczenie granicy” – napisała. Równocześnie przez media prawicowe przetoczyła się fala oburzenia, a poseł Robert Winnicki z Konfederacji zapowiedział złożenie wniosku o ukaranie posłanki do Komisji Etyki w Sejmie oraz doniesienie o popełnieniu przestępstwa do prokuratury. „Ręce opadają. Postaram się żeby ten przykład nienawiści, obsesji i głupoty lewicy nie został bezkarny i liczę na odpowiedzialną postawę Komisji Etyki oraz prokuratury. Proszę o udostępnianie posta, żeby ta bulwersująca sprawa nie przeszła bez echa” – napisał na Facebooku. Portal wPolityce.pl zrobił także wywiad z posłem Janem Mosińskim (PiS). Z wypowiedzi posła Mosińskiego co prawda można wnosić, że ofiary uznał za katolików, a więc popełnił taki sam błąd jak Prokop-Paczkowska. „Pani poseł Prokop-Paczkowska najwyraźniej nie wie, że na terenie Etiopii były jedne z pierwszych śladów Kościoła katolickiego na kontynencie afrykańskim” – pouczał ją Mosiński. Świat, Kościół, Robert Winnicki, Sejm IX kadencji, mowa nienawiści
Co zrobił Joe Biden kilka godzin po zaprzysiężeniu^Katarzyna Jaremko^23 stycznia 2021^https://oko.press/co-zrobil-biden-kilka-godzin-po-zaprzysiezeniu/^Politycy kandydujący na prezydenta, nie tylko zresztą w USA, ciągle powtarzają, co zrobią pierwszego dnia urzędowania. Później rzadko przechodzą od słów do czynów. Co innego Joe Biden Nowy prezydent USA 20 stycznia rozpoczął urzędowanie od podpisania aż 17 executive orders, czyli rozporządzeń wykonawczych (oraz podobnych im memorandów i proklamacji). To specjalne dekrety wydawane na mocy prerogatywy amerykańskiej głowy państwa, które umożliwiają urzędnikom i agencjom rządowym podjęcie działań w zasadzie od razu. Dla porównania: Donald Trump w dniu, w którym zasiadł w Gabinecie Owalnym, podpisał tylko jedno rozporządzenie, pełne pustosłowia zobowiązanie do obalenia systemu ubezpieczeń zdrowotnych autorstwa poprzedniego prezydenta (Obamacare). Nie udało mu się do zresztą o końca kadencji. Barack Obama, obaj Bushowie, Bill Clinton i Ronald Reagan pierwszego dnia nie sygnowali ani jednego dekretu, chociaż obaj demokraci już następnego podpisali zobowiązanie urzędników do przestrzegania standardów etycznych, podobnie zresztą jak zrobił to w środę Biden (dekret nr 1). Trzeba Trumpowi oddać, że też miał podobny na koncie, ale uruchomił go nieco później. Pozostałych 16 rozporządzeń można podzielić na dwie grupy. W pierwszej są dekrety wnoszące jakąś społeczną zmianę, w drugiej – znoszące decyzje Trumpa, co Biden obiecywał w kampanii. Przedstawimy je tematycznie, mieszając dokumenty z obu grup. Oficjalna nazwa to „Ochrona pracowników federalnych i wymaganie noszenia maseczek”. Rozporządzenie to wymaga noszenia maseczek i praktykowania dystansu społecznego we wszystkich obiektach będących własnością federalną i na wszystkich ziemiach federalnych w całym kraju. To odpowiedź Biedna na nowy polityczny podział Ameryki. Uogólniając: Demokraci, niezależnie od klasy społecznej oraz grupy etnicznej do jakiej należą, raczej maseczki noszą, a Republikanie nie. I chociaż druga fala COVID-19 okazuje się jeszcze bardziej śmiercionośną plagą, a naukowcy przekonują, że taka forma zabezpieczenia sanitarnego zasadniczo zmniejsza ryzyko zarażenia się koronawirusem, to dalej budzi wśród Amerykanów kontrowersje. Ośrodek Pew Research przeprowadził nawet w tej sprawie badania. Generalnie 65 proc. obywateli USA jest za reżimem maseczkowym. Jeśli chodzi o społeczności etniczne, najbardziej zdyscyplinowani są Amerykanie azjatyckiego pochodzenia, potem Latynosi, Afroamerykanie, a najmniej – biali. „Za” jest 76 proc. osób identyfikujących się z Partią Demokratyczną i tylko 52 proc. Republikanów. Trzeci dekret, to rozporządzenie wykonawcze w sprawie organizowania i mobilizowania rządu Stanów Zjednoczonych w celu zapewnienia jednolitej i skutecznej reakcji na walkę z COVID-19 oraz zapewnienia wiodącej roli Stanów Zjednoczonych w zakresie zdrowia i bezpieczeństwa na świecie. Ten dekret zapowiada utworzenie specjalnego stanowiska „cara” do walki z COVID-19. Amerykanie uwielbiają używać tej nazwy – mają już cara ds. wywiadu, a ostatnio John Kerry został carem ds. klimatu. Nowy urzędnik ma uporządkować wszystkie sprawy związane z pandemią i centralnie zarządzać ograniczaniem jej skutków. Tymczasem CNN, a za tą telewizją inne media podały, że Biden i jego doradcy nie odziedziczyli po administracji Trumpa żadnego planu dystrybucji szczepionki przeciwko koronawirusowi. „Będziemy musieli zbudować wszystko od zera” – powiedziało jedno ze źródeł CNN. Stanowi to poważne wyzwanie dla nowej ekipy Białego Domu. Ludzie prezydenta obiecali, że spróbują powstrzymać pandemię Covid-19 i przyspieszyć tempo szczepienia Amerykanów. Na początku lipca 2020 roku Donald Trump wycofał USA z WHO. Twierdził, że reakcja organizacji na wybuch pandemii koronawirusa nie była właściwa, gdyż Chiny – według byłego prezydenta – całkowicie ją kontrolują. Trump oskarżył też władze w Pekinie o wywieranie presji na WHO i nieprzesyłanie obowiązkowych raportów. Środki, które miały być skierowane z budżetu USA do WHO, miały zostać przekazane innym podmiotom zajmującym się zdrowiem publicznym. Składka Stanów Zjednoczonych była dotąd największa ze wszystkich krajów świata. W 2019 roku Waszyngton przekazał organizacji ok. 400 mln USD, czyli ok. 15 proc. jej budżetu. Teraz środki do WHO powrócą. Poza tym Biden mianował szefem delegacji USA do tej międzynarodowej instytucji dr. Anthony’ego Fauciego, od 1984 roku dyrektora Narodowego Instytutu Alergii i Chorób Zakaźnych i człowieka, któremu Amerykanie w kwestii koronawirusa najbardziej ufają. Dwa kolejne rozporządzenia wykonawcze dotyczą gospodarki, ale w kontekście szalejącej pandemii. Biden chce uczynić zakaz wyrzucania ludzi na bruk kluczową częścią swoich działań w pierwszych stu dniach prezydentury. Chce zająć się tym, co nazywał w kampanii „prawie bezprecedensowym kryzysem dostępności mieszkań”. Jeden na pięciu najemców i jeden na dziesięciu właścicieli domów z kredytem hipotecznym zalega z płatnościami. Prezydent chce poprosić Centrum Kontroli i Prewencji Chorób  o rozważenie natychmiastowego przedłużenia federalnego moratorium na eksmisje do co najmniej 31 marca. Dekret również wzywa Kongres do zapewnienia pomocy w wynajmie i dalszego jego przedłużenia. Obecne ma wygasnąć z końcem stycznia. Biden polecił Ministerstwu Edukacji przedłużenie ulgi w spłacie pożyczek zaciągniętych na studia poprzez wstrzymanie spłat odsetek i rat kapitałowych od bezpośrednich kredytów federalnych co najmniej do 30 września 2021 roku. Amerykańscy kredytobiorcy są obecnie winni ponad 1,5 biliona dol. w owych kredytach. Sytuację zmieniła pandemia koronawirusa oraz spowodowane nią załamanie gospodarcze. Pierwszym symptomem zwrotu była zainicjowana przez Donalda Trumpa ustawa The CARES Act, na mocy której zawieszono spłatę tego rodzaju zadłużenia do końca stycznia 2021 roku. Jednak zarówno wśród wyborców i społeczników, jak i polityków rośnie poparcie dla pomysłu anulowania pożyczek 45 mln Amerykanów w ramach tarczy stymulacyjnej dla osłabionej przez COVID-19 gospodarki. Joe Biden, pod wpływem głosów z własnej partii, rozważa taki postulat coraz poważniej. Jeszcze jako kandydat na prezydenta poparł ulgę w wysokości 10 tys. dol. dla każdego obciążonego kredytem. Teraz wśród jego zaplecza można usłyszeć, że ulga powinna wynieść nawet 50 tys., a część lewego skrzydła Partii Demokratycznej jest zdania, że należy umorzyć całość. Następne dwa dekrety dotyczą ochrony środowiska, kwestii kluczowej dla demokratycznego elektoratu. Oba znoszą decyzje Trumpa. Gospodarz Białego Domu zdecydował, aby ponownie przyłączyć USA do paryskiego porozumienia klimatycznego, co jest jego pierwszym poważnym działaniem w walce z globalnym ociepleniem. Poza tym do prezydenckiej siedziby wprowadzi się największy zespół ekspertów ds. zmian klimatu. Kiedy Trump wycofał się z ustaleń, które zapadły w stolicy Francji za rządów Baracka Obamy, Biały Dom skrytykowała wówczas Unia Europejska, organizacje broniące praw człowieka i środowiska proekologiczne. A także prezydencka córka Ivanka, która pełniła oficjalną funkcję doradcy głowy państwa. Potem ówczesny prezydent wycofał się z regulacji wewnętrznych, które wprowadziła administracja jego poprzednika. Zamroził przepisy dotyczące norm zużycia paliw w transporcie i zrezygnował z centralnego zarządzania limitami produkcji CO2 przez producentów energii. Oba te sektory odpowiedzialne są w sumie za połowę emisji gazów cieplarnianych. Możemy się spodziewać, że i tu Biden wkrótce zmieni amerykańską politykę. Biden odwołał pozwolenie na budowę rurociągu Keystone XL, który miał transportować kanadyjską ropę do amerykańskich rafinerii. Już w środę rano TC Energy, spółka z Calgary, która buduje Keystone XL, poinformowała o zawieszeniu prac. Firma napisała w komunikacie, że zamierza obecnie „analizować decyzję, określić jej konsekwencje i rozważyć opcje”. Ale znowu: akcja Bidena nie była dla nikogo zaskoczeniem. Zaraz po tym gdy wygrał prawybory i stał się oficjalnym kandydatem Partii Demokratycznej na prezydenta, poinformował, że w przypadku wygrania wyborów zatrzyma projekt. Wszedł wtedy w spór z premierem Kanady Justinem Trudeau. W listopadzie 2018 roku blokada budowy rury przyszła ze strony trzeciej władzy. Sąd w Montanie wstrzymał budowę Keystone XL, co Donald Trump skrytykował. Sędzia Brian Morris orzekł, że rząd USA nie dokonał pełnej analizy skutków tego projektu dla środowiska naturalnego. Teraz szanse na wznowienie projektu spadły do zera. Czyli rozwiązanie tzw. Komisji 1776 r. (data proklamacji niepodległości USA). We wrześniu w apogeum kampanii wyborczej, prezydent Trump utworzył 18-osobową komisję, w której nie ma profesjonalnych historyków, ale za to jest wielu konserwatywnych działaczy, polityków i intelektualistów. Przegrany w wyborach dał się wtedy poznać jako obrońca tradycyjnego amerykańskiego dziedzictwa przed „radykalnymi” liberałami. Trump, który wcześniej nie był specjalnie znany ze swojego zainteresowania historią Ameryki czy edukacją, zaczął sugerować, że szkoły narodowe zostały przeniknięte antyamerykańską myślą i wymagają nowego „proamerykańskiego” programu nauczania. Powołanie komisji było krytykowane przez ekspertów. Czyli rozporządzenie wykonawcze w sprawie zapobiegania i zwalczania dyskryminacji ze względu na tożsamość płciową lub orientację seksualną. W czerwcu 2020 roku administracja Trumpa zlikwidowała ochronę praw obywatelskich osób transpłciowych w opiece zdrowotnej. Rząd federalny przestał uznawać, że tożsamość płciowa może być powodem dyskryminacji w służbie zdrowia. Tymczasem kilka dni wcześniej Sąd Najwyższy ogłosił wyrok w sprawie Bostock kontra hrabstwo Clayton w Georgii zabraniający zwalniania osób homoseksualnych i transpłciowych z pracy z powodu ich orientacji seksualnej. Uzasadnienie werdyktu napisał ultrakonserwatywny sędzia Neil Gorsuch, który na ławie orzeczniczej najważniejszego sądu w Ameryce znalazł się z nominacji Donalda Trumpa. Prawnik oświadczył, że ochrona LGBT podchodzi pod Ustawę o Prawach Obywatelskich z 1964 roku. Co więcej, piszący zdanie odrębne inny trumpowski sędzia Brett Kavanaugh nie zanegował w ogóle kwestii ochrony praw gejów i lesbijek, tylko stwierdził, że SN nie powinien w ogóle zabierać tu głosu, bo wchodzi w kompetencje władzy ustawodawczej. Biden zmienił też postanowienia Trumpa dotyczące sposobu liczenia osób zamieszkujących w Stanach Zjednoczonych. Czyli rozporządzenie wykonawcze w sprawie zapewnienia zgodnego z prawem i dokładnego ustalania liczebności i podziału w ramach spisu powszechnego. To zarządzenie ma zapewnić, że wszyscy mieszkający w USA są reprezentowani w Izbie Reprezentantów. Populacja każdego stanu „dla celów reprezentacji kongresowej” jest określona „bez względu na to, czy jego mieszkańcy mają legalny status imigracyjny”. Trump chciał, by nie liczyć osób bez obywatelstwa, niezależnie od tego na jakim etapie jest ich naturalizacja. Krytykowali to specjaliści zajmujący się prawami człowieka. Kolejnych pięć decyzji 46. prezydenta USA dotyczy imigracji. Trzy z nich znoszą postanowienia jego poprzednika. czyli zasad naturalizacji osób które przybyły na terytorium USA jako dzieci. Prezydent Obama zainicjował politykę imigracyjną znaną jako Deferred Action for Childhood Arrivals w 2012 roku. DACA zapewnia 2-letnie odroczenie od działań deportacyjnych i umożliwia otrzymanie pozwolenia na pracę. W tle jest interes tzw. dreamersów, czyli osób, które przyjechały do USA jako dzieci nielegalnych imigrantów. Jest ich w Stanach Zjednoczonych niemal milion. Od 20 lat nie udało się Kongresowi, pomimo wielu podejść, uchwalić ustawy w ich sprawie. Ustawa DACA miała być pomostem do rozwiązania problemu. Na początku swojej kadencji Donald Trump chciał ich bezwarunkowo deportować, chociaż ludzie ci w większości skończyli edukację różnego szczebla, znaleźli pracę, kupili domy (są instytucje finansowe w USA, które udzielają kredytów hipotecznych osobom nieposiadającym obywatelstwa) i założyli rodziny. W 2020 roku ówczesny prezydent zapowiedział, że jeśli dostanie swój mur na granicy z Meksykiem, życzliwiej na nich spojrzy. Zaproponował trzyletni okres przejściowy, w ramach którego dreamersi dostaną tymczasowe pozwolenie na pracę i numer ubezpieczenia (social security) oraz będą chronieni przed deportacją. Do porozumienia nie doszło i już nie dojdzie, a dreamersi nie będą już zakładnikami muru, bo wstrzymanie jego budowy jest tematem następnego dekretu Bidena. Donald Trump obiecał postawienie na granicy z Meksykiem „wielkiego, pięknego muru”. Pomysł odgrodzenia się od Meksyku nie jest nowy. W latach poprzedzających prezydenturę Trumpa toczyły się w Waszyngtonie liczne dyskusje nad tym, jak zabezpieczyć granicę, ale sprowadzały się one głównie do spraw technicznych. I wsłuchiwano się przede wszystkim w opinie funkcjonariuszy służb, którzy mają największe doświadczenie w jej ochronie. Kiedy Trump ubiegał się o stanowisko prezydenta, wielokrotnie powtarzał, że Ameryka „nie ma normalnej granicy”. Za wiele jednak nie udało mu się nad Rio Grande zbudować. „Stany Zjednoczone zostały zbudowane na fundamencie wolności i tolerancji religijnej, zasady zapisanej w Konstytucji Stanów Zjednoczonych. Niemniej jednak poprzednia administracja wydała szereg rozporządzeń wykonawczych i proklamacji prezydenckich, które uniemożliwiły pewnym osobom wjazd do Stanów Zjednoczonych – najpierw z krajów głównie muzułmańskich, a później z krajów afrykańskich” – napisano w proklamacji. Chodzi o zezwolenie na wjazd obywateli z siedmiu krajów muzułmańskich, którym prawie cztery lata temu Trump wjazdu zakazał. „Imigranci zawsze pomagali wzmocnić amerykańskie rodziny, społeczności, przedsiębiorstwa i siłę roboczą oraz gospodarkę, napełniając Stany Zjednoczone kreatywnością, energią i pomysłowością. Zadanie egzekwowania prawa imigracyjnego jest złożone i wymaga ustalenia priorytetów, aby jak najlepiej służyć interesowi narodowemu. Polityka mojej administracji ma na celu ochronę bezpieczeństwa narodowego i granicznego, sprostanie wyzwaniom humanitarnym na południowej granicy oraz zapewnienie zdrowia i bezpieczeństwa publicznego” – napisał Biden w treści dokumentu. To rozporządzenie wykonawcze odwraca dekret Trumpa podpisany pięć dni po objęciu przez niego urzędu w 2017 roku, które uczyniło priorytetem deportację każdego z 10,5 mln nieudokumentowanych osób mieszkających w USA, w tym całe rodziny i ludzi, którzy zbudowali sobie w Ameryce życie, często płacąc podatki. Na dzień przed inauguracją New York Times szerzej omówił plany Bidena w sprawie imigracji. „Zgodnie z moim konstytucyjnym upoważnieniem do prowadzenia polityki zagranicznej Stanów Zjednoczonych stwierdziłem, że w interesie USA leży odroczenie do dnia 30 czerwca 2022 roku wydalenia każdego obywatela Liberii lub osoby bez obywatelstwa, która ostatnio zwyczajowo mieszkała w Liberii, a przebywa w Stanach Zjednoczonych” – napisał Biden. Słynąca z bardzo lewicowych poglądów kongresmenka Ilhan Omar, prawa ręka Alexandrii Occasio-Cortez w Izbie Reprezentantów, pochwaliła za to Bidena na Twitterze: One more good news for my constituents before midnight.  Can’t wait for what tomorrow brings.  Reinstating Deferred Enforced Departure for Liberians | The White House https://t.co/4b0znpCwvT — Ilhan Omar (@IlhanMN) January 21, 2021  Ostatnie (17) z rozporządzeń nowego prezydenta to opracowanie rekomendacji mających na celu modernizację przeglądu przepisów i cofnięcie procesu zatwierdzania przepisów przez prezydenta Trumpa. Świat, Joe Biden, Donald Trump, USA
Prawie 2 mln osób w wieku 70+ bez szczepionki przed kwietniem. Po co był cyrk z zapisami?^Piotr Pacewicz^23 stycznia 2021^https://oko.press/prawie-2-mln-osob-70-bez-szczepionki-przed-kwietniem/^Rząd zaprosił ponad 3 mln osób w wieku 70-79 lat do zapisów na szczepienia, choć wiedział, że w I kwartale dla tej grupy zostało jedynie 1,2 mln szczepionek. Skazał seniorów na stresującą i poniżającą rywalizację o własne zdrowie czy życie. Tłoczyli się w kolejkach na próżno Rząd popełnił potężny błąd, otwierając w piątek 22 stycznia zapisy na szczepienia dla wszystkich 70-latków, które zaczną się już w poniedziałek. Rozbudził ogromne oczekiwania, którym nie mógł sprostać. Zafundował starszym ludziom sytuację, jak z czasów PRL, narażając ich przy okazji na zarażenie SARS-CoV-2. A dodatkowo jeszcze źle im doradzał i zmieniał reguły rejestracji. Według skorygowanego (po ograniczeniu dostaw Pfizera) harmonogramu szczepień do końca I kwartału (a dokładniej do 4 kwietnia 2021) dawek, jakie Polska dostanie wystarczy na 3,1 mln pierwszych szczepień.    Decydując się na ogłoszenie naboru dla 70-latków rząd wiedział, że liczby są nieubłagane. Wystarczyło odjąć od dostępnych 3,1 mln (pierwszych) szczepionek liczbę osób, które już zapisały się na szczepienie. Minister Michał Dworczyk przedstawiał zresztą takie wyliczenia 22 stycznia rano na efektownej infografice: Zostaje więc około 1,2 mln szczepionek dla grupy 70-79 lat i to przy założeniu, że nie spłyną kolejne rejestracje osób 80 plus. Według szacunków GUS (tzw. piramidy ludności) w 2021 mamy 3,16 mln osób w wieku 70-79. Już na starcie wiadomo było więc, że 1,9 mln osób z tej grupy szczepionki w I kwartale nie dostanie. 22 stycznia o 09:30 rano minister Dworczyk mówił, że mamy 2,95 mln „zapisanych terminów bądź też zaszczepionych osób”. Zapewne tego samego dnia większość z pozostałych 150 tys. miejsc została zajęta. 22 stycznia rano zdołało zarejestrować się 1,05 mln osób w wieku 70-79 lat. Na samym początku pierwszego dnia rejestracji zostało jedynie 150 tys. miejsc dla pozostałych 2,1 mln uprawnionych, jedno miejsce na 14 osób. A pamiętajmy, że rejestracja wciąż była otwarta dla osób 80 plus. Dodajmy, że rząd podaje, że osób w wieku 70-79 lat jest 2,7 mln. Tymczasem jest ich więcej, co jeszcze zwiększa skalę rozczarowania.  Poprzednio pisaliśmy, że ok. 2,7 mln, tej liczby użył też 22 stycznia minister Dworczyk. Najprawdopodobniej kryje się w tym jednak błąd, bo kwalifikowani do szczepień są rocznikami, tzn. za siedemdziesięciolatka uważany jest człowiek urodzony w 1951 roku, choć większość z nich nie ukończyła jeszcze 70 lat. A to znacznie liczniejszy rocznik niż 1941, który został zakwalifikowany w całości jako osiemdziesięciolatkowie. Populację poszczególnych roczników możemy znaleźć w gusowskiej strukturze ludności przedstawianej w formie piramidy na stronie Urzędu. Nie są to idealne dane – GUS podaje, że szacunki powstają na podstawie spisu powszechnego z 2011 roku. To jednak najlepsza informacja, jaką dysponujemy na temat struktury populacji według wieku. Z tego szacunku wynika, że w 2020 roku osób z roczników 1942-1951 było 3 mln 220 tys., a w 2021 – 3 mln 116 tys. Skąd więc liczba 2,7 miliona? Jeśli w danych z 2020 roku zsumujemy roczniki 1940-1949, to otrzymamy liczbę 2 mln 687 tys. osób. W zaokrągleniu – 2,7 miliona. Są tutaj jednak dwa roczniki, które brały udział w poprzedniej fazie rejestracji – 1940 i 1941, nie ma natomiast dwóch z obecnej – 1950 i 1951. Jeśli rzeczywiście stąd rząd wziął dane, które powszechnie podaje, to jest to absurdalna pomyłka i skandal, że strategia szczepień powstaje na tej podstawie. Oczywiście nawet w wypadku, gdyby było to 2,7 mln, szczepionek nie starczyłoby dla wszystkich. Obecnie jednak sytuacja jest jeszcze gorsza.  Szczepionka w I kwartale 2021 jest dostępna dla jedynie 37,1 proc. osób z grupy powyżej 70. roku życia, i to przy założeniu, że grupa 80 plus nie będzie się już zapisywać. Tymczasem wg sondażu United Surveys dla „Dziennika Gazety Prawnej” i RMF FM z 11 stycznia szczepić się chce 70 proc. Polaków. Według sondażu IBRIS dla „Rzeczpospolitej” z 14 stycznia – 61 proc. Trend jest wzrostowy, bo w sondażach z listopada i grudnia mieliśmy wyniki często poniżej 50 proc. Nie mamy niestety badania z podziałem na grupy wiekowe. Załóżmy, że dalej mamy trend wzrostowy, a najstarsi jako najbardziej narażeni, są bardziej skłonni do zaszczepienia się. Jeśli przyjmiemy, że wśród grupy 70 plus chętnych jest 80 proc. osób, to w I kwartale pierwszej dawki nie starczy nawet dla połowy chętnych (47 proc.). Nawet gdyby chętnych było tylko 60 proc. szczepionki starczyłoby dla 63 proc. z nich. Na lodzie wciąż zostaje ponad 700 tys. seniorek i seniorów. Już 6 stycznia alarmowaliśmy, że dla 70-latków  zabraknie szczepionki i szacowaliśmy – przy nieco innych danych (np. rząd podawał, że „medyków” jest milion, okazało się, że 1,3 mln) – że gdyby szczepienia prowadzić rocznik po roczniku (od osób ponad 100 lat, których jest 3,4 tys., potem osoby w wieku 99, 98 itd.), to szczepionki w I kwartale starczyłoby dla 74-latków, ale już nie dla młodszych. Dziś okazuje się, że to była dobra podpowiedź dla rządu – ogłosić zapisy na przykład dla 75 plus, a gdyby zostały pojedyncze miejsca zaprosić kolejny rocznik. Skazując 70-latków na wyścig o szczepionki rząd nie dał im jasnych reguł gry. We wszystkich informatorach powtarzano, że zarejestrować można się na trzy sposoby: Do rejestracji elektronicznej potrzebny jest elektroniczny Profil Zaufany, który trzeba uprzednio założyć. Do zapisu telefonicznego konieczny był numer PESEL. Powtarzała się informacja, że wiadomość o miejscu i terminie szczepienia przyjdzie sms-em. Jeden z autorów tego tekstu był świadkiem odesłania z kwitkiem starszej pani, która nie miała numeru komórkowego. „Numer telefonu komórkowego nie jest wymagany, ale jeśli go podasz, otrzymasz SMS z potwierdzeniem umówienia wizyty na szczepienie” – 21 stycznia poinformowała rządowa strona. Według jednej z rejestratorek, z którą rozmawiało OKO.press, można też podać numer telefonu stacjonarnego, potwierdzenie przyjdzie wtedy w postaci wiadomości głosowej. Nie udało nam się jednak potwierdzić tej zmiany reguł gry, która byłaby bardzo korzystna dla seniorów. Teoretycznie zapisy wystartowały o 06:00 rano, ale wielu osobom udało się zarejestrować elektronicznie tuż po północy. To kolejny znak, że w tym wyścigu wygrywały osoby biegłe cyfrowo lub takie, którym pomogły dzieci czy wnuki. W ostatniej chwili rząd zaproponował też rejestrację przez SMS. Żeby jej dokonać, trzeba wysłać wiadomość o treści „SzczepimySie” na numer 664 908 556. W odpowiedzi osoba zgłaszająca się ma otrzymać SMS z prośbą o numer PESEL, a w następnych krokach także o kod pocztowy. W TOK FM dr Maciej Kawecki, prezes Instytutu Polska Przyszłości im. Stanisława Lema, ostrzegał przed taką formą rejestracji: „Rozumiem rząd, że robi wszystko, by zarejestrować jak najwięcej seniorów na szczepienia. Natomiast przeanalizowałem całą tę procedurę i ona jest naprawdę niebezpieczna”. Według eksperta jest to forma, którą bardzo łatwo będą mogli wykorzystać oszuści, którzy chcą wyłudzić dane od osób starszych. W grupie 70 plus biegłość w narzędziach elektronicznych często jest niska, dlatego może pojawić się problem z odróżnieniem rządowej prośby o numer PESEL od wiadomości od oszusta. Dla wielu starszych osób wizyta w przychodni jest naturalnym sposobem zapisu, bo jest to miejsce „oswojone”, gdzie mają swojego lekarza rodzinnego, które kojarzy im się z pomocą. Dlatego od 5-6 rano w wielu miejscach ustawały się kolejki. W niektórych przychodniach seniorzy zapisywali się już przed 22 stycznia „na kartce” i zostali dopisani przez personel. Sytuacja zachęcała do „kombinowania”, tak jak w czasach PRL. To wszystko sprawiło, że setkom tysięcy starszych ludzi rząd zafundował nerwy, frustrację i rozczarowanie, a w dodatku naraził ich na zakażenie COVID-19, bo w chaotycznej sytuacji walki o miejsce, trudniej było przestrzegać epidemicznych zasad. „Jest spore zamieszanie i to nie sprzyja organizacji szczepień” – oceniał zapisy epidemiolog, dr Paweł Grzesiowski w TVN24. W tej samej stacji prof. Krystyna Bieńkowska-Szewczyk, wirusolożka z Uniwersytetu Gdańskiego, mówiła ostro o tworzących się kolejkach pod przychodniami: „takie sceny są niedopuszczalne”. W życiu społecznym, np. w nowoczesnej edukacji, dąży się do eliminowania sytuacji ostrej rywalizacji, aby nie stymulować tzw. „wyścigu szczurów” ze względu na koszty psychologiczne, jakie płacą jego uczestnicy. Zafundowanie starszym paniom i panom wyścigu szczurów o własne zdrowie czy nawet życie jest karygodnym wyrazem braku wyobraźni rządzących. Szybko kończące się miejsca to problem nie tylko Warszawy. W dwustutysięcznym Sosnowcu o 12:00 nie było już żadnych wolnych miejsc na szczepienie w I kwartale. Minister Dworczyk doradzał w południe 22 stycznia, żeby nie stać w kolejkach przed przychodniami i by skorzystać z rejestracji przez internet lub infolinię, jednocześnie podawał szybko rosnącą liczbę osób już zapisanych. Rzecz w tym, że gdy Dworczyk udzielał seniorom tej porady, nie miała ona sensu, bo przebicie się przez infolinię było niemal niemożliwe. Sam minister informował, że w szczytowym momencie następowało 300 tys. prób połączeń na minutę. Jedna z katowiczanek chciała zapisać swoją mamę telefonicznie. „Ale miła pani powiedziała mi, że nie może tego zrobić. Ma pod drzwiami tłum 50 osób, które czekają od świtu” – powiedziała lokalnej „Gazecie Wyborczej”. „Od godziny 06:00 dzwoniłam na infolinię. Ta infolinia jest fikcją literacką. Po dwóch sekundach się rozłącza i jest komunikat: połącz się z biurem obsługi klienta. Jakim, do licha? Jaki numer?” – mówiła jedna z próbujących się zapisać seniorek Wirtualnej Polsce. Strategia „przez przychodnię” wbrew radom Dworczyka dawała jednak jakieś minimalne szanse, bo przychodnie – nawet jeśli same nie miały miejsc – wskazywały czasem inne konkretne punkty, gdzie miejsca jeszcze były, albo zapisywały przynajmniej do systemu, który telefonicznie był nieosiągalny. Rano 23 stycznia jeden z autorów tekstu zadzwonił na infolinię 989 i zapytał, jak mają z żoną postąpić mając jednych rodziców w Olsztynie a drugich w Tarnowie. Starsi państwo zaproponowali, że mogą przyjechać do Warszawy na szczepienie, żeby rodzina pomogła im dotrzeć dotarciu na szczepienie? Uprzejmy młody człowiek poinformował, że w Warszawie nie ma już ani jednego wolnego miejsca. Na pytanie, czy w takim razie można zarejestrować ich w miejscu zamieszkania, konsultant wyjaśnił, że niestety, w Tarnowie i Olsztynie również nie ma już miejsc. „Możecie państwo zapisać rodziców na listę oczekujących” – usłyszeliśmy. Przy wyczerpanych miejscach na I kwartał oznacza to, że zapis będzie możliwy dopiero na II kwartał, czyli od kwietnia. Jak tłumaczył Michał Dworczyk, w przypadku, gdy podany zostanie pesel, kod pocztowy i numer telefonu komórkowego, taki senior ma gwarancję, że gdy pojawi się kolejna dostawa szczepionki, a w konsekwencji wolne terminy w okolicy jego zamieszkania, „to konsultant zadzwoni i zaproponuje termin szczepienia”. Zdrowie, Michał Dworczyk, Mateusz Morawiecki, Ministerstwo Zdrowia, Rząd Mateusza Morawieckiego, szczepienia na COVID-19  Naczelny OKO.press. Redaktor podziemnego „Tygodnika Mazowsze” (1982–1989), przy Okrągłym Stole sekretarz Bronisława Geremka. Współzakładał „Wyborczą”, jej wicenaczelny (1995–2010). Współtworzył akcje: „Rodzić po ludzku”, „Szkoła z klasą”, „Polska biega”. Autor książek "Psychologiczna analiza rewolucji społecznej", "Zakazane miłości. Seksualność i inne tabu" (z Martą Konarzewską); "Pociąg osobowy".
Jest projekt funduszu odszkodowań po szczepieniach. Ale ma kilka wad [ANALIZA]^Sławomir Zagórski^23 stycznia 2021^https://oko.press/jest-projekt-funduszu-odszkodowan-po-szczepieniach-ale-ma-kilka-wad-analiza/^Rząd tworzy Fundusz Kompensacyjny Szczepień Ochronnych. Dr Paweł Grzesiowski: „Po 15 latach od pierwszego wniosku pediatrów, projekt Funduszu daje szansę na nową jakość programu szczepień w Polsce. Szansa na wyjście ze szczepionkowego średniowiecza” Analizujemy rządowy projekt  O stworzenie Funduszu, z którego można by wypłacać odszkodowania osobom doznającym uszczerbku na zdrowiu w wyniku przyjęcia szczepionki, mówiło się w Polsce od lat. Jak zauważa dr Paweł Grzesiowski, ekspert Naczelnej Izby Lekarskiej ds. COVID-19, pierwszy taki projekt przygotowali rodzimi pediatrzy 15 lat temu, za czasów, gdy ministrem zdrowia był Zbigniew Religa. „Prof. Z. Religa uśmiecha się – po 15 latach od pierwszego wniosku pediatrów, projekt Funduszu daje szansę na nową jakość programu szczepień w Polsce. Szansa na wyjście ze średniowiecza wakcynologicznego” – zatwittował niedawno Grzesiowski. Najbliżej powołania Funduszu było chyba pod koniec roku 2017, kiedy to przygotowano projekt stosownej ustawy, przeprowadzono konsultacje społeczne i zapowiedziano dalsze prace w Sejmie. 8 grudnia 2017 ówczesny Główny Inspektor Sanitarny dr Marek Posobkiewicz na konferencji z okazji IX Ogólnopolskiego Dnia Szczepień mówił, iż „utworzenie Funduszu Kompensacyjnego Programu Szczepień Ochronnych jest wyrazem odpowiedzialności państwa, które wprowadziło prawny obowiązek realizacji szczepień dzieci”. Niestety, projekt nie doczekał realizacji. Polska w tym względzie pozostawała od dawna w tyle w porównaniu ze światem. Jak czytamy na stronie Ministerstwa Zdrowia „programy, które zapewniają bezzwłoczną rekompensatę za niepożądane zdarzenie po szczepieniu, zostały wdrożone w 19 krajach na świecie. Pierwsze były Niemcy w 1961 roku. Kolejne to: Francja, Austria, Dania, Japonia, Nowa Zelandia, Szwecja, Szwajcaria, Wielka Brytania, Tajwan, Finlandia, Stany Zjednoczone, Kanada (Quebec), Włochy, Norwegia, Korea Południowa, Islandia i Słowenia”. Ministerstwo najwyraźniej nie wymieniło wszystkich państw, zapomniało np. o Czechach. Izabela Filc-Redlińska w książce pt.: „Szczepionki. Nie daj się zwariować”, wyd. Otwarte, 2016, pisze: „W sierpniu 2015 do krajów wypłacających odszkodowania dołączyły także Czechy. Tamtejszy Sąd Najwyższy orzekł, że skoro państwo prawnie nakazuje stosowanie niektórych szczepionek, to powinno ponosić konsekwencje takich decyzji. Do tej pory do odpowiedzialności pociągany był lekarz, który szczepił. Przynosiło to jednak mizerne efekty”. W tym samym źródle podane są m.in. dane nt. działalności amerykańskiego Funduszu Odszkodowawczego. „W latach 1988-2015 wpłynęło do niego ponad 14 tys. roszczeń, z których prawie 10 tys. oddalono, a w przypadku blisko 4,5 tys. wypłacono odszkodowania” – pisze Filc-Redlińska. W dobie masowych szczepień przeciw COVID polski rząd uznał, że najwyższy czas wrócić do pomysłu powołania Funduszu. Projekt ustawy wraz z uzasadnieniem i Oceną Skutków Regulacji zawisł 18 stycznia 2021 na stronie internetowej Ministerstwa Zdrowia. Dzień później minister Adam Niedzielski podczas sesji pytań i odpowiedzi nt. szczepień, organizowanej przez Pałac Prezydencki oznajmił: „Mając świadomość pewnych lęków społecznych, które nie zawsze są racjonalne (…) podjęliśmy jako państwo pewną strategiczną decyzję, żeby zagwarantować możliwość dochodzenia odszkodowań dla obywateli, którzy będą mieli te niepożądane odczyny poszczepienne, bo one zawsze się pojawiają. To nie jest żadne tabu, o którym nie należy rozmawiać, o tym należy mówić”. 16 grudnia 2020 I dalej: „Przygotowaliśmy rozwiązanie, które zabezpiecza naszych obywateli (…) przedstawiliśmy projekt ustawy, która będzie tworzyła Fundusz Kompensacyjny, którego celem jest zapewnienie zadośćuczynienia w sytuacji, gdy pojawiają się te niepożądane odczyny poszczepienne, według uproszczonej procedury. Bo do tej pory można było tego dochodzić. Tylko to było po pierwsze – czasochłonne, bo było w ramach postępowania cywilnego, czyli procedury sądowej, która wiadomo, że trwa. Ale która jeszcze tym się charakteryzuje, że wymaga wynajęcia profesjonalnego obrońcy, co też jest kosztochłonne. My tu zapewnimy rozwiązanie właśnie dlatego, że jesteśmy przekonani, że to jest bezpieczne szczepienie i dlatego że jako państwo bierzemy odpowiedzialność, możliwość uproszczonego dochodzenia (…). To będzie prosty, przejrzysty system, a na dodatek (…) system, który przygotowaliśmy razem z Rzecznikiem Praw Pacjenta, po to właśnie, by prezentował optykę pacjenta, a niekoniecznie tylko administracji państwowej”. Tyle minister Niedzielski. Zanim opiszemy aktualny projekt spójrzmy jak kwestia odszkodowań wyglądała do tej pory. We wspomnianej już książce Izabela Filc-Redlińska pisze, że były dwie drogi: dochodzenie odszkodowawcze przed wojewódzką komisją ds. zdarzeń medycznych lub roszczenie cywilno-prawne na drodze sądowej. Zdaniem adwokatki Aleksandry Walkiewicz, która prowadziła takie sprawy, rodzice decydowali się raczej na to drugie rozwiązanie. „Kwoty odszkodowawcze są znacznie ograniczone i wynoszą maksymalnie 80 tys.” – mówiła Walkiewicz autorce książki. „Nie można ubiegać się o rentę, a placówka z reguły proponuje zawarcie ugody. (…) O wiele więcej można ugrać w sądzie”. Procesów takich było jednak bardzo niewiele. „Dlaczego do tej pory zdecydowało się na to w Polsce tylko kilku rodziców?” – pytała Filc-Redlińska. „Zniechęca do tego długość postępowania i koszty” – odpowiadała Walkiewicz. „W razie przegrania sprawy – koszty poniosą rodzice, a chodzi o duże pieniądze, nawet rzędu 20 tys.” – dodała prawniczka. Proponowana obecnie ustawa zakłada, że świadczenia kompensacyjne będą uzyskiwane na drodze decyzji administracyjnej Rzecznika Praw Pacjenta. Maksymalny czas na rozpatrzenie wniosku ma wynosić 60 dni. Świadczenie będzie miało charakter zryczałtowanej kwoty, a jej wysokość ma zależeć głównie od czasu pobytu w szpitalu osoby poszkodowanej w wyniku szczepienia. Minimalny okres hospitalizacji to 14 dni – w takim wypadku pacjent dostanie 10 tys. zł odszkodowania. Maksymalny czas pobytu w szpitalu to z kolei ponad 120 dni – wówczas odszkodowanie wyniesie 100 tys. zł. Ustawodawca przewidział podwyższanie kwot odszkodowania m.in. w razie konieczności wykonania operacji lub pobytu na oddziale intensywnej opieki medycznej, z tym, że łączna suma świadczenia nie może przekroczyć 100 tys. zł. Szczególnie został potraktowany wstrząs anafilaktyczny. W tym wypadku do uzyskania świadczenia w wysokości 3 tys. zł wystarcza obserwacja na SOR lub Izbie Przyjęć, ewentualnie hospitalizacja po wstrząsie trwająca krócej niż 14 dni daje podstawę do wypłaty w wysokości 10 tys. zł. Ustawa będzie obejmować ciężkie działania niepożądane, które wystąpią od początku akcji szczepień przeciw COVID, tj. po dniu 26 grudnia 2020, mimo że w życie ma wejść 1 maja 2021. „Świadczenie kompensacyjne będzie przysługiwało zarówno wtedy, gdy działanie niepożądane szczepionki było bezpośrednią przyczyną hospitalizacji, jak i wtedy, gdy następstwem działania niepożądanego było pogorszenie stanu zdrowia wymagające hospitalizacji przez okres nie krótszy niż 14 dni” – precyzuje ustawodawca. 20 grudnia 2020 Co istotne, „ustalenie uprawnień do otrzymania świadczenia kompensacyjnego nie będzie się opierać na zgłoszeniu przez lekarza niepożądanego odczynu poszczepiennego, lecz na wystąpieniu wymienionych w Charakterystyce Produktu Leczniczego [odpowiednik ulotki dla pacjenta skierowany do lekarzy] działań niepożądanych szczepionki lub szczepionek, które zostały potwierdzone w dokumentacji lekarskiej”. I jeszcze jeden istotny zapis: „Osoba, która uzyskała świadczenie kompensacyjne, może dochodzić zadośćuczynienia lub odszkodowania z tytułu szkód związanych z wystąpieniem działań niepożądanych po szczepieniu wyłącznie w przypadku wystąpienia działań niepożądanych innych niż będące przedmiotem postępowania w sprawie przyznania świadczenia kompensacyjnego”. Spróbujmy przeanalizować te punkty. Czas rozpatrywania wniosku rzeczywiście jest na korzyść pacjenta. Ryczałt ma swoje dobre strony, z pewnością bardzo upraszcza sprawę, ale trochę szkoda, że w zasadzie jedyną przesłanką decydującą o wysokości świadczenia jest czas pobytu w szpitalu. Lekarze, którzy będą wchodzić w skład Zespołu ds. Świadczeń z Funduszu Kompensacyjnego przy Rzeczniku Praw Pacjenta, osoby o wysokich kwalifikacjach, w gruncie rzeczy będą oceniać wyłącznie jaki objaw niepożądany wystąpił, czy objaw ten jest umieszczony w Charakterystyce Produktu Leczniczego, ile czasu ktoś był w szpitalu, czy miał operację i czy był na oddziale intensywnej opieki medycznej. Ponieważ to wszystko ma być w dokumentacji medycznej pacjenta, rola wspomnianego Zespołu będzie bardzo ograniczona. Spore wątpliwości budzi konieczność hospitalizacji przez minimum 14 dni. A jeśli ktoś poczuje się naprawdę źle, do tego stopnia, że trzeba go będzie położyć do szpitala, ale na 5 albo 10 dni – nie dostanie ani grosza. „Nie wiem skąd wzięła się ta liczba” – komentuje dla OKO.press lek. Łukasz Durajski, pediatra w trakcie specjalizacji, przewodniczący Zespołu ds. Szczepień Okręgowej Izby Lekarskiej w Warszawie. „To dość wysoki próg” – dodaje. „Liczba, która przychodzi mi do głowy, szczególnie w kontekście pracy na SOR-ze, to 7 dni pobytu w szpitalu. Często to właśnie kryterium 7 dni odnosi się do ciężkości stanu pacjenta”. Ustawodawca w Ocenie Skutków Regulacji zaznacza, że „wszystkie programy mają próg odpowiedzialności szkody”, co jest w pełni zrozumiałe. W uzasadnieniu do ustawy czytamy, że „kryterium 14-dniowego okresu hospitalizacji, związanego z utrzymywaniem się objawów chorobowych oraz koniecznością ich leczenia, stanowi rozwiązanie analogiczne do tego, które obowiązuje w Finlandii”. Tymczasem w OSR jest mowa o tym, iż „w Finlandii uraz musi prowadzić do utraty zdolności funkcjonalnej przez co najmniej 14 dni”. Utrata zdolności funkcjonalnej, a pobyt w szpitalu – to nie to samo. Wydaje się więc, że polskie dolne kryterium odszkodowania zostało dość mocno wyśrubowane. Dziwi też zapis, że po to, by uzyskać odszkodowanie po wstrząsie anafilaktycznym, pacjent musi znaleźć się na SOR-ze lub Izbie Przyjęć. Przecież szczepienia będą odbywały się w blisko 6 tys. punktów, także tych bardzo małych, na terenie wiejskim. Jeśli pacjent dozna wstrząsu, będzie natychmiast ratowany na miejscu. Leczenie jest proste i dobrze znane. Jeśli nie dojdzie do żadnych komplikacji, po co wieźć taką osobę do szpitala? Znacznie poważniejszym zarzutem do obecnego projektu ustawy jest to, że nie przewiduje on odszkodowań dla rodziny w wyniku śmierci pacjenta po przyjęciu szczepionki. Fakt, że takie sytuacje zdarzają się niezwykle rzadko, że trudno – zwłaszcza w przypadku osób starszych – ustalić stan przyczynowo-skutkowy, ale całkowite pominięcie takiej możliwości wydaje się błędem. „Pojawiły się pierwsze doniesienia o zgonach w kontekście czasowym szczepień przeciw COVID (Norwegia, Izrael, Niemcy)” – twittował niedawno wspomniany dr Paweł Grzesiowski. „To nie jest efekt wad szczepionek, to zgony osób 75 plus w ciężkim stanie, dla których nawet gorączka po szczepieniu może spowodować zaburzenia krążenia czy oddychania” – dodał ekspert. Wydaje się, że w tej kwestii szczególna odpowiedzialność spada na lekarza kwalifikującego do szczepienia. Łukasz Durajski powiedział mi powołując się na dr. hab. Ernesta Kuchara, przewodniczącego Polskiego Towarzystwa Wakcynologii, że w tym wypadku warto odwrócić pytanie: „Nie czy tego pacjenta z problemami zdrowotnymi mogę szczepić, tylko czy jeżeli go nie zaszczepię i on złapie COVID, to COVID jest dla niego zagrożeniem? Jeśli pada odpowiedź »tak«, to tę osobę trzeba zaszczepić”. „Ja się z tym stanowiskiem zgadzam” – mówi Durajski. „Wybieram coś, co da temu pacjentowi większą szansę na dłuższe życie”. W tym kontekście szczególnego znaczenia nabiera fakt, że rząd postanowił, że kwalifikować do szczepień przeciw COVID może w Polsce każdy lekarz, a nie tylko ten mający wiedzę z zakresu wakcynologii, ale to już zupełnie inny temat. W każdym razie wygląda na to, że ustawodawca na wszelki wypadek wolał uniknąć rozpatrywania takich spraw i o możliwości zgonu po szczepieniu w ogóle nie ma mowy w projekcie ustawy. Poważne wątpliwości budzi też fakt, że jedyne cięższe objawy niepożądane objęte świadczeniem z Funduszu to te wymienione przez producentów szczepionki w Charakterystyce Produktu Leczniczego. Dokument ten będzie co prawda się zmieniał wraz z użyciem szczepionki, w miarę jak lekarze będą sygnalizować nowe objawy, ale na razie wygląda na to, że jedynymi stanami chorobowymi, które mogą prowadzić do wypłaty świadczenia, jest wstrząs anafilaktyczny i porażenie nerwu twarzowego. Innych poważnych niepożądanych odczynów poszczepiennych w ChPL nie ma. 17 grudnia 2020 Dotyczy to preparatów Pfizera i Moderny, a więc tych, które są już w użyciu w Polsce. Można mieć nawet wątpliwości czy porażenie nerwu twarzowego „załapie się” na odszkodowanie, bo nie wiadomo, czy jeśli do tego dojdzie, pacjent przeleży się z tego powodu ponad 14 dni w szpitalu. Ministerstwo Zdrowia publikuje regularnie raporty nt. niepożądanych odczynów poszczepiennych. Według tego z 20 stycznia 2021 od 27 grudnia 2020 do 20 stycznia 2021 do Państwowej Inspekcji Sanitarnej zgłoszono 235 niepożądanych odczynów poszczepiennych, z czego 188 miało charakter łagodny, czyli zaczerwienienie oraz krótkotrwała bolesność w miejscu wkłucia. Odnotowano w tym czasie tylko 1 wstrząs anafilaktyczny i 7 przypadków hospitalizacji (w 3 przypadkach pobyt w szpitalu był bardzo krótki). A zatem do tej pory do świadczenia kompensacyjnego ma prawo jedna osoba (choć z raportu MZ nie wynika, czy przebywała ona na SOR-ze bądź w Izbie Przyjęć). I wreszcie zapis, że skorzystanie z Funduszu zamyka drogę do odszkodowania/zadośćuczynienia w sądzie. Jeśli ktoś uzyska ryczałtowe świadczenie, w sądzie może walczyć o odszkodowanie wyłącznie w przypadku wystąpienia innych działań niepożądanych – zastrzega ustawodawca. Dlaczego jednak nie można uzyskać szybkiej pomocy od państwa wkrótce po zdarzeniu, a potem – w razie np. niepełnosprawności, która może trwać przez całe życie – nie móc dochodzić w sądzie np. praw do wyższej renty? Dodajmy, iż projekt ustawy z 2017 roku nie zamykał takiej możliwości. Projekt ustawy o Funduszu nie ogranicza się wyłącznie do szczepień przeciw COVID-19. Ustawodawca planuje, iż od 1 stycznia 2022 świadczenia kompensacyjne obejmą także „osoby poszkodowane w wyniku obowiązkowych szczepień ochronnych prowadzonych w ramach rutynowego Programu Szczepień Ochronnych”. „Świadczenie kompensacyjnie nie obejmie natomiast przypadków działań niepożądanych, które wystąpiły po szczepieniu w ramach szczepień zalecanych” – czytamy w projekcie ustawy. Dlaczego ustawodawca zdecydował się na takie ograniczenie – nie wiadomo. W Polsce jest dziś 8 szczepień obowiązkowych i 6 zalecanych. Do tych drugich należą szczepienie przeciw grypie, meningokokom, ludzkiemu wirusowi brodawczaka, ospie wietrznej, wirusowemu zapaleniu wątroby typu A i kleszczowemu zapaleniu mózgu. „Ten podział na szczepienia obowiązkowe i zalecane sprawia wrażenie, że te drugie są w ogóle niepotrzebne” – mówi Łukasz Durajski. „To się będzie jeszcze teraz potęgowało. Tymczasem te szczepienia, które u nas są zalecane, na Zachodzie są standardem”. „W Polsce to się stopniowo zmienia. W 2021 szczepienia przeciw rotawirusom są już obowiązkowe, a jeszcze parę tygodni temu były na liście zalecanych” – dodaje lekarz. 8 października 2020 Niechęć autorów projektu do szczepień zalecanych jest tym bardziej nieuzasadniona, że uwzględnienie ich w ustawie o Funduszu Kompensacyjnym nie uszczupliłoby budżetu państwa. Ustawodawca przewiduje bowiem, że o ile świadczenia po szczepionce przeciw COVID-19 będą wypłacane ze skarbu państwa, o tyle te z rutynowego Programu Szczepień Ochronnych już z pieniędzy pochodzących od producentów szczepionek. Od każdej partii szczepionek zakupionych przez państwo, na Fundusz ma iść 2 proc. kwoty brutto z tej transakcji. Uważna lektura Oceny Skutków Regulacji prowadzi do dość zaskakujących wniosków. „Zakłada się, że w ramach Narodowego Programu Szczepień Ochronnych przeciw COVID-19 rocznie zostanie zaszczepionych 14 mln osób. W związku z tym oszacowano liczbę ciężkich działań niepożądanych na od 10 do 22 przypadków. Do obliczeń przyjęto iloczyn maksymalnej kwoty 100 000 zł przewidzianej z tytułu kompensacji x 22 przypadki ciężkich NOP [Niepożądanych Odczynów Poszczepiennych] = 2,2 mln zł.” – czytamy w dokumencie. Proszę zwrócić uwagę, że w oficjalnym materiale Ministerstwa Zdrowia jest mowa o tym, że rocznie uda się nam zaszczepić 14 mln Polaków przeciw COVID. Trochę mało jak na to, że mamy dojść do 27 mln zaszczepionych. Tym samym Ministerstwo zakłada, że akcja tych szczepień zajmie 2 lata i tak planuje wydatki z budżetu na Fundusz Kompensacyjny. Jak się to ma do naszych możliwości szczepienia 4 mln miesięcznie, przy założeniu większej dostępności szczepionek? 21 stycznia 2021 W przyszłym roku wydatki z Funduszu wzrosną. „Rocznie wykonuje się ok. 7 mln szczepień obowiązkowych, w wyniku których rejestruje się 3-5 działań niepożądanych szczepionek (w roku 2018 – 11). 11 przypadków ciężkich NOP x 100 000 zł = 1,1 mln zł” – podaje Ocena Skutków Regulacji. Przypomnijmy – ten wydatek pokryją już producenci szczepionek. Budżet państwa zapłaci natomiast za obsługę wypłat i prowadzenie postępowań administracyjnych. Zadanie to – jak się okazuje – będzie wymagało zatrudnienia 2 osób w tym roku (na 7 miesięcy) i dodatkowych 3 w roku przyszłym, co pochłonie łącznie 670 623,82 zł. Reasumując. To dobrze, że wreszcie powstaje u nas Fundusz Kompensacyjny dla osób poszkodowanych w wyniku szczepień. Szkoda, że tak późno, ale lepiej późno niż wcale. Dobrze, że zajmie się nim Biuro Rzecznika Praw Pacjenta, choć można mieć wątpliwości czy musi przy tym pracować aż 5 nowych osób. Z tą prezentacją optyki pacjenta minister zdrowia chyba trochę przesadził, ale lepiej, że zajmie się tym RPP niż Ministerstwo (według projektu ustawy z 2017 roku Fundusz miał działać przy Ministerstwie Zdrowia). Choć postęp w tej sprawie wymusił w końcu COVID, dobrze, że ustawodawca przewidział, iż Fundusz obejmie także rutynowy Program Szczepień Ochronnych. Szkoda, że rząd nie chce uwzględnić w ustawie szczepień zalecanych, a także szczepień dorosłych przeciw grypie czy pneumokokom. Zwiększyłoby to zaufanie do tej medycznej procedury, jaką są szczepienia ochronne. Dawniej w Polsce zaufanie to było wysokie, dziś coraz bardziej trzeba o nie zabiegać. Wreszcie – w przypadku COVID-19 kryteria wypłaty świadczeń wydają się zbyt wyśrubowane, ale może w wyniku konsultacji społecznych ministerstwo jeszcze je złagodzi. Termin nadsyłania uwag do projektu – 24 stycznia 2021. Dziękuję Joannie Bosakowskiej-Łuczak za pomoc w przygotowaniu artykułu  Zdrowie, Adam Niedzielski, Ministerstwo Zdrowia, koronawirus szczepienia na COVID-19
„Jedyne płuco czyste, niemożliwe, że COVID. Potem wynik i lekarz łapie się za głowę” [Kroniki COVID-19]^Marta K. Nowak^23 stycznia 2021^https://oko.press/jedyne-pluco-czyste-niemozliwe-ze-covid-potem-wynik-i-lekarz-lapie-sie-za-glowe-kroniki-covid-19/^"Dzielę się tą historią, bo nic tu nie było oczywiste" - pisze pani Małgorzata. Jej 85-letnia mama z jednym płatem płucnym, mimo opieki lekarzy długo była niezdiagnozowana. W badaniach wszystko było w porządku, poza jednym wskaźnikiem - D-dimerami. Dlaczego warto zwrócić na nie uwagę? Poprosiliśmy czytelników o nadsyłanie swoich doświadczeń związanych z koronawirusem. Historii dostaliśmy mnóstwo. Wszystkie, które już opublikowaliśmy znajdziecie w naszym cyklu: Kroniki COVID-19. Dzisiaj publikujemy nietypową historię nadesłaną przez panią Małgorzatę. Jej mama niedawno skończyła 85 lat, ma tylko jeden płat płucny i, ku wielkiemu zaskoczeniu rodziny i zaprzyjaźnionych lekarzy, przeszła COVID-19, który niemal nie został zdiagnozowany. „Dzielę się tą historią, bo nic tu nie było oczywiste. Atypowy przebieg zakażenia u mamy, mimo staranności lekarza i troski rodziny i przyjaciół, uśpił czujność. Chciałabym rozpowszechnić nasze doświadczenie z D-dimerami” – pisze pani Małgorzata. Więcej o D-dimerach, których ilość jest badana w morfologii krwi, i ich związku z koronawirusem piszemy na końcu artykułu. Moja mama – 85 lat, po nowotworze płuca 13 lat temu. Zero chemii czy naświetlań, za to masywna operacja i jeden płat oraz okoliczne węzły chłonne usunięte. Mama po 30 latach pracy w ochronie zdrowia otoczona zaprzyjaźnionymi lekarzami i zaopiekowana, wesoła, samodzielna i w dobrej formie. Co roku kontrola tomograficzna, do tego cudowny „doktor Judym” w przychodni POZ. Pierwsza fala pandemii. Mama świeżo po dwóch zimowych zapaleniach oskrzeli i antybiotykach. Nieco osłabiona, nieco chudsza. Od połowy marca przez 2,5 miesiąca nie wychodzi z domu. Bo wiadomo: trwoga. Wtedy naprawdę nie wiedzieliśmy, czy ulice nie będą pełne umierających ludzi, jak na grafice Dürera. Efekt? Mama w stanie subdepresyjnym, znowu schudła, osłabła. Myśli, że coś jej jest. W maju tomografia płuc czysta. A ja wtedy myślę, że cierpi po prostu na „niewychodzenie z domu”. I mam wyrzuty sumienia. Czerwiec – sierpień: odbudowa formy. Rozszerzona morfologia i PET (tomografia ogólna) czy coś się nie dzieje, bo schudła w rok 10 kg. Nic złego. Morfologia idealna, PET czyściuteńki. Powrót do sił – rehabilitacja, spacery, gimnastyki, obiady w ogródku knajpianym, wyjazd. Efekt fantastyczny. Po fatalnym doświadczeniu skutków siedzenia mamy w domu podczas pierwszej fali – narada rodzinna. Wniosek: mama wychodzi na spacery, maska, rękawiczki (poręcz, winda), ale prosimy ją: nie do sklepu. Jednak ona bardzo chce chodzić do sklepu, bo „jak nie mogę być samodzielna, to szykujcie mi grób” i „Spacery są nudne”. Będzie uważać. 24 października gorączka 38,5 i silny ból gardła, trudności z przełykaniem. Ja piorunem zamawiam test w Warsaw Genomics. Doktor „Judym” mówi: nie ma sensu, jakby się coś działo, zamówię dla mamy zrobienie wymazu w domu. Zresztą, gdyby mama miała Covid, to byłaby w dużo gorszej formie. Z jej płucami? Zgadzam się, wycofuję zamówienie. Wpadam do mamy w masce i wypadam. Ma stan podgorączkowy, traci głos, za to ból gardła mija. Myślę: moje zapalenie krtani tak wyglądało. Doktor prosi o kupienie pulsoksymetru i zbadanie saturacji zanim przyjdzie. Mamę prosi o wyrozumiałość: nie będzie dłuższej pogawędki jak zazwyczaj. Tlen 96 proc. i nie spada. Doktor przychodzi 28 października na szybką wizytę w pełnym rynsztunku ochronnym. Osłuchuje starannie. Stwierdza lekkie zapalenie oskrzeli. Kaszlu brak. Zapisuje antybiotyk na 3 dni. Głos wraca, za to mama kompletnie traci siły. Zerowy apetyt. Schudła. Ledwo chodzi, jest zdezorientowana, niesprawna. Jestem u niej co drugi dzień przez jakieś 5 godzin dziennie. Myślę: wylew? Maski nie noszę, bo mam astmę i się duszę w niej po godzinie. Doktor zleca morfologię z jakimiś płatnymi dodatkami. Wszystko perfect oprócz jednego wskaźnika: D-dimery. Dwie strzałki w górę przy wyniku, czterokrotnie przekroczona norma. Doktor głowi się: „Nie pasuje mi to do organizmu mamy. Muszę się zastanowić”. Nie mogę zasnąć, coś mi nie pasuje. Staram się nie czytać w sieci o D-dimerach, resztkach po rozpadzie skrzepów. Mama po milimetrze wraca do sił, zmusza się do jedzenia. Mały spacer wokół domu. Nogi nie niosą. Doktor „dla porządku” postanawia zrobić mamie test na przeciwciała. Pielęgniarka pobiera krew. Test jest pozytywny, dużo przeciwciał. Mama przeszła COVIDa! Doktor łapie się za głowę i mama dostaje zastrzyki przeciwzakrzepowe w brzuch. Ja w te pędy sprawdzam, czy nie mam przeciwciał. Nie mam. Doktor z wizytą u mamy. Osłuchał starannie, przyjrzał się uważnie. Gdzieś po drodze mama skończyła 85 lat. Był odwieczny tort orzechowy. Nadal bierze leki przeciwzakrzepowe, nadal ma niewiele sił. Nadal nie wiemy, czy wirus nie narobił jakiejś biedy i nie załatwił jej serca. A może mózgu? Nadal nie śpię najlepiej. Dzielę się tą historią, bo nic tu nie było oczywiste. Chciałabym rozpowszechnić nasze doświadczenie z D-dimerami. Atypowy przebieg zakażenia u mamy, mimo staranności lekarza i troski rodziny i przyjaciół, uśpił czujność. Teraz doczytałam, że SARS – CoV2 powoduje m.in. zwiększenie gęstości krwi i powstawanie zatorów kończyn, płuc… Dowiadujemy się wciąż czegoś nowego o tym nieznanym wirusie. Ta niepewność jest cholernie trudnym doświadczeniem. D-dimery powstają podczas rozkładu zakrzepów. Ich podwyższony wskaźnik może świadczyć o różnych schorzeniach powiązanych z zatorowością lub zakrzepicą, np. zakrzepicą żył czy zatorowością płucną. Jaki mają związek z COVID-19? Okazuje się, że rozwój COVID wiąże się z zaburzeniem krzepnięcia krwi, a D-dimery mogą wiele powiedzieć o stadium choroby. Grupa chińskich badaczy przeanalizowała wyniki badań 248 pacjentów z Wuhan i zauważyła, że ilosć D-dimerów jest zwykle podwyższona u pacjentów z COVID-19. Co ciekawsze, poziom D-dimerów korelują z ciężkością choroby – im bardziej zaawansowane stadium, tym poziom jest wyższy. Zdaniem badaczy na podstawie wskaźnika można było określać prawdopodobieństwo przeżycia szpitalnego pacjenta. Do podobnych wniosków doszły inne grupy badaczy, analizując wyniki pacjentów chorych na COVID w jednym ze szpitali w Chinach oraz w Nowym Jorku. Wyniki były podobne – u pacjentów z ciężkim przebiegiem choroby D-dimerów jest więcej niż u tych, którzy przechodzą ją lżej. „Nieprawidłowy wskaźnik D-dimerów był często obserwowany przy przyjęciu do szpitala z COVID-19 i był związany z większą częstością ciężkich objawów, zakrzepów, uszkodzenia nerek i śmierci. Optymalne postępowanie z pacjentami z podwyższonym D-dimerem w COVID-19 wymaga dalszych badań” – piszą amerykańscy badacze. Z D-dimerami wiąże się też jednak pewna nadzieja, wskaźnik może pomóc w dobraniu odpowiedniego leczenia. „Leczenie przeciwzakrzepowe wiązało się z niższą śmiertelnością w COVID-19, co było szczególnie prawdziwe w przypadku pacjentów z wysokimi D-dimerami” – pisze Roger E. Schutgens z Uniwersytetu w Utrechcie. Zdrowie, COVID-19 koronawirus Kroniki COVID-19 SARS-Cov-2
Dlaczego Nawalny nie boi się Putina? [POWIĘKSZENIE]^Agata Kowalska^23 stycznia 2021^https://oko.press/dlaczego-nawalny-nie-boi-sie-putina-powiekszenie/^Jestem obywatelem Federacji Rosyjskiej i mam pełne prawo wrócić do domu - powiedział Aleksiej Nawalny. Zaraz potem go aresztowano. Dlaczego wsiadł do samolotu do Moskwy? Po co ryzykuje? I dlaczego w swoim filmie tak bezczelnie drwi z Putina? Posłuchaj podcastu On musiał wrócić – stwierdza w „Powiększeniu” dr Agnieszka Bryc, ekspertka ds. rosyjskich z Uniwersytetu Mikołaja Kopernika w Toruniu. – To nie jest tylko romantyczny zryw opozycjonisty, to twarda rozgrywka z samym Putinem. 24 sierpnia 2020 Wspólnie z ekspertką komentujemy decyzję Aleksieja Nawalnego, a także jego najnowszy film „Pałac dla Putina. Historia największej łapówki”. To dokument śledczy i zarazem dwugodzinne show opozycjonisty, bezlitośnie wyśmiewającego prezydenta Rosji i jego przyszły dom – ogromną posiadłość nad Morzem Czarnym. Posłuchaj podcastu i napisz, co sądzisz o odwadze Aleksieja Nawalnego: [email protected] A film Nawalnego obejrzysz tutaj:  Opozycja, Władza, Aleksiej Nawalny, Władimir Putin, film korupcja pałac Putina pieniądze propaganda rosyjska Rosja
O unijne miliardy na transformację energetyczną Polska musi jeszcze powalczyć^Karolina Baca-Pogorzelska^23 stycznia 2021^https://oko.press/o-unijne-miliardy-na-transformacje-energetyczna-polska-musi-jeszcze-powalczyc/^Tym razem nie jest tak, że nam się po prostu należy. O pieniądze, które mają wesprzeć niełatwy projekt zmian w regionach górniczych, trzeba się postarać. Sprawdzamy, co trzeba zrobić, ile ewentualnie można stracić i na jakie sumy mogą liczyć poszczególne części Polski W piątek 22 stycznia 2021 w Sejmie obradowała podkomisja ds. Sprawiedliwej Transformacji z udziałem m.in. wiceminister Funduszy i Polityki Regionalnej Małgorzaty Jarosińskiej-Jedynak i wiceministra środowiska i klimatu Adama Guibourgé-Czetwertyńskiego. Wiceminister Jarosińska-Jedynak przedstawiła cel i harmonogram pozyskiwania funduszy na transformację energetyczną w Polsce, gdzie będzie ona szczególnie bolesna, biorąc pod uwagę, że jesteśmy największym w UE i drugim w Europie (po Rosji) producentem węgla kamiennego, a dziś cały czas 70 proc. energii elektrycznej mamy z węgla. „Unijny Fundusz Sprawiedliwej Transformacji ma łagodzić jej skutki” – mówiła Jarosińska-Jedynak. Cały FST ma wynieść 17,5 mld euro (uszczupliła go pandemia koronawirusa), przy czym dla Polski, uwzględniając wszelkie transfery z innych funduszy, może to być – wciąż z naciskiem na słowo „może” – 4,4 mld euro. To jednak nie wszystkie unijne instrumenty wsparcia. 1,8 mld euro można będzie pozyskać na pożyczki dla sektora prywatnego, a pożyczki dla sektora publicznego z Europejskiego Banku Inwestycyjnego to kolejne 1,5 mld euro. Na razie trwa jednak etap biurokratyczny, ponieważ by w ogóle mówić o jakichkolwiek pieniądzach, trzeba zatwierdzenia przez Komisję Europejską planów sprawiedliwej transformacji. W Polsce będzie to jeden krajowy program i kilka terytorialnych. Są tu jednak dwie fundamentalne sprawy. 21 lipca 2020 Pierwsza z nich: Bruksela zaproponowała nam wsparcie trzech regionów (województwa śląskie, wielkopolskie i dolnośląskie), a my chcemy – i słusznie – wspierać sześć (dodatkowo województwa łódzkie, małopolskie i lubelskie). Według wstępnych szacunków ministerialnych śląskie miałoby dostać 2 mld euro, dolnośląskie 0,55 mld euro, wielkopolskie 0,39 mld euro, łódzkie 0,34 mld euro, małopolskie i lubelskie po ok. 0,25 mld euro.  „Taki podział to nie środki wykute w kamieniu. Do 22 lutego 2021 trwają konsultacje, posłuchamy argumentów regionów i będziemy dyskutować” – zapewniła Jarosińska-Jedynak. Marszałek województwa małopolskiego Tomasz Urynowicz przekonywał, że w jego regionie potrzeby i tak są dużo większe niż rządowa propozycja, bo niektórym gminom jest bliżej do Katowic niż Krakowa i borykają się z dokładnie takimi samymi problemami, co te śląskie. W takiej sytuacji są choćby Libiąż (kopalnia Janina) i Brzeszcze (kopalnia Brzeszcze), gdzie znajdują się kopalnie Taurona. Druga ze spraw może się okazać jeszcze bardziej skomplikowana, a przynajmniej niejasna. Chodzi tu mianowicie o stanowisko Polski wobec określonego na 2050 rok planu neutralności klimatycznej Unii Europejskiej. Europoseł Łukasz Kohut zwrócił uwagę podczas obrad komisji, że jeżeli nie poprzemy go do końca roku (a Polska nadal tego nie zrobiła), to możemy stracić połowę środków o jakie walczymy w FST. Tę samą kwestię podnosiła Marta Anczewska z WWF. Minister Guibourgé-Czetwertyński uspokajał jednak, że ta warunkowość pozyskania środków dotyczy jedynie wdrożenia celu na poziomie unijnym. „A tu my ten cel popieramy. Krajowo to inna dyskusja” – przekonywał. Zapytaliśmy więc ekspertów, czy potencjalna „polska pula” nie jest zagrożona. „Jeśli chodzi o dostęp do całości środków mimo braku deklaracji o neutralności klimatycznej na szczeblu krajowym, to ostatnie oficjalnie komunikowane ustalenia pochodziły z Parlamentu Europejskiego, który zdecydował, że neutralność na szczeblu krajowym powinna być wymogiem. Wygląda jednak na to, że to ustalenie nie ostało się w trilogach – raport z negocjacji międzyinstytucjonalnych zawiera propozycję dość niejasnego zapisu na ten temat, z którego nie wynika konieczność deklarowania zobowiązania do neutralności na poziomie kraju” – tłumaczy nam Izabela Zygmunt, specjalistka ds. transformacji energetycznej w Polskiej Zielonej Sieci i CEE Bankwatch Network. „Ostatecznie prawdopodobnie potwierdzimy przyjęcie celu neutralności klimatycznej do 2050 roku, gdyż w praktyce i tak Polska będzie objęta ogólnounijnymi ramami prawnymi, które doprowadzą całą UE do net zero do połowy wieku, a jednocześnie w grę wchodzą konkretne środki na rozwój regionów” – mówi nam Aleksander Śniegocki, szef projektu „Energia i Klimat” w think-tanku Wise-Europa. „Przy tym niekoniecznie musi być to zobowiązanie się do osiągnięcia dokładnie zerowych emisji netto na poziomie krajowym, bo jest tu pewna elastyczność. Różne kraje europejskie mają różne potencjały pochłaniania CO2 oraz różną specyfikę np. w sektorze rolnictwa, która prawdopodobnie wpłynie na nieznaczne różnice między docelowym poziomem redukcji emisji. To jest jednak kwestia techniczna do doprecyzowania – ważniejsza jest jasna deklaracja polityczna, że nie stawiamy się poza ogólnymi ramami polityki klimatycznej UE” – tłumaczy. 22 grudnia 2019 Dzień przed posiedzeniem sejmowej podkomisji w Brukseli odbyło się seminarium dotyczące nadchodzącej reformy EU ETS i bardziej sprawiedliwego rozdziału kosztów transformacji, zorganizowane przez brukselski think-tank ERCST. Wiceprezes PGE ds. regulacji Wanda Buk podkreśliła tam potrzebę zwiększenia Funduszu Modernizacyjnego, jaka wiąże się z rosnącą luką inwestycyjną związaną ze zwiększonym celem klimatycznym redukcji emisji o 55 proc. na 2030 rok w porównaniu z rokiem 1990. PGE utworzyło sojusz firm i stowarzyszeń z Bułgarii, Chorwacji, Czech, Estonii, Rumunii, z którymi wspólnie zabiega o zwiększenie Funduszu Modernizacyjnego. Jest to potrzebne ze względu rosnące koszty inwestycyjne związane z wdrożeniem wyższego celu klimatycznego. „W konkluzjach Rady Europejskiej z grudnia 2020 liderzy po raz pierwszy przyznali, że system ETS nierównomiernie dystrybuuje koszty dekarbonizacji pomiędzy państwami. We Wschodniej Europie koszty dekarbonizacji znacząco przewyższają dochody budżetowe ze sprzedaży uprawnień do emisji CO2” – powiedziała Wanda Buk. Jest bardzo wiele niewiadomych, związanych z nadchodzącą zmianą parametrów, w ramach których zaprojektowany jest system ETS, a które będą przyczyniać się do wzrostu kosztów inwestycyjnych. Ambitna strategia PGE zakłada pozyskanie środków ze źródeł unijnych i liczymy na to, że zwiększony Fundusz Modernizacyjny może stać się ważnym źródłem finansowania naszych projektów w najbliższej przyszłości – dodała. „Rok temu UE uzgodniła cel neutralności klimatycznej do 2050 roku. To najbardziej ambitny projekt unijny w ostatnich latach. Rada Europejska dała tu szereg wytycznych. Zwiększenie celu redukcji emisji na 2030 rok to jeden z nich. Kolejne, to istotna rola gazu w procesie transformacji, mandat do sprawiedliwego podziału praw do emisji w ramach ETS (system handlu emisjami – red.) czy uwzględnienie ubóstwa energetycznego, by nie tworzyć dodatkowych obciążeń dla osób najuboższych” – wyliczał w Sejmie Guibourgé-Czetwertyński. I podkreślił, że FST nie sfinansuje transformacji energetycznej (zwłaszcza, że jej koszty w Polsce liczone są w setkach miliardów złotych), ale sfinansuje negatywne skutki społeczne polityki klimatycznej. „Niezależnie od tego, kiedy ostatnie kopalnie zostaną zamknięte, a wstępnie mówimy o 2049 roku, nie ma co czekać do lat 40. Już dziś trzeba inwestować, przygotowywać proces transformacji” – mówił wiceminister środowiska i klimatu. A na ile prawdopodobne jest, że nie trzy, a sześć polskich regionów górniczych dostanie wsparcie? „Dodanie do listy kolejnych regionów jest uzasadnione, gdyż one też będą musiały się mierzyć ze zmierzchem górnictwa na poziomie lokalnym. Istotne jest jednak jasne zdefiniowanie perspektywy czasowej odejścia od wydobycia węgla oraz zaprojektowanie działań skierowanych do konkretnych lokalnych gospodarek, ich bezpośredniego otoczenia, a nie całych województw – w innym wypadku wsparcie się rozmyje. To wymaga przygotowania planów transformacji opartych na solidnej diagnozie i skonsultowanych z lokalnymi społecznościami” – ocenia Aleksander Śniegocki. „Ostateczną wersję poznamy dopiero po opublikowaniu rozporządzenia w Dzienniku Urzędowym UE, ale wygląda na to, że polskie regiony raczej mogą liczyć na całą kwotę z FST, niezależnie od deklaracji rządu lub jej braku. Co jest dobrą wiadomością dla regionów węglowych, ale nie zmienia faktu, że długoterminową krajową strategię energetyczną spójną z celami Unii i tak powinniśmy jak najszybciej przyjąć, bo jej brak nie ułatwia ani transformacji energetycznej kraju, ani sprawiedliwej transformacji regionów górniczych, a dążenie do neutralności klimatycznej tak czy inaczej jest koniecznością” – mówi Izabela Zygmunt. I dodaje: „Mapa pokazana przez panią minister wskazuje, że całe 3,8 mld euro z funduszu sprawiedliwej transformacji zostanie rozdzielone między sześć regionów górniczych (o ile zgodzi się na to Komisja Europejska, która jako beneficjentów tych środków widziałaby raczej tylko regiony, które już rozpoczęły przygotowania do odejścia od węgla, tj. Śląsk i Wielkopolskę oraz subregion wałbrzyski, gdzie odejście od węgla już nastąpiło). Taka propozycja podziału środków oznaczałaby, że działania ogólnokrajowe i systemowe są powiązane z transformacją regionów węglowych. Innymi słowy to, co miałoby zostać ujęte w Krajowym Planie Sprawiedliwej Transformacji, zostanie sfinansowane z dodatkowych 564 mln euro przesuniętych z innych funduszy”. Zdaniem Zygmunt nadal problematyczny pozostaje jednak model zarządzania funduszami dla regionów, które miałoby być scentralizowane w rękach ministerstwa. „Podawane przez panią minister uzasadnienia są nieprzekonujące, te środki najrozsądniej byłoby zostawić w rękach marszałków, choćby z tego powodu, że poszczególne regiony węglowe są bardzo różne i mają zupełnie inne potrzeby i wyzwania, więc napisanie jednego programu operacyjnego dobrze odzwierciedlającego specyfikę wszystkich sześciu regionów będzie trudne, jeśli nie niemożliwe” – ocenia ekspertka. Umowa partnerska trafi do Komisji Europejskiej na przełomie II i III kwartału (w maju bowiem mają się pojawić stosowne unijne rozporządzenia). Rząd spodziewa się, że plany terytorialne zaczną spływać do resortu funduszy jeszcze w I kwartale tego roku. Ekologia, Gospodarka, transformacja energetyczna
Kupił dziewczynie leki poronne, odsiedzi pół roku. Tak działa „kompromis aborcyjny”^Marta K. Nowak^22 stycznia 2021^https://oko.press/kupil-dziewczynie-leki-poronne-odsiedzi-pol-roku-tak-dziala-kompromis-aborcyjny/^Wyrok konińskiego sądu to kolejny dowód na to, jak nieludzkie jest polskie prawo aborcyjne. Jak mu się nie dać? "Zadbajmy o swoje bezpieczeństwo, obgadajmy scenariusze" - mówi Natalia Broniarczyk z Aborcji Bez Granic. Tłumaczy, jakich deklaracji unikać 20 stycznia 2021 roku Sąd Okręgowy w Koninie skazał Roberta L. na pół roku więzienia za to, że w 2019 roku pomógł swojej dziewczynie w zrobieniu aborcji. Z zeznań kobiety przytaczanych przed media wynika, że na początku wiadomość o ciąży ich ucieszyła, ale potem doszła do wniosku, że nie jest jednak na dziecko gotowa. „Nie chcieliśmy tego dziecka, ale nie sądziłam, że to się tak skończy, że wyląduję w szpitalu” – mówiła przed sądem Martyna W. „Żałuję tego dziecka, ale wiem, że nie dałabym rady go wychować”. Mężczyzna przekazał jej 440 zł na zakup leków, a kiedy zaczęła się gorzej czuć, pojechał z nią do szpitala. Po policję zadzwonił lekarz, mężczyzna przyznał się do przekazania pieniędzy. Zgodnie z art. 152. kodeksu karnego: „Aborcja za zgodą kobiety”, karze pozbawienia wolności do lat 3 podlega ten, kto „za zgodą kobiety przerywa jej ciążę z naruszeniem przepisów ustawy”, ale też ten, kto udziela kobiecie ciężarnej pomocy w przerwaniu ciąży lub ją do tego nakłania.  § 1. Kto za zgodą kobiety przerywa jej ciążę z naruszeniem przepisów ustawy, podlega karze pozbawienia wolności do lat 3. § 2. Tej samej karze podlega, kto udziela kobiecie ciężarnej pomocy w przerwaniu ciąży z naruszeniem przepisów ustawy lub ją do tego nakłania. § 3. Kto dopuszcza się czynu określonego w § 1 lub 2, gdy dziecko poczęte osiągnęło zdolność do samodzielnego życia poza organizmem kobiety ciężarnej, podlega karze pozbawienia wolności od 6 miesięcy do lat 8.  Zdaniem Sądu Okręgowego w Koninie „wina oskarżonego nie budzi wątpliwości”. Sędzia Robert Kwieciński argumentował również, że „oskarżony jest 16 lat starszy od Martyny W., miał większe doświadczenie życiowe i wpływ na decyzję. Ponadto był sześciokrotnie karany, a opinia na jego temat, po wywiadzie środowiskowym jest negatywna. Ze względu na to, sąd nie zawiesza mu kary”. „Ustawa jest wyjątkowo okrutna, mam nadzieję, że ten wyrok otrzeźwi wszystkich, którzy dotychczas ją tolerowali. Sprawia, że osoba w ciąży szukająca wsparcia staje się zagrożeniem, nie ma się do kogo zwrócić. Nawet lekarz przestaje być osobą godną zaufania” – mówi OKO.press Natalia Broniarczyk z Aborcji Bez Granic. Rozmawiamy z nią o tym, jak zapewnić sobie bezpieczeństwo towarzysząc osobie przerywającej ciążę. 7 stycznia 2018 Marta K. Nowak, OKO.press: 6 miesięcy więzienia za pomoc w zakupie leków. Co myślisz o tym wyroku? Natalia Broniarczyk: Śledziłyśmy tę sprawę jeszcze pod koniec 2019 roku, wyrok jest bardzo niepokojący. Mamy osobę, która w mojej ocenie postąpiła dobrze – pomogła partnerce, która podjęła decyzję o aborcji. Nic nie wiemy o tym, żeby mężczyzna cokolwiek na niej wymuszał. Został przy niej, zawiózł do szpitala, gdy jej stan był niepokojący, podał lekarzowi wszystkie informacje, które mogły mieć znaczenie dla jej zdrowia. Być może zrobił błąd, przyznając się lekarzowi, że sam kupił leki, wtedy ten lekarz teoretycznie powinien poinformować policję, ale jeśli tego nie zrobi – nie grożą mu żadne sankcje. Dzwonienie po policję to w takich wypadkach duża nadgorliwość. Najbardziej szokuje mnie jednak fragment uzasadnienia wyroku: „oskarżony miał większe doświadczenie życiowe i wpływ na decyzję”. Co to znaczy? Że powinien „być mądrzejszy” od kobiety w niechcianej ciąży? Że ukarano go za to, że nie zmusił swojej partnerki do urodzenia dziecka? To absolutnie przerażające. Nie wiemy, co spowodowało, że wyrok jest tak surowy. Zwykle w podobnych sprawach dawano wyrok w zawieszeniu. Co się zmieniło? Ten wyrok jest niebezpieczny, bo może wpłynąć na linię orzecznictwa. Według kodeksu karnego karze nie podlega osoba, która przerywa swoją ciążę, ale ktoś, kto jej w tym pomaga, ryzykuje 3 latami więzienia. Przepisy i wyrok wprost dają do zrozumienia, że lepiej kobietę porzucić z problemem niż ją wesprzeć. To jest właśnie opresyjność naszego prawa. Zapis mówiący o pomaganiu jest bardzo niejasny, wychodzi na to, że pomocnictwem jest zakupienie leku, zapłacenie za niego czy wręczenie go. Ustawa jest wyjątkowo okrutna, mam nadzieję, że ten wyrok otrzeźwi wszystkich, którzy dotychczas ją tolerowali. Sprawia, że osoba w ciąży szukająca wsparcia staje się zagrożeniem, nie ma się do kogo zwrócić. Nawet lekarz przestaje być osobą godną zaufania. W sytuacji bardzo intymnej i stresującej wzywa się policję dokładając stresu i oskarża bliską osobę, która nas wspiera. Chodzi w tym wszystkim wyłącznie o utrzymanie nas i naszych bliskich w atmosferze strachu. Mówi się czasem, że polska ustawa na tle innych krajów jest łagodna, bo nie każe kobiet za aborcję. Na przykład w Irlandii przed zmianą prawa 14 lat więzienia groziło osobie, która przerwała swoją ciążę i tej, która w tym pomogła. Byli karani równo, jak partnerzy w zbrodni. Polska ustawa wcale nie jest jednak łaskawa, stawia nas w roli ofiary. Nic nie możemy – ani ciąży przerwać, ani prosić o pomoc, nie jesteśmy wystarczająco ważnym podmiotem, żeby w ogóle nas uwzględniono jako kogoś, kto podejmuje decyzje, kto jest za coś odpowiedzialny. Nawet w uzasadnieniu pojawia się przekonanie, że to chłopak powinien zdecydować, jakby ta ciąża działa się gdzieś poza kobietą. Boję się, jak ten wyrok pogłębi atmosferę strachu. Nie tak dawno 15-latek zabił swoją 13-letnią dziewczynę w ciąży. Atmosferę lęku łatwo jest napędzić, o wiele trudniej uspokoić. To, czego teraz potrzebujemy, kiedy w pandemii wiele aborcji odbywa się w domach, na oczach bliskich, to atmosfera wsparcia i solidarności. Nie bójmy się pomagać. Nie porzucajmy osób, które nas potrzebują. Zadbajmy o swoje bezpieczeństwo, obgadajmy scenariusze. Jeśli będziemy się bać tej okrutnej ustawy i wyroków, to ona będzie działać. Tylko solidarnością możemy ją pokonać. Wystarczy zachować pewne zasady bezpieczeństwa. Jak pomagać bezpiecznie? Przeanalizowałyśmy dotychczasową linię orzecznictwa i wynika z niego, że na pewno możemy trzymać za rękę, wiedzieć o wszystkim od początku do końca, jechać z tą osobą do szpitala, kontaktować się w jej sprawie z opieką zdrowotną, mówić o objawach. Musimy tylko pamiętać, żeby dawać do zrozumienia, że z lekami i ich zdobywaniem czy przechowywaniem nigdy nie mieliśmy nic wspólnego. Najważniejsze, to nie kupować leków od handlarzy – nieważne czy dla siebie, czy dla kogoś innego. Podajesz wtedy policji swoje dane na tacy. Jeśli zamówiłaś leki dla siebie, grozi ci ewentualnie przesłuchanie w charakterze świadka, nic więcej. Ale jeśli kupiłaś dla kogoś innego albo powiesz tak, żeby nie przyznawać się, że to dla ciebie – prokuratura może postawić ci zarzuty. 28 listopada 2020 Najlepiej się umówić – jeśli trzeba będzie jechać do szpitala, mówimy to i to. Co mówimy? Jak się zachować w szpitalu? Dla osoby, która przerwała własną ciążę zasada jest prosta – brać wszystko na siebie. Sama zdecydowałam, sama kupiłam, sama zapłaciłam, sama zażyłam. Nikt nie może postawić ci z tego powodu żadnych zarzutów. Możemy też po prostu nie informować o tym, że wzięłyśmy leki. Jeśli brałyśmy je doustnie, lekarz ich nie wykryje. Jeśli dopochwowo, może znaleźć resztki, ale nawet jeśli przyłapie nas w ten sposób na kłamstwie, nie grożą nam za to żadne konsekwencje. Możemy udać zaskoczenie, mówić, że o żadnej ciąży nie wiemy. Jeśli potwierdził ją już wcześniej lekarz, to lepiej nie udawać, ale możemy powiedzieć, że wiemy o ciąży, ale nie mamy pojęcia skąd to krwawienie i ból brzucha. Przyszłyśmy, bo nas to niepokoi. Jedyne, co doświadczonemu lekarzowi może podsunąć myśl, że wzięłyśmy leki, to biegunka i podwyższona temperatura. To krótkotrwałe efekty uboczne misoprostolu, które możemy zachować dla siebie. Poza tym poronienie wywołane lekami nie różni się niczym od spontanicznego. Lekarz postępuje w obu przypadkach dokładnie tak samo. Czyli nie musi wiedzieć? Nie. Znam lekarki, które się oburzają, mówią, że trzeba być szczerym z lekarzem. Jasne, pod warunkiem, że nie zostanie to wykorzystane przeciwko nam. Nieszczerość może nam oszczędzić przesłuchania. Jedni lekarze słyszą o lekach i nawet nie komentują, ale zdarzali się też tacy, którzy nie do końca znają przepisy i wzywają policję, która przesłuchuje pacjentkę w łóżku. To nieprzyjemne, ale jeśli jej relacja brzmi: sama zdecydowałam, kupiłam i zażyłam, nic nie mogą z tym zrobić. Pamiętajmy jednak, że scenariusze, które omawiamy, zdarzają się bardzo rzadko. Tylko 2 proc. osób po zażyciu leku wymaga wizyty lekarskiej. W 98 proc. przypadków do poronienia dochodzi w domu i osoba nie czuje potrzeby kontroli w szpitalu. Z tych 2 proc. niewiele osób trafi na nadgorliwego lekarza. Ale nawet wtedy wystarczy powiedzieć, że wszystko zrobiło się samemu. Czy są jeszcze jakieś podchwytliwe pytania? Na pytanie skąd leki można powiedzieć: zagraniczna organizacja lub nie pamiętam albo kupiłam na jakiejś stronie w internecie. Policja nie ma podstaw do wszczęcia postępowania. Ale jeśli powiemy: koleżanka albo chłopak mi kupił, mogą zostać wezwani na przesłuchanie. Jakie jeszcze zasady bezpieczeństwa powinniśmy zachować? Lepiej zamawiać leki do siebie do mieszkania, a nie na adres chłopaka czy przyjaciółki. Żeby nie było żadnego momentu przekazania tabletek. Najlepiej też samemu zapłacić, by w razie gdyby policja wszczęła śledztwo, nie było wątpliwości, że pieniądze pochodzą z naszego konta. Chodzi o to, żeby nie było na czym oprzeć podejrzeń o popełnieniu przestępstwa, żadnego śladu przelewu czy SMS-a, w którym umawiamy się na przekazanie leków. W najtrudniejszej sytuacji są nastolatki, które często nie mają tych 300 zł na leki, często proszą o pożyczkę zaufane osoby, czasem leki kupują im rodzice. Coś im w takim wypadku grozi? Znamy dwie bardzo smutne sprawy, w których rodziców skazano za zamówienie leków dla córek. Jeden wyrok dotyczy matki, która kupiła je dla 16-letniej córki. Sprawa wyszła na jaw przez kuratora, który wiedział, że dziewczyna była w ciąży i nagle przestała. Zawiadomił policję, która wyśledziła, że to matka zamówiła lek. Skazano ją na rok więzienia w zawieszeniu. Druga podobna sprawa dotyczyła ojca, który kupił tabletki dla 14-letniej córki. A jeśli nie mogę liczyć na rodziców, z którymi mieszkam i boję się zamówić leki do domu, bo jeszcze ktoś zobaczy? Jest kilka rozwiązań. Możemy sprawdzić na poczcie czy oferuje usługę poste restante. Przesyłkę można wtedy zamówić na adres poczty, wymaga to codziennego chodzenia i sprawdzania, czy paczka doszła, ale nikt niepowołany jej nie przejmie. Druga opcja to znalezienie osoby zaufanej, która zgodzi się przyjąć paczkę, ale trzeba być z nią szczerym i powiedzieć, że musi to zostać waszą tajemnicą. Zawsze można jednak próbować zamówić na adres domowy. Przesyłki są bardzo dyskretne – nie mają logo, naklejek, niczego, co sugeruje, że to leki. Po tygodniu od zamówienia możemy zacząć rano chodzić do skrzynki. A jeśli nawet paczka wpadnie w ręce rodziców, to nie zawsze koniec świata, czasem wystarczy szczera rozmowa. Miałyśmy jedną taką sytuację, zadzwoniła do nas dziewczyna, której mama otworzyła paczkę i nie chciała oddać. Zapytała, czy możemy z nią porozmawiać. Okazało się, że zwyczajnie martwiła się, co to jest, myślała, że to jakieś leki na odchudzanie. Porozmawiała z nami, z córką i ostatecznie ją wsparła. 25 października 2020 Kobiety, Zdrowie, LGBT+, Policja i służby, aborcja Aborcja Bez Granic Aborcyjny Dream Team leki sądy
Wojna o Polaka w śpiączce. Niegodne życie człowieka-rośliny czy świętość nawet takiego życia?^Ewa Siedlecka^22 stycznia 2021^https://oko.press/wojna-o-polaka-w-spiaczce-niegodne-zycie-czlowieka-rosliny-czy-swietosc-nawet-takiego-zycia/^Brytyjski sąd zdecydował o zaprzestaniu karmienia pana R.S. uznając to za uporczywą terapię. Polski rząd chce go sprowadzić metodą "na dyplomatę". Czy człowiek-roślina ma umrzeć, by nie stracić ludzkiej godności, czy też ma żyć niezależnie od jakości życia? Polski rząd zapowiada nadanie Polakowi w śpiączce statusu dyplomaty, żeby wyjąć go spod brytyjskiego prawa i nie dopuścić do zaprzestania terapii. Brytyjski sąd nie zgadza się na dalszą terapię, co oznacza śmierć, ale też na wywiezienie do Polski – bo to zagraża… śmiercią. Świętość życia, czy świętość godności? Oba stanowiska traktowane fundamentalistycznie powodują niehumanitarne skutki. Sprawa wpisuje się w trwający od lat spór, co ważniejsze: godność czy życie, w sytuacji, gdy człowiek w wyniku choroby czy wypadku zostaje zredukowany do ciała poddawanego zabiegom medycznym i pielęgnacyjnym, a jego mózg co najwyżej zawiaduje czynnościami życiowymi. Takie osoby nazywane są „roślinami”.  Jedni uważają, że utrzymywanie ich ciał przy życiu uwłacza godności osób, którymi byli. Drudzy, że świadomość nie ma nic do rzeczy, bo podstawowym prawem, ale też obowiązkiem jest życie (zasada „świętości życia”) rozumiane w tym przypadku jako nakaz podtrzymywania funkcji ciała za wszelką cenę.  Zasada „świętości życia” była także powodem, dla którego – za pomocą Trybunału Julii Przyłębskiej – władza wprowadziła prawny nakaz rodzenia dzieci skazanych na szybką śmierć. Sprawę Polaka – o inicjałach R.S. – wyciągnęły i nagłośniły prawicowe portale, traktując walkę o jego życie jak misję. Polski Episkopat zaapelował do brytyjskiego o pomoc w ratowaniu życia R.S., a marszałek Elżbieta Witek napisała „osobisty list” do swego odpowiednika w Izbie Gmin.  Polski rząd natychmiast tę misję podchwycił.  Sprawę podjął – z urzędu – Rzecznik Praw Obywatelskich. Zwrócił się 15 stycznia do rządu o informacje o sprawie, których do tej pory nie dostał. A także do brytyjskiej Krajowej Komisji Bioetycznej i do Rady ds. Równości i Praw Człowieka – brytyjskiego odpowiednika Rzecznika Praw Obywatelskich. Około 40-to letni mężczyzna od kilkunastu lat mieszkający w Wielkiej Brytanii doznał 6 listopada 2020 zatrzymania akcji serca. Był niedotleniony przez ok. 40 minut co spowodowało znaczące zmiany w mózgu. Szczegółów nie znamy, bo obowiązuje tajemnica lekarska. Brytyjski sąd, na wniosek szpitala w Plymouth i żony mężczyzny, zarządził zaprzestanie uporczywej terapii. W jego przypadku oznacza to zaprzestanie pojenia i odżywiania, bo – po odłączeniu od respiratora – oddycha samodzielnie.  Pojenie i odżywianie jest w Wielkiej Brytanii traktowane jak uporczywa terapia, czyli stosowanie procedur, których jedynym celem jest podtrzymanie organizmu przy funkcjach życiowych, co wydłuża tylko proces umierania.  Polskie prawo nie reguluje kwestii uporczywej terapii w ustawie. Odnosi się do niej jedynie Kodeks Etyki Lekarskiej, zwalniając lekarza od stosowania uporczywej terapii. Jednak za uporczywą terapię nie jest w tym kodeksie uznane pojenie i odżywianie.  Jeśli pacjent jest zdolny do wyrażenia woli może zakazać stosowania wobec siebie uporczywej terapii (tu często przywołuje się Jana Pawła II i jego słowa „pozwólcie mi odejść do Pana”). Jeśli nie jest zdolny i nie zostawił tzw. testamentu życia, czyli wyrażonej na piśmie zgody na przyszłość (w Polsce nie ma takiej możliwości – a szkoda) – wtedy decydują lekarze. Najczęściej kierują się głosem rodziny. Kiedy jest rozbieżność, zasadnicze znaczenie ma raczej głos małżonki, małżonka i dzieci. W Wielkiej Brytanii pytają o zgodę sąd opiekuńczy. W wypadku pana R.S. sąd zdecydował, że w „najlepszym interesie” R.S. jest zaprzestanie terapii. Sam R.S. nigdy nie mówił, jak chciałby być potraktowany w takiej sytuacji. Jego żona uważa, że wolałby nie żyć, niż być skazany na wegetację jako ciało poddawane zabiegom pielęgnacyjnym. Jego mieszkające w Polsce matka i siostry twierdzą, że jest praktykującym katolikiem, a więc w jego przypadku należy zastosować zasadę świętości życia.  Ponieważ pan R.S. nie wyraził zdania – decyduje sąd. Tak samo byłoby, gdyby R.S. był w Polsce, a nie w Wielkiej Brytanii. Różnica polega na tym, że w Polsce sąd nie mógłby zarządzić zaprzestania odżywiania i pojenia. Polski rząd, odpowiadając na oczekiwania prawicowych mediów i Kościoła (abp Stanisław Gądecki stwierdził, że „Polaka de facto skazano na śmierć przez zagłodzenie”), postanowił odbić Polaka Brytyjczykom. Stąd pomysł, żeby wyjąć go spod jurysdykcji brytyjskiej za pomocą nadania mu statusu dyplomaty. Ten pomysł to prawna sztuczka. Wiceminister Marcin Warchoł objaśniał, że taki dokument wyłączy R.S. spod brytyjskiej jurysdykcji karnej, cywilnej, administracyjnej i egzekucyjnej. Wszystkie te decyzje sądów brytyjskich dotyczące odłączenia go od aparatury podtrzymującej życie będą po prostu bezskuteczne. To sądy polskie będą w tym momencie brały pod uwagę jego sytuację. Transport R.S. do ojczyzny miałby się odbyć helikopterem. Czeka on już na naszego rodaka – informują władze. Pomysł, żeby przyznać taki status panu R.S. bez jego wiedzy i woli jest absurdalny, a taki akt nie byłby prawnie ważny. Wątpliwe więc, by brytyjski sąd go honorował. Decyzja sądu o zaprzestaniu odżywiania i pojenia jest zgodna z brytyjskim prawem. Ale zgoda na transport do Polski – o co wnosiła polska rodzina pana R.S. – też byłaby z tym prawem zgodna. Polski rząd oferuje pomoc, a klinika „Budzik”, zajmująca się rehabilitacją osób w śpiączce, przygotowała dla niego miejsce. Pytanie, jaka decyzja jest w tej sprawie bardziej humanitarna? Gdyby mężczyzna za przytomnego życia wyraził wolę, aby nie podtrzymywano go w stanie wegetatywnym – nie byłoby wątpliwości, że należy tę decyzję uszanować. To dyktuje zasada poszanowania godności i autonomii.  Ale skoro nie wiemy czego chciał, jakie było jego rozumienie godności, czy nie jest jednak bardziej słuszne dać pierwszeństwo prawu do życia?  Niewiele wiemy o stanie jego mózgu, bo zdrowie R.S. chroni tajemnica lekarska. Wiemy jednak, że nieprzytomny jest dopiero od niespełna trzech miesięcy. Nie jest to więc sprawa podobna do słynnej historii Theresy Schiavo, gdzie batalia o zaprzestanie podtrzymywania jej przy życiu odbyła się po piętnastu latach przebywania w śpiączce. Tam było podobnie: mąż chciał odłączenia, rodzice się sprzeciwiali. Gdy zaprzestano odżywiana i pojenia – w marcu 2005 roku – sekcja wykazała, że jej mózg był praktycznie pozbawiony kory mózgowej i skurczył się o połowę objętości. To badanie wykluczyło, by – jak twierdzili jej rodzice na podstawie tego, że wodziła oczami – była zdolna do nawiązania kontaktu z otoczeniem. Sekcja dowiodła, że Terry Schiavo nie było od piętnastu lat. Było tylko jej ciało.  W przypadku R.S. to dopiero niespełna trzy miesiące. Nie da się całkowicie wykluczyć, że jego stan może ulec takiej poprawie, że w jakimś choćby stopniu „wróci” jako osoba. Choć, zapewne, prawdopodobieństwo nie jest znaczące, skoro lekarze wnioskowali o zaprzestanie terapii. Ale dlaczego nie dać szansy, skoro nie sprzeciwia się temu wola R.S.? Jednak brytyjski sąd nie zgodził się na przewiezienie R.S. do Polski z powodu zagrożenia dla jego życia, jakie stworzyłaby podróż. Jak zrozumieć ten paradoks? Być może po stronie brytyjskiego sądu mamy do czynienia z „naturalną” skłonnością do stawania po stronie „wyższości godności”, symetrycznie do „naturalnej” skłonności stawania polskiego rządu po stronie „świętości życia”.  Dwa lata temu, w lutym 2018 roku, brytyjski sąd, na wniosek szpitala i wbrew rodzicom, zgodził się na odłączenie od respiratora Alfiego Evansa, dwuletniego chłopca cierpiącego na nieznaną chorobę powodującą gwałtowny zanik mózgu. Podobnie jak w sprawie R.S. uznał, że zakończenie terapii (nie zakazał odżywiania i pojenia) leży w jego „najlepszym interesie”.  Gotowość leczenia chłopca wyraził włoski szpital, interweniował papież Franciszek, a włoskie Ministerstwo Spraw Zagranicznych przyznało Alfiemu włoskie obywatelstwo, by mógł przyjechać na leczenie. Brytyjski sąd jednak podtrzymał decyzję o zaprzestaniu terapii i nie zgodził się na wywiezienie chłopca. Alfi zmarł w kwietniu 2018 roku. Znamienne, że w sprawie Alfiego, podobnie jak w przypadku R.S., nie pada argument cierpienia – fizycznego czy psychicznego. Gdyby można podejrzewać, że utrzymywanie przy życiu takie cierpienie powoduje, sądowy nakaz zaprzestania terapii byłby bardziej zrozumiały.  Tak zaś wygląda na rodzaj biurokracji, gdzie standardem jest rozstrzyganie przeciwko terapii, gdy szansa poprawy jest znikoma.  W obu sprawach to właśnie taki standard wydaje się podstawowym argumentem.  W czasie, gdy ludzie umierają z powodu niewydolności systemu opieki zdrowotnej w pandemii, zwolnienie szpitalnego łóżka i aparatury dla kogoś, kto ma większe szanse, jest normą. To się po prostu dzieje, i nikomu nie przychodzi do głowy zwracać się do sądu po zezwolenie np. na odłączenie od respiratora. R.S. nie zachorował jednak na COVID.  Za to wpisał się w światopoglądowy spór, do którego z chęcią przystąpiły polskie władze. W takim sporze obie strony stoją na fundamentalistycznych pozycjach. Nie ma miejsca na empatię, przestaje chodzić o człowieka.  Zdrowie, Prawa człowieka,
MSZ zwalnia urzędnika za udostępnienie na Facebooku artykułu OKO.press. W trybie natychmiastowym^Maria Pankowska^22 stycznia 2021^https://oko.press/msz-zwolnilo-urzednika-za-udostepnienie-na-facebooku-artykulu-oko-press-w-trybie-natychmiastowym/^Za decyzją o natychmiastowym zwolnieniu stoi wiceszef MSZ, niegdyś związany z Ordo Iuris. Przewina urzędnika polegała na udostępnieniu na Facebooku artykułu OKO.press o podpisaniu przez Polskę deklaracji, która ma blokować uznanie prawa do aborcji za prawo człowieka. Wśród sygnatariuszy są m.in. Arabia Saudyjska i Uganda „W związku z rozwiązaniem ze mną w dniu wczorajszym stosunku o pracę bez wypowiedzenia, pragnę podziękować wszystkim za współpracę i czas spędzony wspólnie w departamencie” – napisał 5 stycznia 2021 roku, w mailu do kolegów i koleżanek z Departamentu Współpracy Rozwojowej MSZ, jeden z jego pracowników. Jak wyjaśniał, powodem zwolnienia miało być „ciężkie naruszenie podstawowych obowiązków pracowniczych – członka korpusu służby, poprzez zamieszczenie na portalu Facebook treści o charakterze szkalującym, a ponadto obrażającym osoby publiczne, w tym urzędującego Ministra Spraw Zagranicznych”. A „szkalującą treścią”, za której udostępnienie został zwolniony, był artykuł OKO.press pt. „Polska podpisuje antyaborcyjną deklarację »w obronie praw kobiet«. Z Arabią Saudyjską, Ugandą i Dżibuti”. 26 października 2020 O sprawie poinformował nas anonimowo jeden z Czytelników – współpracownik zwolnionej osoby. Sam zwolniony nie skomentował decyzji kierownictwa MSZ ani w mailu rozesłanym do kolegów, ani w rozmowie z OKO.press. Gdy się z nim skontaktowaliśmy, powiedział tylko, że zamierza dochodzić swoich praw w sądzie pracy. Sprawą zajęła się także Helsińska Fundacja Praw Człowieka. Zapytaliśmy MSZ, czy rzeczywiście zwolnienie urzędnika miało związek z opublikowaniem na Facebooku naszego artykułu. Resort odpowiedział, że nie komentuje „decyzji kadrowych podejmowanych w indywidualnych sprawach pracowniczych”. Zwolniony pracownik był urzędnikiem służby cywilnej w randze radcy ministra. Tryb, w jakim można było pozbawić go stanowiska, określa ustawa o służbie cywilnej. Zgodnie z art. 71 tej ustawy, rozwiązując stosunek pracy z urzędnikiem, pracodawca powinien zachować 3-miesięczny okres wypowiedzenia. Może go zwolnić np. gdy praca urzędnika zostanie dwukrotnie oceniona negatywnie albo straci on nieposzlakowaną opinię. Bez okresu wypowiedzenia można zwolnić pracownika tylko w trzech sytuacjach. W przypadku: Takie zwolnienie powinno nastąpić nie później niż miesiąc po tym, jak przełożeni otrzymali informację, że zaszła któraś w tych trzech okoliczności.  Art. 71. 1. Rozwiązanie stosunku pracy z urzędnikiem służby cywilnej następuje, z zachowaniem trzymiesięcznego okresu wypowiedzenia, w razie: 1) dwukrotnej, następującej po sobie, negatywnej oceny, o której mowa w art. 81 ust. 1; 2) stwierdzenia przez lekarza orzecznika Zakładu Ubezpieczeń Społecznych trwałej niezdolności do pracy uniemożliwiającej wykonywanie obowiązków urzędnika służby cywilnej; w celu zbadania stanu zdrowia urzędnika tego można skierować do Zakładu Ubezpieczeń Społecznych z urzędu lub na jego prośbę; 3) utraty nieposzlakowanej opinii; 4) likwidacji urzędu, jeżeli nie jest możliwe przeniesienie, o którym mowa w art. 66. 2. Rozwiązanie stosunku pracy z urzędnikiem służby cywilnej może nastąpić, z zachowaniem trzymiesięcznego okresu wypowiedzenia, w razie: 1) (uchylony) 2) odmowy poddania się badaniu przez lekarza orzecznika Zakładu Ubezpieczeń Społecznych. 3. Rozwiązanie stosunku pracy z urzędnikiem służby cywilnej bez wypowiedzenia może nastąpić w razie jego nieobecności w pracy z powodu choroby trwającej dłużej niż rok. 4. W razie niezdolności do pracy z powodu choroby, o której mowa w ust. 3, urzędnik służby cywilnej zachowuje prawo do świadczeń pieniężnych przez okres przewidziany w przepisach o świadczeniach pieniężnych z ubezpieczenia społecznego w razie choroby i macierzyństwa. 5. Rozwiązanie stosunku pracy z urzędnikiem służby cywilnej z przyczyn określonych w ust. 1–3 nie może naruszać przepisów dotyczących szczególnej ochrony pracowników w zakresie wypowiedzenia i rozwiązania stosunku pracy. 6. Rozwiązanie stosunku pracy z urzędnikiem służby cywilnej może nastąpić także w drodze porozumienia stron lub za trzymiesięcznym wypowiedzeniem na skutek rezygnacji urzędnika służby cywilnej. 7. Rozwiązanie stosunku pracy z urzędnikiem służby cywilnej bez wypowiedzenia z winy urzędnika może nastąpić w razie: 1) ciężkiego naruszenia przez urzędnika podstawowych obowiązków członka korpusu służby cywilnej, jeżeli wina urzędnika jest oczywista; 2) popełnienia przez urzędnika w czasie trwania stosunku pracy przestępstwa, które uniemożliwia dalsze zatrudnienie, jeżeli przestępstwo jest oczywiste lub zostało stwierdzone prawomocnym wyrokiem; 3) zawinionej przez urzędnika utraty uprawnień koniecznych do wykonywania pracy na zajmowanym stanowisku, jeżeli nie jest możliwe wyznaczenie urzędnikowi stanowiska uwzględniającego jego przygotowanie zawodowe. 8. Rozwiązanie stosunku pracy z urzędnikiem służby cywilnej bez wypowiedzenia z winy urzędnika nie może nastąpić po upływie miesiąca od dnia uzyskania wiadomości o okoliczności uzasadniającej rozwiązanie stosunku pracy.  Przełożeni zwolnionego pracownika MSZ decyzję podjęli uzasadniając to „ciężkim naruszeniem podstawowych obowiązków członka korpusu służby cywilnej”. Zwolnili go więc bez zachowania okresu wypowiedzenia. Tekst, za który urzędnika MSZ spotkał tak dotkliwa kara, dotyczył podpisania przez ministra Zbigniewa Raua Deklaracji Konsensusu Genewskiego. Szef dyplomacji zrobił to w imieniu polskiego rządu 22 października 2020 roku. Tego samego dnia Trybunał Konstytucyjny wydał głośny wyrok ograniczający prawo do aborcji. Jak pisała autorka tekstu w OKO.press – Anna Adamczyk – „Deklaracja to dokument, który pod pozorem troski o zdrowie kobiet ma przeciwdziałać uznaniu praw reprodukcyjnych, w tym prawa do aborcji, za prawa człowieka”. Kierownictwo MSZ uznało artykuł za „treści o charakterze szkalującym, a ponadto obrażającym osoby publiczne, w tym urzędującego Ministra Spraw Zagranicznych”. Autorka jednak niemal nie odnosi się do szefa resortu Zbigniewa Raua. Informuje tylko, że to on podpisał deklarację i cytuje jego wypowiedź: „Popieramy tę ważną inicjatywę, bo wierzymy, że rodzina ma podstawowe znaczenie dla każdego silnego społeczeństwa i że każda kobieta zasługuje na życie w zdrowiu”. Tekst ilustrowany jest zdjęciem Raua. I tyle. Poza tym autorka artykułu skupia się na analizie poszczególnych zapisów Deklaracji i jej znaczenia dla prawa międzynarodowego (zwłaszcza jako próby udaremnienia wpisania prawa do aborcji do dokumentów ONZ czy UE). Podkreśla, że deklaracja była inicjatywą amerykańską, wpisującą się w prezydencką kampanię wyborczą Donalda Trumpa. Wymienia także pozostałych sygnatariuszy, wśród których większość to kraje dołujące w rankingach przestrzegania praw kobiet. Tekst nie zawierał informacji nieprawdziwych, a MSZ nie zwróciło się do OKO.press z prośbą o jego sprostowanie, nie mówiąc już o żądaniu usunięcia. Trudno więc uznać, że faktycznie był „treścią o charakterze szkalującym”. A tym bardziej trudno uznać, że samo udostępnienie go na prywatnym facebookowym profilu może zostać uznane za ciężkie naruszenie obowiązków urzędnika i powód do natychmiastowego zwolnienia. Obowiązki członków korpusu służby cywilnej określa ustawa o służbie cywilnej. Zgodnie z art. 78 ust. 2, urzędnicy nie powinni publicznie manifestować swoich poglądów politycznych. O neutralności politycznej mówi także art. 153 ust. 1 Konstytucji oraz zarządzenie nr 70 Prezesa Rady Ministrów z 6 października 2011. Sąd Apelacyjny w Warszawie, w wyroku z 22 listopada 2012, orzekł, że „znaczenie wyrażenia »publicznie manifestować poglądy polityczne« jest jednoznaczne i przekłada się na publiczne głoszenie przekonań, poglądów, własnego sposobu myślenia. Aby publicznie manifestować poglądy polityczne trzeba je publicznie wypowiadać”. Czy urzędnicy mogą jednak robić to w internecie, na prywatnych profilach w mediach społecznościowych? Z informacji zamieszczonych na rządowym portalu gov.pl wynika, że nie. Na stronie czytamy, że za naruszenie obowiązków urzędnika może zostać uznane np. „ocenianie/komentowanie działania zarówno rządu, jak i opozycji na swoim profilu w mediach społecznościowych”. Autorzy opracowania w gov.pl precyzują, że takie naruszenie może być podstawą wszczęcia postępowania wyjaśniającego, a następnie dyscyplinarnego. Dopuszczają zarazem możliwość naruszenia ciężkiego, w przypadku którego stosunek pracy można rozwiązać niemal natychmiastowo. Tak właśnie zakwalifikowano facebookowy wpis zwolnionego z MSZ radcy ministra. Urzędnik zacytował w nim jedynie fragment artykułu, podając go dalej. Same wytyczne z rządowej strony internetowej nie są źródłem obowiązującego w Polsce prawa. O tym, czy udostępnienie artykułu było ciężkim naruszeniem obowiązków urzędnika zadecyduje sąd. „Coraz mocniej widzimy trend, by osobom zatrudnionym w instytucjach publicznych odmawiać prawa do krytykowania władzy, także w mediach społecznościowych. Myślę, że jest moment, w którym rola urzędnika się kończy. W tym momencie powinien mieć prawo do swoich poglądów, zwłaszcza wyrażania ich na prywatnym profilu” – komentuje dla OKO.press Dominika Bychawska-Siniarska, prawniczka HFPC. „Są orzeczenia Europejskiego Trybunału Praw Człowieka, w których ETPCz stwierdził, że nie można pociągać do odpowiedzialności kogoś, kto przekleja hiperłącze. Tego typu sprawy godzą w samą ideę sieci, która polega na dzieleniu się informacjami. Nie powinno się tego penalizować” – dodaje. 24 kwietnia 2020 Departament Współpracy Rozwojowej nadzoruje w MSZ wiceminister Paweł Jabłoński. Informator OKO.press nie ma wątpliwości, że to on przyczynił się do natychmiastowego wyrzucenia z resortu osoby, która podzieliła się ze znajomymi na Facebooku naszym artykułem. W MSZ wiceminister znany jest z rewolucyjnego sposobu zarządzania podlegającymi mu departamentami. Ministerstwo odmówiło nam komentarza w tej sprawie.  Czy to prawda, że w dniu 4 stycznia 2021 MSZ rozwiązało w trybie bez wypowiedzenia stosunek pracy z Radcą Ministra ds. analiz strategicznych i planowania w Wydziale Programowym Departamentu Współpracy Rozwojowej z powodu „ciężkiego naruszenia obowiązków pracowniczych” jakim było zamieszczenie na facebookowym profilu treści z artykułu OKO.press dot. podpisania przez Polskę deklaracji antyaborcyjnej? Czy w decyzji o zwolnieniu w jakikolwiek sposób uczestniczył wiceminister Paweł Jabłoński, nadzorujący Departament Współpracy Rozwojowej?  Jabłoński wkrótce skończy 35 lat. Podsekretarzem stanu w MSZ został w listopadzie 2019 roku, wcześniej doradzał Mateuszowi Morawieckiemu w Kancelarii Premiera. Zanim trafił do pracy w państwowej administracji pracował w kancelariach. W 2016 roku był analitykiem prawnym w Instytucie na Rzecz Kultury Prawnej „Ordo Iuris”. Od 2020 roku Jabłoński coraz częściej pojawia się w mediach. W czerwcu 2020 wprost krytykował Rzecznika Praw Obywatelskich, gdy ten wystosował do premiera pismo w obronie UE. W październiku, po sprawozdaniu Jabłońskiego w Senacie, senatorowie KO domagali się ukarania go za atakowanie opozycji i aroganckie wypowiedzi. W OKO.press na początku stycznia 2021 pisaliśmy, że MSZ zwróciło się do kancelarii premiera o ujednolicenie stanowiska rządu w sprawie „gender” na forum UE. Walka z „gender” i odnoszącą się do tego pojęcia konwencją stambulską, to jeden z frontów, na którym część rządzącej w Polsce koalicji działa ramię w ramię z Ordo Iuris. „To proste nie będzie, ale warto ten wysiłek podejmować” – powiedział Jabłoński o bojkocie „gender”. Podpisanie Deklaracji Konsensusu Genewskiego również świetnie wpisuje się w priorytety Ordo Iuris. Przedstawiciel tej organizacji, dr Filip Furman, na bezpośrednie zaproszenie amerykańskiego Departamentu Zdrowia wziął zresztą udział w tej uroczystości. Fakt, że między dniem udostępnienia artykułu a nagłym zwolnieniem minęły ponad dwa miesiące, może oznaczać, że ktoś trzeci poinformował kierownictwo MSZ o facebookowym wpisie urzędnika. Ustawa o służbie cywilnej precyzuje, że w przypadku naruszenia obowiązków, członkom korpusu można wytoczyć dyscyplinarkę i ew. ukarać upomnieniem czy naganą. Reakcja przełożonych w tym wypadku była jednak wyjątkowo gwałtowna. „Reakcja powinna być proporcjonalna, tym bardziej, gdy mamy do czynienia ze sferą publiczną. Urzędnik mógłby np. dostać naganę, upomnienie ustne bądź pisemne. Można nałożyć karę wewnętrzną. Dopiero, gdyby sytuacja się powtarzała, można byłoby pomyśleć o zwolnieniu. Tej proporcjonalności w tej sprawie nie ma, od razu sięgnięto po najwyższy wymiar kary” – wskazuje Dominka Bychawska-Siniarska. – „Moim zdaniem jest to działanie, które ma wzbudzić efekt mrożący. Po to, by pozostali pracownicy, których dotyczy ta sytuacja, powstrzymali się od podobnych zachowań. Tym samym ogranicza się ich swobodę wypowiedzi” – dodaje. Już dziś specyfika zatrudnienia w resorcie – wyjątkowo wysoki poziom uzależnienia przebiegu kariery od decyzji kierownictwa – sprawia, że dyplomaci nie są skłonni głośno mówić o problemach w gmachu. A ma być tylko gorzej. 13 stycznia 2021 do Sejmu trafił rządowy projekt ustawy o służbie zagranicznej, który ma „oddzielić politykę od spraw urzędniczych”. Zawiera on szereg przepisów, które pozwolą szefostwu MSZ pozbyć się osób „niewygodnych”, a zasilić kadry np. absolwentami uczelni, bez wcześniejszego przygotowania. 15 stycznia 2021 W dodatku ustawa wprowadza niejasną kategorię „tajemnicy dyplomatycznej” dla informacji, które choć nie są niejawne, nie będą mogły być udostępniane, gdyby „ich ujawnienie mogło zaszkodzić polityce zagranicznej RP i naruszać jej wizerunek międzynarodowy”. Za naruszenie tajemnicy dyplomatycznej urzędnikom grozić będzie zwolnienie. Zniechęcenie i lęk przed utratą pracy, której poświęcili dużą część życia, przebijają dziś z większości rozmów z wieloletnimi pracownikami MSZ. Władza, Świat, Zbigniew Rau, Paweł Jabłoński, Ministerstwo Spraw Zagranicznych, Ordo Iuris, służba cywilna wolność słowa
„Wiemy jak”, ale powiemy później. Hołownia zapowiada programowy maraton^Agata Szczęśniak^22 stycznia 2021^https://oko.press/wiemy-jak-ale-powiemy-pozniej-holownia-zapowiada-programowy-maraton/^W 15 minut uwinął się Szymon Hołownia z prezentacją programową. Przekonuje, że wie, co robić po rządach PiS. Lecz na razie nie powiedział, co. Ma to zdradzać na kolejnych spotkaniach. Pierwsze - o świeckim państwie i kościele - 28 stycznia. Mówił: „Nie budujemy politycznej sekty” Wyborcy nie wierzą w opozycję. Aż „62 proc. badanych uważa, że w razie przejęcia władzy od PiS, opozycja nie jest gotowa, by dobrze rządzić” – wynika z listopadowego sondażu IPSOS dla OKO.press. Wydaje się, że na ten właśnie problem postanowił odpowiedzieć Szymon Hołownia. 22 stycznia 2021 odbyło się „wydarzenie programowe” Hołowni pod hasłem „Wiemy jak”. Z prezentacją Hołownia uwinął się w 15 minut. Niedawny kandydat na prezydenta próbuje przekonać, że wie, co robić. Tyle że na pierwszym spotkaniu programowym nie powiedział, co. Ekspresowe tempo spotkania Michał Kobosko, wiceprezes stowarzyszenia Hołowni Polska 2050, skomentował: „Tu nie ma co gadać, tu trzeba zasuwać”. 30 listopada 2020 „Wiemy jak” – to główne hasło piątkowego spotkania, które odbyło się w niemal pustym kinie Relax w Warszawie. Z powodu covidowych obostrzeń Hołownia prezentował się bez publiczności, tylko przed dziennikarzami i garstką działaczy.  Przekonywał, że „PiS porzucił Polaków i zajął się sobą”. Cytował zdanie „temu damy, to nasz gościu jest” z taśm z Wałbrzycha, gdzie człowiek Michała Dworczyka przyznaje dotacje swoim. „Kiedy upadną, my będziemy gotowi mierzyć się z wyzwaniami przyszłości” – oświadczył Hołownia. Gotowi, wiemy, jak nie zmarnować ani dnia, profesjonalnie przygotować zmianę – padały słowa-klucze.  „Zmianę trzeba konkretnie zaplanować” – powiedziała Katarzyna Pełczyńska-Nałęcz, szefowa think tanku Strategie 2050. Jednak żadne konkrety nie padły. Nie poznaliśmy planów na Polskę po PiS-ie, tylko kalendarz wystąpień programowych na najbliższe pół roku. Hołownia przedstawił harmonogram: Za te dziedziny odpowiadają ekspertki i eksperci, którzy zabrali głos w błyskawicznych wystąpieniach: Mirosława Zagłoba (świeckie państwo), Katarzyna Jagiełło (zielona transformacja), Przemysław Staroń (edukacja), Urszula Demkow (ochrona zdrowia), Jan Szyszko (polityka zagraniczna). Chociaż pandemia trwa od roku, a katastrofa systemu opieki zdrowotnej jest ewidentna, to nie zdrowie Hołownia wybrał na swój pierwszy programowy temat, lecz świeckie państwo. Z deklaracjami o profesjonalizmie i budowaniu Polski „najwyższej jakości” nie współbrzmiały techniczne wpadki w czasie tego niestandardowo krótkiego wydarzenia. Przez pierwsze półtorej minuty ci, którzy śledzili je na You Tubie, nie słyszeli Hołowni. Nie było dźwięku. Nie było też napisów ani tłumacza migowego. Ruch Hołowni nie ma takich pieniędzy, jak partie parlamentarne. Od działaczy można usłyszeć, że działają „po kosztach” i ich nie stać na to, na co mogą sobie pozwolić inne partie. Tym bardziej jednak liczą się szczegóły. Hołownia nie rozliczył się też publicznie z poprzedniego „planu”. Zapowiadał m.in. „abonament na demokrację”, z czego się wycofał, i ogólnopolskie rozmowy „zapraszamy do pokoju”. Działacze jego ruchu mówią, że zostały odwołane z powodu pandemii. Powstało radio (Dobre Radio), realizowane są też lokalne inicjatywy. 31 lipca 2020 Jedno z podstawowych narzędzi uprawiania polityki to budowanie opozycji „my” – „oni”, np. PiS kontra anty-PiS. I Hołownia też go używa. Jednak nie buduje różnicy między PiS-em a sobą, swoją partią lub szerzej – opozycją. Podział według niego przebiega między PiS-em a obywatelami. Siebie prezentuje się jako ktoś, kto zwraca uwagę na to, co obywatele robią mimo rządu. „Przestańmy rozglądać się za jakimiś nimi, oni nie wiedzą jak, więc zrobimy to sami, nadzieja jest w nas” – mówił Hołownia. Jego zdaniem obywatele zdali celująco test epidemii. „Pandemia okazała się wielkim testem kreatywności i zaradności”, testem zdanym celująco. Mówił, że to, czego nauczyliśmy się w czasie, to „bolesna lekcja”. Ten rys upodmiotowienia jest bardzo silny u Hołowni. To zarazem sprytny wybór taktyczny. Hołownia, który dziś nie może się pochwalić realizacją żadnego wielkiego programu społecznego typu „500 plus”, stawia na małe, lokalne inicjatywy, które realizują osoby zaangażowane w jego ruch w całej Polsce. W piątek wspomniał m.in. o korepetycjach dla potrzebujących i społecznych lodówkach. Już latem Hołownia zapowiadał, że będzie zmieniał Polskę „kawałek po kawałku”. Te „kawałki” to jego pierwszy sposób na realizację politycznej „sprawczości”. Drugi – to polityczne transfery. 19 stycznia 2021 W środę 20 stycznia do ruchu Hołowni dołączyła posłanka Platformy Obywatelskiej Joanna Mucha. Wcześniej senator KO Jacek Bury i posłanka Lewicy Hanna Gill-Piątek. Na pytania dziennikarzy, jak chce zbudować jedno ugrupowanie z ludzi tak różnych jak Bury i Gill-Piątek (i on sam), Hołownia w piątek odpowiadał: „Będziemy ruchem otwartym, gościnnym dla ludzi, którzy chcą innej Polski. Nie budujemy politycznej sekty”. 20 stycznia 2021 „Różnice zdań? Ja się tego absolutnie nie boję. Co do zasad się zgadzamy” – mówił. Jakie to zasady? Nie wiadomo. Hołownia i jego ludzie lubią mówią, że z kimś mają (lub nie) „wspólne DNA”. Nigdy jednak nie opisali żadnej sekwencji tego DNA. [Chociaż szczegółów nie ma, ogólny zaraz tego DNA Polska 2050 jednak opisała. Nasz błąd]. „Dogadujemy się co do rzeczy, które wspólnie załatwimy. Wiemy, jakie to są te rzeczy, co do których mamy pełna zgodę, musimy się nauczyć współpracować ze wszystkimi, którzy chcą zmiany” – mówił w piątek Hołownia. Hołownia negocjuje transfery z kolejnymi posłami. Według nieoficjalnych doniesień wśród nich ma być Tomasz Zimoch, poseł-debiutant z Koalicji Obywatelskiej. Opozycja, Szymon Hołownia,
Trzeba głośno mówić, że odkładanie szpitala w przypadku COVID-u może skończyć się tragicznie^Sławomir Zagórski^22 stycznia 2021^https://oko.press/trzeba-glosno-mowic-nie-odkladac-szpitala/^Mierzyłam regularnie cioci saturację. Było długo 95, a potem dwukrotnie spadło do 80. Zadzwoniłam do przyjaciółki, której mąż jest doświadczonym chirurgiem. I on na to, że jak mi zależy na cioci, to mam dzwonić rano po karetkę. I gdyby nie chcieli zabrać do szpitala, uprzeć się Sławomir Zagórski, OKO.press: Napisałaś, że u Was nie najlepiej. Przeszliście z mężem COVID i wychodzicie z tego z trudem. Niedawno zachorowała Twoja ciocia. Opowiesz o tym? Twoje doświadczenie może się komuś przydać.  Maria Anna Ciemerych-Litwinienko: Opowiem. A co chciałbyś wiedzieć? Jesteś biologiem, wiesz, jak się bronić przed wirusem. Nie uważałaś?  Ależ uważałam. Mamy w rodzinie starsze osoby. Mama mojego męża, moja mama i ciocia, wszystkie – jak każda starsza osoba – mają choroby towarzyszące. Moja mama i ciocia to panie 80 plus, więc powiedziałabym, że na punkcie wirusa byłam nawet trochę schizoidalna. Maseczki, alkohol do dezynfekcji w kieszeni. I tak od marca. Ale wiadomo, z czasem czujność spada. Różni ludzie co prawda chorowali w okolicy, ale w chwili, gdy ja się zakaziłam, to jeszcze nie był ten okres, kiedy każdy już zna kogoś, kto chorował i kto odszedł na COVID. Poszłam na spotkanie. Mało osób w bardzo dużym, wysokim pomieszczeniu. Piłam wino bez maseczki i rozmawiałam z różnymi osobami bez maseczki. I to najprawdopodobniej był ten moment. Zdążyłaś kogoś zarazić, zanim zorientowałaś się, że jesteś chora?  Poza mężem na szczęście nikogo. Tak wykazało moje śledztwo. Spotkanie miało miejsce we czwartek. Nazajutrz byłam w pracy, w maseczce. Chyba ze 2 razy zakaszlałam i koleżanki powiedziały „Oj, ty kaszlesz”. Dawniej człowiek kasłał i w ogóle nie zwracało się na to uwagi. Odpowiedziałam, że byłam u fryzjera i na tym spotkaniu, było zimno i chyba mnie trochę zawiało. Dodam jeszcze, że w domu mieliśmy remont – malowanie, bałagan okropny. W czwartek w tym bałaganie po coś się schyliłam i jakoś tak się fatalnie przekręciłam, że odezwała się moja rwa kulszowa. Mam trochę popsuty kręgosłup i jak coś takiego się zdarza, to ledwo łażę. We czwartek jeszcze jako tako chodziłam, ale w piątek już bardzo słabo, więc postanowiłam, że weekend spędzę w łóżku. Zadzwoniłam do mamy, że wyjątkowo nie odwiedzę jej w sobotę. Co było zbawienne.  No właśnie. Więc całą sobotę i niedzielę leżałam w łóżku otoczona tym remontowym bałaganem. Choć w sobotę o mały włos się nie zwlekłam. W piątek wieczór i w sobotę moi znajomi, nota bene świetni naukowcy, także zaangażowani w walkę z COVID, zapraszali nas na imprezę. Gdybym uległa, załatwiłabym kwiat polskiej nauki. Leżałam w łóżku, bolała mnie noga, brałam środki przeciwbólowe, ale w niedzielę zaczęłam się dziwnie czuć. W poniedziałek rano 37 z kreskami. Napisałam do pracy, że nie przyjdę, bo mam trochę temperatury i się dziwnie czuję. Jedna z koleżanek odpisała, że znajomy, który zmarł na COVID, miał tylko gorączkę. I wtedy pomyślałam, że w czwartek moje życie było ryzykowne a teraz źle się czuję, więc zrobię sobie test. Na NFZ?  Nie. To były czasy, że po to, by dostać skierowanie „na NFZ”, trzeba było mieć 4 objawy, a ja miałam tylko lekką gorączkę. Zamówiłam test płatny w Warsaw Genomics. Oni przysyłają do domu kuriera, robisz sobie wymaz i od razu oddajesz próbkę do badania. Test zrobiłam rano. W ciągu dnia gorączka zaczęła rosnąć, doszła do 39, a nawet nieco wyżej, i wtedy to już bez wyniku testu wiedziałam, że nie jest dobrze. O godzinie 21:00 przyszedł wynik, że jestem pozytywna. Przejęłaś się?  Ja mam tak, że nawet, jak jestem umierająca, to jak jest sytuacja kryzysowa, mam wyrzut adrenaliny i nieźle ogarniam życie. 28 grudnia 2020 Najpierw zadzwoniłam do znajomego lekarza, pracującego „przy COVID”, do którego mam pełne zaufanie. On spokojnie wypytał co i jak. Powiedział, że najprawdopodobniej zaraziłam się we czwartek, że w piątek w pracy byłam jeszcze „niezaraźliwa”, i być może zaczęłam zarażać w sobotę. No ale oczywiście pewności nie ma. Potem napisałam do organizatorki spotkania, że trzeba zawiadomić ludzi, którzy brali w nim udział i wyobraź sobie, że udało się jej szybko dotrzeć do niemal wszystkich. Potem okazało się, że nie tylko ja byłam trafiona. Miałyśmy nawet pomysł, kto mógł być pacjentem zero, ale jakie to ma znaczenie. Jeszcze tego samego wieczoru napisałam też do wszystkich z pracy, że jestem pozytywna. Twoi współpracownicy poszli na kwarantannę?  Musiałam swoją pozytywność zgłosić pracodawcy, takie mamy przepisy. I dziekan objął ich kwarantanną, którą zdejmował, jeżeli mieli negatywny wynik testu. Więc ci, którzy mieli ze mną kontakt, przetestowali się. Jedna koleżanka była pozytywna, ale ona akurat musiała zarazić się gdzieś indziej. Taki był wynik naszej dedukcji. Ty natomiast zakaziłaś męża.  Grzesiek zrobił test następnego dnia i okazało się, że też jest pozytywny. Więc pewnie to ja. Oboje zaczęliśmy izolację. Fachowcy od remontu stracili na jakiś czas cały sprzęt. Myśmy się w ogóle nie mogli poruszać po mieszkaniu, wszędzie jakieś pudła z książkami, płytami, jeden pokój zajmowała drabina, przemysłowy odkurzacz, farby, wiertarki. Mnie było wszystko jedno, bo byłam tak słaba, że niemal cały czas leżałam. Grześkowi było gorzej, miał niewielkie objawy, cały czas pracował w tym bałaganie. To był początek października, izolację skończyliśmy 15. Sanepid odezwał się do mnie dwa dni przed końcem izolacji. Zadzwoniła do mnie urocza pani, której opowiedziałam całą historię choroby i spytałam, czy chce wiedzieć z kim się kontaktowałam. „Nie, nie! Pani to świetnie sama ogarnęła” – usłyszałam. Do Grześka raz zadzwonił na komórkę policjant i spytał, czy jest w domu, ale sprawdzać, czy tak jest w istocie, już nie zamierzał. Jedyna jednostka organizacyjna, która się wykazała, to była opieka społeczna. Zadała konkretne pytania, co kupić, co przynieść, ale powiedziałam, że wszystko mamy. Robiliśmy sobie tzw. testy na wyjściu. Przepisy tego nie wymagają, także dlatego, że niektórzy mogą mieć resztki wirusa bardzo długo po tym, kiedy już nie zakażają. W efekcie ja po tygodniu od pozytywnego testu byłam negatywna, a Grzegorz jeszcze pozytywny. W sumie, głównie z powodu mojej ogromnej słabości, 3 tygodnie nie wychodziliśmy z domu. 5 stycznia 2021 Kiedy już skończyliśmy izolację, zadzwoniła ta sama urocza pani z sanepidu, która m.in. miała problem, że myśmy tę chorobę i izolację odbyli bez nadzoru ze strony lekarza pierwszego kontaktu, zwolnienia itd., itp. Kiedy zaczynaliśmy nie było takiego obowiązku. Poza tym Grzegorz cały czas pracował zdalnie, ja się starałam, ale skutek był taki sobie. Byliśmy więc po izolacji, z wpisem w systemie sanepidu, ale bez śladu w e-pacjencie. Pani mówiła, że tego wpisu nie ma. Ja: „Bo nie byłam u lekarza pierwszego kontaktu”. Pani: „No właśnie. A kto się państwem zajmował?”. Ja: „Inni lekarze.” I tak sobie gadałyśmy. Nota bene to się zmieniło, na naszym koncie e-pacjent jest już info, że mieliśmy izolację do 15 października i podobno jest nawet stosowny dokument. Niestety, mojego nie daje się otworzyć, no cóż, jest postęp, ale nie do końca. Poza tym teraz jest już to lepiej zorganizowane. Przećwiczyłam to na przykładzie cioci. Mówiłaś, że byłaś bardzo słaba.  Miałam gorączkę, która skakała 36,6/prawie 40 stopni i znów 36,6/prawie 40. Tych 40 szczęśliwie nigdy nie osiągnęłam. Najgorzej było w nocy. Ale znajomi lekarze, którym albo sama zawracałam głowę, albo ktoś im powiedział, że jestem chora, byli naprawdę super. Do jednego np. dzwoniłam mówiąc, że jest bardzo źle. On na to mniej więcej tak: „Nie. Nie umierasz, weź paracetamol”. Moja przyjaciółka, która jest rehabilitantką, przywiozła mi pulsoksymetr, więc wiedziałam, że z płucami jest OK. Saturację miałam 98-99. Kolega z liceum, który pracuje w szpitalu na Wołoskiej, kazał mi też wziąć antybiotyk, bo leżę, jestem gruba itd. Kolejny znajomy lekarz przywiózł mi receptę na heparynę, bo uważał, że mogę mieć problem z zakrzepami. 20 czy nawet 30 proc. osób chorujących na COVID ma poważne komplikacje z tego powodu, zdarzają się nawet zgony związane z zakrzepicą. Miałam też łańcuszek ludzi, którzy nas żywili. Jak mama mojej przyjaciółki postanowiła nam dostarczyć tort bezowy, to jednak jej odmówiłam. Nie bardzo mogłam jeść i nawet chora nie mogłam znieść myśli, że Grzesiek zjadłby go sam! Zrobiła za to cudowny rosół. Jej córka dostarczała piękne zupy krem, a kuzyn na parapecie zostawił barszcz ukraiński. Sąsiadka i przyjaciółka rehabilitantka robiły zakupy, ktoś inny doniósł gazety. To było naprawdę super. Ludzie dzwonili i pytali „co, jak, po co i na kiedy”. Koleżanka z pracy dostarczała drobiazgi mojej mamie, itd., itp. Ja się starałam przez cały ten czas udawać, że nie choruję. Na początku brałam nawet udział w różnych spotkaniach online. Wydawało mi się, że ta choroba to będzie mały pikuś, ale tak naprawdę to było okropne. Siódmego dnia od wykrycia wirusa, gorączka zniknęła i ja potem przez tydzień spałam. A następnie byłam tak słaba, że właściwie nie mogłam się ruszać. Jak gorączka minęła, to już się nie czułam chora, tylko czułam, że mnie właściwie nie ma. Miałam dobrze, bo podczas pierwszego testu na obecność wirusa zadeklarowałam gotowość udziału w badaniach dotyczących zarażenia. Zostałam zakwalifikowana i testy na obecność koronawirusa robiłam codziennie. Dzięki temu dokładnie wiedziałam, kiedy przestałam go mieć. Nastąpiło to tego samego dnia, kiedy zniknęła gorączka. Przedziwne były te skoki temperatury. Gorączka potrafiła utrzymywać się 3-4 godziny, a następnie z minuty na minutę spaść do 36,6. Po takim spadku człowiek się chyba marnie czuje?  Okropnie. Raz zemdlałam, raz się przewróciłam, całe szczęście przy łóżku. Którejś nocy nie chciałam budzić Grześka, szłam do łazienki i wyłożyłam się jak długa. Albo siedziałam w łazience z głową owiniętą mokrym, zimnym ręcznikiem i myślałam, że nie przeżyję. Ale mój dobry duch lekarz, którego dręczyłam, uspakajał mnie swoim miękkim głosem. W sumie ci cudowni lekarze byli na każdy mój jęk. Bo ja jestem upierdliwa i nie umieram w samotności. Raczej chcę, żeby wszyscy mi towarzyszyli, płacząc nad moim losem. Tylko mamie i cioci nieco oszczędzałam szczegółów choroby. Kto pobierał od ciebie codzienne wymazy do badań? Ja to robiłam sama. To nieprzyjemne, ale niezbyt trudne. A teraz biorę udział w przedłużeniu tego badania, tj. sprawdzaniu poziomu przeciwciał raz na 5-6 tygodni. I ja te przeciwciała ciągle mam. Kiedy już zaczęłam się uruchamiać, jeden lekarz mówił, że powinnam wziąć miesiąc zwolnienia. Inny z kolei, że mam chodzić, wychodzić z domu, bo ta zakrzepica, itd. Więc w końcu wyszłam i pomału zaczęłam wracać do pracy. Ale to było mało fajne. Dojście do przystanku – masakra. W pracy wyglądałam normalnie, mówiłam normalnie, a w głowie kompletna pustka. Straciłam też zdolność „multitaskingu”. Mogłam robić wyłącznie jedną rzecz i jak pomyślałam o drugiej, to tej pierwszej już nie było. Niektórzy się śmiali, że nareszcie jestem normalnym człowiekiem i rozumiem, jak oni się czują na co dzień. Czyli do pełnej formy jeszcze nie wróciłaś?  Nie, ale prawie. Płuca, serce są OK. Z tym, że np. jeszcze do niedawna musiałam myśleć, gdy brałam do ręki szklankę, bo jak nie myślałam, to ją upuszczałam. Przez 2 miesiące z okładem bolała mnie głowa, tzn. połowa głowy. Neurolożka powiedziała, że da mi tramal i że trzeba przetrzymać. No ale ciągle brakuje mi słów, zacinam się. Nie mam też jeszcze takiej jasności umysłu jak miałam lub się łudzę, że miałam przed chorobą. Nie ogarniam niektórych rzeczy tak szybko, jak wcześniej. Ale to mija. 17 października 2020 Grzesiek z kolei ma problemy ze strunami głosowymi. Zapewne po infekcji wirusowej, bo nie miał żadnego urazu ani nie wydarzyło się nic, co mogłoby sugerować możliwość uszkodzenia. Tak myślą lekarze. Więc ma kłopoty z normalnym mówieniem, zaczyna rehabilitację. Czyli oboje mamy neuroproblemy. Mózg w czasie choroby jest jednak nietleniony, wysoka gorączka itd. W każdym razie wszystkie rzeczy zajmują mi wciąż dużo więcej czasu. Oprócz rozmowy. Gadać mogę godzinami, to mi zostało. No i teraz spadła na Ciebie choroba cioci.  Po własnej chorobie byłam jeszcze bardziej czujna, jeśli chodzi o mamę i ciocię. Mama, lat 89, pilnuje się, dezynfekuje wszystko, co trafia do niej do domu. Oczywiście nigdy nie ma 100-procentowej pewności, bo jednak jakieś minimalne kontakty ze światem otaczającym są. Zagląda sąsiadka, ktoś sprawdza przewody kominowe, w końcu ja przychodzę. No ale też nie mogę jej całkowicie odciąć od kontaktów, bo oszaleje. Z kolei ciocia była trochę bardziej wyluzowana. I któregoś pięknego dnia ona mi mówi, że boli ją głowa. A następnego dnia oznajmia przez telefon, że ma chrypę. Niewiele myśląc wzięłam test antygenowy na koronawirusa i pojechałam do niej. I wywalił mi jak słup ognisty prążek dodatni. Odezwałam się w sposób nieparlamentarny. Ciocia ma 80 lat, ale nie miała dużych objawów. Umówiłam na drugi dzień rano lekarza. Lekarz ją przepytał, kazał dużo pić, udzielił różnych porad i oczywiście kazał reagować jakby stan się pogarszał. Naturalnie lekarz to tylko teleporada?  Jasne. Nikt ci do COVID-u nie przyjdzie. Wtedy po raz pierwszy poczułam się szczęśliwą osobą, że chorowałam i mam przeciwciała. Więc przychodziłam do cioci. Miałam oddzielne ubranie na te wizyty. Jak wracałam do domu, wkładałam je do dużej zamykanej torby, bo przecież nie będę prała płaszcza codziennie. Konsultowałam to z moim znajomym lekarzem i on powiedział, że przeniesienie wirusa na ubraniu jest mało prawdopodobne, ale na wszelki wypadek nie odwiedzałam wtedy mamy. To było przed świętami. Ciocię zdiagnozowałam 17 grudnia. W poniedziałek 21 rano ciocia nie odebrała telefonu. Pobiegłam. Miała lekką gorączkę – 37 stopni, ale ponieważ normalnie ma ok. 35 z kreskami, więc 37 to już dla niej dużo. Była trochę nieprzytomna. Położyłam ją do łóżka, dałam paracetamol, zmierzyłam saturację, bo całej rodzinie kupiłam już pulsoksymetry. Miała 95, a więc OK. Umówiłam na kolejną teleporadę lekarza pierwszego kontaktu. Zadzwonił tego samego dnia, spytałam, czy nie dać antybiotyku. Powiedział, że przepisze ten antybiotyk, ale żebym się nie wyrywała z podawaniem go. 2 stycznia 2021 Przenocowałam u cioci, bo bałam się, że w nocy dostanie gorączki. Noc była super, nic się nie działo. Następnego dnia po południu wyszłam na 3 godziny. Wracam i widzę, że znów jest taka bardziej nieprzytomna. Założyłam pulsoksymetr i zobaczyłam, że saturacja wynosi 90. Potem dwa razy spadła do 80. No, niefajnie – pomyślałam. Moja dobra koleżanka – pulmonolożka, kiedy radziłem się jej, czy napisać do OKO.press o zaopatrzeniu się w pulsoksymetr, zdecydowanie odradziła.  No właśnie, bo każdy ma inną saturację. Mówiła, że na jednym palcu u starszej osoby wychodzi jeden wynik, na innym inny. Że palec nie powinien być chłodny, że mogą być zwężone naczynia itd. Bo rzeczywiście tak jest. Musisz badać starszej osobie na różnych palcach. Nie wiadomo też co kupić. Tych pulsyksometrów jest 50 rodzajów.  Ja kupiłam w Euro AGD, ale jak chciałam kupić cioci, to już nigdzie nie było. Więc kupiłam w jakimś brytyjskim sklepie przez Amazona. Ale chyba trzeba uważać na tanie, chińskie? Wszystkie pewnie są chińskie. Ale rzeczywiście nie należy kazać każdemu patrzeć non stop w pulsoksymetr, bo niektórzy mają z natury niższą saturację i wtedy wpadają w popłoch. Ale ja zaczęłam cioci mierzyć ten tlen od początku infekcji. Miała 95 i cały czas było 95, więc uznałam, że to jej poziom. W moim przypadku to było 98-99. Niebezpieczny jest spadek z tego normalnego poziomu?  Tak. Jak mówiłam, w pewnym momencie saturacja wynosiła 90, niezależnie od tego, na którym palcu robiłam pomiar. Potem spadło do 80 i wróciło do 92. Późnym wieczorem zmierzyłam jeszcze raz – 87. Zadzwoniłam do mojej przyjaciółki, której mąż jest doświadczonym chirurgiem. I jego przekaz był taki, że żebym zbyt długo nie czekała na wezwanie karetki, bo za chwilę może być za późno. Opowiadam, że nie kaszle, nie ma kłopotów oddechowych, ale on na to, że jak mi zależy na cioci, to mam dzwonić rano po karetkę. I gdyby nie chcieli zabrać do szpitala, uprzeć się. Zadzwoniłam jeszcze do lekarza, któremu ufam i on to samo, żeby wezwać karetkę, bo zapewne będzie gorzej niż lepiej. To już nie miałaś co kombinować.  Nie. Przygotowałam moralnie ciocię, że jutro pójdzie do szpitala. Ona mi bardzo ufa, więc przyjęła to do wiadomości. Naszykowałam torbę rzeczy, wodę, spisałam leki, wyjęłam wszystkie karty ze starych szpitali. Rano zadzwoniłam po karetkę. Przyjechało dwoje bardzo fajnych ratowników, ale jak zobaczyli ciocię przytomną, kontaktową, z saturacją 95, bo w międzyczasie się podniosła do normalnego poziomu, to wymyślili, że jest dzień przed wigilią i pewnie chcę się pozbyć starszej pani na święta. To znaczy nie powiedzieli mi tego, ale czułam, że tak właśnie myślą. No i zaczęli: Czy ja wiem, jak jest w szpitalu covidowym? Mówię, że wiem. Ale czy ja wiem, że tam lekarz przyjdzie 2 razy na dobę, a w ogóle nikt się z nią nie będzie kontaktował. Ja na to, że tutaj lekarz wcale nie przyjdzie. Ogólnie mnie zniechęcali. Potem pytali ciocię, czy chce do szpitala i ona powiedziała, że tak. No to spytali mnie, czy ja na pewno dobrze zrobiłam ten test antygenowy na COVID. Już chciałam powiedzieć, że mazakiem narysowałam. Naprawdę nie wiedziałam, jak ich przekonać i wtedy wypaliłam, że jestem profesorem biologii i umiem zrobić test. I wyobraź sobie, że to zadziałało. Oni powtórzyli badanie i zabrali ciocię do szpitala. 9 stycznia 2021 Jest jakaś wytyczna od jakiej saturacji bierze się chorego do szpitala?  Nie sądzę, to znaczy ja jej nie znam. Może jest jakieś zalecenie wewnętrzne, ale to skomplikowane, bo u jednego taka saturacja jest groźna, u innego inna. Ratownik sam musi zdecydować podczas wizyty. Wyszłam z ratownikami do karetki, zaczęli pytać u dyspozytorki, gdzie ją zawieźć. Usłyszeli, że na Wolską do Szpitala Zakaźnego. Może tego nie pisz, ale od razu zaczęłam się zastanawiać, czy mam tam jakiegoś znajomego. Przecież wszyscy tak myślą.  Przypomniałam sobie, że mam tam jedną koleżankę z dawnych czasów. Jeszcze wracam na chwilę do rozmowy z poprzedniego wieczoru z chirurgiem. Martwiłam się, że ciocia będzie stała w karetce kilka godzin przed szpitalem, bo kolejki. No i usłyszałam, że ludzie przyjeżdżają za późno i umierają. I że teraz raczej nie ma problemu, żeby się dostać do szpitala. W pewnym momencie rzeczywiście karetki w wielu miejscach w Polsce stały na podjazdach przed SOR-em. Ale to nie trwało długo.  Nie wiem, jak jest teraz, ale wtedy, gdy odwożono ciocię, podobno miejsca były bez problemu. Natomiast nie masz żadnego wpływu, gdzie cię zawiozą. Decyduje dyspozytor i zespół karetki i nie ma dyskusji. Zresztą ja nie dyskutowałam. Pani ratowniczka powiedziała, że da znać, gdzie ostatecznie ciocia trafi. Zadzwoniła za pół godziny i powiedziała, że jest w szpitalu na Lindleya. Odetchnęłam z ulgą, ponieważ na Lindleya znam kilku lekarzy. No i w panice skontaktowałam się z nimi wszystkimi, żeby mi tę moją ciocię zlokalizowali. Zrobili to. Ciocia była na SOR. Udało mi się dodzwonić. Lekarka powiedziała, że wyniki są dobre i że czekają na wynik tomografii. Uff, odetchnęłam, ale trochę się bałam, że może nie przyjmą cioci do szpitala i wirus mi ją zje. Późnym wieczorem, kiedy była już przyjęta na oddział, dowiedziałam się, że wyniki tomografii to płuca szkliste, covidowe, zajęte w ponad 50 proc.! Słabo mi się zrobiło. Ale po raz pierwszy przestałam mieć wyrzuty sumienia, że oddałam ją do szpitala. Lekarze nie mieli już wątpliwości, że należy ciocię zatrzymać?  Raczej nie. Położyli ją na oddziale, który przed epidemią był urologią. Trafiła w dobre ręce. Mieliśmy szczęście, zajmował się nią naprawdę super zespół. Miałam z nimi świetny kontakt. Lekarze odbierali telefony, nie sądzę, żeby widzieli w dyżurce, że to dzwoni Ciemerych… Z panem doktorem, który był lekarzem prowadzącym, zbyt często się nie kontaktowałam, bo wpadłam w ręce cudownej pani doktor, która czasem sama dzwoniła. Z tym kontaktem miałaś dużo szczęścia, bo często słyszę, że nie jest łatwo. Lekarze są przepracowani, nie mają czasu rozmawiać.  Ja akurat słyszałam z kilku miejsc, że lekarze byli bardzo pomocni i komunikatywni. Ale pomyślałam sobie, że jeżeli będę w takiej sytuacji, że ciocia trafi do szpitala, gdzie nie mam nikogo znajomego albo lekarze nie będą kontaktowi, to po prostu założę, że to są dobrzy ludzie i będą o nią dbali. Bo nie mam innego wyjścia, a inaczej oszaleję. Ciocia miała ze sobą telefon komórkowy i czasem go odbierała. Była bardzo słaba i były to raczej bardzo krótkie rozmowy. Przekonałaś łatwo ciocię, żeby się dała położyć do szpitala. Wiele osób panicznie się boi szpitala i uważa, że to ostateczność, dlatego trafia tam zbyt późno. Masz rację. Ale ciocia nie miała tego lęku. W ciągu ostatnich kilku lat była 2 czy 3 razy w szpitalu i za każdym razem miała złe wspomnienia z choroby, ale dobre na temat opieki szpitalnej. U nas rzeczywiście ludzie się boją szpitala. Znam kilka historii ludzi, którzy liczyli, że będzie lepiej a potem trafiali do szpitala, czasem pod respirator i albo z tego wychodzili w kiepskim stanie, albo nie wychodzili wcale. Być może gdyby trafiali wcześniej na oddział, ich szanse byłyby większe. Ale to bardzo trudno ocenić. Każdy przypadek jest inny. Czytałam w którymś z tekstów w OKO.press, że trzeba wyważyć, czy bardziej boimy się zimna w szpitalu albo niemiłych salowych, czy też tego, że możemy nie przeżyć. Uważam, że trzeba głośno mówić, że odkładanie szpitala może w przypadku tej choroby skończyć się tragicznie. Bo to nie jest grypa, to nie jest zapalenie płuc. To jest dużo gorzej i mało przewidywalnie. Choroba cioci w szpitalu została szybko opanowana?  Trudno mi powiedzieć. Ciocia nie była pod respiratorem, była tylko z tlenem w nosie. Dostała deksametazon, antybiotyk, antykoagulanty. Nie dostała osocza, widocznie lekarze ocenili, że albo nie ma takiej potrzeby, albo to może być dla niej obciążająca kuracja z powodu jej ogólnego stanu zdrowia. Nie dostała też remdesiviru. Ale ten podaje się chyba w początkowych etapach choroby. Nie kontrolowałam terapii. Nie jestem lekarzem, ufałam specjalistom. Donosiłaś cioci jedzenie?  Donosiłam jogurty i mandarynki, bo o to prosiła. Zostawiałam pod drzwiami, przychodziła zazwyczaj miła pani w stroju kosmity i zabierała. Albo zwyczajnie porzucałam pod drzwiami, gdy nikt nie mógł zejść, i ktoś później donosił cioci. Tak to działa. Obsługa nigdy nie odmówiła odbioru czy to ode mnie, czy od innych czekających z transportem. Jak długo trwał pobyt w szpitalu?  Od 23 grudnia do 7 stycznia. Dowiedziałam się, że nie wypuszczą jej, jeśli przez co najmniej 3 dni nie będzie dobrej saturacji, bez wspomagania tlenowego. A w jej przypadku to było chyba aż 5 dni, ale może zmyślam. Problem z moim własnym post-covidem jest taki, że wiele rzeczy zapominam i często sobie dopowiadam… 5 grudnia 2020 Teraz cały czas trzymamy się z ciocią na poziomie 95-94-96-98. Musimy tylko postawić ją na nogi, rehabilitacja itd. To się już dzieje. Ale ta pani doktor, która była i jest moim dobrym duchem, powiedziała, że trzeba się zastanowić nad proporcjami – dręczenie chorej versus rehabilitacja. Że nie możemy jej rehabilitować na siłę. Musi po tym COVID-zie odpocząć. Ja wiem, że musi, bo sama to przechodziłam, a mam 53 lata, nie 80. Ona na pewno jest w gorszym stanie ode mnie, a ja pamiętam jaka byłam słaba. W jakim stanie ciocia jest mentalnie?  Na początku była zagubiona. Teraz już dużo, dużo lepiej. Staramy się wyważać aktywność versus odpoczynek. Przed szpitalem było inaczej?  Tak, kompletnie. Czytała, oglądała telewizję. Rozmawiała z sąsiadkami, jakby trzeba było, poszłaby sama po zakupy. Była niezależna. Teraz zaczynamy oglądać czasopisma i programy informacyjne w telewizji. Przegapiła szturm na Kapitol! Stan cioci się poprawia. Mam nadzieję tylko, że coś nagle nie wyskoczy. Muszę dodać, że samodzielna opieka nad ciocią byłaby dla mnie niemożliwa. Robimy to we dwie z cudowną kuzynką prawie-weterynarką. Mamy plan i go realizujemy! Gdybyś miała udzielić dodatkowej rady opiekunom osób chorych na COVID, na co byś zwróciła uwagę?  Każdy zna swoje bliskie starsze osoby i wie co jest odstępstwem od normy. Ja odstępstwo od normy jestem w stanie wychwycić natychmiast i u mamy, i u cioci. Czy wzrok wygląda inaczej? Czy się zachowuje inaczej? Każdy wie, jak wygląda jego rodzic lub bliski. Najważniejsze, żeby się nie oszukiwać. Wydaje mi się, że mamy taką tendencję, by myśleć, że jest lepiej niż jest naprawdę. I wierzymy jak ktoś bliski mówi: „Nic mi nie jest. Zaraz mi przejdzie. Przesadzasz.” Jestem panikarą i zawsze mam wrażenie, że jest gorzej, niż jest naprawdę. Z nadzorem nad własnym zdrowiem jest już oczywiście gorzej. Zawsze łatwiej kogoś wypychać do lekarza niż iść samemu.  To prawda. Radzę więc nie oszukiwać się, że „to minie”. Jestem szczęściarą, bo znam wiele osób, których się mogę poradzić. Zarówno w przypadku mojej choroby, jak i cioci, to było absolutnie kluczowe. W przypadku cioci dobrze działa też jej przychodnia. „Po szpitalu” był już u niej internista, były pielęgniarki środowiskowe pobrać krew. Znajoma neurolog przyszła na konsultację. O ile wizyty domowe internistów były dosyć łatwe do ogarnięcia, zwabienie specjalisty do domu to już jest wyczyn, wykorzystałam więc znajomą, jestem okropna… Ogromnie im wszystkim jestem wdzięczna za pomoc. Zresztą nie tylko im. Mojej rodzinie, współpracownikom, znajomym. Wsparcie w chorobie jest ogromnie ważne. Nie jestem lekarzem, ale ostatnio sporo osób dzwoni do mnie co robić. Oczywiście nie mogę udzielać rad – zrób tak, czy tak. Mówię tylko co ja robiłam. Zdrowie, COVID-19 koronawirus szpital
Kolejki pod przychodniami, przeciążona infolinia. O 10:00 tylko 150 tys. terminów na szczepienia^Sebastian Klauziński^22 stycznia 2021^https://oko.press/kolejki-pod-przychodniami-przeciazona-infolinia-o-10-00-tylko-150-tys-terminow-na-szczepienia/^Niektórzy zapisywali się tuż po północy, innych pracownicy przychodni wpisywali z „kartki". Wielu seniorów stało w kilkudziesięcioosobowych kolejkach pod przychodniami. O godzinie 10:00 w całej Polsce zostało tylko 150 tys. wolnych terminów na szczepienie przeciwko COVID-19 „Na godzinę 10:00 to wygląda tak, że w całej Polsce zostało już tylko 150 tysięcy wolnych terminów. I bardzo często są to pojedyncze terminy w wielu miastach, jak Warszawa. W innych ośrodkach, mniejszych miejscowościach już wolnych miejsc nie ma” – powiedział w piątek 22 stycznia na konferencji prasowej pełnomocnik rządu ds. szczepień Michał Dworczyk. Wiele osób powyżej 70. roku życia, które od piątku mogły rejestrować się na szczepienia, odprawiono z kwitkiem. Na rządową infolinię nie można się było dodzwonić, a w wielu punktach już o 06:00 rano nie było wolnych terminów. Dlaczego? Bo dawek szczepionek jest mniej niż seniorów, a często większe szanse na wolny termin mieli ci sprytniejsi, a nie ci, którzy słuchali zaleceń rządu. Rząd do końca pierwszego kwartału ma zaszczepić 3,1 mln Polek i Polaków. Jak pisaliśmy, wynika to z tego, że koncerny farmaceutyczne dopiero zaczęły masową produkcję szczepionek. W ramach ich solidarnościowego zakupu przez Komisję Europejską dostaliśmy w I kwartale zgodnie z parytetem ludności tylko 5,8 mln dawek, z czego 2,4 mln jest przeznaczone na drugą dawkę. Rzecz w tym, że już przed początkiem rejestracji dla osób w wieku 70 plus, których jest w Polsce 2,7 mln, zostało maksymalnie 1,2 mln miejsc na pierwsze szczepienie. Dlaczego tylko tyle? Bo z 3,1 mln osób do zaszczepienia: Zostaje: 1, 195 mln dawek na pierwsze szczepienie, czyli dla 44 proc. siedemdziesięciolatków uprawnionych. Szczepionka jest więc dobrem deficytowym, nie każdy chętny senior dostanie ją w I kwartale tego roku. O tym, kto ją otrzyma miała decydować zasada „kto pierwszy ten lepszy”. Rząd zalecał seniorom trzy drogi rejestracji: telefon na infolinię, rejestrację przez internetowe konto e-pacjent oraz kontakt z wybranym punktem szczepień (przy czym, ze względu na ryzyko zakażenia, odradzano wizyty osobiste). 21 stycznia 2021 „Od godz. 06:00 mamy możliwość zapisywania się na szczepienia osób powyżej 70. roku życia i pierwsze sygnały, które mamy dzisiaj, są bardzo optymistyczne” – mówił rano na antenie PR 1 Waldemar Kraska, wiceminister zdrowia. Jednak optymizmu wiceministra nie podzielało wiele osób, które mimo tego, że – zgodnie z informacjami rządu – próbowały zarejestrować się od godziny 6:00 rano, chwilę po tej godzinie dostawały informacje, że wolnych terminów już nie ma. Dlaczego? Przyczyny są co najmniej dwie: Kolejny problem to infolinia. Choć obsługiwało ją prawie dwa tysiące konsultantów, jak nietrudno było przewidzieć, po godz. 06:00 rano była maksymalnie przeciążona. W mediach społecznościowych zaroiło się od relacji osób, które donosiły o 30, 40 nieudanych próbach połączenia. Jak mówił na konferencji prasowej Dworczyk, w jednym momencie było nawet 300 tys. połączeń na minutę. Minister przekonywał, że później infolinia działała już lepiej. 12 stycznia 2021 Niedziałająca infolinia była jednym z powodów, dla których od rana pod przychodniami ustawiały się nawet kilkudziesięcioosobowe kolejki seniorów. Jak mówili dziennikarzom, po wielu nieudanych próbach dodzwonienia się na infolinię decydowali się na osobistą wizytę. W kolejkach byli też tacy, którzy od razu zdecydowali, że na szczepienie zapiszą się osobiście. Jedni tłumaczyli dziennikarzom, że nie mają telefonów lub że telefoniczna rejestracja jest dla nich za trudna, inni przyszli, bo osobista wizyta jest dla nich najbardziej wygodna, intuicyjna. I to właśnie obrazek seniorów tłoczących się w kolejkach przebijał się dzisiaj w mediach najbardziej. Pytanemu o to ministrowi Dworczykowi trudno było opanować nerwy. „My apelujemy, żeby samodzielnie nie chodzić do POZ-ów, nie tylko ze względu na warunki pogodowe, ale też ze względu na to, że stojąc w kolejce do przychodni można mieć kontakt z osobą zarażoną. Są dwa kanały, przy czym jeden z punktu widzenia seniorów jest dużo bardziej dostępny – infolinia 989 jest tam kanałem prostym, gdzie wystarczy wybrać trzycyfrowy numer…”. Kiedy dziennikarka wspominała, że infolinia nie działa, zdenerwowany minister rzucił, że skoro tysiące osób się już zarejestrowało, to jednak działa. Dworczyk zaapelował do seniorów o „odrobinę cierpliwości”, choć – jak dodał chwilę później – „już w tej chwili jest wiele miejsc w Polsce, w których terminów na rejestrację nie ma”. Podczas konferencji prasowej minister Dworczyk poinformował, że o godz. 10:00 rano zostało jeszcze tylko 150 tys. wolnych terminów, najczęściej pojedynczych, rozsianych po punktach w całej Polsce. Choć szansa na szczepienie w I kwartale są już małe, nadal warto się zarejestrować. Jeżeli dla kogoś zabraknie teraz terminu, to zostanie wpisany na listę oczekujących. Jak to zrobić? Potrzebne dane to PESEL, nr telefonu, najlepiej komórkowego (można podać numer krewnego lub sąsiada) oraz w przypadku infolinii także kod pocztowy. Konsultanci mają oddzwonić, gdy tylko nowe terminy szczepień będą dostępne. Wszystko po to, żeby osoby, którym nie udało się zarejestrować teraz, nie musiały próbować od nowa, kiedy pojawią się dodatkowe partie szczepionek. Instrukcja zapisania się przez sms znajduje się pod tym linkiem. „Każdy senior ma zapewnioną gwarancję otrzymania szczepionki” – przekonywał Dworczyk. A osoby, które zapiszą się na liście oczekujących, będą rejestrowane według kolejności zgłoszeń. Zdrowie, Władza, Michał Dworczyk, Kancelaria Prezesa Rady Ministrów, COVID-19 koronawirus szczepienia na COVID-19
Piąta porażka prokuratury Ziobry ws. Giertycha. Sąd: Jego zatrzymanie było nielegalne^Mariusz Jałoszewski^22 stycznia 2021^https://oko.press/piata-porazka-prokuratury-ziobry-ws-giertycha-sad-jego-zatrzymanie-bylo-nielegalne/^Poznański sąd orzekł, że CBA nie mogło zatrzymać adwokata Romana Giertycha w październiku 2020 roku, bo prokuratura nie mogła mu tego zlecić. Nie miała też podstaw do zatrzymania. Giertych może teraz starać się o zadośćuczynienie  Orzeczenie poznańskiego sądu w sprawie Romana Giertycha zapadło w piątek 22 stycznia 2021 roku. Sędzia Sławomir Szymański z Sądu Rejonowego Poznań-Stare Miasto rozpoznał zażalenie obrońców Giertycha na decyzję prokuratury o jego zatrzymaniu, przeszukaniu i doprowadzeniu do prokuratury. I przyznał im rację. „Sąd w całości uznał nasze argumenty. Uznał zatrzymanie za nielegalne i nieprawidłowe. Czynności powierzono CBA, choć sprawa do której zatrzymano Giertycha nie jest korupcyjną i nie dotyczy interesów Skarbu Państwa” – mówi OKO.press mec. Jakub Wende, jeden z obrońców Romana Giertycha. I dodaje: „Sąd orzekł też, że nie było przesłanek do zatrzymania. Nie było obawy matactwa, można było normalnie wezwać Giertycha na przesłuchanie”. Sąd orzekł ponadto, że nie było też potrzeby natychmiastowego doprowadzenia Giertycha do prokuratury, bo w tej sprawie nie było koniczności o wystąpienie o areszt. To już piąte miażdżące orzeczenie poznańskich sądów dla prokuratury, z którego wynika, że nie ma ona poważnych dowodów na Giertycha, a jej działania wobec adwokata były bezpodstawne. Romana Giertycha CBA na polecenie Prokuratury Regionalnej w Poznaniu zatrzymało w połowie października 2020 roku. Prokuratura chciała mu postawić zarzut w związku ze sprawą rzekomego wyprowadzenia 92 mln zł ze spółki deweloperskiej Polnord 92. Prokuratura łączy z tą sprawą Giertycha. Zatrzymano go po wyjściu z warszawskiego sądu, a w samochodzie skuto kajdankami. Potem zaczęły się przeszukania w jego domu i w kancelarii. Z zatrzymania Giertycha i innych media prorządowe zrobiły kilkudniowy spektakl. Podczas przeszukania w domu Giertych zasłabł i został przewieziony karetką do szpitala. Był w poważnym stanie. Mimo to prokurator będącemu w stanie nieświadomości prawnikowi przedstawił w szpitalu zarzut. Zdaniem obrońców czynność ta była nieskuteczna. Pisaliśmy o tym w OKO.press: 17 października 2020 Potem zaczęła się seria porażek prokuratury w tej sprawie. Najpierw poznański sąd rejonowy nie zgodził się na areszty w sprawie rzekomych działań na szkodę spółki Polnord, w tym dla biznesmena Ryszarda Krauzego. Wniosek o areszt nie obejmował Giertycha, bo był w szpitalu (prokuratura nałożyła na niego obowiązek wpłacenia dużego poręczenia majątkowego i zawiesiła go w prawach adwokata). Ale orzeczenie miało też znaczenie dla niego, bo sąd po raz pierwszy ocenił materiały prokuratury, na podstawie których stawia ona zarzuty w tej sprawie. I sąd ocenił, że prokuratura nie uprawdopodobniła w wysokim stopniu, że podejrzani popełnili zarzucane czyny. Dlatego nie zgodził się na areszty. To orzeczenie utrzymał w mocy sąd okręgowy. Pisaliśmy o tym w OKO.press: 16 listopada 2020 Potem poznański sąd rejonowy rozjechał merytorycznie poznańską prokuraturę regionalną już bezpośrednio w wątku dotyczącym Romana Giertycha. W grudniu 2020 roku uchylił środki zapobiegawcze nałożone na adwokata przez prokuraturę, czyli zawieszenie w wykonywaniu zawodu adwokata, 5 mln poręczenia majątkowego, dozór policyjny i zakaz opuszczania kraju. Sąd znowu przyznał rację obrońcom Giertycha. Orzekł, że postawiony mu w szpitalu zarzut nie jest skuteczny, bo był wtedy w stanie nieświadomości. Nie jest więc podejrzanym w tej sprawie, a skoro tak, to nie można było na niego nałożyć środków zapobiegawczych. Sąd uznał również, że działanie prokuratury było nieetyczne. Ponadto, uchylając środki zapobiegawcze sąd uznał, że gdyby nawet przyjąć, że doszło do skutecznego postawienia zarzutów, to i tak nie ma przesłanek, by nakładać na Giertycha środki zapobiegawcze. Bo prokuratura nie uprawdopodobniła w wysokim stopniu, że popełnił on zarzucany mu czyn. To była trzecia porażka prokuratury w tej sprawie. Pisaliśmy o tym w OKO.press: 22 stycznia 2021 W połowie grudnia prokuratura zaliczyła czwartą porażkę. Poznański sąd orzekł bowiem, że przeszukanie kancelarii Giertycha było bezprawne i nakazał zwrot zabranych wtedy rzeczy i dokumentów. Orzeczenie sądu znowu było miażdżące. Sąd w postanowieniu stwierdził, że osoba, u której jest przeszukanie, ma prawo przy tym być. Tymczasem – jak uznał sąd – prokuratura z góry zaplanowała w tym samym czasie przeszukania w domu Giertycha i jego kancelarii. Po to, by wykluczyć jego udział w przeszukaniu kancelarii. Sąd jako niedopuszczalne i niezgodne z prawem uznał zaplanowanie przez prokuraturę przeszukania kancelarii bez obecności Giertycha. W kancelarii były materiały zawierające tajemnicę adwokacką i obrończą. A to on wiedział, co w nich jest. Sąd zgodził się też z obrońcami adwokata, że prokuratura powinna pozostawić rzeczy, co do których dostała informację od obrońców lub obserwatora z Okręgowej Rady Adwokackiej, że mogą zawierać informacje objęte tajemnicą obrończą. Prokuratura ich nie zostawiła, tylko zabrała w celu przekazania ich do sądu, który miał uznać, czy można je wykorzystać w śledztwie. I jeszcze jeden ważny wniosek z orzeczenia poznańskiego sądu. Sąd zauważył, że prokuratura żądała wydania materiałów dotyczących spraw, które nie były objęte śledztwem. Co może świadczyć o tym, że w jego kancelarii szukano materiałów, które mogłyby pomóc go obciążyć nowymi zarzutami. Pisaliśmy o tym w OKO.press: 18 grudnia 2020 Jakby tego było mało, włoski sąd odmówił też przekazania materiałów zabezpieczonych podczas przeszukania domu Giertycha we Włoszech. Prokuratura mimo tylu porażek nie odpuści jednak Giertychowi. Prokurator Krajowy Bogdan Świeczkowski zapowiedział bowiem, że nie zatrzyma ich żaden sąd przed ściganiem adwokata. Śledztwo w tej sprawie początkowo prowadziła Prokuratura Regionalna we Wrocławiu. Nie chciała jeszcze stawiać zarzutów, prokuratorzy planowali zlecić ekspertyzy, bo sprawa ma charakter gospodarczy i nie jest tak oczywista, jak sądzi prokuratura. Ale w tym roku zabrano im śledztwo i przeniesiono do Prokuratury Regionalnej w Poznaniu. Potem we wrocławskiej prokuraturze posypały się dymisje i karne delegacje dla śledczych. W Poznaniu prokuratorzy już po kilku miesiącach byli gotowi do stawiania zarzutów. Ale po serii porażek Prokuratura Krajowa zdecydowała, że po raz trzeci przeniesie sprawę Giertycha i innych. Teraz trafiła ona do Prokuratury Regionalnej w Lublinie, decyzja o tym zapadła 11 stycznia 2021 roku. Ujawnił to Piotr Żytnicki z poznańskiej „Gazety Wyborczej”. Dziennikarz napisał, że śledztwo zabrano z Poznania, bo prokuratorzy wbrew przełożonym z Prokuratury Krajowej uznali, że Giertych nie jest już podejrzanym i odstąpili od lustracji jego kont bankowych. W tej sprawie powołano specjalny zespół prokuratorów z całej Polski, na którego czele stoi Bartosz Biernat z Prokuratury Krajowej. Przeniesienie śledztwa do Lublina może świadczyć, że Prokuratura Krajowa szuka bardziej „lojalnych” prokuratorów. Może też liczyć, że w lubelskim sądzie znajdą się sędziowie, którzy uznają jej dowody. Bo teraz to ten sąd będzie rozpoznawać zażalenia na decyzje procesowe podejmowane przez prokuraturę w tym śledztwie. Sądownictwo, Roman Giertych, Prokuratura Krajowa, prokuratura Roman Giertych sąd
Prezes Europejskiego Stowarzyszenia Sędziów: ustawa kagańcowa musi zostać natychmiast zablokowana^Anna Wójcik^22 stycznia 2021^https://oko.press/prezes-europejskiego-stowarzyszenia-sedziow-ustawa-kagancowa-musi-zostac-natychmiast-zablokowana/^Niezależność sędziów nie jest przywilejem przypisywanym sędziom, ale gwarancją, najważniejszą i bezcenną, dla anonimowych obywateli w każdym kraju - przypomina przewodniczący Europejskiego Stowarzyszenia sędziów José Igreja Matos w przejmującym przemówieniu do polskich sędziów i obrońców państwa prawa „Gdy sędziowie się boją, żaden z obywateli nie może spać spokojnie. Nieustające procedury dyscyplinarne prowadzone przez organ polityczny słabo przebrany za sąd sprawiają dokładnie takie wrażenie, jakby ich celem było stworzenie zdradzieckiej kultury strachu. Musimy wytrwać, idąc – jak rok wcześniej – po właściwej stronie historii. Przyjęta przed 13 miesiącami ustawa kagańcowa powinna zostać natychmiast zablokowana, aby położyć kres obecnemu niebezpiecznemu zastraszaniu niezależnych sędziów. My, europejscy sędziowie, ciągle stoimy z wysoko podniesionymi głowami. My, europejscy sędziowie, stoimy z dumą” – przypomina Przewodniczący Europejskiego Stowarzyszenia Sędziów (EAJ) José Igreja Matos rok po historycznym Marszu Tysiąca Tóg w obronie niezawisłości sędziowskiej, praworządności i demokracji w Polsce i całej Unii Europejskiej. Publikujemy tłumaczenie przejmującego przemówienia José Igreja Matosa, wygłoszonego podczas webinarium organizowanego przez Stowarzyszenie Sędziów Polskich „Iustitia” 18 stycznia 2021 „Marsz Tysiąca Tóg rok później. Aktualne kierunki rozwoju władzy sądowniczej”. Pełen tekst przemówienia oraz wystąpienia innych prelegentów będą dostępne w Kwartalniku Iustitia. Zapis wideo seminarium dostępny na profilu facebookowym Iustitii. 10 stycznia 2020 Drodzy Sędziowie Szanowni uczestnicy konferencji, Jorge Luís Borges, argentyński geniusz, powiedział niegdyś, że „być może historia powszechna jest historią różnych intonacji kilku metafor”. („Kula Pascala” w przekładzie A. Sobola-Jurczykowskiego). W tym kontekście – zwracam się do was wszystkich, moi koledzy – sędziowie i zwolennicy rządów prawa, jak do równych sobie i przyjaciół. Pozwolę sobie podzielić się kilkoma osobistymi historiami, wspomnieniami z Marszu Tysiąca Tóg, metaforami kluczowych wartości, których uparcie i za wszelką cenę bronimy, o co niektórzy nas oskarżają. Podczas Marszu, spacerując po zatłoczonych ulicach Warszawy, w otoczeniu sędziów z kilkudziesięciu krajów europejskich, zwykła polska obywatelka, starsza kobieta, ze łzami w oczach, ale o niezwykle godnej postawie, wypowiedziała do mnie kilka słów po polsku, niezrozumiałych dla mnie, poza jednym, powtarzanym parę razy: „dziękuję”. Uprzejmy polski kolega wytłumaczył mi, że wyrażała ona wdzięczność za naszą solidarność wobec prześladowanych niezależnych sędziów i prokuratorów w jej kraju. Tego dnia podobną postawę okazywali wielokrotnie i inni obywatele maszerujący z nami, sędziami z zagranicy. Dla mnie ta kobieta stanowi prawdziwy symbol sędziowskiej niezależności. Spotkanie z tą dobrą kobietą w tak szczególnym dniu i krótka wymiana zdań między nami tłumaczonych ad hoc przez jednego z uczestników marszu są żywą metaforą naszej misji, jako sędziów. Mamy służyć naszym współobywatelom, pamiętając zawsze, zwłaszcza w stosunku do innych sił w państwie, o kwestii zasadniczej: niezależność sędziów nie jest przywilejem przypisywanym sędziom, ale gwarancją, najważniejszą i bezcenną, dla anonimowych obywateli w każdym kraju. 11 stycznia 2020 Drugi znaczący dla mnie moment to 11 stycznia i związany jest on ze słowami, jakie miałem niepowtarzalną okazję wygłosić do „morza ludzi” obecnych przed Parlamentem. Te słowa, będące echem naszych głębokich obaw, wyrażające to, co czuliśmy w naszych sercach, nadal pozostają aktualne, są jeszcze bardziej istotne niż kiedykolwiek. „Naprawdę wierzę, że ten Marsz będzie pamiętany przez kolejne lata. Nigdy wcześniej tyle państw, tylu sędziów z tak różnych kultur prawnych nie zebrało się tego samego dnia, w tym samym miejscu (…). My, sędziowie, którzy bronimy każdego dnia, w każdym sądzie, rządów prawa zamiast prawa rządu. My, którzy stosujemy rządy prawa, a nie prawa ludzi. Europejskie władze muszą wysłuchać tego głosu, skromnego, ale stanowczego, spokojnego, ale zdeterminowanego, głosu polskich sędziów, europejskich sędziów. Sędziowie przemówili”. Cytując Cycerona, w kolejnej z zapowiedzianych metafor, podkreśliłem, jak niezdecydowanie instytucji Unii Europejskiej spowodowało ogromne szkody w niezależności sędziowskiej. W naszych czasach, tak jak i w starożytnym Rzymie, niezdecydowanie nadal jest „złodziejem okazji”. Trzecie wspomnienie pojawiło się zaledwie dzień później, gdy wracając do domu próbowałem zebrać te wszystkie, intensywne wspomnienia, których doświadczyłem nie tylko podczas Marszu, ale przez ostatnie miesiące i lata rozmawiając z wieloma polskimi kolegami, doświadczając poprzez ich świadectwa, historie i czystą determinację, jak istotna jest odwaga moralna. Wiele lat temu Eduardo Couture (słynny prawnik z Urugwaju – red.) ostrzegał – gdy sędziowie się boją, żaden z obywateli nie może spać spokojnie. Nieustające procedury dyscyplinarne prowadzone przez organ polityczny nieudolnie przebrany za sąd sprawiają dokładnie takie wrażenie, jakby ich celem było stworzenie zdradzieckiej kultury strachu. Cel naszego życia zawodowego jest zdeterminowany przez kilka istotnych wartości. Zawsze muszą być one pluralistyczne, realizowane przez dużą wspólnotę wierną rządom prawa. Dlatego wielu z was, drodzy przyjaciele z Polski, stanowi wymowny przykład obrony kwestii zasadniczych, przezwyciężania gróźb i strachu, zobowiązujący każdego z nas do naśladowania waszej odporności. Od pierwszego dnia Europejskie Stowarzyszanie Sędziów (European Association of Judges, EAJ) wraz z Międzynarodowym Stowarzyszeniem Sędziów, wykazywało pełną solidarność z należącym do EAJ polskim Stowarzyszeniem Iustitia oraz z odważnymi kolegami, niektórymi uznanymi na arenie międzynarodowej, ale też z wieloma, wieloma innymi anonimowymi sędziami, którzy wielokrotnie i wbrew uciążliwym okolicznościom, pozostali oddani rządom prawa. Na poziomie instytucjonalnym, podczas naszych okresowych spotkań z: Jest nią potępianie ataków na niezawisłość sądownictwa oraz ochrona sędziów, prokuratorów, adwokatów, w Unii Europejskiej i poza nią, którzy stali się ofiarami swojego zobowiązania do przestrzegania naszych podstawowych wartości. Pozwolę sobie zacytować przewodniczącą Komisji Europejskiej, panią Ursulę von der Leyen, z listu jaki napisała kilka dni temu do członków EAJ: „Pragnę podkreślić moje uznanie dla zaangażowania waszego Stowarzyszenia w promowanie praworządności w Unii Europejskiej”. Ale niestety Europejskie Stowarzyszenie Sędziów nie widzi tego samego poziomu zaangażowania ze strony innych europejskich i narodowych władz politycznych, zwłaszcza tych, które ignorują bezceremonialny brak poszanowania dla orzeczeń Europejskiego Trybunału Sprawiedliwości. Zaplanowane w najbliższą środę przesłuchanie sędziego Igora Tulei to kolejny godny ubolewania przykład, jak bardzo rozczarowujące jest przestrzeganie przez państwa członkowskie UE naszych podstawowych zasad. 24 grudnia 2020 Musimy wytrwać, idąc – jak rok wcześniej – po właściwej stronie historii. Przyjęta przed 13 miesiącami ustawa kagańcowa powinna zostać natychmiast zablokowana, aby położyć kres obecnemu niebezpiecznemu zastraszaniu niezależnych sędziów. Plan Marshalla UE na rzecz praworządności – przesłanie, które EAJ próbowało komunikować w ostatnich miesiącach, pozostaje decydujące dla przyszłości europejskiego sądownictwa. My, europejscy sędziowie, ciągle stoimy z wysoko podniesionymi głowami. My, europejscy sędziowie, stoimy z dumą. José Igreja Matos Przewodniczący Europejskiego Stowarzyszenia Sędziów 18 stycznia 2021 Przełożyła Anna Halbersztat  Sądownictwo, Ursula von der Leyen, Igor Tuleya, Trybunał Sprawiedliwości Unii Europejskiej, European Association of Judges Europejskie Stowarzyszenie Sędziów Marsz Tysiąca Tóg ustawa kagańcowa
Policja chce ukarać 16-latka ze Strajku Klimatycznego. Bo przemawiał przez megafon [ROZMOWA]^Robert Jurszo^22 stycznia 2021^https://oko.press/policja-chce-ukarac-16-latka-ze-strajku-klimatycznego/^"Katastrofa klimatyczna to największe zagrożenie naszych czasów. Musimy działać, nawet jeśli policja będzie chciała ciągać nas za to po sądach" - mówi OKO.press Kacper Lubiewski. Kilka tygodni po proteście do jego domu zapukała kuratorka sądowa. "Policjanci wyrazili przypuszczenie, że w domu mogę być demoralizowany" Policja chce ukarać 16-letniego Kacpra Lubiewskiego, aktywistę opolskiego Młodzieżowego Strajku Klimatycznego. Powód? 9 grudnia 2020 przemawiał na proteście klimatycznym przez megafon, co policja uznała za… łamanie ustawy o ochronie środowiska. Policja złożyła wniosek o ukaranie nastolatka do sądu rodzinnego z informacją, że w domu może być demoralizowany. Kacper w Młodzieżowym Strajku Klimatycznym działa od samego początku. Uczy się w liceum, ma średnią ocen powyżej 5,6. Jest czterokrotnym stypendystą marszałka województwa za wyniki w nauce. W tym roku dostał stypendium Krajowego Funduszu na rzecz Dzieci, wcześniej wielokrotnie dostawał stypendia w szkole. Jest członkiem Europejskiego Parlamentu Młodzieży. „W mojej ocenie chodzi tylko i wyłącznie o to, by zniechęcać młodych ludzi do aktywizmu klimatycznego. Byśmy nie wychodzili na ulice i nie protestowali. Chodzi też o to, by przestraszyć rodziców, by nie puszczali swoich dzieci na protesty” – mówi OKO.press Kacper Lubiewski z Młodzieżowego Strajku Klimatycznego Niżej cała rozmowa z nastoletnim aktywistą, którego pytaliśmy nie tylko o policyjne represje, ale też o jego zaangażowanie w walkę z katastrofą klimatyczną. 29 listopada 2019 Robert Jurszo, OKO.press: Twoje problemy zaczęły się 9 grudnia ubiegłego roku, podczas „Spaceru dla Przyszłości” w Opolu. Co to było za wydarzenie? Kacper Lubiewski, opolski Młodzieżowy Strajk Klimatyczny: Organizowaliśmy go jako opolski Młodzieżowy Strajk Klimatyczny przy wsparciu Ogólnopolskiego Strajku Kobiet, co wynikało ze zbieżności naszych postulatów w kwestiach klimatycznych. To był czas przed negocjacjami unijnego budżetu, chcieliśmy wyraźnie pokazać rządowi, że weto będzie szkodliwe dla osiągnięcia celów klimatycznych w przyszłości. Przypominaliśmy również znane już postulaty Młodzieżowego Strajku Klimatycznego, takie jak wprowadzenie do szkół edukacji klimatycznej, czy sprawiedliwą transformację energetyczną. Przyszedłeś na protest i… …podeszli do mnie policjanci i powiedzieli, że „doszły ich słuchy”, że jestem niepełnoletni i że jestem tu sam. Nie była to prawda, bo przyszedłem z rodzicami. Poza tym, mam 16 lat, więc obostrzenia związane z przemieszczeniem się podczas pandemii mnie nie dotyczyły. Jednak ja i mój tata zostaliśmy spisani – legalnie przebywając na legalnej manifestacji, co uważam za bezprawny skandal. Jakiś czas później, gdy zacząłem przemawiać przez megafon, znów podeszła do mnie policja. Tym razem dowiedziałem się, że używając megafonu łamię ustawę o ochronie środowiska. Oddałem megafon koleżance i mówiłem dalej bez niego. Jak myślisz, dlaczego policjanci podeszli właśnie do ciebie? Przecież tam było blisko 200 innych protestujących osób. Byłem tym zaskoczony, jak i tym, że zostałem spisany. Nie wiem, może dlatego, że byłem organizatorem? 25 września 2020 To jednak był dopiero początek historii, która ciągnie się do dziś. Kilka tygodni później do twojego domu przyszła kuratorka sądowa. Powiedziała mi i moim rodzicom, że policja przekazała moją sprawę do sądu rodzinnego w związku z rzekomym złamaniem przeze mnie ustawy o ochronie środowiska. Policjanci wyrazili też przypuszczenie, że w domu mogę być demoralizowany, więc kuratorka – zgodnie z procedurą – musiała przyjść, sprawdzić, czy aby tak się nie dzieje. A na czym ta demoralizacja miałaby polegać? Nie wiem, to już jest pytanie do policji. Dziś Sąd Okręgowy w Opolu wydał komunikat, że w moim przypadku nie widzi jakiejkolwiek podstawy do wszczęcia sprawy o demoralizację nieletniego, czy o ograniczenie władzy rodzicielskiej moim rodzicom. Dodam, że pani kurator, która wtedy do nas przyszła, była bardzo miła i życzliwa. Rozmawiałem z nią jeszcze dzień po jej wizycie telefonicznie, gdy pytała mnie m.in. o moje osiągnięcia szkolne. Doskonale rozumiała, że skoro czterokrotnie dostałem stypendium marszałka województwa za wyniki w nauce, w tym roku stypendium Krajowego Funduszu na rzecz Dzieci, kilkakrotnie stypendia szkolne, a na dodatek jestem członkiem Europejskiego Parlamentu Młodzieży, to w moim przypadku o żadnej demoralizacji nie może być mowy. 12 grudnia 2019 Podczas wizyty kuratorki sądowej dowiedziałeś się, że za rzekome złamanie ustawy o ochronie środowiska możliwą karą jest nawet poprawczak. Myślisz, że dojdzie do rozprawy sądowej? Jestem przekonany, że tak się nie stanie, dlatego się nie boję. To by ośmieszyło sąd, państwo, no i policję. Nie wyląduję w poprawczaku. I policja też o tym wie, bo nie po to zgłaszała sprawę do sądu. To po co? W mojej ocenie chodzi tylko i wyłącznie o to, by zniechęcać młodych ludzi do aktywizmu klimatycznego. Byśmy nie wychodzili na ulice i nie protestowali. Chodzi też o to, by przestraszyć ich rodziców, by nie puszczali swoich dzieci na protesty. Bo nawet jeśli nie dojdzie do rozprawy sądowej, to przecież zawsze będzie zamieszanie medialne, jak w moim przypadku, które zawsze wiąże się z jakimś stresem. A tego nikt nie chce przecież doświadczać. Dlaczego policja miałaby coś takiego robić? Żadna władza, a chyba już w szczególności ta obecna, nie lubi słuchać krytykujących ją młodych obywateli – w sprawach klimatycznych i wszystkich innych. Jeśli chodzi o politykę klimatyczną, to mamy do czynienia z rządem, który już od blisko sześciu lat konsekwentnie ignoruje rekomendacje największych autorytetów naukowych mówiących o zagrożeniach klimatu i konieczności zmian w naszej ekonomii i energetyce z tym związanych. Demonstracje Młodzieżowego Strajku Klimatycznego pokazują społeczeństwu, że w naszym kraju władza nie robi tego, co robić powinna: nie troszczy się o naszą przyszłość, bo przecież katastrofa klimatyczna to największe zagrożenie naszych czasów. A ona nie będzie czekać na to, aż się ogarniemy. Tym bardziej musimy działać, przypominać o tym, co nam grozi. Nawet jeśli policja będzie chciała ciągać nas za to po sądach, bądź szykanować na inne sposoby. 15 września 2019 Sporo osób udzieliło ci wsparcia, w tym posłanka Marcelina Zawisza z Lewicy. Oferowano ci wsparcie prawne, a sprawą zainteresowały się media. Jak się z tym czujesz? Wspaniale. To wszystko pokazało mi, że państwo w naszym kraju nie umarło, choć mamy policję, która się ośmiesza, i rząd taki, jaki mamy. Że to nie jest tak, że w naszym życiu panują tylko niepewność i strach przed tym, co zrobi władza. Że są ludzie, w tym politycy, którzy aktywizują się w takich sytuacjach, jak moja, i są gotowi do pomocy. Jestem za to niezmiernie wdzięczny. Działasz w Młodzieżowym Strajku Klimatycznym. Dlaczego się angażujesz w ten ruch, dlaczego jest dla ciebie ważny? Z Młodzieżowym Strajkiem Klimatycznym jestem związany od początku jego powstania. Czyli od dwóch lat, zresztą byłem jednym z jego założycieli w Opolu. Lubię sposób działania tego ruchu. Jesteśmy oddolni, panuje u nas mocno rodzinna atmosfera, a jednocześnie działamy całkowicie legalnie, bo wszystkie nasze działania mieszczą się w granicach prawa. Dzięki temu metrykalnie mamy niski próg wejścia – na naszych protestach pojawiają się nawet przedszkolaki. Nie wyobrażam sobie ich obecności np. na blokadzie ronda w Warszawie, którą zorganizował ruch Extinction Rebellion. 15 marca 2019 Niektórzy prawicowi publicyści piszą, że Młodzieżowy Strajk Klimatyczny jest bez sensu, bo przecież protesty młodzieży nic nie zmienią. Co ty na to? Jeszcze niedawno klimat był bardzo nisko na liście tematów w debacie publicznej. Również dzięki nam, dzięki Młodzieżowemu Strajkowi Klimatycznemu, stał się jednym z najważniejszych, obecnym nawet na debacie prezydenckiej podczas ostatnich wyborów. Jestem przekonany, że każda ważna zmiana polityczna czy społeczna zaczyna się od obywatela, który się na coś nie zgadza. Na przykład na brak działania rządu w obliczu katastrofy klimatycznej. Widzę nasz realny wpływ choćby w tym, że w Warszawie odbędzie się panel klimatyczny, do którego udało się przekonać prezydenta stolicy Rafała Trzaskowskiego również działaczom Młodzieżowego Strajku Klimatycznego. Nasi działacze w Krakowie organizują akcje edukacyjne. Młodzieżowy Strajk Klimatyczny stworzył przestrzeń, w której młodzi obywatele mogli zabrać głos i ten głos zaczął być słuchany. To właśnie dlatego na protestach pojawiały się transparenty z hasłem „Ryby i dzieci mają głos”. Chcieliśmy, by dorośli uświadomili sobie, że my, dzieci i młodzież, jesteśmy ważną częścią społeczeństwa. I że to my będziemy ponosili największe koszty zaniechań walki z katastrofą klimatyczną. Myślę, że się nam to udało. 29 stycznia 2020 Ostatnie pytanie: co cię najbardziej przeraża w katastrofie klimatycznej? Chyba jej wielowymiarowość. To, że tak naprawdę, jest sumą wielu katastrof: problemów z dostępem do wody, pożarów lasów i deforestacji, fal ekstremalnych upałów, powodzi i wielu innych. Mnie jednak chyba najbardziej przerażają skutki społeczne, bo katastrofa klimatyczna najbardziej doświadczy nie zamożnych Europejczyków, ale mieszkańców biednego Globalnego Południa. To oni oberwą najbardziej, a przecież są najmniej winni tej sytuacji. I ta wielka niesprawiedliwość jest czymś, co denerwuje mnie najbardziej. Ale myślę też, że to bardzo ważne, by działając na rzecz klimatu nie skupiać się przesadnie na własnych lękach, bo to jest demotywujące. Dlatego to bardzo ważne, by Młodzieżowy Strajk Klimatyczny myślał i działał zadaniowo, stawiając sobie jasne i możliwe do osiągnięcia cele, np. organizował protesty i akcje edukacyjne. W innym przypadku łatwo się wypalić. Ekologia, katastrofa klimatyczna klimat kryzys klimatyczny Młodzieżowy Strajk Klimatyczny
Władza wybiera sobie Rzecznika praw władzy. Dzień Świstaka w Sejmie^Agata Szczęśniak^21 stycznia 2021^https://oko.press/wladza-wybiera-sobie-rzecznika-praw-wladzy-dzien-swistaka-w-sejmie/^Kandydat PiS na Rzecznika Praw Obywatelskich zagłosował sam za sobą, a na koniec podziękował Kaczyńskiemu. „Dzień świstaka" - drwił poseł Krzysztof Śmiszek. Sejm głosował nad RPO po raz trzeci. Zapewne nie po raz ostatni, bo Wawrzyk niemal na pewno przepadnie w Senacie Na zdjęciu:Piotr Wawrzyk przyjmuje gratulacje od Jarosława Kaczyńskiego. „Życzę tego, aby od Świętego Krzyża powiał taki silny wiatr, który spowoduje zmiany na urzędzie Rzecznika Praw Obywatelskich” – oświadczył w czwartek 21 stycznia z sejmowej mównicy poseł PiS Krzysztof Lipiec, rekomendując Piotra Wawrzyka na stanowisko Rzecznika Praw Obywatelskich. PiS zgłosił na konstytucyjny urząd Rzecznika Praw Obywatelskich swojego wiceministra spraw zagranicznych i posła ze Świętokrzyskiego. To tam znajduje się klasztor Święty Krzyż. Zgodnie z sejmową arytmetyką (PiS ma przewagę kilku głosów) Wawrzyk wygrał głosowanie. „Za” byli niemal wszyscy posłowie obozu rządzącego (233). Łącznie z nim samym. Kandydatowi nie przyszło do głowy, że w głosowaniu nad własną osobą mógłby nie wziąć udziału. Wcześniej Sejm odrzucił dwie inne kandydatury – zgłoszonego przez PSL i Konfederację Roberta Gwiazdowskiego (za – 38, przeciw 383) i Zuzanny Rudzińskiej-Bluszcz (za – 204, przeciw – 247). Wystawiły ją organizacje obywatelskie, a popierają Koalicja Obywatelska i Lewica. „Pojmuje urząd RPO jako służbę, którą zamierza realizować w duchu porozumienia, kompromisu i solidarności na drodze dialogu” – zachwalała Wawrzyka posłanka Joanna Borowiak z PiS. PiS próbował przedstawić Wawrzyka jako umiarkowanego i merytorycznego. Podczas przesłuchania na sejmowej komisji kandydat obiecywał, że zajmie się sprawami, które są bliskie opozycji – promocją szczepień, psychiatrią dziecięcą, a nawet prawami kobiet. Kiedy jednak posłanki i posłowie dopytywali o konkrety, Wawrzyk robił uniki. Nie odpowiedział nawet na pytania o Krajową Radę Sądownictwa czy Igora Tuleyę. Zasłaniał się tym, że zna akta tych spraw jako osoba odpowiedzialna za sprawy traktatowe w MSZ. Według Konstytucji RPO wybierają obie izby i Senat zapewne utrąci Wawrzyka. PiS ma 48 senatorów. Czy kandydata PiS mógłby poprzeć któryś z senatorów niepisowskich? Kto to mógłby być? Konserwatywny senator PSL Jan Józef Libicki powiedział w czwartek „Rzeczpospolitej”, że będzie głosował przeciwko Wawrzykowi. Zapewne PiS będzie zabiegał o poparcie niezależnej senatorki Lidii Staroń, znanej z konserwatywnych poglądów. To jeden, bardzo wątpliwy głos. Może więc zdecydować przypadkowa nieobecność któregoś z senatorów, ale w tym przypadku opozycja zapewne zadba o stuprocentową frekwencję. Kadencja dr. hab. Adama Bodnara skończyła się 9 września i od tamtej pory parlament nie może wybrać jego następczyni lub następcy. Zaskakujące było w czwartek zachowanie PSL-u. Najpierw zagłosował za Robertem Gwiazdowskim, którego ludowcy zgłosili razem z Konfederacją. Następnie PSL poparł Zuzannę Rudzińską-Bluszcz. „Gdy nie przeszedł nasz kandydat, popieramy innego opozycyjnego” – napisał na Twitterze Piotr Zgorzelski z PSL. 29 grudnia 2020 Wcześniej PSL przekonywał, że ma pomysł, jak przełamać impas wokół RPO. Pojawiały się doniesienia, że dogadują się z PIS co do wspólnego kandydata. Ostatecznie nie przekonali ani PiS, ani reszty opozycji. I po raz trzeci poparli Rudzińską-Bluszcz. „W pewnym sensie przeżywamy »dzień świstaka« – te same argumenty, te same apele o wybranie Rzecznika. Mamy jedną różnicę, mamy kilku kandydatów” – mówił poseł Krzysztof Śmiszek z Lewicy. Stwierdził, że Wawrzyk to kandydat czysto partyjny, który „ma odbić ostatnią niezależną instytucję w naszym kraju”. O Rudzińskiej-Bluszcz mówił: „nieustępliwość – słowo-klucz, które ją określa. Kandydatce udało się coś niesamowitego: wygenerowała niesamowitą energię społeczną – nie wokół siebie, ale wokół wizji urzędu”. „Wybraliście Rzecznika Praw Dziecka – pamiętacie, kogo wybraliście?” – pytał PiS poseł Robert Kropiwnicki z Koalicji Obywatelskiej. „Wybraliście również Rzecznika Małych i Średnich Przedsiębiorstw. Dzisiaj kiedy te przedsiębiorstwa upadają, gdzie jest głos tego rzecznika?”. Na koniec zaproponował: „Dogadajmy się w tej sprawie, musimy zawrzeć porozumienie między Sejmem i Senatem, wróci ta sprawa po raz czwarty i piąty, jeśli nie usiądziemy do stołu”. Przez te pół roku politycy PiS bardzo rzadko wypowiadali się na temat kandydatury Zuzanny Rudzińskiej-Bluszcz. Nie podawali argumentów, dlaczego jej nie popierają. Trudno zresztą było je znaleźć w dotychczasowych koncyliacyjnych wystąpieniach kandydatki. Która w dodatku spotkała się z kilkoma politykami obozu władzy i według nieoficjalnych doniesień zrobiła – ku ich zdumieniu – dobre wrażenie. W końcu jednak PiS zaatakował ją wprost. „Jeśli chodzi o panią mecenas Zuzannę Rudzińską-Bluszcz, kurtyna opadła, wygłosiła de facto polityczną deklarację, jakich praw będzie bronić” – mówił w czwartek z sejmowej mównicy poseł Marek Ast, przewodniczący komisji sprawiedliwości i praw człowieka. „W okresie kiedy miliony Polaków boją się o swoje życie, zdrowie, miejsca pracy, powiedziała, że najważniejsze wyzwania dla rzecznika to kwestia protestów, strajków kobiet, naruszania praw LGBT”. Ta jawna nieprawda. Rudzińska-Bluszcz swoje wystąpienie ułożyła jak kalendarz naruszania praw obywatelskich. Opowieść prowadziła trzema torami: 1. wybór RPO, 2. wyzwania związane z pandemią, 3. łamanie gwarancji konstytucyjnych. Mówiła między innymi: „Badania pokazały też, że miesiące edukacji zdalnej wyostrzyły problem nierówności w edukacji. Wrzesień był także miesiącem strachu nauczycieli o swoje zdrowie. Strachu, który trwa do dziś, kiedy nauczyciele wrócili do szkół bez szczepień”. „Kolejki karetek przed izbami przyjęć, odwołane chemioterapie, brak respiratorów w szpitalach w mniejszych miejscowościach. Samotność chorujących i strach rodzin”. Całe jej wystąpienie można przeczytać w naszej relacji z przesłuchania kandydatów w komisji sprawiedliwości: 20 stycznia 2021 To, że Piotr Wawrzyk ma specyficzne poglądy na konieczność obrony praw obywateli legalnie demonstrujących, świadczy jego pochwała dla wystąpienia szefa rządzącej partii atakujące ludzi demonstrujących swój sprzeciw i pochwalające brutalne zachowania policji. To silny kontrast wobec działań obecnego Rzecznika i jego urzędu. „Bardzo dobre, merytoryczne i konkretne wystąpienie Pana Prezesa J. Kaczyńskiego” – napisał 9 grudnia 2020 na Twitterze kandydat PiS na RPO. Co to za wystąpienie? W Sejmie odbyła się wtedy debata w sprawie wotum nieufności wobec Kaczyńskiego. Koalicja Obywatelska i Lewica chciały odwołać wicepremiera za „doprowadzenie do gwałtownego pogorszenia się bezpieczeństwa Polek i Polaków”. Chodziło zwłaszcza o wydarzenia 18 listopada, kiedy do Warszawy ściągnięto siły policyjne z całego kraju, w sumie na ulicach stolicy miało być 3,7 tys. policjantów.  Kaczyński mówił wtedy między innymi: „Okazało się, że całkowicie nielegalne manifestacje, skrajnie szkodliwe dla ludzi, podlegające artykułowi 165 paragraf 3, którego się tak boicie, od dwóch do 12 lat, poinformuję was żebyście wiedzieli. (…) to wszystko jest w porządku”. 10 grudnia 2020 Władza, Prawa człowieka, Piotr Wawrzyk, Zuzanna Rudzińska-Bluszcz, Robert Gwiazdowski, Rzecznik Praw Obywatelskich,
Aż 78 sędziów Sądu Najwyższego broni karnie zsyłanych prokuratorów i represjonowanych sędziów^Mariusz Jałoszewski^21 stycznia 2021^https://oko.press/az-78-sedziow-sadu-najwyzszego-broni-prokuratorow/^Obecni i emerytowani sędziowie SN w bezprecedensowym oświadczeniu protestują przeciwko karnym delegacjom prokuratorów, wysyłanych do pracy po kilkaset kilometrów od domu. Bronią też represjonowanych sędziów, których ściga za orzeczenia Prokuratura Krajowa. Oświadczenie czynnych sędziów SN (46) i sędziów w stanie spoczynku (32) upubliczniono w czwartek 21 stycznia 2020 roku. To ważny głos, bo to najważniejszy sąd w Polsce. Ponadto oświadczanie podpisało wielu sędziów SN, co dotąd było niespotykane. Oświadczenie jest krótkie, ale bardzo dobitne w wymowie. Podpisali je m.in. byli prezesi SN Adam Strzembosz, Lech Gardocki i Małgorzata Gersdorf, oraz były prezes Izby Karnej Stanisław Zabłocki. Podpisali je też obecni prezesi starych, legalnych Izb SN sędziowie: – Józef Iwulski, prezes Izby Pracy i Ubezpieczeń Społecznych, – Dariusz Zawistowski, prezes Izby Cywilnej i były przewodniczący KRS, – Michał Laskowski, prezes Izby Karnej, były rzecznik SN. Podpisy złożyli też sędziowie starych, legalnych Izb SN. Oświadczenie sędziów SN opublikowało stowarzyszenie sędziów Themis. Cytujemy w całości. „Z niepokojem obserwujemy i sprzeciwiamy się kolejnym działaniom władz wymierzonym przeciwko prokuratorom i sędziom, którzy zajmują krytyczne stanowisko wobec systematycznego podporządkowywania prokuratury i sądów politykom. W takich kategoriach trzeba traktować wysyłanie niektórych prokuratorów do miejscowości bardzo odległych od ich miejsc zamieszkania oraz wszczynanie postępowań w stosunku do sędziów, którzy rozpoznają odwołania od tego rodzaju decyzji. Niezmiennie podtrzymujemy też stanowisko wyrażone w wielu orzeczeniach Sądu Najwyższego o braku podstaw do orzekania przez Izbę Dyscyplinarną, w tym także w sprawach immunitetowych sędziów. W sytuacji, gdy od czerwca 2020 r. odmawia się zwołania Zgromadzenia Ogólnego Sędziów Sądu Najwyższego, niniejsze oświadczenie jest jedyną formą, w jakiej możemy wypowiedzieć się w tej istotnej społecznie kwestii”. Wszystkie podpisy sędziów SN są tutaj. Oświadczenie sędziów SN to reakcja na represje jakie spadły w ostatnich tygodniach na niezależnych prokuratorów i sędziów. Sędziowie stają w obronie grupy prokuratorów, których kilka dni temu delegowano na pół roku do pracy po kilkaset kilometrów od domu. Chodzi o siedmiu niezależnych prokuratorów. Sześciu z nich to członkowie krytycznego wobec Prokuratora Generalnego Zbigniewa Ziobry stowarzyszenia Lex Super Omnia. Delegacje dotyczą aż trzech członków zarządu stowarzyszenia. Pisaliśmy o tym w OKO.press: 18 stycznia 2021 Pod decyzją o delegowaniu podpisał się Prokurator Krajowy Bogdan Święczkowski, zaufany Zbigniewa Ziobry. Za jego decyzję zapłacą podatnicy, co najmniej 100 tys. zł, bo koszty delegacji pokryje prokuratura. Delegacje to kara dla prokuratorów za obronę praworządności i niezależnej prokuratury oraz za krytykę Ziobry. Ta sprawa poruszyła wielu. Bo w czasie epidemii prokuratorzy dostali niecałe dwie doby na znalezienie nowego mieszkania i uporządkowania swojego życia zawodowego i prywatnego. Prokuratorzy zostawią też w domach swoje rodziny, dzieci, starszych rodziców. Dlatego dostali wielkie wsparcie od sędziów i obywateli, którzy proponują im nawet wynajem mieszkań za darmo. Pisaliśmy o tym w OKO.press: 20 stycznia 2021 Oświadczenie sędziów SN odnosi się też do sprawy prokuratora Mariusza Krasonia z Prokuratury Regionalnej w Krakowie. On też został teraz delegowany karnie, ale jako jedyny do jednostki w miejscu zamieszkania, czyli w Krakowie. Może dlatego, że opiekuje się starszymi rodzicami. Dla Krasonia to już trzecia karna delegacja. Bogdan Święczkowski po raz pierwszy zesłał go karnie w 2019 roku do Wrocławia i jednocześnie zdegradował. Wysłał go na delegację mimo opieki nad rodzicami. Po powrocie z Wrocławia Krasoń trafił na drugą delegację, ale już na terenie Krakowa. A teraz na trzecią. Krasoń jest najbardziej prześladowanym prokuratorem w Polsce. Represje spadają na niego, bo był inicjatorem pierwszej w Polsce uchwały samorządu prokuratorów, która krytykowała prokuraturę Ziobry. Jest też w zarządzie Lex Super Omnia. Ale nie dał się złamać. Pozwał macierzystą prokuraturę do sądu o ustalenie, że jego miejscem pracy jest Prokuratura Regionalna w Krakowie. W tle jest mobbing i nierówne traktowanie w pracy. Pisaliśmy o tym w OKO.press: 12 września 2020 W związku z pozwem Krasonia przeciwko prokuraturze kłopoty mają też krakowscy sędziowie i do tego również odnosi się oświadczenie sędziów SN. Wydział spraw wewnętrznych Prokuratury Krajowej, który PiS powołał do ścigania sędziów i prokuratorów, prowadzi śledztwo dotyczące orzeczeń korzystnych dla Krasonia wydawanych przez krakowskich sędziów. Śledztwo dotyczy rzekomego przekroczenia uprawnień przez nich. Zarzuty karne grożą aż 14 sędziom z sądów rejonowego, okręgowego i apelacyjnego w Krakowie. Na razie Prokuratura Krajowa wezwała ich na przesłuchanie jako świadków. Pisaliśmy o tym w OKO.press: 18 grudnia 2020 Sędziowie SN odnoszą się ponadto w oświadczeniu do karnego ścigania innych sędziów, którym immunitet na wniosek Prokuratury Krajowej uchyliła nielegalna Izba Dyscyplinarna. Izba pracuje choć w kwietniu 2020 roku TSUE wstrzymał jej pracę orzeczniczą. Izba uważa jednak, że orzeczenie TSUE nie odnosi się do immunitetów sędziów. I już uchyliła immunitet symbolowi wolnych sądów Igorowi Tulei i sędzi Beacie Morawiec, szefowej stowarzyszenia niezależnych sędziów Themis. Oboje zostali też przez Izbę zawieszeni w obowiązkach sędziego. Prokuratura chce im postawić absurdalne i naciągane zarzuty. W tle jest zaangażowanie Tulei i Morawiec w obronę wolnych sądów. Trzecim zawieszonym przez Izbę Dyscyplinarną jest sędzia Paweł Juszczyszyn z Olsztyna, który chciał zbadać listy poparcia do nowej KRS. Za co spadły na niego represje. Wszyscy mają mocne wsparcie sędziów. W ich obronie raz w miesiącu w ramach protestu sędziowie nie będą wyznaczać rozpraw i posiedzeń. Pisaliśmy o tym w OKO.press: 18 grudnia 2020 Sędziowie SN piszą jeszcze w oświadczeniu, że w ten sposób zajmują stanowisko – wydając oświadczenie – bo nowa prezes SN Małgorzata Manowska nie zwołuje Zgromadzenia Sędziów SN, które może podejmować uchwały wyrażające stanowisko sędziów. Manowska została wybrana na prezesa SN przez prezydenta Andrzeja Dudę, mimo że większość sędziów SN wskazała innego kandydata spośród swojego grona. Procedura wyboru nowej prezes SN odbyła się w atmosferze skandalu. Pisaliśmy o tym w OKO.press: 17 maja 2020 Tymczasowi prezesi SN – wskazani przez Dudę – parli do wyboru „swojego prezesa”, lekceważąc wnioski „starych” sędziów SN. Po powołaniu Manowskiej w czerwcu 2020 roku kontynuowano obrady Zgromadzenia. Starzy sędziowie SN zgłaszali swoje wnioski, ale Manowska przerwała obrady powołując się na brak kworum. Bo część nowych sędziów SN (ci, wskazani przez nową KRS) wzięło urlopy. I do dziś prezes Manowska nie zwołała Zgromadzenia. Gdyby zwołała, to starzy sędziowie SN przyjęliby krytyczne uchwały wobec tego, co dzieje się w wymiarze sprawiedliwości, w tym krytyczne wobec jej wyboru na prezesa SN i wobec nielegalnej Izby Dyscyplinarnej. Pisaliśmy o tym w OKO.press: 12 czerwca 2020 Sądownictwo, Małgorzata Manowska, Sąd Najwyższy, Prokuratura Krajowa, delegacje prokuratorów oświadczenie prezes SN Małgorzata Manowska represje sędziów sędziowie Sądu Najwyższego
W I kwartale szczepionek starczy dla maks. 40 proc. osób 70-79 lat. Od piątku zapisy^Miłada Jędrysik^21 stycznia 2021^https://oko.press/w-piatek-rusza-rejestracja-70-na-szczepienia-przeciwko-covid-19-nie-bedzie-latwo/^Jeśli terminy szczepień będą wyznaczane tylko do 31 marca, to dla 3 mln siedemdziesięciolatków zostanie maksymalnie 1,3 mln szczepionek. Doradzamy, jak się zapisać, bo kto pierwszy ten lepszy. Zwłaszcza, że brytyjska odmiana wirusa została już wykryta w Polsce  W piątek 22 stycznia o 06:00 rano rozpocznie się rejestracja na szczepienie wszystkich osób z polskim obywatelstwem i cudzoziemców z prawem pobytu, którzy ukończyli 70 lat. Ciągle trwa również rejestracja osób 80 plus. Szczepienia nie są rejonizowane, czyli można się zgłosić w dowolnym punkcie szczepień w całej Polsce. Można też anulować lub zmienić termin szczepienia – ale tylko pierwszej dawki. Można to zrobić trzema kanałami: W tym celu trzeba mieć profil zaufany, taki rodzaj elektronicznego podpisu, który wyrabia się w punktach potwierdzających, np. w urzędzie gminy albo poprzez internetowe konto swojego banku. Rząd uruchomił w zeszłym tygodniu ułatwiony tymczasowy profil zaufany dla seniorów. Aby go uzyskać, nie trzeba wychodzić z domu, wystarczy umówić się z urzędnikiem na rozmowę wideo. Urzędnicy są przeszkoleni jak tłumaczyć zawiłości systemu osobom, które urodziły się jeszcze w czasach analogowych. Oczywiście nie każdy senior ma sprzęt, który mu na to pozwoli i odpowiednie umiejętności. Do tej pory wielu 80-latków przy zakładaniu profilu korzystało więc z pomocy młodszych członków rodziny lub znajomych. Podczas rejestracji na pacjent.gov.pl trzeba się będzie zalogować profilem zaufanym, czyli podać jego login i hasło. System na początek przedstawia pięć propozycji punktów szczepień najbliżej miejsca zamieszkania. Terminy do szczepienia są na razie do 31 marca. Nie wiadomo, czy od 22 stycznia będzie można się umawiać na II kwartał roku.  Logowanie się na pacjent.gov.pl można przećwiczyć już teraz – na kontach osób 70 plus są już nawet e-skierowania na szczepienia, choć jeszcze nie są aktywne. Tu miejsce szczepienia zaproponują konsultanci. Do zarejestrowania się wystarczy PESEL, trzeba będzie podać także adres mailowy i numer telefonu komórkowego. Jeśli ktoś ich nie ma, może podać numer telefonu kogoś z rodziny i ten ktoś dostanie sms-a z potwierdzeniem terminu szczepienia i przypomnienie o nim dzień przed. Według jednej z rejestratorek, z którą rozmawiało OKO.press, można też podać numer telefonu stacjonarnego, potwierdzenie przyjdzie wtedy w postaci wiadomości głosowej. Nie udało nam się jednak potwierdzić tej zmiany reguł gry, która byłaby bardzo korzystna dla seniorów. Na stronach rządowych  można z kolei przeczytać, że „numer telefonu komórkowego nie jest wymagany, ale jeśli go podasz, otrzymasz SMS z potwierdzeniem umówienia wizyty na szczepienie”. W dotychczasowej praktyce osoby zapisujące na szczepienie nie przyjmowały jednak zgłoszenia bez numeru komórkowego.  Mapę punktów szczepień działających w całym kraju można znaleźć na stronie www.gov.pl/szczepimysie. Wraz ze szpitalami tymczasowymi i tzw. szpitalami węzłowymi szczepiącymi medyków to ponad 6 tys. punktów. Według harmonogramu rząd chce zaszczepić w pierwszym kwartale, czyli do końca marca, 3,1 mln osób przynajmniej pierwszą dawką. Niestety, takie są realia: koncerny farmaceutyczne dopiero zaczęły masową produkcję szczepionek. W ramach ich solidarnościowego zakupu przez Komisję Europejską dostaliśmy w I kwartale zgodnie z parytetem ludności tylko 5,8 mln dawek (było ich 366 tys. więcej, ale Pfizer postanowił zmodernizować linię produkcyjną i ma przerwy w produkcji). Z tego 2,4 mln jest przeznaczone na drugą dawkę, którą należy podać w odstępie trzech tygodni. Pozostałe 3,1 mln dawek ma więc wystarczyć w I kwartale dla: Oznacza to, że dla osób w wieku 70-79 lat , których jest w Polsce 2,975 mln zostanie maks. 1,3-1,4 mln szczepionek, czyli wystraczy dla maksymalnie 40 proc. W piątek okaże się, czy system będzie przyjmować rejestrację na późniejsze terminy niż 31 marca. Jeśli nie, nawet setki tysięcy osób może odejść z kwitkiem. Rano 22 stycznia na 99,99 proc. zatka się infolinia. Zatkała się 15 stycznia, kiedy zaczęły się rejestrować osoby 80 plus. Dopiero po kilku dniach można było dodzwonić się bez problemu. „Przez pierwsze kilka dni odbieraliśmy telefon za telefonem” – opowiada OKO.press jedna z rejestratorek. Dzwoniący słyszeli komunikat, że są daleko w kolejce, a czasem nawet, że numer nie działa. Dla wielu osób kłopotem może być rejestrowanie się przez internet – oprócz trudności technicznych związanych z logowaniem się profilem zaufanym, wyzwaniem może być również obsługa wyszukiwarki. Co najważniejsze, może się okazać, że system już wkrótce nie będzie pokazywał punktów szczepień w pobliżu miejsca zamieszkania. Już bowiem jest wiele miast, w których nie ma wolnych terminów szczepień w systemie. „Na pewno taka sytuacja jest w Bydgoszczy, ale nie tylko” – opowiada rejestratorka z infolinii. Potwierdza to wiadomość od naszej czytelniczki, która próbowała bezskutecznie zarejestrować na szczepienie babcię właśnie w tym mieście. Rejestratorka zaleca w takiej sytuacji wybór punktu szczepień w miejscowości podmiejskiej, gdzie miejsca wyczerpują się później. 15 stycznia 2021 Największe perypetie mogą mieć jednak osoby, które zdecydują się spróbować zarejestrować w swojej przychodni lub innym punkcie szczepień w pobliżu domu. Wiele przychodni zapisało już swoich stałych pacjentów 80 plus do końca marca i ma długie listy rezerwowe. Są i takie, które przyjmowały już wstępne zapisy osób, które ukończyły 70. rok życia. WAŻNE. W dodatku wszystkie e-skierowania na szczepienie są ważne przez tylko 90 dni. O wystawienie kolejnego e-skierowania trzeba będzie poprosić lekarza podstawowej opieki zdrowotnej. Wygodniej będzie więc nie przekroczyć tego terminu. „To w tej chwili zdecydowanie największy problem” – mówi rejestratorka z 989. Do osób, które ze względu na swoje schorzenie leżą w domu powinien przyjechać wyjazdowy zespół szczepienny. Niestety, w centralnym systemie nie ma informacji, który z 6 tys. punktów posiada taki zespół. Osoby tym zainteresowane muszą więc dzwonić po kolei do punktów szczepień. „Ja mogę tylko na chybił trafił wybrać jakieś punkty z listy i zaproponować potrzebującym” – tłumaczy nasza rozmówczyni. Chaos pogłębia fakt, że na stronie gov.pl/szczepimy się wciąż jest informacja, że pod numerem 989 wskażą nam punkt szczepień z zespołem mobilnym. Tylko trochę lepsza jest sytuacja z dowozem osób niepełnosprawnych i mających kłopoty z poruszaniem się do punktów szczepień. Odpowiadają za to gminy i teoretycznie już każda powinna mieć infolinię, pod którą można umówić transport. Listę tych numerów mają już operatorzy 989, jest ona jednak wciąż niepełna. Jak zwracała uwagę w niedawnym wywiadzie dla OKO.press wiceprezydentka Warszawy Renata Kaznowska, negocjacje z rządem na temat finansowania tych przejazdów zakończyły się bez konkluzji. Ostatecznie w ostatnim momencie przyszło polecenie wojewody, żeby taki transport zorganizować, i dopiero wtedy miasto mogło się zabrać za zorganizowanie przetargu na taką usługę. 16 stycznia 2021 Szczepionka Pfizera/BioNTechu, której używamy najwięcej, musi być przechowywana w temperaturze -70 stopni C, a po rozmrożeniu przez pięć dni w lodówce. Dawki składowane w Agencji Rezerw Materiałowych trafiają do punktów szczepień już rozmrożone, gotowe do użycia. Do tej pory przy szczepieniu medyków jechały trzy razy w tygodniu tylko do 800 szpitali węzłowych. Teraz będą musiały dojechać do 6 tys. punktów, także oddalonych od głównych dróg. Przeszkodą w szybkim przebiegu tego procesu jest także dystrybucja szczepionki: rząd postanowił, że na początek każdemu punktowi szczepień będzie dawał zaledwie 30 szczepionek na tydzień. Jednak doniesienia o tym, że w większych ośrodkach nie ma już miejsc powinny skłonić do zmiany strategii i przerzucenia większej liczby dawek tam, gdzie jest większe zapotrzebowanie. Nie we wszystkich częściach Polski do programu zgłosiła się wystarczająca liczba punktów, a poza tym zwłaszcza seniorzy 80 plus nie rejestrują się w miejscach odległych od domu. Nie mają sił i możliwości, żeby do nich dotrzeć. Szef Kancelarii Premiera minister Michał Dworczyk zapowiadał co prawda, że władze będą obserwować sytuację i być może podejmą taką decyzję. Zanim to jednak nastąpi, tysiące sfrustrowanych osób może odbijać się od rejestracji. 13 stycznia 2021 W czwartek 21 stycznia podano, że (w środę) zaszczepiono 45 647 medyków, mniej niż poprzednią środę, więc średnia krocząca z ostatnich siedmiu dni po raz trzeci z rzędu spadła do 32,1 tys. To skutek decyzji władz, by skoro w czwartym tygodniu szczepień Pfizer ograniczył dostawy, „dla bezpieczeństwa” zmniejszyć wysyłkę dawek szczepionki do punktów szczepień. Łącznie zaszczepionych zostało 591 785 „medyków”, w tym kilka procent drugą dawką. Według zmodyfikowanego przez rząd harmonogramu w niedzielę 24 stycznia liczba szczepień (zostanie ogłoszona w poniedziałek) – powinna wynieść już 853 tys., w tym 52 tys. drugich dawek. Oznacza to, że w czasie najbliższych czterech dni trzeba by zaszczepić ok. 261 tys. osób, czyli średnio dziennie 65,3 tys. Może to być trudne, bo średnia dotychczasowa jest o połowę mniejsza. Możemy oszacować opóźnienie. Jak informuje ministerstwo, do szpitali wysłano łącznie 758 tys. dawek. Jeśli uda się je zużyć, będziemy w tyle za harmonogramem o 95 tys. dawek. Co ciekawe, w skorygowanym 19 stycznia harmonogramie suma dawek, na które rząd liczy w I kwartale, spadła z 6,16 mln do 5,79 mln, ale liczba przewidywanych zaszczepień minimalnie się zwiększyła: z 5,4 mln do 5,5 mln (w tym 3,1 pierwszych dawek i 2,4 drugich). Rząd (słusznie) zmniejszył nieco zapas przechowywany „na wszelki wypadek”.  Dane z harmonogramu szczepień przedstawiamy poniżej w przyjaznej formie wykresu, który zestawia prognozowane dostawy szczepionki (literka D; słupki niebieskie) oraz liczby zaszczepień pierwszych (część żółta) i drugich (pomarańczowa) na jednym słupku (Z). Jak widać, w obecnym, czwartym tygodniu – szczepionki ma dostać 341 tys. osób, a dawek od Pfizera dostaliśmy tylko 176 tys. Jeśli ktoś by zaniepokoił się, że w określonym tygodniu szczepimy więcej niż dostajemy dawek, może spojrzeć na poniższy wykres z rosnącą sumą wykonanych szczepień (linia granatowa) w zestawieniu z liczbą dawek, jakie dotarły do Polski (kolor zielony). W poniedziałek, kiedy zaszczepionych medyków było 475 tys., rząd poinformował, że w tej grupie jest 1,3 mln osób i że poza już zaszczepionymi zgłosiło się dodatkowe 580 tys., co oznaczało, że szczepienia obejmą 1,055 mln. czyli aż 81 proc. chętnych „medyków” z etapu zero. Warto zwrócić uwagę, że poprzednio była mowa o 1,0 mln osób, co źle świadczy o precyzji rządowych danych. Jak długo potrwają ich szczepienia? Jak wynika z harmonogramu (patrz wyżej), drugą dawkę 1,021 tys. osób dostanie 28 lutego, co oznacza, że mniej więcej wtedy zakończą się szczepienia medyków. Pod warunkiem, że tempo szczepień wzrośnie i nadgonimy straty z czwartego tygodnia. Są na to szanse, bo władze pod presją lekarzy i mediów (w tym OKO.press) podjęły decyzję, by szpitale mogły zamawiać szczepionki trzy razy w tygodniu (a nie jak wyjściowo tylko raz – w czwartek). 9 stycznia 2021 Gorzej z seniorami. Jak podał w środę minister Dworczyk, „do dzisiaj zarejestrowało się na szczepienia 669 tys. seniorów powyżej 80. roku życia”. Oznacza to odsetek 40 proc. z 1 mln 685 tys. osób. To wciąż mało, bo jest to grupa najbardziej narażona na śmierć od COVID-19, ale optymistyczne jest to, że odsetek rośnie, mimo tego, że minął tydzień od startu rejestracji 15 stycznia. Być może sporo osób zapisało się w swoich przychodniach i te dane jeszcze nie zostały wpisane do systemu. Poza tym dla części starszych osób proces zapisywania się może trwać wolniej z powodu barier technologicznych. Wszystkie bariery, które opóźniają szczepienia, grają na naszą niekorzyść. Nie wiemy jeszcze, ile osób powinno zostać zaszczepionych, żeby utworzyła się odporność zbiorowiskowa – najczęściej eksperci mówią o 70 proc. populacji (czyli także mieszkających lub pracujących w Polsce cudzoziemców). Im dłużej jednak wirus krąży, tym większe ma szanse na mutacje. Jedno z laboratoriów wykryło już w Polsce groźną „brytyjską” mutację B.1.1.7, która odpowiada za gwałtowny wzrost zakażeń w Wielkiej Brytanii. Znaczące mutacje pojawiły się również w Brazylii i w RPA. Nie wiemy jeszcze na ich temat wystarczająco dużo, ale mogą one spowodować, że konieczny będzie „update” szczepionki, która stopniowo będzie traciła skuteczność. Dlatego we wspólnym interesie jest, żeby rzeczywiście jak najszybciej zaszczepiło się jak najwięcej osób. Zdrowie, COVID-19 koronawirus szczepienia na COVID-19  Miłada Jędrysik – dziennikarka, publicystka. Przez prawie 20 lat związana z „Gazetą Wyborczą". Była korespondentką podczas konfliktu na Bałkanach (Bośnia, Serbia i Kosowo) i w Iraku. Publikowała też m.in. w „Tygodniku Powszechnym", kwartalniku „Książki. Magazyn do Czytania". Była szefową bazy wiedzy w serwisie Culture.pl. Od listopada 2018 roku do marca 2020 roku pełniła funkcję redaktorki naczelnej kwartalnika „Przekrój".
„Jastrzębie” przejmują władzę w nowej KRS. Przygotowanie do weryfikacji sędziów^Mariusz Jałoszewski^21 stycznia 2021^https://oko.press/jastrzebie-przejmuja-wladze-w-nowej-krs/^Przewodniczący neo-KRS Leszek Mazur złożył rezygnację. Kończy to spór prawny o legalność jego nagłego odwołania przez grupę „jastrzębi”, którzy wskażą teraz nowego szefa Rady. Przewrót w KRS może być wstępem do ostatecznej rozprawy Zbigniewa Ziobry z niezależnymi sędziami  Rezygnację sędzia Leszek Mazur złożył w czwartek 21 stycznia 2021 roku. Jest ona zaskoczeniem, bo wszyscy liczyli, że patową sytuację w nowej Krajowej Radzie Sądownictwa rozwiąże prezes Sądu NajwyższegoMałgorzata Manowska. To ona bowiem, zgodnie z ustawą o KRS, miała podjąć decyzje po przewrocie w Radzie. I z wcześniejszych informacji wynikało, że prezes Manowska miała podstawy, by nie uznać odwołania Mazura, bo z opinii prawnej SN wynika, że było to bezprawne. Z kłopotu wybawił ją Leszek Mazur składając rezygnację. „Nikt na mnie nie naciskał. Nie chciałem na wiele miesięcy paraliżować pracy KRS” – mówi OKO.press były już przewodniczący nowej KRS Leszek Mazur. Jego następca ma być wybrany na posiedzeniu nowej KRS wyznaczonym przez prezes SN na 29 stycznia. Z informacji OKO.press wynika, że stanowisko po Mazurze ma objąć sędzia Joanna Kołodziej-Michałowicz. Rezygnacja sędziego Leszka Mazura ze stanowiska przewodniczącego nowej KRS to skutek przewrotu w Radzie, do którego doszło 14 stycznia 2021. Przypomnijmy. Członek Rady sędzia Marek Jaskulski złożył nagle wniosek o odwołanie Mazura z funkcji przewodniczącego. I Rada po niejawnej dyskusji szybko ten wniosek przegłosowała. Mazur został odwołany zdecydowaną większością głosów. Razem z nim Rada odwołała z Prezydium KRS i z funkcji jej rzecznika sędziego Macieja Miterę. Do szybkiego ich odwołania parł wiceprzewodniczący Rady, poseł Arkadiusz Mularczyk z PiS. To on prowadził obrady. Oficjalnym powodem jest utrata zaufania. Ale prawdziwym jest tlący się od miesięcy konflikt w Radzie, która jest podzielona na ścierające się frakcje tzw. „gołębi” i „jastrzębi”. Konflikt dla wielu może być zaskoczeniem, bo sędziów do nowej KRS w sposób niekonstytucyjny wybrali posłowie PiS i Kukiz’15 w poprzedniej kadencji Sejmu. Starą, legalną KRS łamiąc Konstytucję rozwiązano. Do nowej KRS wybrano zaś głównie sędziów, którzy poszli na współpracę z resortem Zbigniewa Ziobry. Pisaliśmy o tym w OKO.press: 3 grudnia 2019 Nowa KRS jest potrzeba PiS, by mieć wpływ na awanse w sądach. A te dostają teraz często „swoi” sędziowie. To krok po kroku daje PiS kontrolę nad wymiarem sprawiedliwości. Dzieje się tak, bo nowa KRS nie jest niezależna, co potwierdziły już orzeczenia TSUE i starego, legalnego Sądu Najwyższego. Pisaliśmy o tym w OKO.press: 5 grudnia 2019 Mimo takiego składu doszło do rozłamu w nowej KRS. We frakcji „gołębi” są sędziowie, którzy chcą, by decyzje o sędziowskich awansach Rada podejmowała obiektywniej i bardziej merytoryczne, oraz by nie dawała awansów członkom Rady. Bliżej im do legalistów. Do tej frakcji zalicza się sędziów Leszka Mazura, Macieja Miterę, Wiesława Johana (były sędzia TK, zasiada w Radzie z ramienia prezydenta), Ewę Łąpińską i Pawła Styrnę. Grupa „jastrzębi” to sędziowie-członkowie KRS kojarzeni z byłym wiceministrem sprawiedliwości Łukaszem Piebiakiem, który w 2019 roku po wybuchu afery hejterskiej musiał odejść z resortu. Ta grupa jest za ostrym kursem w sądach forsowanym przez ministra Zbigniewa Ziobrę. Zalicza się do niej Dariusza Drajewicza, Rafała Puchalskiego, Jarosława Dudzicza, Zbigniewa Łupinę, Grzegorza Furmankiewicza, Jędrzeja Kondka (jest w kierownictwie Instytutu Wymiaru Sprawiedliwości, w którym pracę znalazł Łukasz Piebiak), Joannę Kołodziej-Michałowicz, Marka Jaskulskiego i Macieja Nawackiego. Większość sędziów z tej grupy korzysta z „dobrej zmiany”. Są prezesami sądów z nominacji resortu Ziobry lub dostali awans do sądu wyższej instancji od nowej KRS, w której zasiadają. Pisaliśmy o tym w OKO.press: 18 czerwca 2020 Została jeszcze sędzia Dagmara Pawełczyk-Woicka, która w Radzie chodzi swoimi ścieżkami. Ale krytykowała Leszka Mazura przed odwołaniem. Obie frakcje ścierały się w ostatnich miesiącach. Ale czarę goryczy u „jastrzębi” przelało ujawnienie, że część członków Rady – z grupy „jastrzębi” – znalazła sposób na dorabianie. Wykorzystali oni epidemię i zaczęli zwoływać online posiedzenia różnych komisji. Posiedzenia zwoływano w dniach, gdy nie było obrad plenarnych KRS, więc dostawali dodatkowe diety. Kosztowało to KRS dodatkowo ok. 160 tys. zł. Sędziowie dorobili w ten sposób po 10-20 tys. zł. Na przykład Maciej Nawacki dorobił 22 tys. zł, a Dariusz Drajewicz 23 tys. zł. Sprawę opisały media. Inicjatorom odwołania Mazura i Mitery nie spodobało się to, że zgodnie z prawem udostępnili dziennikarzom protokoły posiedzeń tych komisji oraz to, że wystąpili w programie TVN24 i wypowiadali się na ten temat. Pisaliśmy o tym w OKO.press: 14 stycznia 2021 Szybko pojawił się jednak problem, czy odwołanie Mitery i Mazura jest legalne. Bo ustawa o KRS nie przewiduje odwołania z funkcji przewodniczącego i członka Prezydium KRS. Spór miała rozstrzygnąć prezes Sądu Najwyższego Małgorzata Manowska (powołana przez prezydenta Andrzeja Dudę). To ona zgodnie z ustawą o KRS zwołuje pierwsze posiedzenie Rady po zwolnieniu stanowiska przewodniczącego i prowadzi je do czasu wyboru nowego szefa Rady. Kilka dni temu nowy rzecznik SN Aleksander Stępkowski ujawnił, że prezes SN ma opinię prawną, z której wynika, że odwołanie Mitery i Mazura było niezgodne z prawem. To nie przesądzało o tym, co zrobi Manowska, bo mogła pominąć opinię. Gdyby jednak nie uznała przewrotu w Radzie, jej pracami nadal by kierował dotychczasowy przewodniczący. Ale Leszek Mazur wybawił prezes SN od pójścia na starcie z frakcją „jastrzębi” w KRS, co mogło się skończyć wojną w Radzie. A to mogłoby nie spodobać się PiS. W czwartek 21 stycznia Mazur sam złożył rezygnację z przewodniczącego KRS, choć wcześniej uważał, że jego odwołanie jest nielegalne. W rozmowie z OKO.press zapewnia, że nikt nie wywierał na niego nacisków. „Gazeta Wyborcza” napisała jednak, że o jego rezygnacji wiedzieli wcześniej posłowie PiS. „Po przemyśleniu uznałem, że po wotum nieufności wobec mnie przez członków Rady, moje dalsze przewodniczenie jej mogłoby doprowadzić do paraliżu pracy KRS. Utraciłem też zaufanie do wiceprzewodniczącego Arkadiusza Mularczyka i nie widzę możliwości, żeby dalej z nim współpracować” – zapewnia OKO.press sędzia Mazur. Przyznaje, że przed podjęciem decyzji konsultował się z prezes SN Małgorzatą Manowską. „Ona jednoznacznie oceniła to prawnie. Ale ciężar decyzji pozostawiła mi” – mówi Mazur. Dodaje, że gdyby pozostał na stanowisku, to TK Juli Przyłębskiej musiałby rozstrzygnąć spór kompetencyjny o to, kto dalej ma kierować Radą. Mazur nie zrezygnuje jednak z zasiadania w niej na prawach członka. Z informacji OKO.press wynika, że zwolnione stanowisko przewodniczącego ma przejąć osoba kojarzona z frakcją jastrzębi. Propozycję dostał Marek Jaskulski, który złożył wniosek o odwołanie Mazura, oraz Jędrzej Kondek. Ale mieli odmówić. Z naszych informacji wynika, że teraz najpewniejszym kandydatem jest Joanna Kołodziej- Michałowicz. „Nikt nie chce być frontmanem. Ona jest spokojna. Ale ma swoje ambicje” – mówi OKO.press osoba znająca kulisy pracy KRS. Joanna Kołodziej-Michałowicz jest sędzią Sądu Rejonowego w Słupsku. Jej mąż Andrzej Michałowicz z nominacji resortu Ziobry jest zaś prezesem Sądu Okręgowego w Słupsku. Onet pisał, że stara się ona o awans do sądu okręgowego. Oceniający jej pracę wizytator napisał, że spóźniała uzasadnienia do wyroków. Jego ocena do awansu – jak pisał Onet – była negatywna. Zmiana szefa Rady da „jastrzębiom” kontrolę nad nią. Zaliczani do niej sędziowie byli osłabieni po dymisji Łukasza Piebiaka z funkcji wiceministra. A Piebiakowi wielu sędziów dobrej zmiany sporo zawdzięcza. Był on kadrowym w sądach. Wielu dostało posady, awansowali. Grupa „jastrzębi” wzmocniła się jednak, gdy w październiku 2020 roku na wiceprzewodniczącego Rady po raz pierwszy w jej historii wybrano polityka, czyli posła Arkadiusza Mularczyka z PiS. To on parł do szybkiego odwołania Leszka Mazura. „Dał im poczucie przywództwa. Bo po rezygnacji Piebiaka, byli osamotnieni. Dlaczego go wybrali na wiceprzewodniczącego? Może liczą, że zapewni im wybór na drugą kadencję do Rady” – mówi OKO.press osoba znająca kulisy pracy nowej KRS. Zmiany przywództwa i nowy rozkład sił w nowej KRS to może być także przygotowaniem do ostatecznego uderzenia Zbigniewa Ziobry w niezależne sądy. Jego resort planuje likwidację wszystkich sądów powszechnych (rejonowych, okręgowych i apelacyjnych) i powołanie dwóch nowych szczebli. Pozwoli to na weryfikację wszystkich ok. 10 tysięcy sędziów w Polsce. Bo sędziów trzeba będzie na nowo powołać do sądów. Plany te popiera prezes PiS Jarosław Kaczyński. Pisaliśmy o tym w OKO.press: 22 grudnia 2020 A neo-KRS miałaby opiniować – jak się spekuluje – kto zostanie w zawodzie, i do jakiego sądu, w jakim mieście trafi. Ma też opiniować decyzje o wysyłaniu sędziów na przyśpieszoną emeryturę. Dlatego dla PiS będzie lepiej, gdy będzie miał przełożenie na kierownictwo nowej KRS, by weryfikacja sędziów przebiegła szybko i bez zbędnych problemów. Dla wielu niezależnych dziś sędziów, którzy bronią wolnych sądów, może to oznaczać siłowe usunięcie z zawodu. Listę ściganych niepokornych sędziów opublikowaliśmy w OKO.press: 28 czerwca 2020 Sądownictwo, Leszek Mazur, Krajowa Rada Sądownictwa, Leszek Mazur Małgorzata Manowska prezes SN Przewodniczący KRS rezygnacja
Czyim prezydentem będzie Joe Biden? [POWIĘKSZENIE LIVE]^Agata Kowalska^21 stycznia 2021^https://oko.press/czyim-prezydentem-bedzie-joe-biden-powiekszenie/^To dzień odnowy - ogłosił Joe Biden tuż po zaprzysiężeniu. Czy na pewno? Czy Donald Trump na dobre opuścił waszyngtońską politykę? Z czym zmierzy się nowy prezydent? Zamieniony w twierdzę Waszyngton, postawione w stan alertu służby, tysiące flag zamiast wiwatujących tłumów, wśród gości Obama, Bush i Lady Gaga (wszyscy w maseczkach) oraz wyrazista nieobecność Donalda Trumpa. W takich okolicznościach Joe Biden został zaprzysiężony na 46. prezydenta Stanów Zjednoczonych. Jakie wyzwania go czekają? Czy na nowo ułoży relacje z Europą? Jaki wpływ na jego decyzje będzie miała Kamala Harris, nowa wiceprezydentka? Czy znajdzie wsparcie w Kongresie? I czy epoka trumpizmu na pewno się skończyła? O tym wszystkim tuż po inauguracji Agata Kowalska rozmawiała z dr. Łukaszem Pawłowskim, współautorem „Podkastu Amerykańskiego”. Wybory, Władza, Świat, Joe Biden, Donald Trump, atak na Kapitol Biały Dom Kamala Harris Kongres USA Partia Demokratyczna Partia Republikańska prezydent Stany Zjednoczone Waszyngton wiceprezydentka zaprzysiężenie
Ambasadorowie partii. PiS feudalizuje dyplomację^Katarzyna Pełczyńska-Nałęcz^21 stycznia 2021^https://oko.press/ambasadorowie-jednej-partii-pis-feudalizuje-dyplomacje/^Ustawa o służbie zagranicznej, jeśli wejdzie w życie, zmieni polską dyplomację w feudalną strukturę, w której głównym motorem kariery będzie uniżona lojalność wobec zwierzchników - czyli polityków.  Projekt ustawy o służbie zagranicznej komentuje dla OKO.press Katarzyna Pełczyńska-Nałęcz, dyrektorka instytutu Strategie2050. Pełniła funkcję podsekretarza stanu w Ministerstwie Spraw Zagranicznych (2012-2014) oraz ambasadora RP w Federacji Rosyjskiej (2014-2016). Po zakończeniu służby dyplomatycznej kierowała programem Otwarta Europa Fundacji im. Stefana Batorego, a następnie think tankiem Fundacji – forumIdei. Na zdjęciu: obecny minister spraw zagranicznych Zbigniew Rau. W tym tygodniu w piorunującym tempie przez Sejm przechodzi ustawa o Służbie Zagranicznej. Dzieje się to przy minimalnym zainteresowaniu mediów, o poważnej debacie publicznej nie wspominając. Tymczasem to, w jaki sposób i według jakich zasad działa polska dyplomacja, to nie jest tylko kwestia lepszego lub gorszego zorganizowania jednego z ministerstw. Rozwiązania zawarte w ustawie na wiele lat przesądzą o tym, o czym politycy partii rządzącej lubią wypowiadać się z wielką emfazą i gorliwością, o zdolności Polski do bronienia naszej suwerenności i podmiotowości na arenie międzynarodowej. 15 stycznia 2021 Pomimo (a może właśnie z powodu) tak istotnego znaczenia ustawy jej projekt powstał bez porządnych konsultacji międzyresortowych i oczywiście bez żadnych rozmów z tymi, których ona dotyczy. W jej uzasadnieniu napisano, że zmiany „mają na celu dostosowanie służby zagranicznej do potrzeb i wyzwań współczesnego świata”. Po przeczytaniu projektu nasuwa się jednak zgoła nie współczesny cytat (przypisywany Piotrowi I), ale oddający niestety ducha proponowanych rozwiązań: „Podwładny powinien przed obliczem przełożonego mieć wygląd lichy i durnowaty, tak, by swoim pojmowaniem sprawy nie peszyć przełożonego”. Ta ustawa, jeśli wejdzie w życie, zmieni polską dyplomację w feudalną strukturę, w której głównym motorem kariery będzie uniżona lojalność wobec zwierzchników, od samego dołu, aż do tych ustawionych najwyżej – czyli polityków. To jest dokładne przeciwieństwo tego, czego średni kraj unijny, taki jak Polska, potrzebuje dzisiaj, by budować silną pozycję w świecie. Ustawa zakłada systemowe upolitycznienie funkcji ambasadora. Oczywiście nominacje stricte polityczne miały miejsce także dotychczas, w dużo większym stopniu działo się to za PiS-u, ale również przed 2015. Nigdy jednak nie uznano otwarcie ambasadorów za „nominatów politycznych” takich samych jak ministrowie czy wiceministrowie. To rozwiązanie nie jest stosowane w żadnym kraju unijnym. Nieprzypadkowo. W nowoczesnym demokratycznym państwie ambasador ma być przede wszystkim profesjonalistą, który zna region/kraj, zna zasady dyplomacji, wie jak funkcjonuje MSZ i placówka dyplomatyczna i potrafi nią zarządzać. Co najważniejsze, ambasador ma reprezentować nie określoną partię (tak jak to robi minister), ale Rzeczpospolitą. Traktowanie ambasadorów jako łup polityczny – to jest recepta nie tylko na pogorszenie jakości dyplomacji, to przenoszenie konfliktów wewnętrznych za granicę. Nominat polityczny zastanowi się bowiem 100 razy nim godnie podejmie i zaprosi do współpracy, przedstawiciela RP (posła, senatora, artystę, naukowca) nielubianego przez aktualną władzę. 14 listopada 2019 Ustawodawca najwyraźniej zdaje sobie sprawę, że nominaci polityczni nie zawsze mają kompetencje potrzebne do kierowania placówką dyplomatyczną. Dlatego projekt wprowadza funkcję zastępcy ambasadora odpowiedzialnego m.in. za mienie, finanse, przestrzeganie przepisów prawa w ambasadzie. Zastępca kierownika placówki odpowiada jednak nie przed swoim szefem, ale przed Dyrektorem Generalnym w MSZ. Ten przedziwny układ daje temuż Dyrektorowi Generalnemu niewątpliwie przydatną w feudalnej strukturze, możliwość trzymania w szachu (zgodnie z zasadą dzieł i rządź) każdego ambasadora. Dla placówek dyplomatycznych to jednak recepta na chaos i „wojnę na górze” powodującą permanentny zarządczy klincz. Ustawa otwiera szeroko drzwi dla osób o niejasnych kwalifikacjach, a więc w praktyce dla swoich. Dotychczas wejście do służby zagranicznej było możliwe głównie przez Akademie Dyplomatyczną (choć były także inne ścieżki) i zawsze wiązało się z koniecznością zdania egzaminów. Teraz rola Akademii Dyplomatycznej ulega ograniczeniu, a za granice i do centrali można w „wyjątkowych” sytuacjach dostać się nawet bez egzaminu. Konsekwencje będą tu oczywiste – napływ ludzi o niższych kwalifikacjach, za to powiązanych personalnie z kierownictwem politycznym MSZ i szerzej, z aktualną władzą. Tacy ludzie, jak łatwo można sobie wyobrazić, od samego początku będą rozumieli, że ich kariera zależy nie od ich kompetencji, ale od „układów”. Ich lojalność będzie się więc skierowana nie wobec Rzeczpospolitej, ale wobec politycznie umocowanych zwierzchników. Efekt „feudalnej zależności” pracowników służby zagranicznej wzmacnia ogromna władza Dyrektora Generalnego i powoływanego po raz pierwszy przez ustawę Szefa Służby Zagranicznej. 25 sierpnia 2020 Zakres kompetencji Dyrektora Generalnego MSZ już obecnie nie przypomina zachodnich odpowiedników cywilnego szefa służby urzędniczej w resorcie, który wobec podwładnych musi stosować się do reguł, a wobec zwierzchników politycznych ma daleko posuniętą autonomię. Ta nadmierna władza, którą należałoby ograniczać, zostaje w nowej ustawie jeszcze pogłębiona. Dla przykładu DG może nakazać wyjazd na dowolną placówkę, a w sytuacji dwukrotnej odmowy karać finansowo. To DG i SSZ mają ogromną wolność w żonglowaniu stanowiskami. A to właśnie stanowiska, a nie jak to bywa w innych dyplomacjach stopnie dyplomatyczne, są w polskim MSZ kluczem do wysokich zarobków. Ustawa wprowadza też przymusowe odejście na emeryturę osób powyżej 65. roku życia. Ten wymóg może jednak zostać uchylony bez żadnych konkretnych kryteriów decyzją Ministra. Takie rozwiązanie to kolejny sposób na pozbywanie się niewygodnych członków służby zagranicznej i umożliwienie dłuższej pracy „swoim”, czyli tym, którzy z jakichś względów są dla Ministra wygodni politycznie lub personalnie. Feudalne układy idą w parze z ograniczaniem prawa do samoorganizacji i dochodzenia swoich interesów pracowniczych. Projekt zakazuje bowiem uczestnictwa w strajku lub akcji protestacyjnej zakłócającej normalne funkcjonowanie urzędu (a więc de facto w każdym proteście), zakazuje także pełnienia funkcji w związkach zawodowych. Takie rozwiązania negatywnie odróżnią polską dyplomację od tych zachodnich, powodując bezprecedensowe ubezwłasnowolnienie pracowników służby zagranicznej. A warto pamiętać, że służba ta, to „praca” nie tylko dla dyplomaty czy osoby zatrudnionej w MSZ, ale dla całej jej/jego rodziny, która towarzyszy pracownikowi na kolejnych placówkach. „Nieukontentowany” zwierzchnik ma więc moc nie tylko zgnębienia pojedynczego pracownika, ale pośrednio także jego małżonka i dzieci. Nie, nie takiej dyplomacji potrzebuje Polska we współczesnym świecie. W świecie coraz brutalniejszej konkurencji, coraz bardziej skomplikowanym. By w takim świecie zawalczyć o swoją pozycję potrzebujemy – nie armii biernych, zastraszanych „niewolników” – ale przebojowych, kreatywnych i profesjonalnych ludzi, którzy wierzą w swój kraj, ufają mu i są z niego autentycznie dumni. Tego niestety zmiany proponowane przez rząd w żadnym razie nie promują. Cała nadzieja w tym, że w polskiej dyplomacji utrzymają się ludzie (a jest ich w niej naprawdę dużo), którzy pomimo złego prawa i politycznej pazerności rządzących, w źle działających instytucjach, będą się starali służyć Polsce. Po prostu dlatego, że są przyzwoitymi ludźmi i niezależnie od wszystkiego tak rozumieją swoją misję wobec ojczyzny i swoich współobywateli. Świat, Władza, Zbigniew Rau, Ministerstwo Spraw Zagranicznych,
Min. Wójcik o zsyłce niezależnych prokuratorów: za PO też były delegacje. Nie takie i nie tyle^Maria Pankowska^21 stycznia 2021^https://oko.press/min-wojcik-o-zsylce-niezaleznych-prokuratorow-za-po-tez-byly-delegacje-nie-takie-i-nie-tyle/^Rząd tłumaczy się po publikacji OKO.press. Minister Michał Wójcik - wiceszef Solidarnej Polski - przekonuje, że zesłanie niezależnych prokuratorów do pracy na delegacji setki kilometrów od domu to nic nadzwyczajnego, bo śledczych masowo delegowano także za rządów PO. To wielopiętrowa manipulacja Minister Michał Wójcik, choć nie pracuje już w resorcie sprawiedliwości, tylko w Kancelarii Premiera (zajmuje się tam „obroną praw obywatelskich” i „ochroną tożsamości europejskiej”) jako wiceszef Solidarnej Polski wciąż broni w mediach pomysłów Zbigniewa Ziobry. W rozmowie z Konradem Piaseckim w TVN24 20 stycznia 2021 przyszło mu bronić karnych delegacji dla prokuratorów, którzy ośmielili się skrytykować politykę ministra-prokuratora generalnego Zbigniewa Ziobry. Jak ustaliło OKO.press, w poniedziałek 18 stycznia 2021 roku sześcioro niezależnych śledczych, dostało decyzje o skierowaniu na pół roku do pracy na delegacji w innych jednostkach prokuratury. Część z nich jednocześnie zdegradowano. Pod decyzjami o delegacjach miał podpisać się się sam Prokurator Krajowy Bogdan Święczkowski, zaufany Zbigniewa Ziobry. „Delegowanie jest rozwiązaniem, które funkcjonuje w Polsce od wielu, wielu lat, nie tylko pod rządami tej ustawy, prawo o prokuraturze, od marca 2016 roku, ale także w czasach poprzedników” – przekonywał w TVN24 minister Wójcik. Narrację tę powtórzył 21 stycznia 2021 w rozmowie z Gazeta.pl: „Kiedy prokurator Seremet [Andrzej Seremet był prokuratorem generalnym w latach 2010-2016 – red.] delegował kilkaset osób, bo tyle było delegacji za niego, to nie przypominam sobie, by ktokolwiek robił takie zamieszanie medialne”. Było coś takiego i to powiem od razu, bo państwo atakujecie prokuratora generalnego i krajowego, takie zjawisko – delegacjoza - i to było wie pan za kogo? Za prokuratora generalnego Seremeta, za czasów Platformy.  Michał Wójcik, TVN24 - 20/01/2021 14.05.2019 Wroclaw . Konferencja prasowa Michala Wojcika , wiceministra sprawiedliwosci i Beaty Kempy w Archidiecezjalnym Osrodku Opiekunczym na Ostrowie Tumskim . Fot . Krzysztof Cwik / Agencja Gazeta Wójcik znowu próbuje bronić decyzji Ziobry podpierając się argumentemad Platformam.  Tymczasem ze statystyk prokuratury wynika, że jeszcze w grudniu 2015, przed „reformą” PiS, śledczych na delegacji było 383. Potem prokuratura przestała publikować te dane, ale dzięki interpelacji poselskiej wiemy, że półtora roku po zmianach – w grudniu 2017 – delegacji było już 841. Nie tylko dlatego wypowiedzi ministra to wielopoziomowa manipulacja. Wójcik zapewniał, że dla kierownictwa prokuratury „nie ma znaczenia, czy ktoś należy do takiego czy innego stowarzyszenia”. Jak pisał w OKO.press Mariusz Jałoszewski sześcioro delegowanych było jednak członkami niezależnego stowarzyszenia Lex Super Omnia, z czego troje to członkowie jego zarządu. 18 stycznia 2021 Wójcik podkreśla, że oprócz nich na delegację wysłano jeszcze kilkanaście innych osób. Nie wiadomo jednak, czy pozostali również trafili do prokuratur oddalonych wiele kilometrów od miejsca zamieszkania. Mogło chodzić także o delegacje „awansowe” do prokuratur wyższego szczebla, które obecne kierownictwo chętnie przyznaje posłusznym śledczym. „Źle by było, gdyby w mediach decydowano o tym, jak ma funkcjonować prokuratura. Za to odpowiada prokurator generalny i prokurator krajowy. Nawiązuję do tego, co było kilka lat temu, kiedy delegacji było rocznie po kilkaset. Wtedy nikt się tym nie interesował, a teraz interesują się wszyscy. Normalne narzędzie, funkcjonujące od wielu lat” – wskazywał Wójcik w TVN24. Minister manipuluje jednak, bagatelizując przeniesienia członków Lex Super Omnia. Ich sytuacja jest wyjątkowa z dwóch powodów: W kilku przypadkach delegacja wiązała się też z faktyczną degradacją. Np. Katarzyna Kwiatkowska i Daniel Drapała, choć mają status prokuratorów prokuratury okręgowej, trafili do prokuratur niższego szczebla – rejonowych. O tym, jak wyglądały prokuratorskie delegacje przed rewolucją PiS z 2016 roku OKO.press rozmawiało z prokuratorem Markiem Jamrogowiczem, byłym zastępcą Prokuratora Generalnego Andrzeja Seremeta, oraz z prokurator w stanie spoczynku Iwoną Palką. Oboje działają dziś w stowarzyszeniu Lex Super Omnia. „Delegacje były, są i pewnie będą. Ale czym innym jest delegowanie do prokuratury wyższego szczebla w ramach uznania osiągnięć zawodowych, względnie referenta sprawy w związku z przejęciem jej do prowadzenia do takiej jednostki. Czy też delegowanie do innej równorzędnej prokuratury w tym samym okręgu w obliczu problemów kadrowych. A czym innym delegowanie kogoś na drugi koniec kraju, kilkaset kilometrów poza miejsce dotychczasowej pracy” – podkreśla prok. Jamrogowicz, który obecnie pracuje w Prokuraturze Okręgowej w Tarnowie. Także zdaniem prokurator Palki delegacje na niższy szczebel były za poprzedniej władzy wyjątkiem. Jeśli prokuratorów delegowano, to właśnie w ramach „awansu na próbę” lub by uzupełnić braki kadrowe na różnych szczeblach. „Delegowano prokuratorów najczęściej w ramach jednej apelacji [czyli regionu – red.], za uprzednią zgodą” – podkreśla Palka. „Delegacje niejednokrotnie wynikały z tego, że liczba stanowisk w prokuraturach okręgowych czy apelacyjnych była zbyt niska. Trzeba było delegować prokuratorów do wykonywania zadań. Delegacja była także sposobem na awans, zwykle go poprzedzała i dawała sposobność wykazania się swoja wiedzą i umiejętnościami. Często trwało to zresztą zbyt długo” – przyznaje prokurator Jamrogowicz. 23 września 2019 Minister Wójcik przekonuje, że decyzja o delegacjach dla niepokornych prokuratorów była podyktowana właśnie trudnościami kadrowymi związanymi z pandemią koronawirusa. „Nie mam pojęcia, co się stało w Lidzbarku Warmińskim, Golubiu-Dobrzyniu czy Śremie. Ale za czasów, gdy pełniłem funkcję, nie zdarzyła się sytuacja, by kogoś delegować bez jego zgody do odległej jednostki, tym bardziej prokuratorów z prokuratur warszawskich. Może sytuacja kadrowa w tych jednostkach się aktualnie poprawiła, ale zawsze były to najbardziej obciążone prokuratury prowadzące, również na szczeblu rejonowym, bardzo skomplikowane śledztwa, z dużymi problemami kadrowymi. Zabieranie z nich prokuratorów poza okręg warszawski po prostu się nie zdarzało” – wskazuje prok. Jamrogowicz. Prokurator Iwona Palka mówi nam, że zarząd Lex Super Omnia zwrócił się już do poszczególnych jednostek prokuratury, by potwierdzić, czy wspomniane przez ministra problemy kadrowe to prawda. „Zbieramy informacje. Zwróciliśmy się do jednostek, gdzie delegowano naszych kolegów, o dane statystyczne i kadrowe. Poprosiliśmy też o dane z miejsc, z których zostali delegowani. Do prokuratur okręgowych właściwych dla tych rejonów zwróciliśmy się z prośbą o kopie pism, w których informują przełożonych, że nie są w stanie w ramach tych okręgów zabezpieczyć prawidłowego funkcjonowania osłabionych kadrowo jednostek”. 6 sierpnia 2019 Jak podkreśla prokurator, karne delegacje na drugi koniec Polski miały miejsce już w przeszłości – za poprzedniego rządu PiS w latach 2005-2007. „To nic innego jak kara. Rażący przypadek takiej dalekiej delegacji dotyczył p. prok. Wilkosz-Śliwy, która była delegowana z prokuratury krajowej do prokuratury rejonowej w Zabrzu. To wypróbowana przez nich metoda karania niepokornych prokuratorów. Pani Wilkosz-Śliwa ośmieliła się wówczas skrytykować pana prokuratora generalnego Ziobrę” – wspomina Palka. Do delegowanych prokuratorów z Lex Super Omnia płyną głosy wsparcia i oferty pomocy. Pomóc chcą prawnicy, sędziowie, zwykli obywatele. Śledczy mówią o niesamowitej życzliwości ludzi. O solidarność z represjonowanymi apelowała na konferencji prasowej 19 stycznia 2021 wicemarszałkini Sejmu Gabriela Morawska-Stanecka. Sprawą zainteresował się także RPO Adam Bodnar. Poprosił prokuratora generalnego Zbigniewa Ziobrę o wyjaśnienia: „Rzecznik Praw Obywatelskich nie kwestionuje potrzeb kadrowych mniejszych jednostek prokuratury, jednakże wątpliwość budzi podjęcie tych decyzji nagle, bez umożliwienia prokuratorom przygotowania się do tych delegacji. Delegacja wymaga od prokuratorów przecież przeorganizowania ich dotychczasowego życia zawodowego i rodzinnego” – wskazuje Bodnar w piśmie do Ziobry. Podkreśla, że przy delegacji należy mieć na uwadze sytuację epidemiologiczną. Ta utrudnia podejmowanie podstawowych czynności, np. poszukiwania tymczasowego mieszkania. Wątpliwości RPO budzi także argumentacja kierownictwa prokuratury, czyli rzekome problemy kadrowe. „Zwrócić należy uwagę, że potrzeby kadrowe jednostek organizacyjnych prokuratury znajdujących się na terenie Warszawy i Wrocławia, z uwagi na liczbę postępowań prowadzonych w tych jednostkach, wydają się być niepomiernie większe niż potrzeby kadrowe jednostek organizacyjnych prokuratury, do których zostali delegowani wymienieni prokuratorzy” – pisze Bodnar. Do prokuratorów – tak samo jak do innych zatrudnionych – stosuje się art. 111 kodeksu pracy. Wynika z niego, że pracodawca jest obowiązany szanować godność i inne dobra osobiste pracownika. Władza, Sądownictwo, Michał Wójcik, Zbigniew Ziobro, Ministerstwo Sprawiedliwości, Prokuratura, Lex Super Omnia
Korzyści z nienawiści. Algorytmy Facebooka i Twittera zatruwają świat. Co z tym zrobić?^Jan Jęcz^21 stycznia 2021^https://oko.press/wyjasniamy-jak-facebook-i-twitter-zarabiaja-na-groznych-tresciach-trump-zbanowany/^A co, jeśli debata o wolności słowa na platformach społecznościowych odwraca uwagę od prawdziwego problemu? Szkodliwe są bowiem same filary działania Facebooka i Twittera. Prawica zawdzięcza tej patologii wzrost popularności, więc raczej się z nią nie zmierzy Gdy zły czarnoksiężnik utracił władzę nad krainą, zamknął się w swojej twierdzy, wzywając odsiecz najwierniejszych popleczników. Ruszyli do szturmu na wroga, jednak ich atak zakończył się klęską. Za karę czarnoksiężnik skazany został na banicję i pozbawiono go magicznej mocy, dzięki której roztaczał władzę nad swoimi kultystami. Tak mogłaby wyglądać opowieść o ostatnich tygodniach prezydentury Donalda Trumpa, gdyby spisali ją Bracia Grimm. Rzeczywistość jest jednak bardziej złożona. I choć pewne elementy prawdziwej historii – jak choćby stroje uczestników zamachu na Kapitol – przywodzą na myśl świat fantazji, to warto oprzeć się czarowi prostych narracji. 16 stycznia 2021 Szczególnie gorącą, a przez to wymagającą chłodnego spojrzenia kwestią stały się w tej historii bany, które w następstwie wydarzeń w Waszyngtonie Trump otrzymał na wszystkich niemal portalach społecznościowych. Najgłośniejsze z nich to ten nałożony przez Twittera, ulubione medium ustępującego prezydenta, oraz Facebooka. Oba portale podjęły także szereg innych działań mających na celu zmniejszenie zagrożenia kolejnymi atakami prawicowych terrorystów chcących „powstrzymać kradzież” wyborów. Facebook zadeklarował między innymi agresywną moderację postów zawierających frazę „stop the steal”, zaś Twitter zawiesił bądź usunął ponad 70 000 kont powiązanych z teorią spiskową QAnon. W walkę z internetowym ekstremizmem, którego fizyczną manifestację obserwować można było na Wzgórzu Kapitolińskim szóstego stycznia, zaangażowali się także inni cyfrowi giganci. Najszerszym echem odbiły się decyzje Apple, Google i Amazona o usunięciu ze swoich sklepów i serwerów alternatywnej wobec Twittera aplikacji Parler. Tak intensywna moderacja treści wywołała dyskusję na temat zakresu wpływu big techu na globalną debatę publiczną, przede wszystkim zaś zdolności korporacji do jednostronnego kształtowania ograniczeń wolności słowa. Strony tej dyskusji ukształtowane są w sposób złożony, nie nakładają się na tradycyjne podziały polityczne. W jednym, krytycznym wobec decyzji Twittera i Facebooka obozie, znaleźli się zarówno Angela Merkel, jak i Zbigniew Ziobro, z kolei zbanowanie Trumpa ostrożnie popiera między innymi Shoshana Zuboff, autorka „Kapitalizmu inwigilacji”, jedna z najważniejszych krytyczek cyberkorporacji. Co jednak, jeśli problematyka wolności słowa jest w całym zamieszaniu kwestią w zasadzie marginalną? Casus banów dla Trumpa i tocząca się wokół niego dyskusja ujawniły po raz kolejny dużo głębsze wyzwania związane z wpływem platform cyfrowych na rzeczywistość społeczną. Koncentrowanie się wyłącznie na walce z rzekomymi cenzorskimi zapędami mediów społecznościowych może się okazać kosztownym błędem. Cyberkorporacje przeżywają bowiem obecnie kryzys, a jak głosi przypisywany wielu aforyzm „dobremu kryzysowi nie można pozwolić się zmarnować”. 22 grudnia 2020 Skala i intensywność działań podjętych przez big tech – przede wszystkim GAFAM i Twittera – jest wydarzeniem bezprecedensowym. Oznacza przede wszystkim ostateczne zerwanie z długo podtrzymywanym przez media społecznościowe mitem, iż są one przestrzeniami neutralnymi światopoglądowo. Zablokowania kont Donalda Trumpa nie można uznać za rutynową reakcję na złamanie regulaminów. Niezależnie od emocjonalnego stosunku do tej decyzji, wynikającego z przekonania o konieczności podjęcia takich kroków w walce z cyfrowym ekstremizmem, jak i po prostu schadenfreude, nie można nie uznać jej arbitralności. Nie jest jednak tak, że nadeszła ona znikąd. Co prawda, jak słusznie zauważył publicysta New York Times Charlie Warzel, uzasadnienie nałożenia na Trumpa banów przez Twittera przywodzi na myśl sytuację z aresztowaniem Ala Capone za oszustwa podatkowe. Mimo wszystko kara wisiała nad ustępującym prezydentem przez lata, jednak technologiczni giganci znajdowali kolejne powody, by jej nie nakładać. Gdy w 2017 i 2018 roku Trump publikował na Twitterze wpisy zawierające sugestie ataku na Koreę Północną, liczni komentatorzy i organizacje pozarządowe wskazywali, że łamie zasady portalu, na przykład te zabraniające grożenia użyciem przemocy żadnej osobie ani grupie osób. Korporacja opublikowała ostatecznie zestaw wytycznych tworzących wyjątki wobec wpisów globalnych przywódców, argumentując, że blokowanie czy usuwanie wyrządziłoby szkodę debacie na temat ich słów i czynów. Z kolei, gdy latem 2020 Trump potrząsał wirtualną pięścią w stronę protestów Black Lives Matter, Twitter co prawda uznał jego posty za gloryfikujące przemoc, jednak, zamiast usunąć je lub konto ich autora, odwołał się do powstałej rok wcześniej polityki dodawania do takich wpisów specjalnych oznaczeń. O ile działania portalu Jacka Dorseya nazwać można pozornymi, o tyle do oceny postawy prezentowanej przez firmę Marka Zuckerberga potrzeba mocniejszych epitetów. Facebook przynajmniej od 2015 roku tworzył wewnętrzne zasady mające umożliwić Trumpowi pozostanie na platformie nawet w obliczu piętrzących się kontrowersji. Relację między portalem a prezydentem pracownicy technologicznego giganta określali wręcz mianem „przemocowej”. Podtrzymywanie apolitycznego wizerunku i kryjący się za nim chaos, konflikty między zarządem a zespołem dotyczące bierności firmy, to sytuacja utrzymująca się w Facebooku przez lata. Unaoczniają to choćby doniesienia Sophie Zhang, sygnalistki, która odeszła z korporacji wskutek ignorowania przez nią szkód, jakie wyrządza w różnych krajach świata – m.in. w Brazylii, Ukrainie czy Indiach. Wątpliwe, czy decyzja o zbanowaniu Trumpa cokolwiek zmieni w kwestii obojętności Facebooka na wpływ portalu w innych regionach świata. Odbierać ją trzeba raczej jako próbę odwrócenia uwagi od szerszych problemów. 15 stycznia 2021 Polityka bierności wobec nienawistnych treści, choć — jak na długo przed wydarzeniami w Waszyngtonie pokazał przykład Myanmaru — często tragiczna w skutkach, przynosi jednak Facebookowi i innym platformom społecznościowym konkretne zyski. Zdaniem ekspertów, polaryzująca aktywność Trumpa pomagała Twitterowi sukcesywnie powiększać bazę użytkowników. Co prawda, jak słusznie zauważyła na łamach OKO.press Helena Chmielewska-Szlajfer, pieniądze płynące do technologicznych gigantów bezpośrednio od polityków poprzez zakupy reklam stanowią ułamek zysków big techu. Kluczowym zasobem są dla niego jednak nie budżety kampanii politycznych, lecz dane o osobach korzystających z portali społecznościowych. Dlatego też wielkie korporacje nie wejdą nigdy, wbrew zarzutom konserwatywnych polityków, w rolę „lewackiego cenzora”, gdyż groziłoby to odpływem użytkowników. Facebook i Twitter mogły sobie pozwolić na podjęcie działań wobec Donalda Trumpa dopiero wówczas, gdy fortuna się od niego odwróciła. Znamienne, że bany nadeszły dopiero po wygranych przez Demokratów wyborach w Georgii, a nie wcześniej — choć przecież ustępujący prezydent od tygodni nakręcał atmosferę zagrożenia prawicowym terroryzmem. Co gorsza, pojawiające się doniesienia wskazują, że firma Marka Zuckerberga miała liczne sygnały o zagrożeniu przemocą podczas protestów szóstego stycznia. Cyberkorporacje podjęły jednak działania dopiero gdy jasne stało się, że trumpizm jest w kryzysie także wewnątrz Partii Republikańskiej i taktyczny odwrót od polityki tolerowania rozwoju tej ideologii (wraz z jej najbardziej ekstremalnymi odgałęzieniami) stał się wręcz koniecznym manewrem. Czy przyniesie pożądane skutki — ograniczenie zasięgów ekstremistycznych treści czy dezinformacji? Pierwsze doniesienia dotyczące Twittera pozwalają na ostrożny optymizm. Zdaniem firmy analitycznej Zignal Labs w okresie po usunięciu profilu Trumpa oraz kilkudziesięciu tysięcy innych kont powiązanych ze skrajnymi ruchami, liczba dyskusji dotyczących fałszywych teorii o oszustwie wyborczym w USA spadła o 73 proc. Zjawisko to może się jednak okazać krótkotrwałe. Nie trudno wyobrazić sobie scenariusz, w którym exodus użytkowników Twittera o skrajnych poglądach na niszowe platformy w rodzaju Gab czy Parlera zakończy się ich powrotem, a ci, których konta usunięto, odbudują swoje zasięgi. Przede wszystkim jednak optymizm studzić powinien fakt, iż ogłaszane zmiany zasad moderacji treści to co najwyżej korekta kursu działalności platform społecznościowych, niedotykająca sedna ich modelu biznesowego. Jego szkodliwość dobrze ilustrują doniesienia dziennikarzy BuzzFeed News dotyczące serwowania przez Facebooka reklam sprzętu wojskowego osobom wchodzącym w interakcje z ekstremistycznymi treściami. Dopiero w reakcji na tę historię firma z Menlo Park ogłosiła, że zawiesza wyświetlanie ofert militariów. To oczywiście nie pierwszy raz, gdy spółka przewodzona przez Zuckerberga dokonuje autorefleksji dopiero w efekcie presji ze strony reporterów. W ostatnich miesiącach głośno było choćby o dostępnej reklamodawcom jako opcja mikrotargetowania kategorii zainteresowań „pseudonauka”, którą usunięto po śledztwie dziennikarek z serwisu The Markup.  14 grudnia 2020 Dowodów szkodliwości samych filarów działania Facebooka i Twittera – napędzania ruchu, interakcji, sprzedaży poprzez algorytmy dopasowujące treści do preferencji użytkowników – jest multum. Mimo to w debacie publicznej ten złożony temat zagłuszany jest często przez dyskusję o granicach wolności wypowiedzi. Uwagę na ten problem zwracała w 2018 roku Renée DiResta ze Stanford Internet Observatory, pisząc: „(…) rozmowa, którą powinniśmy prowadzić – jak możemy naprawić algorytmy? – jest zamiast tego przejmowana i przekręcana przez polityków i komentatorów zawodzących na temat cenzury i błędnie obsadzających moderację treści w roli przyczyny upadku wolności słowa w sieci”. Komentarz ten doskonale pasuje także do sytuacji bieżącej. Jak słusznie zwracał uwagę Adrian Zandberg z Lewicy Razem, choć rząd Zjednoczonej Prawicy dużo mówił po szóstym stycznia o samowoli Facebooka i Twittera czy cyfrowej suwerenności, to nie podejmował w zasadzie żadnych działań, aby o tę suwerenność zawalczyć. Tymczasem wiele jest dążących do tego celu inicjatyw, które tylko czekają na wsparcie — mowa tu choćby o Polskiej Karcie Suwerenności Cyfrowej, wokół której koalicję buduje think-tank Instrat, czy złożonym rok temu przez Lewicę projekcie ustawy o podatku cyfrowym. W ostatnich dniach pojawiło się co prawda pierwsze oficjalne stanowisko Ministerstwa Pracy, Rozwoju i Technologii dotyczące zagrożeń ze strony dominujących podmiotów dla polskiego rynku cyfrowego. Informacja ta mogła jednak łatwo umknąć nawet osobom uważnie śledzącym polską politykę, gdyż rząd Mateusza Morawieckiego na sztandary w walce z cyfrowymi gigantami wziął projekt ustawy o ochronie wolności słowa w internecie przygotowany przez resort Zbigniewa Ziobry. Tymczasem tworzenie regulacji zasad moderacji treści w mediach społecznościowym odbywa się obecnie intensywnie na poziomie unijnym, przy okazji prac nad mającym dużo szerszy zakres przedmiotowy Kodeksem Usług Cyfrowych (ang. DSA – Digital Services Act), na temat którego Polska wyraziła pozytywną opinię. Wraz z towarzyszącym mu Kodeksem Rynku Cyfrowego (ang. DMA – Digital Market Act), akty te stanowić mają wspólną broń wspólnoty państw europejskich w walce z dominacją będących obecnie niema poza wszelką kontrolą gigantów cyfrowych. Nie znaczy to, że kraje członkowskie powinny wstrzymywać się z działaniem do czasu uchwalenia nowego prawa. Niemiecki parlament zapowiedział w ostatnich dniach prace nad reformą prawa ochrony konkurencji, która, przynajmniej do czasu wprowadzenia DMA, nada Federalnemu Urzędowi Antymonopolowemu nowe uprawnienia służące zwalczaniu nadużyć cyberkorporacji. Wydaje się to o wiele potrzebniejszym kierunkiem rozwoju regulacji, niż obrana przez Ministerstwo Sprawiedliwości droga zmagań z cenzurą. Ponadto, o ile autorzy niemieckiego prawa zapowiedzieli, że chcą dążyć do spójności z przyszłym prawem unijnym, o tyle ze strony polskich polityków takich deklaracji brak. Krzysztof Izdebski, prawnik i dyrektor programowy Fudancji ePaństwo, stwierdził wręcz w wywiadzie dla portalu Gazeta.pl, iż „tworzy się tu pewną konkurencję wobec wspólnego, europejskiego projektu. Rola Polski powinna polegać raczej na konstruktywnym wpływie na kształt regulacji unijnych”. Regulacje cyfrowych gigantów muszą polegać na czymś więcej niż tylko tworzeniu nowych ścieżek odwoływania się od decyzji moderacji Facebooka. Patologie kapitalizmu inwigilacyjnego wymagają od regulatorów więcej ambicji. Aktywne konto na niewiele się przyda, jeśli użytkowniczka w dalszym ciągu zdana będzie na łaskę i niełaskę algorytmów. Na szczęście debata na temat tego jak poradzić sobie z cyberkorporacjami jest żywa, znaleźć w niej można zarówno idee reformistyczne, jak i bardziej radykalne, pokroju upaństwowienia portali społecznościowych. By się w nią włączyć, trzeba jednak dostrzec strukturalny charakter problemu. Pytanie, czy populistyczna prawica, która przecież wzrost popularności zawdzięcza między innymi obecnym sposobom działania portali społecznościowych, jest do tego zdolna. Media, Donald Trump, Facebook twitter
Wraca getto dla biednych. Pod Warszawą powstanie osiedle kontenerowe dla „trudnych lokatorów”^Anton Ambroziak^21 stycznia 2021^https://oko.press/pod-warszawa-powstanie-osiedle-kontenerowe-dla-trudnych-lokatorow/^"Zimą ludzie dosłownie zamarzali, a latem gotowali się" - tak wygląda rzeczywistość mieszkań kontenerowych, które według gmin mają uzupełniać braki w zasobach lokalowych. Dlaczego samorządowcy wciąż sięgają po to skompromitowane rozwiązanie? 21 grudnia 2020 prezydent podwarszawskiego Otwocka Jarosław Margielski (PiS) zapowiedział rozwiązanie problemu lokatorskiego długu. Miasto chce kupić 10 kontenerów socjalnych, do których wykwaterowani zostaną dłużnicy. „Długi lokatorów niepłacących czynszów komunalnych wobec Zarządu Gospodarki Miejskiej to ponad 10 mln zł plus odsetki. Są tacy, którzy nigdy nie płacili i zalegają nawet ponad 100 tys. zł. Śmieją się w twarz nam i swoim płacącym sąsiadom” – tak decyzję miasta komentował Bartłomiej Kozłowski, dyrektor ZGM w Otwocku. Lokalizacja nowego „osiedla” nie jest ustalona. Wiadomo, że ma być ono oddalone od centrum. Powód? „Nowi mieszkańcy mogą być uciążliwi dla innych” — czytamy na lokalnym portalu. 10 września 2020 Otwock nie jest jedyną gminą, która na przestrzeni 2020 roku próbowała w ten sposób rozwiązać problem mieszkaniowy. W kwietniu 2020 roku rada miasta Lubartów (woj. lubelskie) zdecydowała, że na budowę kontenerów socjalnych przeznaczy 200 tys. zł. Według Urzędu Miasta miał to być tani sposób by poradzić sobie z problemem „trudnych lokatorów”. Rzecznik prasowy UM Łukasz Chomnicki tłumaczył, że w ten sposób zwolnią się miejsca dla tych, którzy w kolejkach na przydział lokalu socjalnego oczekują miesiącami. Radny Piotr Kusyk przekonywał za to, że postawienie metalowych baraków może być rozwiązaniem „tymczasowym”, na wypadek nagłego zdarzenia. „W tamtym roku była taka sytuacja, że spłonęło mieszkanie w jednym z bloków i lokatorzy nie mieli, gdzie się podziać. Gdy pojawią się te kontenery, będzie można zapewnić w każdej chwili mieszkanie na krótszy okres” — tłumaczył w rozmowie z „Radiem Lublin”. Przeciwko inwestycjom protestują aktywiści lokatorscy. Pomysły miast uznają za niehumanitarne, stygmatyzujące, a także bezprawne. Z analizy adwokat Katarzyny Rychtanek zleconej przez poznański oddział Amnesty International już w 2011 roku wynika, że funkcję lokalu socjalnego może pełnić jedynie pomieszczenie wyodrębnione z budynku. Zgodnie z art. 3 pkt. 2 prawa budowlanego definicję budynku spełnia obiekt, który jest trwale związany z gruntem, wydzielony za pomocą przegród budowlanych oraz posiadający fundamenty i dach. Kontener socjalny nie spełnia tych kryteriów. Prawniczka uważa, że wykorzystywanie kontenerów jako pomieszczeń tymczasowych mieści się w granicach prawa, o ile warunki w nich panujące będą podlegać szczególnej kontroli państwa i nie zamienią się one – przez „zasiedzenie” – w lokale socjalne. Rzeczywistość jest jednak inna. „Nie ma czegoś takiego jak kontener mieszkalny. Mydli nam się oczy dziwną zbitką słowną, przekazami o rzekomych trudnych lokatorach, tymczasowym pomieszczeniu. A konsekwencje stawiania kontenerów jako lokali socjalnych są poważne, co widzieliśmy już w innych miastach. Segregacja, skazanie na życie w dramatycznych warunkach” – mówi OKO.press Kinga Kulik z Lubelskiej Akcji Lokatorskiej. I podkreśla, że urzędnicy nie wiedzą, co i dla kogo robią: „Jeśli chcą zwiększyć dostępność lokali socjalnych, w pierwszej kolejności powinni podwyższyć próg uprawniający ubieganie się o przydział. Jeszcze do niedawna w Lubartowie dochód rodziny nie mógł przekraczać połowy wysokości średniej emerytury, czyli 2 400 zł brutto. W czteroosobowym gospodarstwie domowym jest to 600 zł brutto na osobę, czyli mniej niż minimum socjalne. Innymi słowy, lokale socjalne były dostępne tylko dla osób żyjących w skrajnym ubóstwie. To skandaliczne. Uchwała została zmieniona dopiero po naszej interwencji”. 9 lutego 2019 Sprzeciw aktywistów i mieszkańców, którzy złożyli petycję przeciwko stawianiu kontenerów, przyniósł skutek. We wrześniu 2020 burmistrz Lubartowa Krzysztof Paśnik – choć stwierdził, że zarzuty „segregacji” mieszkańców są nieuprawnione – poinformował o wstrzymaniu inwestycji i przeniesieniu 200 tys. zł na inny cel.     Otwock wciąż podtrzymuje pomysł realizacji kontrowersyjnej inwestycji. Od 2019 roku debata nad postawieniem metalowych baraków mieszkalnych toczy się też w Puławach (woj. lubelskie). Pierwszy raz osiedle kontenerowe w Polsce powstało w Łodzi w 1993 roku. I zniknęło niemal tak szybko, jak się pojawiło. Kolejny raz usłyszeliśmy o nich w 1997 roku, po powodzi. „Ludzie tracili dach nad głową. W odpowiedzi na ten problem między innymi w św. Katarzynie pod Wrocławiem czy w Nowej Soli urosły duże osiedla kontenerowe. Warunki kryzysowe stworzyły możliwości, w których architektura tymczasowa została po raz pierwszy wykorzystana jako substandard lokalu socjalnego. Kontenery, które najlepiej sprawdzają się jako tymczasowe pomieszczenia, na przykład szatnie, czy magazyny, stały się mieszkaniami dla całych rodzin” – opowiada OKO.press Katarzyna Czarnota, socjolożka, członkini Wielkopolskiego Stowarzyszenia Lokatorów. „Trochę jak w doktrynie szoku – w kryzysowych warunkach łatwiej budować przyzwolenie na niebezpieczne rozwiązania. Od samego początku, w celu uniknięcia protestów, kontenery były przedstawiane jako projekt »tymczasowy«. Po wielu latach widzimy, że wprowadzono po prostu nowy substandard mieszkań socjalnych”. 11 października 2019 Gdy w 2009 roku osiedla kontenerowe działały w Bydgoszczy, a urzędnicy przymierzali się do realizacji podobnego projektu w Poznaniu, WSL rozpoczął kampanię przeciwko „kontenerowym gettom”. Jej elementem były badania prowadzone w sześciu osiedlach w kraju. „Przed inwestycją mieszkańcy miasta byli bombardowani przekazem o trudnych lokatorach: pijących i dewastujących mężczyznach, którzy zakłócają spokój innych. W Poznaniu mieliśmy takie spektakularne figury: męża bijącego żony albo dłużnika sikającego do wanny. Zesłanie do kontenera – pomysł na pierwszy rzut oka kontrowersyjny – miało jawić się więc jako uzasadniona kara” — opowiada Czarnota. Gdy okazywało się, że skład społeczny lokatorów rażąco odbiegał od pierwotnego planu, urzędnicy zmieniali narrację. „W kontenerach lądowały osoby, które czasowo straciły płynność finansową: często samodzielne matki z dziećmi. Były też osoby, które po prostu miały niskie dochody, najczęściej ludzie starsi z głodowymi emeryturami lub schorowani, na zasiłkach. Jak wówczas uzasadnić substandard? Można pochwalić się, że mimo kryzysu mieszkaniowego, samorząd wybudował mieszkanie socjalne. Marne, bo marne, ale lepsze niż nic” — tłumaczy socjolożka. Z badań jasno wynikało też, że kontenery nie nadają się do zamieszkania. Metalowe baraki szybko gniły, ich ściany rozpadały się, podłogi pękały, a pod konstrukcją lęgły się szczury. Plagą była też pleśń, która pojawiała się w pierwszych miesiącach użytkowania. Przy projektowaniu kontenerów nikt nie brał pod uwagę, że w domu potrzebna jest wentylacja. Gotowanie, pranie, suszenie ubrań – to wszystko prowadziło do nieuchronnej katastrofy i odbijało się na zdrowiu lokatorów: alergie, infekcje górnych dróg oddechowych, astmy. „Zimą ludzie dosłownie zamarzali, a latem gotowali się” – dodaje Czarnota.  W badaniach udało się obalić też mit „taniości” podobnych inwestycji. „Ich postawienie jest proste, ale ogrzanie czy utrzymanie kosztuje ogromne pieniądze. Rachunek za energię elektryczną zimą potrafił przekroczyć nawet 1,5 tys. zł miesięcznie. To prosty przepis na wpędzenie najuboższych w kolejną spiralę zadłużenia” – tłumaczy Czarnota. Dlaczego więc po podobne pomysły wciąż sięgają samorządowcy z różnych części Polski? „W Polsce nie ma długofalowej polityki nastawionej na tworzenie mieszkań, wyrównywanie szans, podnoszenie jakości życia mieszkańców. Niedobór mieszkań komunalnych i socjalnych mają więc załatwić rozwiązania prowizoryczne, którymi można pochwalić się w perspektywie jednej kadencji” – mówi Katarzyna Czarnota. I dodaje, że skoro kontenery są pomysłem kontrowersyjnym, lepiej o nich mówić jako “karze dla trudnych lokatorów”. „Wówczas łatwiej uniknąć społecznych protestów. Zupełnie inną reakcję wywołałaby informacja o tym, że jest pomysł wybudowania w ramach budżetu osiedla z blachy, które będzie nowym standardem dla ludzi ubogich. W końcu tylko osoby z przydziałem do mieszkania socjalnego mieszkały w kontenerach” – tłumaczy socjolożka. Z raportu NIK z 2019 roku wynika, że większość gmin w Polsce nie zaspokaja potrzeb mieszkaniowych ludności. Rekordowy czas oczekiwania na lokal z zasobu komunalnego wynosi 20 lat. To efekt skupu zasobów przypadający na lata dwutysięczne. Gminy sprzedawały mieszkania wieloletnim lokatorom po preferencyjnych stawkach, często poniżej 20 proc. ich wartości. W wyniku tej operacji, u której podstaw leży idea prymatu własności nad najmem, w latach 2002-2015 zasoby gmin pomniejszyły się o ponad pół miliona mieszkań (37 proc). I, jak wynika z raportu NIK, nadal się kurczą, bo gminy nie stronią od wystawiania mieszkania na sprzedaż na rynku prywatnym. 2 stycznia 2020 Trochę lepiej jest z lokalami socjalnymi. Samorządowcy starają się samodzielnie, bez udziału państwa, powiększać ich zasoby. W tym celu dokładają do budowy mieszkań spółdzielczych lub TBS-owskich (Towarzystwo Budownictwa Społecznego) w zamian za udostępnienie części lokali mieszkalnych, często o niższym standardzie. Mimo tych zabiegów kolejka nieustannie się wydłuża. W 2015 roku na przydział lokalu socjalnego w gminach objętych kontrolą NIK oczekiwało 7 359 osób lub rodzin. Trzy lata później było ich 8 218, mimo że klucze do mieszkań otrzymało w tym czasie 1 565 oczekujących. Z danych GUS wynika, że w 2019 roku na lokal mieszkaniowy z zasobu gminy oczekiwało 150 579 gospodarstw domowych w Polsce. W ciągu roku zapotrzebowanie wzrosło o 0,8 proc. „Większość oczekujących, tj. 130 066 gospodarstw domowych odnotowano w miastach, a na obszarach wiejskich 20 513 gospodarstw. Na obszarach miejskich, najwięcej bo aż 32 143 gospodarstw oczekiwało na najem w województwie śląskim, w dolnośląskim – 13 556, a w mazowieckim – 12 216 gospodarstw domowych. Na wsi natomiast najwięcej gospodarstw domowych oczekiwało na najem w województwie dolnośląskim – 2 790, pomorskim – 2 535 i wielkopolskim – 2 204” – czytamy w raporcie. Długie kolejki to nie jedyny problem. W Warszawie lokatorzy miejskich zasobów komunalnych żyją w zagrzybionych, wilgotnych pomieszczeniach, które zimą stają się niemożliwe do ogrzania. Dlaczego? Bo także tutaj oszczędza się na ich utrzymaniu. Z szacunków Warszawskiego Stowarzyszenia Lokatorów wynika, że aż 50 tys. osób w lokalach gminnych nie jest podłączonych do miejskiej ciepłowni, więc musi ogrzewać się prądem lub gazem. We Włochach 70 proc. lokatorów nie posiada centralnego ogrzewania, na Targówku i Pradze-Południe – jedna trzecia (a dodatkowo połowa pozbawiona jest ciepłej wody). Dlaczego to problem? Bo rachunki kilkukrotnie przewyższają ceny najmu. W przypadku mieszkań socjalnych czynsz wynosi symboliczne 300-400 zł, a ogrzanie mieszkania często ponad 2 tys. zł. Jak w takich warunkach najuboższe rodziny mają przestać się zadłużać? Ryzykując zdrowiem i życiem. Większość osób oszczędza, więc w sezonie zimowym żyje w temperaturach 10-14 stopni Celsjusza. „Paradoks polega na tym, że aby otrzymać mieszkanie, trzeba być biednym, ale żeby je utrzymać, trzeba być bogatym” – mówił w rozmowie z „Metro Warszawa” Antoni Wiesztort z Warszawskiego Stowarzyszenia Lokatorów. Polityka społeczna, mieszkania samorząd
Restaurator do rządu: „Dlaczego nam to robicie?” [WYWIAD]^Jakub Szymczak^21 stycznia 2021^https://oko.press/restaurator-do-rzadu-dlaczego-nam-to-robicie-wywiad/^"Ja rozumiem, że nikt z polityków, którzy te decyzje podejmują, pewnie nigdy firmy nie prowadził. Więc taki polityk nie wie, że do 15 dnia miesiąca trzeba zapłacić składki ZUS. Ale ktoś, do cholery, chyba w tym Ministerstwie Rozwoju, Pracy i Technologii powinien takie rzeczy wiedzieć" - mówi nam współwłaściciel łódzkiej klubokawiarni Niebostan Restauracje są zamknięte od prawie trzech miesięcy. W podobnie trudnym położeniu są hotele czy firmy turystyczne. Rząd zabronił im działalności gospodarczej, a rządowa pomoc bardzo często jest niewystarczająca. Część przedsiębiorców rozpoczęła bunt – w ramach akcji OtwieraMY wznawiają działalność, pomimo zakazu. Grozi im kara od sanepidu do 30 tys. złotych. Ale sądy te kary uchylają. Zdesperowani hotelarze i restauratorzy nie mają nic do stracenia. W kwietniu 2020 roku rozmawialiśmy z Maciejem Stańczykiem, współwłaścicielem łódzkiego klubokawiarnio-antykwariatu Niebostan przy ul. Piotrkowskiej. Lokal borykał się wówczas z niesprawiedliwymi zapisami w tarczach antykryzysowych, które wykluczały ich z rządowej pomocy. Jak wygląda dzisiejsza sytuacja? Czy zdecydują się na włączenie do buntu i otwarcie? Rozmawiamy ponownie, po 10 miesiącach walki z epidemią w Polsce. Jakub Szymczak, OKO.press: Na Facebooku napisaliście 11 stycznia, że do 15 stycznia trzeba zapłacić składki ZUS – w waszym przypadku 12 tys. złotych. Rząd dotychczas umorzył firmom składki jedynie za listopad. Zapłaciliście? Maciej Stańczyk: Złożyliśmy wniosek o odroczenie tej płatności, więc ona cały czas nad nami wisi. Nie chcemy w tej chwili stracić płynności finansowej. Priorytetem są pieniądze na wypłaty i na bieżącą działalność. Minister Gowin na konferencji prasowej zapowiedział, że będzie zwolnienie z ZUS za grudzień i styczeń. Jak zwykle w takiej sytuacji zadaję sobie pytanie: dlaczego oni nam to robią? Czy to jest naprawdę taki wielki problem w tak trudnych dla naszej branży czasach, żeby traktować nas, przedsiębiorców, poważnie? Skoro i tak mamy tego ZUS-u nie płacić, to czy tak trudno jest przygotować to rozwiązanie odpowiednio wcześniej? Ostateczny efekt jest taki sam, ale po drodze mamy zafundowany dodatkowy stres. A i tak mamy go teraz niemało. Dlaczego rząd tak z tym zwleka? Bo jest niekompetentny. Decyzje można podejmować dobre lub złe, można oceniać ryzyko tak czy inaczej – ja to wszystko rozumiem. Mierzymy się z rzeczami, z którymi nikt wcześniej nie miał do czynienia. Rozumiem, że nikt z polityków, którzy te decyzje podejmują, pewnie nigdy firmy nie prowadził. Więc taki polityk nie wie, że do 15 dnia miesiąca trzeba zapłacić składki ZUS. Ale ktoś, do cholery, chyba w tym Ministerstwie Rozwoju, Pracy i Technologii powinien takie rzeczy wiedzieć. Jest 20 stycznia, rozporządzenia nie ma. Na stronie ZUS wniosków o zwolnienie z ZUS za grudzień i styczeń brak. Załóżmy, że uchwalenie zwolnienia za grudzień i styczeń będzie się to przeciągało – co wam grozi, jeśli teraz nie zapłacicie? Odsetki. Dług rośnie. Załóżmy, że będziemy mogli wznowić działalność za miesiąc, czy dwa. Nie chcielibyśmy zaczynać odrabiania strat od spłacania rosnącego długu. Tutaj nie ma żartów, ZUS zawsze ściągnie to, co mu się należy. A rozkładanie tego na raty to dokładanie sobie kuli u nogi. W tej chwili wiemy tylko tyle, co z medialnych doniesień. Moim zdaniem to wszystko dzieje się zdecydowanie za późno. 18 stycznia 2021 Przypomnijmy – w ustawie nazywanej tarczą antykryzysową 6.0 zapisano zwolnienie z ZUS dla firm. Restauracje zamknięto 24 października, ustawę prezydent podpisał 14 grudnia. Nie rozumiem, dlaczego w tej tarczy zwolnienie z ZUS jest tylko za listopad. A można było dopisać chociaż grudzień. Chyba nikt się wtedy nie spodziewał, że jeszcze w grudniu się otworzymy. To są podstawowe braki w planowaniu. Branż, które są zamknięte, nie jest aż tak dużo. To jest gastronomia, hotelarstwo, turystyka i galerie handlowe z ograniczoną działalnością. Z tego co widziałem, PFR spodziewa się 21 tys. wniosków do swojej nowej Tarczy. I nawet takiej liczby firm nie potrafią ogarnąć. Co dziś, po prawie trzech miesiącach od zamknięcia, dostajecie od rządu?  Na dziś, na 20 stycznia, nie dostaliśmy od października nic. Zero złotych wsparcia od rządu, poza zwolnieniem z ZUS za listopad. Złożyliśmy dwa wnioski: w grudniu o dopłaty do pensji pracowników. Ten wniosek procesuje wojewódzki urząd pracy. To nam da 2 tys. złotych na etat, na trzy miesiące od złożenia wniosku. Z moich znajomych w branży jeszcze nikt tych pieniędzy nie dostał. Drugi wniosek to świeża rzecz z drugiej tarczy PFR. Dokumenty złożyliśmy w poniedziałek, czekamy na wynik. Czy to starczy, żeby przetrwać? My mamy to szczęście, że jesteśmy w stosunkowo komfortowej sytuacji. Wszystkich pracowników zatrudniamy na umowy o pracę, a nie na czarno, co w branży gastronomicznej nie jest rzadkie. To się powoli zmienia, ale na początku naszej działalności osiem lat temu, na rozmowach o pracę u nas ludzie byli w szoku, że chcemy im dać umowę o pracę. Oba mechanizmy – dopłaty do pensji i dotacje z PFR opierają się o pracownika. Jeśli ktoś nie ma zarejestrowanych pracowników, to pieniędzy dostanie mniej, lub wcale. Jeżeli oba wnioski będą rozpatrzone pozytywnie, to powinniśmy spokojnie przeżyć dwa-trzy miesiące do wiosny. Mamy też to szczęście, że nasz lokal należy do miasta i mogliśmy liczyć na czynsz za złotówkę za grudzień i styczeń. Jeśli ktoś działa w prywatnym lokalu, to z miesiąca na miesiąc rosną mu długi. Mamy kuchnię z dowozem – jeśli ktoś ma bar z alkoholem, teraz nie ma szans na żaden dochód. Wiele firm nie dostało nic ani teraz, ani wiosną – bo np. otworzyli się na początku 2020 roku, a trzeba wykazać spadek dochodów w stosunku do 2019. Jak radzą sobie inni dookoła was? W Łodzi wiem o przynajmniej dwóch lokalach, które musiały się zamknąć. A to miejsca, które działały kilka lat. To wegańska restauracja przy hostelu i klub Żarty Żartami. Nie byli w stanie dłużej sobie radzić. W marcu, gdy z wami rozmawialiśmy, przychody spadły wam do około 20 proc. tego, co w normalnym okresie. Jak jest teraz? Na szczęście lato było bardzo dobre. Czerwiec był wolny, ale lipiec i sierpień udany. Udało się nazbierać trochę oszczędności. To, i pieniądze z wiosennej tarczy zatrzymaliśmy na jesienną falę, której się spodziewaliśmy. Zapłaciliśmy też wtedy wszystkie zaległości, wszystko, co było do wyrównania. Pieniądze z tarczy trafiły na osobne konto, którego w ogóle nie ruszaliśmy. Dzięki temu dotrzymaliśmy do stycznia. Pamiętam sporo oburzenia, dlaczego firmy trzymają te pieniądze na kontach, zamiast inwestować. Okazało się, że mieliśmy rację. Zamknięto nas 24 października, za chwilę mijają trzy miesiące. Funkcjonowanie w ten sposób przez tak długi czas jest bardzo trudne. Nawet sobie nie wyobrażam, co musielibyśmy zrobić bez tych oszczędności. 17 stycznia 2021 Udało się utrzymać zatrudnienie? Udało się, z jednym małym wyjątkiem. W październiku zatrudniliśmy jeszcze jedną osobę, licząc, że jednak będzie w porządku. Po miesiącu okazało się, że musimy tej osobie podziękować, bo zostaliśmy zamknięci i okazało się, że mamy więcej rąk do pracy niż pracy. Wszystkim minimalnie ścięliśmy godziny pracy. Pracujemy siedem dni w tygodniu, od 08:00 do 17:00. Szacujecie, ile straciliście od marca? Ja w ogóle tego nie liczę, ja się cieszę, że przetrwaliśmy. O pieniądzach, które zarobilibyśmy, gdyby było normalnie, nie myślę. Na pewno byłoby lepiej. W całym 2020 obroty były niższe o ponad 50 proc. niż w 2019. Do wniosku dla PFR trzeba było wykazać spadek obrotów, grudzień 2020 to 20 proc. tego co rok wcześniej. W listopadzie to samo. Jak to wpływa na atmosferę w zespole?  U nas cały czas jest dobra atmosfera. Staramy się zapewnić pracownikom możliwie komfortowe warunki pracy. Pracujemy razem z nimi. Razem ze współwłaścicielką, Agatą Niewolą, mamy swoje dyżury jako kurierzy. W tym tygodniu mam cztery takie zmiany. Dzięki temu nie jest najgorzej. Normalnie macie też napoje, alkohol. Jak jest teraz? Nie sprzedajemy w tym momencie alkoholu. Ale koncesja musi być. Pierwszą ratę trzeba zapłacić do końca stycznia. Za cały rok to kilka-kilkanaście tysięcy złotych. Jeśli w styczniu nie złożymy tego wniosku, wszystko przepada i o koncesję trzeba się starać od nowa i można to zrobić dopiero po roku. Cała procedura od nowa: zgoda administracji, rada osiedla, sanepid. Więc trzeba zapłacić. O żadnym odroczeniu nie ma mowy? Nie, i nie ma co na nie liczyć, bo to trzeba zmienić ustawą. Nie włączyliście się do akcji OtwieraMY. Dlaczego? Ostatnie, czego teraz potrzebujemy, to kontrola sanepidu, policja i sprawy w sądzie. I bardzo się cieszę, że nie musimy się nad tym zastanawiać – bo jesteśmy w stosunkowo dobrej sytuacji. A co z tymi, którzy się na to decydują? Nie dziwię się im. Nie chodzi o to, że nasza branża lekceważy koronawirusa. Ludzie dobijają do ściany, obserwują jak knajpy, które budowali latami, upadają. Nie trafia do nich nic z rządowej pomocy. Dlatego decydują się na coś, czego normalnie by nigdy nie zrobili. Rozmawiałem z kilkoma właścicielami restauracji w Łodzi, którzy planują otwarcie lub już się otworzyli. W stu procentach rozumiem ich argumentację. Obostrzenia są potrzebne, ale nie zawsze logiczne i zrozumiałe. Można iść na jogę i ćwiczyć w sali z kilkoma innymi osobami, ale nie można iść na siłownię. Można iść do marketu budowlanego, ale nie możemy zaserwować kawy, którą ktoś wypije przy stoliku na zewnątrz lokalu. Bylibyśmy w stanie zorganizować jakiś zimowy ogródek, podgrzewacze. Coś by się działo. Ale nam nie wolno. Konsekwencji w tym nie widać, ale teraz już na nią nie liczę. Gospodarka, branża gastronomiczna tarcza antykryzysowa
Amerykanie, musimy być inni. Biden w inauguracyjnym przemówieniu apeluje o jedność [SŁOWO W SŁOWO]^OKO.press^21 stycznia 2021^https://oko.press/przemowienie-inauguracyjne-bidena/^„Polityka nie musi być szalejącym ogniem, niszczącym wszystko na swojej drodze. Każde nieporozumienie nie musi wywoływać wojny totalnej i musimy odrzucić kulturę, w której fakty padają ofiarą manipulacji, albo wręcz są tworzone" – mówił podczas inauguracji swojej prezydentury Joe Biden To była niezwykła inauguracja. Zabrakło na niej ustępującego prezydenta (odleciał na Florydę), zabrakło tłumów publiczności, a wszyscy obecni, łącznie z nowym prezydentem i wiceprezydentką, występowali z zasłoniętymi twarzami. Joe Biden, 46. prezydent Stanów Zjednoczonych ma przed sobą trudne zadania: najbliższe to walka z wirusem, który pochłonął już życie 400 tys. Amerykanów. Ale w swoim inauguracyjnym przemówieniu podkreślał przede wszystkim swoje inne zadanie: zszycie podzielonego narodu. Prezesie Sądu Najwyższego Robertsie, wiceprezydent Harris, spikerko Pelosi, przewodniczący Schumerze, senatorze McConnell, wiceprezydencie Pence, szanowni goście, rodacy, Amerykanie. To dzień Ameryki. To dzień demokracji. Dzień historii oraz nadziei. Odnowy i gotowości. Niejeden raz w burzliwych dziejach Ameryka poddawana była próbie i umiała jej sprostać. Dziś świętujemy triumf nie kandydata, ale sprawy, sprawy, jaką jest demokracja. Naród został usłyszany, wola narodu została wysłuchana. Po raz kolejny dowiedzieliśmy się, jak cenna jest demokracja, jak jest krucha, ale w tej chwili moi przyjaciele, demokracja zatriumfowała. A zatem teraz, na tej uświęconej ziemi, gdzie zaledwie kilka dni temu przemoc próbowała zatrząść podstawami naszego Kapitolu, po raz kolejny jesteśmy jednym narodem, pod Bogiem niepodzielnym, narodem, który pokojowo przekazuje władzę, tak jak robiliśmy to od ponad dwustu lat. 20 stycznia 2021 Kiedy patrzymy w przyszłość w nasz wyjątkowy amerykański sposób – niespokojny, odważny, optymistyczny – widzimy naród, którym możemy być i którym musimy się stać. Dziękuję moim poprzednikom z obu partii, którzy są tutaj dzisiaj. Dziękuję im z głębi serca. I znam odporność naszej konstytucji i siłę, siłę naszego narodu, podobnie jak prezydent Carter, z którym rozmawiałem wczoraj wieczorem, a który niestety nie może być z nami dzisiaj, ale składamy mu wyrazy uznania za całe życie służby krajowi. Właśnie złożyłem świętą przysięgę, jaką złożył każdy z tych patriotów. Przysięgę, którą jako pierwszy złożył George Waszyngton. Ale amerykańska historia nie zależy od jednego z nas, czy niektórych z nas, ale od nas wszystkich. Od „nas, narodu”, który chce doskonalszej unii. To jest wspaniały naród, a my jesteśmy dobrymi ludźmi. Przez stulecia, przez okresy burzy i naporu, pokoju i wojny, zaszliśmy tak daleko. Ale nadal długa droga przed nami. Będziemy szli naprzód, szybko i niezwłocznie, bo mamy wiele do zrobienia tej zimy, w tym niebezpiecznym, ale i pełnym znacznych możliwości czasie. Wiele do zrobienia, wiele do uzdrowienia, wiele do odbudowy, wiele do zbudowania i dużo do zyskania. Mało kto w historii naszego narodu stał przed większymi wyzwaniami lub żył w trudniejszych czasach niż te, w których przyszło nam żyć. Wirus stulecia, który po cichu rozprzestrzenia się po kraju, odebrał tyle żyć przez jeden rok ile Ameryka straciła w całej II wojnie światowej. Utraciliśmy miliony miejsc pracy. Zamknięto setki tysięcy firm. Wołanie o równość rasową, które rozbrzmiewa od czterystu lat, porusza nas. Marzenie o sprawiedliwości dla wszystkich nie będzie już odkładane na później. Wołanie o przetrwanie dobywa się z samej planety, wołanie, które nie może być bardziej rozpaczliwe, czy wyraźniejsze, niż jest teraz. Musimy zmierzyć się ze wzrostem ekstremizmu politycznego, białą supremacją, wewnętrznym terroryzmem i je zwyciężyć. Pokonanie tych wyzwań, odbudowanie duszy i zabezpieczenie przyszłości Ameryki wymaga znacznie więcej niż tylko słów. Wymaga to najbardziej nieuchwytnej ze wszystkich rzeczy w demokracji – jedności. Jedności. W innym styczniu, pierwszego dnia 1863 roku, Abraham Lincoln podpisał Proklamację Emancypacji. Kiedy przyłożył pióro do papieru, prezydent powiedział, cytuję: „jeśli moje nazwisko kiedykolwiek przejdzie do historii, to ze względu na ten dokument, a cała moja dusza jest w nim zawarta”. Cała moja dusza jest w tym dniu, w tym styczniowym dniu. Moja cała dusza jest w tym zawarta. W zjednoczeniu Ameryki, zjednoczeniu naszych ludzi, zjednoczeniu naszego narodu. I proszę każdego Amerykanina, by dołączył do mnie w dążeniu do tego celu. W zjednoczeniu wobec wrogów, z którymi się mierzymy – gniewem, urazą i nienawiścią. Ekstremizmem, bezprawiem, przemocą, chorobą, bezrobociem i beznadzieją. 7 listopada 2020 Zjednoczeni możemy robić wielkie rzeczy, ważne rzeczy. Możemy naprawić krzywdy, możemy dać ludziom dobrą pracę, możemy uczyć nasze dzieci w bezpiecznych szkołach. Możemy pokonać śmiertelnego wirusa, możemy odbudować rynek pracy, możemy odbudować klasę średnią i sprawić, że praca będzie bezpieczna, możemy zaprowadzić sprawiedliwość rasową i możemy, po raz kolejny, uczynić Amerykę siłą wiodącą świat ku dobru. Wiem, że mówienie o jedności może teraz brzmieć dla niektórych jak głupia fantazja. Wiem, że dzielące nas siły są głębokie i prawdziwe. Ale wiem także, że nie są nowe. Nasza historia to ciągła walka miedzy amerykańskimi ideałami, że jesteśmy stworzeni równymi sobie, a trudną, brzydką rzeczywistością, w której dzielą nas rasizm, natywizm i strach. Walka jest wieczna, a zwycięstwo nigdy nie jest pewne. Poprzez wojnę domową, wielki kryzys, wojny światowe, jedenasty września, przez walki, poświęcenie i niepowodzenia, nasi „lepsi aniołowie” zawsze zwyciężali. W każdym z tych naszych momentów zebrało się nas wystarczająco dużo, by posunąć nas wszystkich do przodu i możemy to zrobić teraz. Historia, wiara i rozum wskazują drogę. Drogę jedności. Możemy przecież widzieć w sobie nie adwersarzy, ale sąsiadów. Możemy traktować siebie nawzajem z godnością i szacunkiem. Możemy połączyć siły, przestać krzyczeć i obniżyć temperaturę. Bo bez jedności, nie będzie pokoju, a tylko zgorzknienie i gniew, nie będzie postępu, a tylko wyczerpująca wściekłość. Nie będzie narodu, a tylko kraj pogrążony w chaosie. Oto nasza historyczna chwila kryzysu i wyzwania. A jedność jest drogą naprzód. I musimy sprostać tej chwili, jako zjednoczone stany Ameryki. 14 stycznia 2021 Jeśli to zrobimy, to gwarantuję wam, nie poniesiemy porażki. Nigdy, przenigdy nie ponieśliśmy porażki w Ameryce, gdy działaliśmy razem. I tak samo dziś, w tej chwili, w tym miejscu, zacznijmy od nowa, my wszyscy. Zacznijmy znów słuchać siebie nawzajem, słyszeć siebie nawzajem, dostrzegać siebie nawzajem. Szanować siebie nawzajem. Polityka nie musi być szalejącym ogniem, niszczącym wszystko na swojej drodze. Każde nieporozumienie nie musi wywoływać wojny totalnej i musimy odrzucić kulturę, w której fakty padają ofiarą manipulacji, albo wręcz są tworzone. Moi drodzy rodacy, Amerykanie, musimy być inni. Musimy być lepsi niż do tej pory i wierzę, że Ameryka jest znacznie lepsza to, co mamy teraz. Rozejrzyjcie się dookoła. Stoimy tu, pod kopułą Kapitolu. Jak wspomniano wcześniej, ukończono ją w cieniu wojny domowej. Gdy jedność dosłownie wisiała na włosku. A jednak przetrwaliśmy, a jednak zwyciężyliśmy. Stoimy tutaj, spoglądając na National Mall, w którym dr Martin Luther King mówił o swoim marzeniu. Stoimy tutaj, gdzie 108 lat temu, podczas innej inauguracji tysiące protestujących próbowało zatrzymać odważne kobiety maszerujące po prawo do głosowania. A dziś zaprzysiężona została pierwsza kobieta wybrana na urząd wiceprezydenta – Kamala Harris. Nie mówcie mi, że rzeczy nie ulegają zmianie. Stoimy tu, po drugiej stronie Potomaku, od Cmentarza Narodowego w Arlington, gdzie bohaterowie, którzy wykazali największe poświęcenie, leżą w wiecznym spoczynku. I oto stoimy tutaj, zaledwie kilka dni po tym jak wściekły tłum myślał, że może wykorzystać przemoc do uciszenia woli narodu, do zatrzymania prac naszej demokracji, aby wypędzić nas z tej świętej ziemi. Nie doszło do tego, nie dojdzie do tego, nie dziś, nie jutro, nigdy. Przenigdy. 16 stycznia 2021 Do wszystkich tych, którzy wspierali naszą kampanię, z pokorą przyjmuję pokładane w nas zaufanie. Do wszystkich tych, którzy nas nie wspierali, pozwólcie, że powiem wam tak: Wysłuchajcie nas, gdy będziemy szli naprzód. Zobaczcie, jaki jestem i co mam w sercu. A jeśli nadal nie będziecie się ze mną zgadzać, niech tak będzie. To jest demokracja. To jest Ameryka. Prawo do pokojowego sprzeciwu w ramach zasad naszej republiki jest być może największą siłą naszego narodu. Ale słuchajcie mnie uważnie: niezgoda nie może prowadzić do braku jedności. I obiecuję wam to, że będę prezydentem wszystkich Amerykanów, wszystkich. I przyrzekam, że będę walczył równie zaciekle o tych, którzy mnie nie popierali, jak i o tych, którzy to zrobili. Wiele stuleci temu, święty Augustyn, święty mojego kościoła, napisał, że ludzie są mnogością definiowaną przez wspólny obiekt ich miłości. Co jest wspólnym obiektem, który kochają Amerykanie, który definiuje nas, jako Amerykanów? Myślę, że wiemy to wszyscy. Szanse, bezpieczeństwo, wolność, godność, szacunek, honor i tak, prawda. Ostatnie tygodnie i miesiące dały nam bolesną lekcję. Jest prawda i są kłamstwa. Kłamstwa mówione dla władzy i zysku. I każdy z nas ma obowiązek i odpowiedzialność, jako obywatel, jako Amerykanin, a zwłaszcza, jako przywódca. Przywódca, który zobowiązał się do przestrzegania naszej Konstytucji, aby i ochrony naszego narodu. By bronić prawdy i walczyć z kłamstwem. Rozumiem, że wielu z moich rodaków patrzy w przyszłość ze strachem i przerażeniem. Rozumiem, że boją się o swoje miejsca pracy. Rozumiem, że leżą w łóżkach w nocy, wpatrują się w sufit i myślą: „Czy zachowam ubezpieczenie zdrowotne? Czy będę w stanie spłacić hipotekę?”. Myślą o swoich rodzinach, o tym, co będzie dalej. Zapewniam was, rozumiem to. Ale odpowiedzią nie jest schowanie się do środka. Wycofanie się do rywalizujących frakcji. Nieufność wobec tych wyglądających inaczej, czy wyznających inne religie, czy tych, którzy czerpią swoje informacje z innych źródeł. 15 stycznia 2021 Musimy zakończyć tę wojnę, która nastawia czerwonych przeciwko niebieskim, wieś przeciwko miastu, konserwatystów przeciwko liberałom. Możemy to zrobić, jeśli otworzymy nasze dusze zamiast zamykać nasze serca, jeśli wykażemy nieco tolerancji i pokory, jeśli będziemy gotowi wejść w czyjeś buty, jak powiedziałaby moja mama. Choć na chwilę postawcie się na ich miejscu. Bo w życiu nigdy nie wiemy, jakie karty rozda nam los. Czasami będziemy potrzebować pomocy. Czasami zostaniemy poproszeni o pomoc. Tak musi być, to właśnie robimy dla siebie nawzajem. A jeśli tak będziemy działać, nasz kraj będzie silniejszy, bogatszy, lepiej przygotowany na przyszłość. I nadal możemy się ze sobą nie zgadzać. Moi drodzy Amerykanie, w pracy, która nas czeka, będziemy potrzebować siebie nawzajem. Potrzebujemy wszystkich naszych sił, żeby przetrwać tę mroczną zimę. Wchodzimy w być może najmroczniejszą i najbardziej śmiercionośną falę wirusa. Musimy odłożyć politykę na bok i w końcu zmierzyć się z ta pandemią, jako jeden naród, jeden naród. A ja obiecuję, jak mówi Biblia „wieczorem gości płacz, z rana – wesele”. Przetrwamy to razem. Razem. Moi drodzy, wszyscy moi koledzy, z którymi tutaj służyłem, w Izbie oraz Senacie, wszyscy rozumiemy, że świat patrzy. Świat patrzy na nas dzisiaj. Więc oto wiadomość dla tych poza naszymi granicami. Ameryka została poddana próbie i wyszła z niej silniejsza. Odbudujemy nasze sojusze i ponownie zaangażujemy się w sprawy świata. Nie by sprostać wyzwaniom dnia wczorajszego, ale by podjąć dzisiejsze i przyszłe wyzwania. I będziemy prowadzić nie tylko przykładem naszej siły, ale i siłą naszego przykładu. Będziemy silnym i zaufanym partnerem dla pokoju, postępu i bezpieczeństwa. 14 stycznia 2021 Tak wiele przeszliśmy, jako naród. W moim pierwszym prezydenckim akcie chciałbym was poprosić o dołączenie do mnie w chwili cichej modlitwy, aby wspomnieć tych wszystkich, których straciliśmy w tym roku z powodu pandemii. Wspomnieć te czterysta tysięcy Amerykanów – matek, ojców, synów, córek, przyjaciół, sąsiadów i współpracowników. Oddamy im cześć stając się ludźmi i narodem, którym możemy i powinniśmy być. Proszę, więc o cichą modlitwę za tych, którzy stracili życie, za tych, którzy pozostali sami i za nasz kraj. [chwila ciszy]. Amen. Moi drodzy, to jest czas próby. Stoimy w obliczu ataku na naszą demokrację i na prawdę, szalejącego wirusa, kłującej nierówności, systemowego rasizmu, kryzysu klimatycznego, roli Ameryki na świecie. Każda z tych rzecz byłaby wyzwaniem sama z siebie, ale rzeczywistość jest taka, że musimy się mierzyć z nimi wszystkimi na raz, co stawia ten kraj przed jedną z największych odpowiedzialności, w historii. Teraz znowu zostaniemy poddani próbie. Musimy jej sprostać. Wszyscy. Nadszedł czas na odwagę, bo tyle przed nami do zrobienia. Pewne jest jedno, to wam obiecuję. Będziemy osądzeni, wy i ja, miarą tego, jak poradzimy sobie z tym narastającym kryzysem naszej epoki. Czy sprostamy temu? Czy wyjdziemy zwycięsko z tego mrocznego i trudnego okresu? Czy wypełnimy nasze zobowiązania i przekażemy naszym dzieciom nowy lepszy świat? Wierzę, że musimy i sądzę, że wy też. Uważam, że się nam uda, a gdy tak się stanie, napiszemy nowy, wspaniały rozdział w historii Stanów Zjednoczonych Ameryki. Amerykańskiej historii. Historii brzmiącej jak pieśń, która wiele dla mnie znaczy, a jej tytuł to „American Anthem”. Jeden z jej wersów wyróżnia się dla mnie najbardziej: „Praca i modlitwy wieków przywiodły nas do tego dnia, i to będzie naszym dziedzictwem, co powiedzą nasze dzieci? Chcę wiedzieć w sercu, gdy nadejdzie kres mych dni, Ameryko, Ameryko oddałem ci, co tylko mogłem”. Dodajmy naszą pracę i nasze modlitwy do tej rozwijającej się historii naszego wspaniałego narodu. Jeśli to zrobimy, to, kiedy nasze dni dobiegną końca, nasze dzieci i ich dzieci powiedzą o nas: „Dali z siebie wszystko, wypełnili swój obowiązek, uzdrowili zepsuty kraj”. Moi drodzy rodacy, kończę tym, czym zacząłem, świętą przysięgą. Przed Bogiem i wami wszystkimi, daję słowo. Zawszę będę z wami. Będę bronił konstytucji. Będę bronił naszej demokracji. Będę bronił Ameryki. I dam z siebie wszystko służąc wam. Myśląc nie o władzy, ale o możliwościach. Nie o własnych korzyściach, ale o dobru publicznym. Razem napiszemy amerykańską historię o nadziei, a nie strachu. O jedności, a nie podziale, o świetle, a nie o ciemności. Historię przyzwoitości i godności, miłości i uzdrowienia, wielkości i dobroci. Niech ta historia nas prowadzi. Niech nas inspiruje. Ta historia opowie w nadchodzących latach, że odpowiedzieliśmy na zew historii, że zrobiliśmy to, co trzeba. Że demokracja i nadzieja, prawda i sprawiedliwość nie zginęły na naszej warcie, ale przetrwały i rozkwitły. Że bezpieczeństwo Ameryki w jej granicach ponownie stało się latarnią dla całego świata. To jesteśmy winni naszym przodkom, sobie nawzajem i kolejnym pokoleniom. 12 stycznia 2021 A zatem, z tym celem i gotowością zwracamy się ku tym zadaniom naszych czasów. Zachowajmy wiarę, kierujmy się przekonaniami i bądźmy oddani sobie nawzajem oraz krajowi, który kochamy całym sercem. Niech Bóg błogosławi Amerykę. Niech Bóg chroni naszych żołnierzy. Dziękuję, Ameryko. Tłum. Anna Halbersztat Świat, Joe Biden, Stany Zjednoczone
Protest w Warszawie. Policja użyła gazu, zatrzymani wleczeni po ziemi w kajdankach [AKTUALIZOWANY]^Marta K. Nowak^20 stycznia 2021^https://oko.press/protest-kobiet-policja-uzyla-gazu-zatrzymani-wleczeni-po-ziemi/^Protestujący użyli śnieżek, policja gazu. Zatrzymanych może być nawet 20 osób. Nasza kamera uchwyciła, jak jedna z osób skutych kajdankami była wleczona po ziemi do radiowozu. Trwa akcja solidarnościowa pod komendą na Wilczej, na miejscu jest dużo policji Koło 20:30 policja napierała na uczestników, skuwała kolejne osoby i zabierała je do policyjnego wozu. „Piecze mnie w twarz od gazu, który unosi się w powietrzu” – komentował nasz reporter Maciek Piasecki. W środę 20 stycznia w Warszawie spotkały się dwa protesty: Ogólnopolskiego Strajku Kobiet i demonstracja „Przeciwko państwu policyjnemu” zorganizowana przez środowiska antyfaszystowskie. Ostatecznie oba protesty połączyły się. Zatrzymanych może być nawet 20 osób. Trwa akcja solidarnościowa pod komendą na ul. Wilczej. Jednym z zakutych w kajdanki jest prawdopodobnie Bartosz Kramek, członek rady Fundacji Otwarty Dialog, mąż deportowanej z Polski Ludmiły Kozłowskiej. ⚠️Przew. Rady Fundacji @bartek_kramek pobity przez policję i siłą wciągnięty do radiowozu przy rondzie Dmowskiego podczas demonstracji. Został przewieziony na Wilczą, jest z nim już adwokat z @WolneSady1. Czekamy na telefon.Wiemy jedynie, że filmował osoby rzucające śnieżkami. pic.twitter.com/IklYbXacdJ — Open Dialogue Foundation🇪🇺🏳️‍🌈⚡ (@ODFoundation) January 20, 2021  Protest zaczął się o 18:00 na Rondzie de Gaulle’a. Blokowano ulice, policja próbowała odcinać drogę protestującym. Informowała, że „w tym miejscu, na tej drodze nie zostało zgłoszone żadne zgromadzenie”. W odpowiedzi manifestujący puszczali swoje nagrania: „obywatelki i obywatele, ograniczać zgromadzenia można tylko ustawą, to zgromadzenie jest legalne”.  Maciek Piasecki informował o kilkudziesięciu osobach i atmosferze chaosu, ale uczestników wciąż przybywało. Policja legitymowała protestujących, także prewencyjnie – np. na placu Trzech Krzyży, gdzie nie blokowano wtedy żadnej drogi. Około 18:30 padła informacja o czworgu zatrzymanych. Próbowano zablokować radiowozy. „Policja tak panuje nad sytuacją, jak rząd nad pandemią” – mówiły organizatorki. Na transparentach można było przeczytać: „Policja łamie prawo i ręce kobietom”, „Oskarżeni nie przyznają się do winy” i „Mamy dość strachu”. 5 marca 2018 Kiedy uczestnicy protestu przechodzili placem Trzech Krzyży, policjanci rzucili się, by bronić wejścia do kościoła św. Aleksandra. Przyłączyli się do nich mężczyźni z opaskami na ramieniu, najprawdopodobniej ze środowiska nacjonalistycznego. Wbrew ich oczekiwaniom protestujący nie zwrócili na kościół szczególnej uwagi. Porzucali w policję śnieżkami i poszli dalej. Podobna scena z obroną kościoła przed atakiem, którego nie było, powtórzyła się jakiś czas później, kiedy protest znowu przechodził przez plac. Około 19:30, gdy protest dotarł pod Sejm, według szacunków Maćka Piaseckiego uczestniczyło w nim 200-300 osób. O 20:00 na skrzyżowaniu Marszałkowskiej i Alei Jerozolimskich, niedaleko Pałacu Kultury policja najpierw stworzyła kordon, a potem zaczęła spychać ludzi z ronda. Część uczestników próbowała przepchać policję z powrotem. „W takich momentach poprzednio policja używała gazu” – komentował Maciek Piasecki, jak się okazało – proroczo.  Policjanci zbili się w ciasny kordon i chronili się tarczami przez śnieżkami rzucanymi przez protestujących. Przerwali szyk, zaczęli wyrywać z tłumu kobietę, która prawdopodobnie rzuciła śnieżką. Puszczano komunikat: „proszę nie atakować policjantów, nie rzucać w ich kierunku niebezpiecznych przedmiotów”. Policja informowała też „nie jesteśmy waszymi przeciwnikami”. Mimo to użyto gazu, trafiono między innymi Babcię Kasię i fotoreportera Gazety Wyborczej. Fotograf @agencjagazeta@wyborcza dostał gazem podczas relacjonowania protestów na rondzie de Gaulle'a. Na ręku mial opaskę Press, a na szyi legitymację prasową. pic.twitter.com/zhmTHFlkRY — Dawid Krawczyk (@DJKrawczyk) January 20, 2021  „Na rondzie trzymają dziewczynę z wykręconymi rękami” – informowali przez megafon protestujący, policja zapowiadała „zdecydowane działania”. Po chwili spokoju policja zaczęła napierać na ludzi, przewracając ich i popychając. W powietrzu czuć było gaz. Ratownicy udzielali pomocy tym, których trafiono. „Ma ktoś mleko?” – pytano w tłumie. Za kordonem na środku ronda skuto jedną z osób z tyłu kajdankami, potem wleczono ją po ziemi do radiowozu. Na miejscu była Babcia Kasia, która interweniowała, jak mogła. „Babcia Kasia uderzyła policjanta w pupę” – informował Maciek. Na ulicy Marszałkowskiej w kordonie policja zamknęła kilkanaście osób. „Wygląda na to, że protest został chwilowo spacyfikowany” – mówił Maciek Piasecki. Kolektyw Antyrepresyjny poinformował o 20 osobach zgłoszonych jako zatrzymane, ale aż do ustalenia ich tożsamości osoby mogą się na liście powtarzać, więc liczba nie jest jeszcze potwierdzona. 27 listopada 2020 „Coraz więcej osób jest wsadzanych do suk i wywożonych” – informowano koło 21:00 na telegramie. „Część z nich na pewno jest na Wilczej. Nie zostawiajmy ich tam samych”. O 11 osobach informuje poseł Michał Szczerba, który jest na komendzie razem z zastępczynią RPO dr Hanną Machińską. Na Wilczej trwa solidarnościowy protest. [Około godziny 23:00] Poseł KO Michał Szczerba poinformował, że policja planuje jeszcze dziś wypuścić 10 z 11 osób przewiezionych na komisariat przy ul. Wilczej. [Kwadrans przed północą] Na miejscu pojawił się oddział prewencji, tzw. „białe kaski”. Policja oddziela kordonem około 20 osób znajdujących się tuż pod komendą. Do protestujących podszedł trzyosobowy zespół antykonfliktowy. W międzyczasie policja wynosi siedzące na ulicy osoby, które w ten sposób stawiają bierny opór. Skandują „nigdy, przenigdy, nie będziesz szła sama” i „solidarność naszą bronią”. Wśród protestujących jest Babcia Kasia i Marta Lempart.  [23:55] Policja kontynuuje wynoszenie osób z wnętrza kordonu. Pomimo wielokrotnych próśb będących na miejscu posłanek Klaudii Jachiry (KO) i Moniki Falej (Lewica), na miejscu nie pojawił się dowódca. Policjanci nie chcą podać jego nazwiska. [00:05] Posłanki przekazują demonstrantom słowa Policji, która twierdzi, że wypuści osoby z kordonu po wylegitymowaniu. Protestujący odmawiają. Wojciech Kinasiewicz z Obywateli RP ma odmienną propozycję – protestujący zejdą z jezdni na chodnik, jeśli policja odstąpi od legitymowania.  [00:11] Protestujący nie ustępują. „Zostajemy, aż ich nie wypuszczą”. Poseł Szczerba przyniósł protestującym gorącą herbatę. Policja po interwencji posłanek Jachiry i Falej poszerzyła kordon, którym otaczają siedzące na jezdni osoby. [00:20] Policja przygotowuje się do wyniesienia demonstrujących osób. [Około 00:40] Policja przeniosła wszystkie siedzące na jezdni osoby na chodnik i poddała legitymowaniu. Wojciech Kinasiewcz tradycyjnie odmówił okazania dokumentów. W takiej sytuacji policja zazwyczaj zabiera tych, którzy nie chcą się wylegitymować na komendę w celu ustalenia tożsamości. Tym razem jednak policja nie zatrzymała aktywisty Obywateli RP, ponieważ jeden z funkcjonariuszy stwierdził, że jest mu on znany. [00:50] Kordon funkcjonariuszy odgradza jezdnię i komisariat od około 20 osób, które pozostały na miejscu w oczekiwaniu na wypuszczenie zatrzymanych. Protesty, Kobiety, Policja i służby, Babcia Kasia Ogólnopolski Strajk Kobiet zatrzymania  Absolwentka MISH na UAM, ukończyła latynoamerykanistykę w ramach programu Master Internacional en Estudios Latinoamericanos. 3 lata mieszkała w Ameryce Łacińskiej. Polka z urodzenia, Brazylijka z powołania. W OKO.press pisze o zdrowiu, migrantach i pograniczach więziennictwa (ośrodek w Gostyninie). Maciek Piasecki (1988) – studiował historię sztuki i dziennikarstwo na Uniwersytecie Warszawskim, praktykował m.in. w Instytucie Kultury Polskiej w Londynie. Dla OKO.press pisze o protestach, polityce ekonomicznej i wpływie gospodarki na życie każdego z nas. Debiutował w „Machinie”, publikował m.in. w „Wysokich Obcasach”, „Dwutygodniku” i „VICE”.
Biden i Harris zaprzysiężeni, Trump odleciał na Florydę. Czy to początek nowej ery?^Piotr Tarczyński^20 stycznia 2021^https://oko.press/inauguracja-bidena-bez-trumpa-bez-publicznosci/^Amerykanie wybrali konwencjonalnego prezydenta, bo mieli już dość „niekonwencjonalnego" Trumpa. Zaprzysiężenie Joego Bidena i Kamali Harris 20 stycznia nie było jednak konwencjonalne: Waszyngton był pełen Gwardii Narodowej, a na ceremonii nie było tłumów Rankiem czasu waszyngtońskiego Donald Trump z żoną opuścili Biały Dom – prezydencki śmigłowiec Marine One zabrał ich do bazy wojskowej Andrews, gdzie odbyła się ceremonia pożegnalna. Po raz ostatni odegrano Trumpowi „Hail to the Chief”, wystrzelono na wiwat z 21 dział. Odchodzący prezydent wygłosił krótkie, zaskakująco normalne przemówienie, w którym sam siebie pochwalił za cztery lata fantastycznych rządów, potępił przemoc polityczną, a także zapewnił o potrzebie jedności. Oczywiście słowa sobie, a czyny sobie, po wszystkim bowiem wsiadł do Air Force One i odleciał na Florydę, do swojej posiadłości Mar-a-Lago, stając się tym samym pierwszym prezydentem od 150 lat, który nie zjawił się na zaprzysiężeniu swojego następcy. Joe Biden pochwalił wprawdzie tę decyzję, mówiąc, że „to pewnie jedna z niewielu rzeczy, w której jesteśmy [z Trumpem] zgodni”, ale nie chodzi przecież tylko o kurtuazję. Nawet prezydenci, którzy szczerze nie znosili ludzi mających ich zastąpić – jak Herbert Hoover w 1933 roku czy Barack Obama przed czterema laty – przezwyciężyli osobistą niechęć i zachowali się zgodnie z politycznym obyczajem, zdając sobie sprawę z symbolicznego znaczenia tego gestu dla systemu demokratycznego. 7 listopada 2020 Nie można odmówić Trumpowi konsekwencji – skoro wciąż utrzymuje, że wybory zostały sfałszowane i Joe Biden nie został wybrany uczciwie, trudno oczekiwać, by uczestniczył w „nielegalnym” zaprzysiężeniu. Problem jest poważny. Kłamstwo wyborcze (kłamstwo, bo rewelacji Trumpa nie potwierdziła nawet jego administracja: ani prokurator generalny, ani wywiad, ani żadne inne kompetentne służby) będzie nadal zatruwać debatę publiczną i napędzać prawicowy ekstremizm, którego skutki widzieliśmy 6 stycznia. Nieobecność Trumpa na zaprzysiężeniu jest nie tylko wyrazem zranionej miłości własnej, nieumiejętnością pogodzenia się z porażką, ale ma też cel polityczny – służy dalszej delegitymizacji prezydentury Joego Bidena. Grunt pod nią jest już naszykowany: znacząca część wyborców republikańskich zgadza się z Trumpem i nie uważa Bidena za legalnego prezydenta.    W zaprzysiężeniu wzięło udział, na szczęście, całe kierownictwo Partii Republikańskiej, na czele z Kevinem McCarthym i Mitchem McConnellem, liderami partii w – odpowiednio – Izbie Reprezentantów i Senacie. Zignorowali oni pożegnanie Trumpa w bazie Andrews, podobnie jak ustępujący wiceprezydent Mike Pence. „Trudno byłoby uczestniczyć zarówno w uroczystości pożegnania, jak i inauguracji”, wyjaśnił jeden ze współpracowników wiceprezydenta. Pence wybrał zdystansowanie się wobec Trumpa i udał się na Kapitol, gdzie milcząco reprezentował odchodzącą administrację. Jego pożegnanie na schodach Kapitolu przez wiceprezydentkę Harris było – z konieczności – jedynie namiastką normalnego przekazania władzy. Ciągłość amerykańskiej demokracji reprezentowali też byli prezydenci – Jimmy Carter, chorujący na nowotwór 96-latek, z powodów zdrowotnych nie zdołał przylecieć do Waszyngtonu, ale na schodach Kapitolu byli zarówno Demokrata Bill Clinton, jak i Republikanin George W. Bush. Ceremonię prowadziła dwójka senatorów z obu partii, Demokratka Amy Klobuchar i Republikanin Roy Blunt, i – mimo niesprzyjających okoliczności – odbyła się ona z grubsza wedle tradycyjnego planu. Sędzia Sonia Sotomayor odebrała przysięgę od wiceprezydentki Kamali Harris, pierwszej kobiety na tym stanowisku, a przewodniczący Sądu Najwyższego John Roberts, zaprzysiągł Josepha R. Bidena jako 46. prezydenta Stanów Zjednoczonych. Hymn zaśpiewała (bardzo ładnie) Lady Gaga, wystąpili też Jennifer Lopez i – zapewne w geście docenienia konserwatywnej Ameryki – muzyk country Garth Brooks. Poetka Amanda Gorman odczytała wiersz, ksiądz (Biden jest drugim w historii prezydentem-katolikiem) i pastor odmówili modlitwę oraz udzielili błogosławieństwa. Normalnie wypełniona po brzegi platforma tym razem świeciła pustkami – ceremonia odbywała się (w większości) zgodnie z covidowymi zasadami bezpieczeństwa, gości było znacznie mniej niż zazwyczaj. Uczestnicy nosili maski (zdejmowali je tylko do zaprzysiężeń i przemów), dbano o zachowanie dystansu, choć po zakończeniu części oficjalnej było bardzo dużo uścisków dłoni, objęć i pocałunków. Od dawna było oczywiste, że z powodu pandemii dzisiejsza ceremonia będzie nietypowa, ale wydarzenia 6 stycznia, w wyniku których zginęło pięć osób, sprawiły, że do obostrzeń pandemicznych doszły względy bezpieczeństwa innego rodzaju. 6 stycznia 2021 Dokładnie dwa tygodnie temu tłum zwolenników Trumpa wdarł się na Kapitol, między innymi po rusztowaniach inauguracyjnej platformy, na której Biden i Harris złożyli dziś swoje przysięgi. FBI i inne agencje rządowe ostrzegały przed możliwymi zamachami skrajnej prawicy, więc Waszyngtonu strzegły dziś dziesiątki tysięcy żołnierzy Gwardii Narodowej. Duża część centrum miasta została zamknięta dla publiczności, National Mall, czyli wielki pas terenu przed Kapitolem, wypełniły tym razem nie wiwatujące tłumy, ale 200 tysięcy amerykańskich flag. W styczniu 2017 roku Donald Trump przechwalał się, że to jego inauguracja, a nie Baracka Obamy, zgromadziła największe tłumy w historii, mimo iż gołym okiem widać było, że to nieprawda – było to pierwsze kłamstwo jego prezydentury, które okazało się zapowiedzią czterech lat. Tym razem Trump może mieć satysfakcję, że dzisiejsza inauguracja zgromadziła mniej ludzi niż jego, ale też nikt się nie ścigał, wręcz przeciwnie – życzeniem Bidena było to, by uroczystości były tak skromne, jak to tylko możliwe. Trudno jednak zaprzeczyć, że tłumy uzbrojonych żołnierzy kolidowały z wizerunkiem „najwspanialszej demokracji świata”. Przemówienie inauguracyjne nowego prezydenta nie było długie i nie było też – uczciwie rzecz oceniając – popisem sztuki retorycznej, ale Joe Biden poruszył w nim wszystkie tematy, których można się było spodziewać. Zaczął od przypomnienia niedawnego o ataku na Kapitol, ale użył go jako przykładu trwałości amerykańskiej demokracji. Głównym tematem jego przemówienia była jednak wspólnota, konieczność działania razem, ponad podziałami. Optymistyczne (może nawet zbyt optymistyczne) spojrzenie na Amerykę to jeden ze znaków rozpoznawczych Bidena, ale podkreślanie znaczenia wspólnoty to coś, od czego zaczynają wszyscy prezydenci – nawet Trump, choć w pamięci zapisała się głównie użyta przez niego wówczas fraza „amerykańska rzeź”, jaką miał rzekomo powstrzymać jego wybór na prezydenta. 23 sierpnia 2020 W przypadku Bidena wezwanie do jedności jest jednak szczególnie aktualne: obejmuje stanowisko w chwili bezprecedensowego kryzysu zdrowotnego, ekonomicznego i politycznego. 400 tysięcy Amerykanów zmarło na Covid-19, a końca pandemii wciąż nie widać; gospodarka ledwo dyszy, bezrobocie sięga 7 procent, a istotna część Amerykanów nie akceptuje nowej administracji i nie ma zaufania do obecnego systemu jako takiego. Biden wezwał do zakończenia wojny domowej, mówił o okazywaniu sobie empatii, o stawieniu czoła „mrocznej zimie” wspólnie, jako jeden naród. Było to konwencjonalne przemówienie kogoś, kto chce być konwencjonalnym prezydentem, ale właśnie kogoś takiego – najpierw w partyjnych prawyborach, a potem w listopadzie – wybrali Amerykanie, zmęczeni „niekonwencjonalnością” Donalda Trumpa. Po ceremonii, jeszcze w budynku Kapitolu, Biden podpisał nominacje na członków swojego gabinetu, które teraz trafią do Senatu. Wiceprezydentka Harris – oficjalna przewodnicząca tej izby – ma jeszcze dziś odebrać przysięgę od trzech nowych demokratycznych senatorów, co oficjalnie da większość w Senacie Partii Demokratycznej. Jeszcze 20 stycznia Biden miał w Białym Domu podpisać szereg rozporządzeń wykonawczych – część będzie odwróceniem decyzji jego poprzednika (np. zniesienie zakazu wjazdu do Stanów ludzi z krajów muzułmańskich czy powrót USA do paryskiego porozumienia klimatycznego), inne dotyczyć będą obecnej sytuacji (np. wprowadzenie moratorium na eksmisje czy ogólnokrajowy nakaz noszenia maseczek w budynkach federalnych). To oczywiście tylko początek: w nadchodzących dniach możemy spodziewać się dalszych rozporządzeń oraz licznych projektów ustaw, bowiem pierwszych sto dni prezydentury zawsze postrzega się symbolicznie jako „nadanie tonu” nowej administracji. Świat, Joe Biden, Donald Trump, Kamala Harris Stany Zjednoczone
„Dziś w zapchanych izbach przyjęć siedzą dzieci, które rok temu nie znalazły pomocy” [WYWIAD]^Anton Ambroziak^20 stycznia 2021^https://oko.press/psychiatria-dziecieca-wywiad-dr-zechowski/^"Od dwóch miesięcy osób wymagających hospitalizacji przybywa, a pracownicy znów nie wytrzymują natężenia. Z obawy przed zakażeniem - dzieci i ich rodzice decydowali się siedzieć w domach. A problemy narastały..." – o problemach psychiatrii dziecięcej opowiada dr Cezary Żuchowski  W pięciu województwach w kraju nie funkcjonuje żaden oddział psychiatryczny dla dzieci w kryzysie, publiczna opieka ambulatoryjna jest w powijakach, a statystyki policyjne porażają – w latach 2017-2019 osoby nieletnie podjęły 1 987 prób samobójczych, a 250 z nich skończyło się śmiercią. Innymi słowy, system wymaga drastycznych zmian. „Musimy wyjść z błędnego koła, w którym działamy od lat. Dziś istotą systemu są placówki szpitalne, gdzie trafiają dzieci w najostrzejszych kryzysach: nasilonych myślach samobójczych, po samookaleczeniu, czy w ekstremalnych stanach zaburzeń odżywiania. I nie ma nic przed: nie ma pomocy ambulatoryjnej, która pozwoliłaby uchronić dzieci i młodzież przed tymi najgorszymi sytuacjami” – mówi OKO.press dr Cezary Żechowski, psychiatria i psychoterapeuta pracujący z dziećmi i młodzieżą na oddziale dziennym w Szpitalu Wolskim w Warszawie. W takim obszarze można spodziewać się konstruktywnej współpracy parlamentarzystów ponad podziałami. Zamiast tego w ostatnim tygodniu uczestniczyliśmy w kolejnym, przykrym spektaklu politycznym. Senatorowie opozycji zgłosili poprawkę do budżetu zwiększającą nakłady na opiekę psychiatryczną najmłodszych o 80 mln zł. Przeciwko głosowali wszyscy senatorowie PiS, także z zawodu lekarze. Po oburzeniu medialnym, w którym donośnie wybrzmiał głos specjalistów pracujących z dziećmi i młodzieżą, senator PiS Stanisław Karczewski stwierdził, że w obozie rządzącym jest świadomość, że jest jeszcze dużo do zrobienia. 19 stycznia posłowie PiS na posiedzeniu Komisji Finansów odrzucili jednak poprawkę opozycji. Zamiast tego, 20 stycznia premier Mateusz Morawiecki na konferencji prasowej z udziałem krajowej konsultant ds. psychiatrii dziecięcej i młodzieżowej, prof. Barbarą Remberk i ministrem zdrowia Adamem Niedzielskim przedstawił, ile udało się zreformować, a także jakie plany ma rząd Zjednoczonej Prawicy. W przyszłym roku chce przeznaczyć na psychiatrię dziecięcą dodatkowe 220 mln zł (szczegóły w rozmowie niżej). „Dzieci są dziś narażone na niesamowite ryzyka: ataki, hejt, nienawiść; a przez to dochodzi do działań autodestrukcyjnych, do problemów psychicznych. Często też dzieci poddawane są nadmiernej presji, rywalizacji; to tworzy środowisko, w którym musimy wyciągać do nich dłoń, jak najczulszą, jak najbardziej przyjazną” – mówił premier. Tego samego dnia – 20 stycznia – poprawki Senatu odrzucił Sejm głosami PiS. Jak wyglądają realia? Poniżej cała rozmowa z dr. Żechowskim. Anton Ambroziak, OKO.press: Tydzień temu 47 senatorów PiS, w tym ośmiu lekarzy, zagłosowało przeciwko złożonej przez opozycję poprawce budżetowej zwiększającej nakłady na psychiatrię dziecięcą o 80 mln zł. Dzisiaj, głosami posłów PiS, odrzucił ją Sejm. Pana to oburzyło?  Dr Cezary Żechowski: Musielibyśmy rozmawiać o moich uczuciach, ale dobrze, powiem. Może nie oburzyło, ale na pewno bardzo rozczarowało. Zarówno mnie, jak i wiele moich kolegów i koleżanek. Te 80 mln zł to byłby plaster, ważny gest czy realna pomoc? Myślę, że wszystkiego po trochu. Oczywiście potrzeby psychiatrii dziecięcej i młodzieżowej są ogromne, ale symboliczne zwrócenie uwagi na to, że system musi się zmienić, musi wyglądać inaczej, także jest ważne. Inaczej, czyli? Musimy wyjść z błędnego koła, w którym działamy od lat. Dziś istotą systemu są placówki szpitalne, gdzie trafiają dzieci w najostrzejszych kryzysach: nasilonych myślach samobójczych, po samookaleczeniu, czy w ekstremalnych stanach zaburzeń odżywiania. I nie ma nic przed: nie ma pomocy ambulatoryjnej, która pozwoliłaby uchronić dzieci i młodzież przed tymi najgorszymi sytuacjami. W zapchanych izbach przyjęć siedzą osoby, które rok, dwa lata temu nie znalazły niezbędnej pomocy. Musimy zdać sobie sprawę, że hospitalizacja to naprawdę najbardziej drastyczna forma wsparcia, a to na niej dziś opiera się cały system. I dlatego mamy tłumy w szpitalach i osoby odprawiane z kwitkiem. I dlatego też jest pomysł reformy, która niestety utknęła. No właśnie, słyszeliśmy zapewnienia, że za 2-3 lata polski system opieki psychiatrycznej, także tej dla najmłodszych pacjentów, dogoni europejskie standardy. W tym celu w 2019 roku wdrożono reformę: powstać mają placówki pierwszego i drugiego poziomu referencyjnego, które staną się podstawą nowego systemu opieki. Będzie to sito, które zapewni, by dzieci jak najszybciej dostawały wsparcie, niezbędną diagnostykę, a nie czekały na najtragiczniejszy obrót spraw. Co się dziś dzieje? Pomysł jest świetny. Chodzi o to, by zbudować poradnie diagnostyczne, placówki ambulatoryjne i postawić z całych sił na psychoterapię. Problem w tym, że wraz z pandemią reforma się zatrzymała. Szpital Wolski, w którym pracuję, był przygotowany, by otworzyć centrum zdrowia psychicznego dla dzieci i młodzieży w marcu 2020. Konkursy zostały wstrzymane i do dziś nic nie posunęło się do przodu. Trudno więc mówić, by nasz system się rozwijał czy kogokolwiek doganiał. Przed naszą rozmową zadzwoniłem do kolegów, by zapytać, czy widzą na swoich oddziałach pozytywne skutki reformy. Zgodnie odpowiedzieli, że nie. A w zasadzie czują, że w tej chwili jest gorzej. Od dwóch miesięcy osób wymagających hospitalizacji przybywa, a oddziały i pracownicy znów nie wytrzymują natężenia. Był moment, gdy wydawało się, że jest lepiej, ale to fałszywy sygnał. Z obawy przed zakażeniem – dzieci, młodzież, ich rodzice, decydowali się siedzieć w domach. A problemy narastały… 16 lutego 2020 Dziś na konferencji prasowej premier Mateusz Morawiecki wymieniał zasługi rządu w inwestowaniu w psychiatrię dziecięcą: zwiększone nakłady (z 254,1 mln zł w 2019 do 349,8 mln zł w 2020), utworzenie 138 nowych poradni środowiskowych, wykształcenie ponad 100 nowych specjalistów psychiatrii dziecięcej w ciągu pięciu lat. Na najbliższy rok zapowiedział: przeznaczenie 120 mln zł na remonty w szpitalach, uruchomienie bezpłatnej infolinii dla dzieci i młodzieży, kampanię społeczną dotyczącą zdrowia psychicznego, a także podniesienie dostępności świadczeń. W sumie dodatkowe 220 mln zł. Jest się z czego cieszyć? Na pewno mam duże zaufanie do krajowej konsultant ds. psychiatrii dziecięcej i młodzieżowej prof. Barbary Remberk. Pracowałem z nią i wiem, że nie firmowałaby czegoś, co nie jest prawdą. Reforma jest powoli wdrażana. Problem jest taki, że utknęła. Świetnie, że powstają placówki środowiskowe, ale musi być ich więcej. Nie możemy powiedzieć, że mamy 100 nowych i to koniec. Poza tym, musimy zadbać o rozwój placówek drugiego stopnia referencyjności. To centra zdrowia psychicznego zapewniają dostęp do psychiatrów. Potrzebujemy też zmian w kształceniu specjalistów. Dobrze, by mieli możliwość wyjazdów do Niemiec, Francji, Skandynawii, by przenosili dobre praktyki tutaj. Reprodukowanie złego jest bardzo proste, za proste. A tak po ludzku nie wkurza pana ta polityczna przepychanka? Przechwałki, kto zrobił więcej, gdy wiemy, że jest po prostu dramatycznie źle? Fatalnie byłoby, gdyby ktoś instrumentalnie wykorzystywał psychiatrię dziecięcą. Potrzebujemy dogłębnej reformy. Nie mogę odmówić temu rządowi, że przygotował i zaczął ją wdrażać. Ale nie możemy też powiedzieć, że sprawa jest załatwiona. Jesteśmy na początku tej drogi, nie na końcu. Dr Joanna Paruszkiewicz pracę na oddziale psychiatrii dziecięcej opisywała jako permanentne zarządzanie kryzysem. „Praca, którą wykonują w tej chwili pracownicy medyczni to rodzaj przymusowej ofiarności” – mówiła w rozmowie z OKO.press. Tak to faktycznie wygląda? Ja pracuję na oddziale dziennym. Inaczej pracuje się na oddziałach zamkniętych, gdzie presja, napór pacjentów są niewyobrażalne. Mogę powiedzieć, że my mamy tak zorganizowaną pracę, że czuję ogromną satysfakcję. Jedyne, co nas męczy, to fakt, że nie możemy otworzyć gotowego centrum zdrowia dla dzieci i młodzieży. A przez to wciąż jest wiele osób, którym nie możemy pomóc. Mamy określoną liczbę pacjentów, którymi możemy się zająć. Robimy, co możemy, ale chcielibyśmy więcej. Co się dzieje, gdy trafia do was osoba, której nie możecie pomóc? Oferujemy jej wpisanie na listę oczekujących. Jak można się domyślać, jest ona bardzo długa. W tym momencie pierwsze wolne miejsca mamy w okresie wakacyjnym. Gdybyśmy mieli ambulatorium, moglibyśmy chociaż zacząć pracę: psychoterapię lub terapię rodzinną albo przeprowadzić konsultację psychiatryczną. Taka pomoc mogłaby uchronić kogoś przed hospitalizacją. 21 lipca 2019 Nie brakuje rąk do pracy? Są braki kadrowe, fakt, ale bez przesady. Jest wielu chętnych lekarzy i psychoterapeutów, którzy podejmą pracę. Chodzi o to, by stworzyć im odpowiednie warunki. W szpitalach zawsze są dziury, brakuje specjalistów. Ale w innych placówkach jest na odwrót. To specjaliści czekają, aż państwowe ambulatoria w końcu powstaną. Tak jest np. u nas. Do pracy w zamrożonym centrum zdrowia dzieci i młodzieży czeka dwóch lekarzy i grupa dziesięciu psychoterapeutów. Jeśli ludzie będą widzieli sens swojej pracy, jeśli nie będą skazani tylko na pomoc w tych najbardziej dramatycznych przypadkach, gdy nie ma czasu na głęboką, długą pracę z pacjentem, naprawdę będą pukać do naszych drzwi. Musimy tylko otwierać ambulatoria, które powinny być sercem naszego systemu opieki. Mniej znaną częścią reformy są zmiany w szkoleniu psychoterapeutów.  Uruchomiono specjalizację medyczną dla psychoterapeutów dzieci i młodzieży. Trzeba uzyskać dodatkowy certyfikat. Mam obawy, że akurat to rozwiązanie może stać się wąskim gardłem systemu. Jeśli okaże się, że do pracy w nowych ambulatoriach będą przyjmowani tylko specjaliści z tym jednym dyplomem, albo że ci będą mieli preferencyjne stawki, wtedy możemy mieć prawdziwe problemy kadrowe. Co najbardziej pana martwi w codziennej pracy? Może powiem o tym, o czym dużo myślę. Na pewno myślę o tych, którzy nie mają dostępu do leczenia. Albo dlatego, że ich opiekunowie nie zdają sobie sprawy, że potrzebują wsparcia. Albo dlatego, że tej pomocy nie mogą znaleźć. Pamiętam sytuację, gdy przyszła do nas matka z dzieckiem i powiedziała, że na terenie całej Warszawy, a jesteśmy przecież w dużym mieście, nie może znaleźć pomocy. Dlatego cała rodzina zrzuci się na to, by jej dziecko dostało wsparcie prywatne. System jest tak niewydolny, że faktycznie, opieka w tym kluczowym momencie jest dostępna w ośrodkach prywatnych albo wcale. To dramatyczne. Myślę też o młodzieży LGBT, która strasznie przeżywa publiczną nagonkę na tę grupę. Proszę mi uwierzyć, że te dzieci czują się dramatycznie. Strasznie boją się mówić o sobie, ujawnić się, ale boją się też konsekwencji tego, że ktoś mógłby je ujawnić. To niezwykle destrukcyjne. Jestem przekonany, że ze wstydem będziemy wspominali te czasy. 8 grudnia 2020 Myślę też o grupach, które nie są rozpoznane przez system, na przykład młodzież z zaburzeniami osobowości czy zaburzeniami odżywania. Oczywiście, są dedykowane im programy szpitalne, ale brakuje wsparcia ambulatoryjnego. Mam jeszcze obawę dotyczącą nowego systemu. Dziś go wszyscy idealizujemy, bo jest w fantazjach. Nikt nie wie, co z tego wyniknie. Boję się, że będzie zbyt sztywny; że wytyczne zostaną odgórnie narzucone i przekazane w teczkach na biurka dyrektorów. Wolałbym, żeby ośrodki ambulatoryjne miały elastyczność i możliwość budowania swojej oferty według potrzeb, które są w danym miejscu. Boję się centralizacji. Są na mapie Polski miejsca, gdzie system wsparcia trzeba zbudować od zera, bo nie ma tam nawet możliwości hospitalizacji… Na przykład w województwie podlaskim. Tak, ale musimy odkleić się od myślenia, że trzeba teraz dostawiać oddziały. Nie tak dawno odwiedzałem Szpital Uniwersytecki w Tromsø. To właśnie tam w 1962 roku powstał ostatni oddział psychiatryczny w Norwegii. Wtedy 500 miejsc zapełniło się w ciągu kilku tygodni. Dziś jest tam 180 pacjentów, bo rozbudowano formy wsparcia ambulatoryjnego, poradnie środowiskowe, zespoły mobilne wyjeżdżające do pacjentów. Co ważne, taki system jest nie tylko bezpieczniejszy dla pacjentów, ale i tańszy dla budżetu. Nie piętrzy się problemów, ale rozwiązuje je jak najwcześniej. To jest nasz cel. Zdrowie, LGBT+, Mateusz Morawiecki, psychiatria dziecięca
Ziobro przegrał proces ze ściganą przez jego prokuraturę sędzią Beatą Morawiec i ma ją przeprosić^Mariusz Jałoszewski^20 stycznia 2021^https://oko.press/ziobro-przegral-proces-z-sedzia-beata-morawiec-i-ma-ja-przeprosic/^Sąd Apelacyjny w Warszawie nakazał prawomocnie ministrowi sprawiedliwości przeproszenie sędzi Morawiec z Krakowa za zniesławiający ją komunikat jego resortu Wyrok zapadł w środę 20 stycznia 2021. Sąd Apelacyjny w Warszawie oddalił apelację Ziobry od niekorzystnego dla niego wyroku sądu pierwszej instancji w procesie o ochronę dóbr osobistych, który wytoczyła mu sędzia Beata Morawiec. Oprócz przeprosin minister musi też wpłacić 12 tys. zł na cel społeczny. Wyrok wydał sąd w składzie: Roman Dziczek (sędzia sprawozdawca), Beata Kozłowska, Dagmara Olczak-Dąbrowska. „Satysfakcjonuje mnie ten wyrok, choć pewnie będzie kasacja do Sądu Najwyższego. Ale spodziewałam się go, bo zawsze wierzyłam w sąd. Cieszę się, że sąd uznał moje racje, bo pokazuje to, że jestem prawdomówna” – komentuje na gorąco dla OKO.press sędzia Beata Morawiec z Sądu Okręgowego w Krakowie. I dodaje: „Nie żałuję pozwania ministra sprawiedliwości. Musiałam to zrobić, bo nie mogę stać biernie z boku, gdy plują mi w twarz. Trzeba walczyć o własną godność i dobre imię sędziego. Pracowałam na to latami. I nawet jeśli dalej będę walczyć kolejne lata z pomówieniami, to tę walkę podejmuję”. Sędzi Morawiec nie było w środę w sądzie. Był jej pełnomocnik. Ministra również reprezentował jego pełnomocnik mec. Maciej Zaborowski. Wyrok sądu apelacyjnego jest prawomocny, czyli można go wykonać. Ale mec. Zaborowski zapowiada, że będzie rekomendował ministrowi złożenie kasacji do Sądu Najwyższego. Może to oznaczać złożenie wniosku o wstrzymanie wykonalności nakazu przeprosin. Po południu Ministerstwo Sprawiedliwości potwierdziło, że kasacja zostanie złożona.  Sąd Apelacyjny w Warszawie, który oddalił apelację ministra sprawiedliwości. Od lewej sędzia Roman Dziczek, sędzia Beata Kozłowska, sędzia Dagmara Olczak-Dąbrowska. Fot. Mariusz Jałoszewski. Sędzia Beata Morawiec to była prezes Sądu Okręgowego w Krakowie. Jest też przewodniczącą stowarzyszenia niezależnych sędziów Themis, które obok największego stowarzyszenia sędziów Iustitia walczy o wolne sądy i praworządność. Oba stowarzyszenia są krytyczne wobec „reform” ministra Ziobry. W 2017 roku sędzia Morawiec została nagle odwołana przez ministra w ramach ogólnopolskich czystek na stanowiskach prezesów sądów. W komunikacie resortu sprawiedliwości napisano, że odwołanie ma związek z tym, iż podległe jej krakowskie sądy rejonowe miały nie najlepsze wyniki pracy, a ona sama nie sprawowała nadzoru nad dyrektorem sądu okręgowego (zajmuje się on gospodarczą i administracyjną obsługą sądu). Sędzia podważała te powody. Za dyrektora odpowiada bowiem minister sprawiedliwości, a wyniki pracy podległych jej sądów podano wybiórczo. OKO.press ujawniło, że ministerstwo odwołując prezesów sądów powoływało się na ranking jakości pracy sądów, choć takiego rankingu nie było. Pisaliśmy o tym: 13 stycznia 2018 Sędzię Morawiec zabolało jednak najbardziej zestawienie w komunikacie ministerstwa informacji o jej odwołaniu z informacją o zatrzymaniach dyrektorów małopolskich sądów – w tym sądu okręgowego – w związku ze sprawą o korupcję w Sądzie Apelacyjnym w Krakowie. Zdaniem sędzi przez to zestawienie opinia publiczna mogła zrozumieć, że odwołano ją, bo również była zamieszana w tę sprawę. I za to pozwała ministra sprawiedliwości o ochronę dóbr osobistych (formalnie pozwany był Skarb Państwa, reprezentowany przez ministra sprawiedliwości, bo to szef resortu odpowiada za to, co robi jego ministerstwo i pracownicy). 18 listopada 2018 W styczniu 2019 roku Sąd Okręgowy w Warszawie w składzie: Bożena Chłopecka, Rafał Wagner, Jacek Bajak wydał korzystny dla sędzi wyrok. Uznał jej racje i nakazał ministrowi przeproszenie w specjalnym oświadczeniu, które ma być zamieszczone na stronie internetowej ministerstwa. „To był świadomy i celowy zamiar naruszenia dobrego imienia sędzi Beaty Morawiec przez ministerstwo sprawiedliwości. Celowo postawiono informacje o prezes w jednym miejscu z informacją o zatrzymanych osobach” – uznał sąd okręgowy. Sąd podkreślał, że dobrem osobistym każdego człowieka jest prawo do renomy zawodowej i dobrej opinii o zawodowych kompetencjach. „W tej sprawie minister sprawiedliwości naruszył dobre imię sędzi poprzez sugerowanie braku staranności w wykonywaniu jakoby należących do niej kompetencji. Że zaniechała ona lub nie wykonała nadzoru nad dyrektorem Sądu Okręgowego. Minister sugerował, że nadzór nad dyrektorem był w kompetencjach prezesa sądu. Ale taka teza jest fałszywa. Prezes nie ma uprawnień nadzorczych nad dyrektorem sądu” – uzasadniał wyrok sąd okręgowy. Sąd zaznaczał, że ustawa o ustroju sądów powszechnych daje nadzór nad dyrektorami sądów ministrowi sprawiedliwości. To minister powołuje dyrektorów sądów i ich odwołuje. To do ministra dyrektorzy składają roczne sprawozdania ze swojej pracy. Sąd nie uznał ponadto argumentu Ziobry, że w komunikacie nie powiązano jej odwołania z zatrzymaniami dyrektorów. Minister bronił się, że odwołaniu Morawiec był poświęcony oddzielny akapit komunikatu. Zaś jego prawnik dodawał, że Morawiec z zatrzymaniami powiązały media i sędzia jest temu niejako sama winna, bo zrobiła konferencję, na której odpierała zarzuty po odwołaniu z funkcji. I na tej konferencji sama mówiła, że powiązano ją ze sprawą dyrektorów. Sąd okręgowy nie podzielił tego stanowiska. Uznał, że komunikat ministerstwa powinien być napisany językiem zrozumiałym i precyzyjnym. A w tym komunikacie w ocenie sądu są aluzje i sugestie. „Dla przeciętnego odbiorcy sugestia jest stwierdzeniem. Tu wskazanie [w komunikacie] na brak nadzoru nad zatrzymanym dyrektorem wskazuje na zamiar przypisania sędzi odpowiedzialności” – podkreślał w uzasadnieniu Sąd Okręgowy w Warszawie. 30 stycznia 2019 Od tego wyroku odwołał się minister sprawiedliwości. I w środę 20 stycznia 2021 roku Sąd Apelacyjny w Warszawie wydał prawomocny wyrok oddalający jego apelację jako „nieusprawiedliwioną”. W większości zgodził się z ustaleniami sądu okręgowego. Do części miał jednak zastrzeżenia, choć nie miało to wpływu na ostateczną treść wyroku. Sędzia sprawozdawca Roman Dziczek, który ustnie uzasadniał wyrok, podkreślał, że część zarzutów apelacji ministra jest zasadna. Chodzi głównie o ustalenie sądu okręgowego, że Beata Morawiec jako prezes nie miała nadzoru nad dyrektorem sądu i że nie było problemów w nadzorze nad podległymi jej prezesami sądów rejonowych. Sąd apelacyjny uznał, że ograniczony nadzór miała i mogła z tego korzystać. Sąd apelacyjny uznał też zasadność zarzutu apelacji, że miejscami uzasadnienie wyroku sądu okręgowego było lakoniczne i nie odniesiono się do wszystkich zarzutów ministra. Ale nie miało to wpływu na wyrok sądu apelacyjnego, który utrzymał w mocy wyrok sądu pierwszej instancji. „Orzeczenie sądu okręgowego odpowiada prawu i prawdzie” – uzasadniał ustnie prawomocny wyrok sędzia Roman Dziczek. Co ważne, sąd apelacyjny jasno powiedział, że komunikat ministerstwa „jednoznacznie” powiązał odwołanie Beaty Morawiec z funkcji prezesa sądu z informacją o zatrzymaniach dyrektorów małopolskich sądów ws. podejrzenia korupcji. Naruszyło to jej dobre imię jako sędziego. Sądu nie przekonało, że miało to nie być celowe i że akapit o zatrzymaniach dyrektorów nie łączy się z akapitem o odwołaniu Morawiec. Sędzia Roman Dziczek podkreślał, że gdyby w komunikacie ministerstwa wprost napisano, że sędzia Morawiec straciła stanowisko za brak nadzoru, to tego procesu w ogóle mogłoby nie być. Bo ona miała nadzór, ale nie można było jej odwołania wiązać z zatrzymaniami dyrektorów i podejrzeniami o korupcję. Sędzia Roman Dziczek złożył też zdanie odrębne do wyroku w części dotyczącej zapłaty 12 tys. zł na cel społeczny. Pełnomocnik ministra sprawiedliwości mec. Maciej Zaborowski częściowe uznanie zasadności apelacji oraz zdanie odrębne bierze za dobrą monetę. Dlatego po wyroku zapowiedział, że będzie rekomendował ministrowi Ziobro złożenie kasacji do Sądu Najwyższego. „Sąd apelacyjny dokonał korekty stanu faktycznego, mimo to utrzymał wyrok w mocy” – powiedział mec. Zaborowski w odpowiedzi na pytanie OKO.press. To ten proces mógł ściągnąć na sędzię Beatę Morawiec kłopoty. W październiku 2020 roku Adam Tomczyński z nielegalnej Izby Dyscyplinarnej pod osłoną nocy i na wniosek wydziału spraw wewnętrznych Prokuratury Krajowej uchylił sędzi Morawiec immunitet. Jednocześnie zawiesił ją w obowiązkach służbowych i obciął pensję aż o 50 procent. Morawiec to jedna z trojga pierwszych polskich niezależnych sędziów zawieszonych przez Izbę Dyscyplinarną obok Igora Tulei i Pawła Juszczyszyna. 18 grudnia 2020 Izba uchyliła jej immunitet, bo Prokuratura Krajowa chce postawić sędzi niewiarygodne i naciągane zarzuty karne. Według niej sędzia miała przyjąć wynagrodzenie za fikcyjną opinię dla sądu, choć rzeczywiście taką opinię napisała. Miała też przyjąć telefon komórkowy w zamian za korzystny wyrok. Sędzia wszystkiemu zaprzecza. 16 września 2020 Środowisko sędziów wiąże postępowanie karne wobec Morawiec z jej działalnością przewodniczącej Themis. Często występowała w mediach i krytykowała „reformy” ministra Ziobry. To postępowanie należy też łączyć z procesem, jaki wytoczyła ministrowi sprawiedliwości. Prokuratura zaczęła bowiem sprawdzać sędzię po złożeniu pozwu. Zeznania obciążające sędzię zostały złożone już po jej pozwie przeciwko ministrowi, a osoba, która miała dać Morawiec telefon komórkowy za korzystny wyrok przesłuchana została po korzystnym dla sędzi wyroku sądu I instancji. Sędzia Beata Morawiec jest drugim polskim sędzią, który wygrał prawomocnie proces z urzędującym ministrem sprawiedliwości. Pierwsza była sędzia Justyna Koska-Janusz ze stołecznego sądu rejonowego. Ona również pozwała ministra za zniesławiający ją komunikat resortu sprawiedliwości z 2016 roku. Zamieszczono go po pytaniach dziennikarzy o powody odwołania sędzi z pracy na delegacji w Sądzie Okręgowym w Warszawie i podano w nim nieprawdziwe powody odwołania. Sędzi zarzucono błędy w pracy, których nie popełniła. Justyna Koska-Janusz została odwołana z delegacji najprawdopodobniej dlatego, że wydała wyrok, w którym stroną był Zbigniew Ziobro, wówczas europoseł. Ziobro ten proces przegrał. Sąd Apelacyjny w Warszawie w październiku 2019 roku również nakazał prawomocnie ministrowi przeprosić sędzię za komunikat. Ale minister złożył kasację do Sądu Najwyższego. 1 października 2019   Sądownictwo, Zbigniew Ziobro, Ministerstwo Sprawiedliwości, sędzia Beata Morawiec
Joe Biden 46. prezydentem USA. „Demokracja jest krucha, ale demokracja zatriumfowała” [NA ŻYWO]^Magdalena Chrzczonowicz^20 stycznia 2021^https://oko.press/joe-biden-46-prezydentem-usa-to-jest-dzien-ameryki-demokracji-to-dzien-nadziei-aktualizowany/^O godzinie 11:52 czasu wschodnioamerykańskiego Joe Biden oficjalnie objął obowiązki prezydenta USA. "Wiem, gdy mówię o jedności może to brzmieć w tych dniach jak fantazja głupca. Wiem, że dzieli nas bardzo dużo. Bez jedności nie będzie pokoju, a tylko zgorzknienie i gniew" Kliknij, żeby aktualizować Zgodnie z zapowiedziami nowej administracji Joe Biden zacznie pracę już w dniu inauguracji. Ok. 23.00 polskiego czasu podpisze 15 aktów wykonawczych, dotyczących m.in. zespołu koordynującego walkę z pandemią oraz anulujących decyzje podjęte przez Donalda Trump. Biden rozpocznie proces ponownego przystępowania do porozumienia paryskiego i Światowej Organizacji Zdrowia, cofnie zgodę na budowę ropociągu Keystone XL, zakończy stan wyjątkowy na granicy z Meksykiem. 18:35 czasu polskiego Joe Biden opublikował pierwszego twitta z oficjalnego konta Prezydenta USA:  18:26 czasu polskiego Pastor Silvester Beaman udziela błogosławieństwa nowemu prezydentowi. Zobacz relację z inauguracji:  18:19 czasu polskiego 23-letnia Amanda Gorman, poetka, odczytuje swój wiersz „The Hill We Climb”. Fragment wiersza w jęz. angielskim: „We’ve seen a force that would shatter our nation rather than share it, / Would destroy our country if it meant delaying democracy. / And this effort very nearly succeeded. / But while democracy can be periodically delayed, / It can never be permanently defeated”. Cały wiersz tutaj.  17:52 czasu polskiego Joe Biden przemawia: „To dzień Ameryki, dzień demokracji, historii oraz nadziei. Odnowienia i gotowości. Dziś świętujemy triumf nie kandydata, ale sprawy. Sprawy, jaką jest demokracja. Wola narodu została wysłuchana. Po raz kolejny dowiedzieliśmy się, jak krucha i cenna jest demokracja. (…) Na tej uświęconej ziemi, gdzie raptem kilka dni temu przemoc próbowała zatrząść podstawami naszego Kapitolu, po raz kolejny udowodniliśmy, że jesteśmy jednym, niepodzielnym narodem, który pokojowo przekazuje władzę, tak jak robiliśmy to od ponad 200 lat. (…) Mało kto w historii naszego kraju żył w trudniejszych czasach. Wirus, który raz na sto lat uderza w cały kraj, odebrał przez jeden rok tyle żyć, ile Ameryka straciła przez całą II wojnę światową. Straciliśmy miliony miejsc pracy, setki firm musiały się zamknąć. (…) Wiem, gdy mówię o jedności może to brzmieć w tych dniach jak fantazja głupca. Wiem, że dzieli nas bardzo dużo. (…) Bo bez jedności, nie będzie pokoju, a tylko zgorzknienie i gniew. Nie będzie narodu, a tylko kraj pogrążony w chaosie. Musimy sprostać tej chwili jako zjednoczone stany Ameryki. Jeżeli tak będzie, nie poniesiemy porażki. Bo nigdy nie ponieśliśmy, gdy byliśmy razem. Zacznijmy od zera, zacznijmy się słuchać, dostrzegać się, szanować się. Polityka nie musi być inferno, które niszczy wszystko na swojej drodze. Musimy odrzucić kulturę, w której same fakty padają ofiarą manipulacji. Do wszystkich, którzy nas nie popierali, mówię: Usłyszcie mnie. Zobaczcie, kim jestem i co mam w sercu. Jeżeli nadal nie zgadzacie się ze mną – niech będzie. Na tym polega demokracja, to jest Ameryka. Natomiast niezgoda nie musi prowadzić do braku jedności. I to wam przysięgam. Będę prezydentem wszystkich Amerykanów i obiecuję wam, że będę walczyć tak samo o tych, którzy mnie nie popierali, jak o tych, którzy nas poparli. Co nas symbolizuje jako Amerykanów? Myślę, że wiemy. To szanse, bezpieczeństwo, szacunek, honor, prawda. Wszyscy rozumiemy, że cały świat na nas patrzy. Wszystkim poza naszymi granicami chcę powiedzieć: Ameryka została poddana próbie i wyszła z niej silniejsza. Zawsze będę z Wami, będę bronił Konstytucji, będę bronił Ameryki”. (za chwilę na OKO.press całe przemówienie Joe Bidena) 17:48 czasu polskiego Joe Biden, prezydent USA, złożył przysięgę, która brzmi: „Przysięgam uroczyście urząd prezydenta Stanów Zjednoczonych wiernie sprawować oraz Konstytucji Stanów Zjednoczonych dochować, strzec i bronić ze wszystkich swych sił” 17:42 czasu polskiego Kamala Harris, wiceprezydentka USA, składa przysięgę. Jest pierwszą kobietą i pierwszą osobą czarnoskórą w historii USA na tym stanowisku. 17:40 czasu polskiego Hymn Stanów Zjednoczonych zaśpiewała Lady Gaga. 17:00 czasu polskiego Na Kapitol przybywają kolejni goście, przede wszystkim byli prezydenci USA i byłe Pierwsze Damy: George W. Bush i Laura Bush, Bill Clinton i Hillary Clinton, Barack Obama i Michelle Obama. Przybył także ustępujący wiceprezydent Mike Pence. Donald i Melania Trump wylądowali na Florydzie, skąd będą śledzić uroczystość zaprzysiężenia. 14:00 czasu polskiego „Moja prezydentura była znakomita pod każdym względem. Mówię wam »do widzenia«, ale mam nadzieję, że to nie będzie długie pożegnanie. Jeszcze się zobaczymy”. Po 08.00 czasu wschodnioamerykańskiego Trump z żoną Melanią opuścili Biały Dom, polecieli do bazy wojskowej Joint Base Andrews, gdzie ustępujący prezydent wygłosił pożegnalne przemówienie. Następnie para prezydencka przy dźwiękach „My way” w wykonaniu Franka Sinatry odleciała na Florydę. Trump jest pierwszym od 150 lat (od 1869 roku) prezydentem, który nie będzie obecny na zaprzysiężeniu nowego prezydenta USA i który nie odprowadzi nowego prezydenta na Kapitol. Także Melania Trump nie oprowadzi nowej Pierwszej Damy po Białym Domu. Na inauguracji będzie za to obecny wiceprezydent Mike Pence. Nieobecność Trumpa to także problem z tzw. „atomową futbolówką„, czyli walizką z kodami nuklearnymi, która zawsze towarzyszy prezydentowi USA, gdziekolwiek ten się znajduje. Do tej pory ustępujący prezydent przekazywał ją nowemu podczas inauguracji. Tym razem będą dwie walizki – jedna odleciała na Florydę z Trumpem, druga „dołączy” do Bidena w momencie zaprzysiężenia. Walizka Trumpa o 11:59:59 przestanie działać. Inauguracja prezydentury Joe Bidena odbywa się w wyjątkowych warunkach. Po pierwsze, z powodu pandemii COVID-19 Amerykanie zaprzysiężenie będą obserwować głównie zdalnie. Zamiast nich w National Mall umieszczono 200 tys. amerykańskich flag, symbolizujących Amerykanów, którzy nie mogli przybyć na Kapitol. Po drugie, ustępujący prezydent Donald Trump nie będzie obecny na uroczystości i nie odprowadzi Bidena na Kapitol. Po trzecie wreszcie, Kapitol przypomina dziś twierdzę. Pilnuje go 25 tys. żołnierzy Gwardii Narodowej. Takie zabezpieczenia wprowadzono po ataku z 6 stycznia 2021, który wstrząsnął Amerykanami. Tego dnia zwolennicy prezydenta Trumpa, który przegrał wybory, wdarli się na Kapitol i przerwali procedurę zatwierdzania wyborów przez połączone izby Kongresu. Wiceprezydent Mike Pence, kongresmeni i senatorowie zostali ewakuowani, wprowadzono godzinę policyjną. W trakcie szturmu na Kapitol pięć osób poniosło śmierć. Szczegółowo opisywaliśmy tamte wydarzenia: 6 stycznia 2021 Atak zwolenników Trumpa ostatecznie nie zatrzymał procedury zatwierdzania wyników wyborów: 7 stycznia 2021 O sytuacji w USA po ataku na Kapitol i grupach ekstremistów odpowiedzialnych za zamieszki pisaliśmy w OKO.press: 7 stycznia 2021 8 stycznia 2021 12 stycznia 2021 16 stycznia 2021 19 stycznia 2021 14 stycznia 2021 Świat, Donald Trump, Joe Biden, atak na Kapitol Kamala Harris USA
Dr Jill Biden, nauczycielka, związkowczyni. Pierwsza dama USA nie zrezygnuje z pracy zawodowej^Katarzyna Jaremko^20 stycznia 2021^https://oko.press/dr-jill-biden-nauczycielka-zwiazkowczyni-pierwsza-dama-usa/^Jill Biden i Doug Emhoff, czyli pierwsza dama i drugi dżentelmen Stanów Zjednoczonych. Kim są?  Jill Biden jest Amerykanom dobrze znana. Przez osiem lat prezydentury Baracka Obamy była Drugą Damą USA, aktywnie prowadzi konto na Instagramie. Urodziła się w 1951 roku w Hammonton w New Jersey, ale większą część dzieciństwa spędziła w niewielkim Willow Grove w Pensylwanii. Dorastała w domu dalekim od dobrobytu. W wywiadzie udzielonym magazynowi „Vogue” w 2008 roku, czyli kiedy Biden ubiegał się o wiceprezydenturę, Jill wyznała, że od najmłodszych lat wiedziała, że chce własnej tożsamości i własnej kariery. Dlatego już jako piętnastolatka zarabiała jako kelnerka. Później próbowała sił jako modelka. Wcześnie, bo jako 19-latka wyszła za mąż, ale związek szybko się zakończył i Jill skupiła się na karierze naukowej. Studiowała na Uniwersytecie Delaware, Uniwersytecie West Chester i Uniwersytecie Villanova. Joego Bidena poznała jako 24-latka. Para wzięła ślub w 1977 roku, po dwóch latach związku, kiedy synowie prezydenta-elekta, Beau i Hunter, mieli odpowiednio osiem i siedem lat. Ich matka zginęła w wypadku samochodowym niedługo po tym kiedy Joe został po raz pierwszy wybrany do Senatu, w 1972 roku. Nowa Pierwsza Dama od kilku dekad jest pedagożką. Obecnie pełni funkcję profesora w Northern Virginia Community College, gdzie uczy anglistyki. Pracę w tym college’u rozpoczęła w 2009 roku, tuż przed pierwszą inauguracją jej męża na wiceprezydenta. Wcześniej wykładała w wielu szkołach publicznych w Delaware, w tym w Delaware Technical Community College i Wilmington’s Brandywine High School. Stamtąd wygłosiła swoje przemówienie na pandemicznej wirtualnej krajowej konwencji Partii Demokratycznej w 2020 roku. „Zawsze uwielbiałam ciszę sali lekcyjnej tuż przed wejściem uczniów, a potem eksplozję pomysłów odbijających się tam i z powrotem podczas wspólnego odkrywania świata, śmiech i drobne chwile zaskoczenia, które można za każdym razem znaleźć w materiałach, których uczyliście milion razy” – powiedziała w telewizyjnym przemówieniu.  Jill Biden jest aktywną członkinią National Education Association – największego nauczycielskiego związku zawodowego w USA. „Od 30 lat pracy nauczycielskiej wspiera związki, związkowców i układy zbiorowe” – napisało o niej NEA, które intensywnie włączyło się do kampanii jej męża. Jill przekonywała, że Joe Biden ułatwi pracownikom organizowanie się. „Będzie dla związków najlepszym prezydentem od czasów Roosvelta”, mówiła na spotkaniu zorganizowanym przez związek zawodowy pielęgniarek. Żona Joego Bidena będzie pierwszą Pierwszą Damą z doktoratem. I także pierwszą, która nie zrezygnuje z pracy zawodowej. W związku z tym Jill używa tytułu naukowego i życzy sobie, by przedstawiano ją jako dr Biden. Kiedy pierwsza fala emocji powyborczych opadła, a Kolegium Elektorskie gotowe było zatwierdzić w głosowaniu zwycięstwo demokraty w walce o Biały Dom, Joseph Epstein na łamach konserwatywnego dziennika „Wall Street Journal” zaatakował nauczycielkę akademicką za używanie tytułu, który jego zdaniem przynależy tylko medykom. „Jest jakaś szansa, że porzuci pani »doktora« przed swoim nazwiskiem? »Dr. Jill Biden« brzmi i oszukańczo, nie mówiąc już o dotykowym komiksie. Pani stopień naukowy to, jak sądzę, doktor nauk o edukacji, zdobyty na Uniwersytecie w Delaware na kanwie rozprawy doktorskiej pod bezkompromisowym tytułem »Zaspokajanie potrzeb studentów college’ów«” – napisał Epstein. Jako Druga Dama zajmowała się sprawami rodzin wojskowych. „Mając ojca w wojsku oraz syna służącego w Iraku (nieżyjącego już Beau, pasierba Jill), widziałam potrzebę wspierania takich familii” – powiedziała w swoim przemówieniu na konwencji. Wraz z Michelle Obamą podjęła inicjatywę, która działa na rzecz – jak napisano w jej dokumentach programowych – zapewnienia członkom służby, weteranom i ich rodzinom narzędzi niezbędnych do osiągnięcia sukcesu przez całe ich życie. 8 listopada 2020 Kamala Harris przejdzie do historii jako pierwsza kobieta na stanowisku drugiej osoby państwie. Douglas Emhoff z kolei – jako pierwszy małżonek wiceprezydentki. Kobiety w tej roli nazywano zawsze Drugą Damą. Warto przypomnieć, że przed wyborami cztery lata temu, kiedy Hillary Clinton miażdżyła Trumpa w sondażach, spekulowano jak się będzie tytułować Billa. Pierwsza Dama nie jest tytułem formalnym, ale utrwaliła się w patriarchalnej rzeczywistości jako warunek sine qua non funkcjonowania prezydenckiego dworu. Rolę gospodyni Białego Domu pełniła żona lub, w razie konieczności, córka czy siostrzenica. Specjaliści od protokołu długo się martwili, jak ewentualnie tytułować męża Hillary: Pierwszy Dżentelmen, Pierwszy Mąż, czy może na luzie, jak Ameryka lubi najbardziej, czyli Pierwszy Koleś? Po burzy mózgów ustalono, że w oficjalnych sytuacjach będzie mianowany… gubernatorem Clintonem. Dlaczego? Bo to najwyższy urząd, jaki pełnił przed prezydenturą (gubernator Arkansas). Emhoff nie pełnił nigdy wybieranej funkcji i zdecydował, że najbardziej odpowiada mu zwrot „Drugi Dżentelmen”. Tak też się będzie nazywało jego oficjalne konto na Twitterze: @SecondGentleman. Doug urodził się w nowojorskiej dzielnicy Brooklyn, w tradycyjnej żydowskiej rodzinie Barbary i Michaela. Kamala jest według swoich bliskich idealną imitatorką gestów i typowo brooklyńskiego akcentu swojej teściowej. Drugi Dżentelmen ma brata Andy’ego i siostrę Jamie. W latach 1969-1981 familia mieszkała w Matawan and Old Bridge Township w New Jersey, Doug chodził do ogólniaka Cedar Ridge High School. Kiedy miał 17 lat, rodzina przeniosła się do Kalifornii. W 1990 uzyskał tytuł bakałarza na California State University, a potem skończył prawo na Wydziale Prawa Uniwersytetu Południowej Kalifornii (USC Gould). W grudniu ogłoszono, że Emhoff dołączy do kadry Wydziału Prawa Uniwersytetu Georgetown. Ma się tam skupić na wykładaniu prawa medialnego oraz dotyczącego przemysłu rozrywkowego. Robił to przedtem przez prawie trzy dekady w firmie DLA Piper, do której klientów należą Qualcomm Inc., Comcast Corp., Raytheon Co. oraz rząd Afganistanu. Świeżo mianowany członek kadry akademickiej najbardziej prestiżowej waszyngtońskiej uczelni oświadczył, że “zerwie wszelkie więzi” ze swoim dotychczasowym pracodawcą. „Od dawna chciałem uczyć i służyć następnemu pokoleniu młodych prawników. Nie mógłbym być podekscytowany czymś bardziej niż dołączeniem do społeczności Georgetown” – powiedział Emhoff. „Doug jest jednym z wiodących w kraju prawników zajmujących się kwestiami własności intelektualnej, zaangażowany jest także w sprawę walki o sprawiedliwość społeczną” – skomentował temat dziekan Wydziału Prawa William Treanor. Drugi Dżentelmen nie będzie mieć daleko do pracy. Number One Observatory Circle, oficjalna rezydencja wiceprezydenta USA, jest oddalona od kampusu o niecałe cztery kilometry. 8 listopada 2020 Mimo to, niektórzy się obawiają o konflikt interesów. Odejście z pracy nie oznacza zerwania towarzyskich kontaktów z kolegami z kancelarii, klientami, a także z osobami napotkanymi w jej trakcie w Waszyngtonie. Emhoff reprezentował giganta farmaceutycznego Merck w pozwach o to, że jego lek Fosamax powodował schorzenia kości; potentata w handlu bronią Dolarian Capital w sprawie sprzedaży karabinów AK-47 (czyli kałasznikowa) do Afganistanu oraz pewnego właściciela modnego klubu nocnego w sprawie o przemoc na tle seksualnym. W tej ostatniej doszło do ugody przedsądowej. Tymczasem w miniony weekend Harris wystąpiła wraz z mężem na antenie telewizji CBS. Mówili o swojej relacji, planach na najbliższe cztery lata i wspominali okoliczności w jakich się poznali. Okazało się, że wspólny znajomy umówił ich na randkę w ciemno. Gospodyni telewizyjnej audycji Jane Pauley zapytała przyszłą wiceprezydentkę, czy sprawdzała przed spotkaniem w wyszukiwarce Google, kim jest Emhoff. Kamala się roześmiała i przyznała, że tak. „O! To dopiero wyznanie!” – zareagował wyraźnie zaskoczony Doug. Sam opowiedział o tym jak na początku znajomości speszony nagrał się jej na skrzynkę z żenującą wiadomością, którą żona… zachowała i puszcza mu z okazji każdej rocznicy. A ślub wzięli w 2014 roku.  Państwo Emhoffowie-Harrisowie są – jak to Kamala zwykła mówić, nawiązując do tytułu znanego sitcomu – współczesną rodziną. Należą do niej nie tylko dzieci Douga z pierwszego małżeństwa, czyli Cole i Ella, ale też jego pierwsza żona, Kerstin Emhoff, niezłomna kronikarka zakrętów ich rodzinnego życia na instagramie. „Znać Cole’a i Ellę to wiedzieć, że ich matka Kerstin jest niesamowitą matką. Jesteśmy bliskimi przyjaciółkami. Tworzymy duet cheerleaderek na trybunach, kiedy Ella uczestniczy w zawodach pływackich, często ku jej zakłopotaniu. Czasami żartujemy, że nasza współczesna rodzina jest trochę za funkcjonalna. Kiedy Doug i ja wzięliśmy ślub, Cole, Ella i ja zgodziliśmy się, że nie podoba nam się termin »macocha«. Zamiast tego wymyślili mi imię »Momala«” – pisała przed demokratycznymi prawyborami prezydenckimi na łamach „Elle” senator Harris. Kiedy 7 listopada ostatecznie potwierdzono, że tandem Biden-Harris zdobył wymaganą większość głosów elektorskich, kalifornijska senatorka akurat uprawiała jogging z Dougiem. Kiedy Kamala odebrała telefon z dobrymi wieściami od prezydenta-elekta, dumny mąż od razu wrzucił tweeta. „Jestem z ciebie tak dumny” – napisał.  Świat, Joe Biden, Jill Biden Kamala Harris USA wybory w usa
Joanna Mucha odchodzi z Platformy. Dla niej to lek na „polityczną depresję”, a co zyskał Hołownia?^Agata Szczęśniak^20 stycznia 2021^https://oko.press/joanna-mucha-odchodzi-z-platformy-dla-niej-to-lek-na-polityczna-depresje-a-co-zyskal-holownia/^Po 18 latach posłanka Joanna Mucha 20 stycznia pożegnała się ze swoją partią. Mimo że nie jest dziś pierwszoplanową polityczką Platformy, jej przejście do Polski 2050 to punkt dla Szymona Hołowni To pierwszy tak poważny transfer do partii Hołowni. Joanna Mucha do Platformy Obywatelskiej należała 18 lat, była ministrą sportu w rządzie Donalda Tuska. W ostatnich wyborach do Sejmu zdobyła w Lublinie 57 tys. głosów – o 12 tys. więcej niż cztery lata wcześniej. Jest rozpoznawalną posłanką, która jednak od lat pozostawała na obrzeżach swojej partii. Kiedy Platforma wymieniała w 2020 roku kierownictwo, Mucha starała się o funkcję przewodniczącej. Mówiła wtedy w rozmowie z Onetem: „Kierownictwo mojej partii doszło do ściany”. Zarzucała Grzegorzowi Schetynie, że stworzył partię wodzowską. Ona sama chciała wzmocnić think tank PO i włączyć partyjną młodzieżówkę w procesy decyzyjne. Jednak ostatecznie wycofała się z kandydowania i poparła Borysa Budkę. Nie została też szefową think tanku PO, jest nim Jarosław Makowski. Jak usłyszeliśmy od posła Koalicji Obywatelskiej, przez wiele miesięcy była „w politycznej depresji”. Nie raz Mucha próbowała walczyć o przywództwo w partii. Wcześniej chodziło o przywództwo ideowe. W 2017 roku opublikowała w „Gazecie Wyborczej” manifest „Państwo, wspólnota, polityka, praca, patriotyzm, szkoła, emerytury, puszcza… Naprawmy je wspólnie”. Nie zgromadziła jednak wokół siebie grupy, która by doprowadziła do realizacji tego programu. W rozmowie z OKO.press w styczniu 2020 roku Joanna Mucha mówiła: „Musimy pokazać ludziom alternatywę. Odzyskać centrum, czyli tych, którzy dzisiaj popierają PiS, bo wydaje im się partią środka, w miarę normalną. Musimy im pokazać, że jest dla nich oferta. Ta oferta to państwo sprawne, przyjazne, które potrafi zajmować się osobami potrzebującymi”. 30 stycznia 2020 Jakie Mucha ma poglądy? W Platformie sytuowała się na „lewym” skrzydle. Pytana przez portal Mam Prawo Wiedzieć, co uważa za najważniejsze do przeprowadzenia w obecnej kadencji Sejmu, na pierwszy miejscu wymieniła ekologię (zeroemisyjność). A dalej ochronę zdrowia i edukację. Czy jest za prawem kobiety do przerwania ciąży do 12. tygodnia? „Konieczne jest dodanie zastrzeżeń, w jakich okolicznościach zabieg będzie możliwy a także, że państwo powinno wziąć na siebie działania na rzecz zmniejszenia liczby aborcji. Po takich zastrzeżeniach odpowiedziałabym na to pytanie TAK”. Brała udział w listopadowo-grudniowych strajkach kobiet. Na swoim profilu na Instagramie zamieściła m.in. zdjęcie transparentu: „Girls just wanna have fundamental rights” (dziewczyny chcą tylko podstawowych praw). Sfotografowała się ze strajkową błyskawicą namalowaną na twarzy. Ostatnio opublikowaliśmy w OKO.press bardzo szczegółową krytykę rządowego programu szczepień autorstwa Joanny Muchy. Pisała: „Rząd mówi, że nie wie, ilu Polaków chce się zaszczepić. Rząd nie wie, bo nie spróbował się dowiedzieć. Rząd, który (niestety!) posiada ekstraordynaryjne umiejętności badania opinii publicznej – pokazuje nagle niewytłumaczalną niemoc, kiedy idzie o badania dla potrzeb szczepień”. 17 stycznia 2021 Mimo tego, że Mucha nie jest dziś pierwszoplanową polityczką Platformy, jej przejście do Polski 2050 to sukces Hołowni. Mucha to trzecia parlamentarzystka, która dołączyła do Hołowni (po posłance Hannie Gill-Piątek i senatorze Jacku Burym). Brakuje jednego posła, by stworzyć koło poselskie. Co by to dało Hołowni? Możliwość bardziej aktywnego uczestniczenia w obradach Sejmu – zadawania pytań, zgłaszania zmian w porządku dziennym. A przede wszystkim większą obecność medialną. Jak słyszymy z ruchu Hołowni, chodzi o to, by jego przedstawiciele byli zapraszani do najpopularniejszych programów telewizyjnych, np. niedzielnych „śniadań” i „kaw”, gdzie obecni są reprezentanci sił parlamentarnych.  Transfer z Platformy pokazuje tym, którym nie podoba się przywództwo Borysa Budki i są rozczarowani PO, że mają gdzie odejść. Poseł Bartłomiej Sienkiewicz skomentował na Twitterze: „Odeszła z KO Joanna Mucha. Zanim się zaczniemy gorszyć, musimy sobie w partii odpowiedzieć, dlaczego to się stało. Szczerze, bez znieczuleń/zaklęć typu »polityczna korupcja«”. 19 stycznia 2021 Mucha uchodzi jednak za polityczną singielkę, nie ma za sobą partyjnej frakcji. Nie pociągnie całej grupy, choć może pomóc innym posłankom i posłom podjąć decyzję. Od kilku osób słyszeliśmy, że trzy lata przed wyborami to za wcześnie, by zmieniać barwy partyjne. Hołownia mógł też zrobić sobie kłopot. Dla części jego zwolenników ten transfer może oznaczać, że Polska 2050 to żadna nowa jakość, skoro opiera się na znanych od lat nazwiskach. Hołownia stoi więc przed wyzwaniem: jak nie popaść w pułapkę nowych formacji politycznych, które opierały się na debiutantach, będących później nierzadko źródłem kryzysów wewnątrzpartyjnych i wizerunkowych kłopotów. A jednocześnie nie być tylko lądowiskiem dla sfrustrowanych polityków innych partii. Przykład Platformy Obywatelskiej pokazuje jednak, że można stworzyć partię polityczną, która będzie odbierana jako coś nowego, choć będą ją tworzyć polityczni wyjadacze. Donald Tusk, tworząc przed 20 laty PO, był politykiem z siedmioletnim stażem parlamentarnym. Słabością, a zaraz atutem Joanny Muchy jest to, że nie zaskoczy. Jej poglądy na główne tematy debaty publiczne są znane. A ludzie, po których nie wiadomo, czego się spodziewać, to utrapienie nowych ugrupowań. Jest jeszcze jeden ewidentny zysk. Przejście Joanny Muchy wzbudzi zapewne zainteresowanie opinii publicznej i w ten sposób odciągnie uwagę od poprzedniego transferu, jakim był senator Jacek Bury. Lubelski senator Koalicji Obywatelskiej do ruchu Hołowni dołączył w poniedziałek 18 stycznia. Nieznany wcześniej szerszej publiczności, natychmiast stworzył dla Hołowni wizerunkowy kłopot. Bury był bowiem przeciwko „Piątce dla zwierząt” (którą Hołownia popierał). A w sprawie programu 500 plus ma stanowisko jak twardogłowi wolnorynkowcy – chce go zlikwidować (znów niezgodnie z poglądami swojego nowego szefa).  Burego bronił jednak aktywista LGBT Bart Staszewski: „Senator Jacek Bury był radnym, który pomógł nam się dostać na sesje rady sejmiku, kiedy głosowano uchwały strefowe. Popiera związki i małżeństwa LGBT. Ma prośrodowiskowe poglądy. Klub Polska 2050 powiększył się o kolejnego sojusznika LGBT! Gratulacje”. Senator @jacek_bury był radnym, który pomógł nam się dostać na sesje rady sejmiku kiedy głosowano uchwały strefowe. Popiera związki i małżeństwa LGBT. Ma prośrodowiskowe poglądy. Klub @pl_2050 powiększył się o kolejnego sojusznika LGBT! Gratulacjehttps://t.co/OPfUL5WzF7 — Bart Staszewski ᴸᴳᴮᵀ 🏳️‍🌈🇵🇱 (@BartStaszewski) January 17, 2021  Tego samego dnia, gdy Hołownia ogłaszał transfer Muchy, z jego ruchu odszedł dotychczasowy szef lubelskich struktur:  Hołownia szykuje tymczasem kolejne transfery. Wśród nowych nabytków mają być nie tylko parlamentarzyści. Jeszcze w grudniu dołączyli do niego łódzki radny Bartłomiej Dyba-Bojarski, działaczka ekologiczna Katarzyna Jagiełło, socjolożka Anna Radwan-Röhrenschef oraz ekonomistka Małgorzata Starczewska-Krzysztoszek. 8 września 2020 Opozycja, Joanna Mucha, Szymon Hołownia,
Pospolite ruszenie w obronie niezależnych prokuratorów zsyłanych karnie za krytykę Ziobry^Mariusz Jałoszewski^20 stycznia 2021^https://oko.press/pomagaja-wysylanym-na-karne-zsylki-niezaleznym-prokuratorom/^Zsyłani do pracy po kilkaset kilometrów od domu prokuratorzy dostali wielkie wsparcie. Stowarzyszenia sędziowskie wzywają do dymisji Bogdana Święczkowskiego. A obywatele proponują im za darmo wynajem mieszkań. Za karne delegacje podatnicy zapłacą co najmniej 100 tys. zł  Ujawniona w poniedziałek 18 stycznia 2021 roku, m.in. przez OKO.press, sprawa karnych zsyłek w Polskę dla niepokornych prokuratorów wywołała polityczną burzę. O sprawie mówią nie tylko prawnicy, ale też politycy i obywatele, którzy oferują prokuratorom pomoc. Bo takich represji, na tak bezprecedensową skalę, jeszcze nie było. Wicemarszałek Senatu Gabriela Morawska-Stanecka w rozmowie z OKO.press zapowiada, że sprawą zajmie się senacka komisja. Nie wyklucza też debaty w Senacie o represjach wobec prokuratorów i sędziów. Przypomnijmy. Kilka dni temu Prokurator Krajowy Bogdan Święczkowski podjął decyzję o wysłaniu na półroczne karne delegacje – po kilkaset kilometrów od domu – grupę prokuratorów. Osoby wytypowane nie są przypadkowe. To niezależni prokuratorzy, którzy podpadli obecnemu kierownictwu prokuratury swoją niezależną postawą, działalnością w obronie praworządności lub krytyką prokuratury Zbigniewa Ziobry. Na razie wiadomo o 7 delegowanych prokuratorach, ale pojawiają się informacje, że może ich być nawet 20. Do tych informacji należy podejść jednak ostrożnie, bo w tej liczbie mogą być niektórzy z wiernych Ziobrze prokuratorów, którzy mogą dostać w nagrodę lukratywne delegacje np. do Prokuratury Krajowej. Ujawnione w poniedziałek delegacje to uderzenie w niezależnych prokuratorów ze stowarzyszenia Lex Super Omnia, krytycznego wobec Zbigniewa Ziobry i jego stronników w prokuraturze na czele z Prokuratorem Krajowym Bogdanem Święczkowskim. Aż 6 delegowanych prokuratorów to członkowie Lex Super Omnia, a trzech z nich jest w zarządzie stowarzyszenia. Część z nich jednocześnie zdegradowano, bo delegowano ich do pracy w jednostkach niższego szczebla. Pisaliśmy o tym w OKO.press: 18 stycznia 2021 Prokuratura może wysyłać prokuratorów do pracy na delegację. Powinno to jednak być podyktowane potrzebami prokuratury i raczej za zgodą delegowanych, uwzględniając ich uwarunkowania rodzinne oraz rzeczywiste potrzeby kadrowe. Za czasów prokuratury Ziobry delegacje stały się jednak karami dla niezależnych prokuratorów. Decyzje o obecnych karnych delegacjach zapadły w piątek 15 stycznia. Prokuratorów z Lex Super Omnia poinformowano o tym, że mają się pakować i jechać do pracy z dala od domu w poniedziałek 18 stycznia, po południu. Dostali niecałe dwie doby na przeorganizowanie swojego życia zawodowego – muszą zdać wszystkie prowadzone sprawy w obecnych miejscach pracy. Często są to setki tomów akt. Muszą też przeorganizować swoje życie prywatne i zostawić w miejscu zamieszkania małżonków, rodziców, dzieci. Ponadto sami muszą sobie zorganizować z dnia na dzień miejsce do mieszkania w odległych miastach. Tym bardziej że z powodu epidemii hotele są zamknięte. W środę 20 stycznia wszyscy mieli się stawić się w nowym miejscu pracy. Ale nie stawią się, bo niektórzy są na zwolnieniach lekarskich lub wzięli kilka dni urlopu na załatwienie tych spraw. Karnie delegowani prokuratorzy z Lex Super Omnia to: – Daniel Drapała z Prokuratury Okręgowej we Wrocławiu. Ma się stawić w Prokuraturze Rejonowej w Goleniowie w Zachodniopomorskiem (ponad 400 kilometrów od domu). Jest członkiem Lex Super Omnia, ma małe dziecko. Spekuluje się, że podpadł przełożonym we Wrocławiu. – Katarzyna Kwiatkowska z Prokuratury Okręgowej Warszawa-Praga delegowana do Prokuratury Rejonowej w Golubiu-Dobrzyniu. Będzie pracować ok. 180 kilometrów od domu. Kwiatkowska jest w zarządzie Lex Super Omnia, wypowiada się w mediach, pracowała nad trzema raportami stowarzyszenia o represjach w prokuraturze. – Jarosław Onyszczuk z Prokuratury Rejonowej Warszawa-Mokotów delegowany do Prokuratury Rejonowej w Lidzbarku Warmińskim (260 kilometrów od domu). Onyszczuk jest w zarządzie Lex Super Omnia, często wypowiada się w mediach krytycznie o prokuraturze Ziobry. – Katarzyna Szeska z Prokuratury Rejonowej Warszawa-Wola delegowana do Prokuratury Rejonowej w Jarosławiu, 320 kilometrów od domu. Wypowiadała się krytycznie o prokuraturze w mediach, była aktywna na Twitterze. Szeska to była rzecznik Prokuratora Krajowego Edwarda Zalewskiego. – Ewa Wrzosek z Prokuratury Rejonowej Warszawa-Mokotów delegowana do Prokuratury Rejonowej w Śremie w Wielkopolsce, 310 kilometrów od domu. Wychowuje jeszcze nieletnią córkę i starszą matkę, którą się opiekuje. Wrzosek jest w komisji rewizyjnej Lex Super Omnia. To ona chciała zrobić głośne śledztwo w sprawie organizacji wyborów prezydenckich w maju 2020 roku w trakcie epidemii. Sprawę jednak jej odebrano po kilku godzinach i błyskawicznie zrobiono za to dyscyplinarkę. Pisaliśmy o prokurator Wrzosek: 24 kwietnia 2020 Delegowany teraz został też Mariusz Krasoń z Prokuratury Regionalnej w Krakowie. Ale on został wysłany do prokuratury rejonowej na terenie Krakowa, może dlatego, że jest to dla niego trzecia karna delegacja. Krasoń jest bowiem jednym z najbardziej prześladowanych prokuratorów w Polsce. Pisaliśmy o tym w OKO.press: 29 grudnia 2020 Siódmym delegowanym, którego nazwisko jest znane jest prokurator wojskowy Artur Matkowski z Prokuratury Rejonowej Poznań-Grunwald. Został zesłany do pracy w rejonie w Rzeszowie, ponad 500 kilometrów od domu. Matkowski pozwał prokuraturę do sądu o wynagrodzenie. Do delegowanych prokuratorów zewsząd płyną głosy wsparcia i oferty pomocy. Pomóc chcą prawnicy, sędziowie, zwykli obywatele. „Dużo osób odezwało się do mnie. Mówią, że dysponują lokalami i chętnie je wynajmą nawet nieodpłatnie. Nie chcę jednak nadużywać uprzejmości. Szukam mieszkania na własną rękę. Doceniam te propozycje, ale nie mogę z nich skorzystać. Za delegacje i tak zapłaci prokuratura” – mówi OKO.press prokurator Ewa Wrzosek. Podkreśla, że w mieszkaniu w Warszawie zostawi męża i nieletnią córkę. Czeka ją jeszcze rozmowa ze starszą mamą. „Mama od dawna martwi się moją sytuacją. Boję się, że mój wyjazd do Śremu w Wielkopolsce odbije się na jej zdrowiu” – martwi się Ewa Wrzosek. Prokurator Katarzyna Szeska, która z Warszawy ma trafić do Jarosławia na Podkarpaciu, jest na zwolnieniu lekarskim. „Prokuratorzy i prawnicy zaoferowali mi wszelką pomoc, w tym w załatwieniu mieszkania w Jarosławiu. Nie zostałam sama, moje środowisko cudownie się zachowuje. Cała sytuacja wprowadziła duże zamieszanie w moim życiu, nie pozostaje to bez różnicy dla mojego zdrowia. Napisałam do Prokuratora Krajowego o cofnięcie delegacji z powodów zdrowotnych” – mówi OKO.press Katarzyna Szeska. Pomoc dostał też prokurator Jarosław Onyszczuk, który z Warszawy ma pojechać do Lidzbarka Warmińskiego. „Dostałem niesamowitą pomoc od ludzi. Zgłaszają się osoby z okolic Lidzbarka, chcą poszukać dla mnie mieszkania. Pomóc chcą sędziowie. Ludzie zgłaszają się do mnie nawet na Twitterze. Są zbulwersowani sytuacją, wyrażają solidarność. Ale nie chcę nadużywać sytuacji” – mówi OKO.press Onyszczuk. Za półroczny pobyt prokuratorów na delegacjach po kilkaset kilometrów od domu zapłaci prokuratura. Prokuratorzy liczą, że koszt delegowania jednej osoby wyniesie 3-5 tys. zł miesięcznie. Tyle kosztował bowiem koszt delegowania karnego do Wrocławia w 2019 roku prokuratora Mariusza Krasonia z Krakowa Na to składa się koszt wynajęcia mieszkania (w małych miastach najem jest tańszy), diety i koszt dojazdów do miejsca delegowania. Ta ostatnia pozycja jest zmienna, bo koszt dojazdów zależy od tego, jak często prokurator będzie wracał do swojego domu. Czyli koszt delegowania tylko 6 członków Lex Super Omnia na pół roku może kosztować prokuraturę, czyli podatników, 108 – 180 tysięcy złotych. „Może w skali budżetu nie są to duże pieniądze. Ale jest epidemia, kryzys, wszędzie są cięcia i oszczędności. A Prokurator Krajowy Bogdan Święczkowski nie liczy się nie tylko z prokuratorami, a pokazuje, że nie liczy się też z kosztami i pieniędzmi podatników” – mówi OKO.press osoba znająca kulisy pracy prokuratury. Środowisko prokuratorów zwraca uwagę, że decyzja Bogdana Święczkowskiego nie tylko uderza w prokuratorów i w finanse prokuratury, ale też uderza w macierzyste prokuratury delegowanych. Bo delegowani są z dużych miast, w których jest najwięcej spraw do załatwienia. I ich sprawy będą musieli przejąć i tak już przeciążeni pracą inni prokuratorzy, co wydłuży czas na ich załatwienie. Karnie delegowani niepokorni prokuratorzy dostali też mocne wsparcie prawników. Wstawił się za nimi cały 10-osobowy zarząd stowarzyszenia Lex Super Omnia. Zarząd napisał w stanowisku, że „Wzburzenie i zdecydowany sprzeciw budzi postępowanie Prokuratora Krajowego, który za pośrednictwem swojego rzecznika [prasowego – red.] w sposób nieudolny próbuje uzasadnić swoje decyzje względami covidowymi i trudną sytuacją jednostek, do których nastąpiły delegacje, nie przedstawiając w tym zakresie żadnych konkretów. Tymczasem jednostki organizacyjne, w których pełnili służbę delegowani prokuratorzy, znajdują się obecnie w krytycznej sytuacji kadrowej, a obciążenie pracą wykracza poza dopuszczalne standardy”. I dodaje: „Nie sposób oprzeć się wrażeniu, iż konkretne delegacje mają w istocie walor represyjny i w swym zamyśle zmierzają do zakłócenia działalności jedynego niezależnego stowarzyszenia prokuratorskiego, które od 4 lat systematycznie i merytorycznie krytykuje rzekome reformy wprowadzane przez Prokuratora Generalnego, Prokuratora Krajowego i ich podwładnych. Nie jest szczególną tajemnicą, iż aktualne kierownictwo prokuratury z ogromną niechęcią odnosi się do funkcjonowania Stowarzyszenia Prokuratorów „Lex Super Omnia”, u którego podstaw istnienia leży idea niezależności prokuratury, wierności etosowi niezależnego prokuratora oraz złożonemu ślubowaniu. Niezależni prokuratorzy są bowiem postrzegani jako alternatywa dla autorytarnego stylu zarządzania w prokuraturze, a jednocześnie stanowią jedyne realne zagrożenie dla dysfunkcjonalnych zmian wprowadzanych w okresie „dobrej zmiany”. [Kierownictwo] Nie zawiodło się w swoich obawach, albowiem dotychczasowa działalność członków Stowarzyszenia, przygotowywane raporty obrazujące stan prokuratury, a także działalność społeczna i edukacyjna pokazały, że prokuratura i prokuratorzy mogę prezentować zupełnie odmienne standardy, przestrzegając praworządności oraz podstawowych zasad demokratycznego państwa prawnego. W ten kontekst wpisują się zatem podjęte decyzje kadrowe, które zmierzają do wywołania po raz kolejny efektu mrożącego i wyeliminowania wszelkiej aktywności prokuratorskiej, która nie byłaby aprobowana przez władze prokuratury”. Zarząd Lex Super Omnia podkreśla, że represje nie złamią niezależnych prokuratorów: „Jako prokuratorzy skupieni w Stowarzyszeniu Prokuratorów »Lex Super Omnia« w sposób jednoznaczny oświadczamy, iż nie ulegniemy tego rodzaju szykanom, mając na względzie, iż prokuratura jako organ niezależny stanowiący element wymiaru sprawiedliwości jest wartością, której warto bronić. Szczególnie zaś w sytuacji, gdy obserwujemy bezwzględne łamanie powszechnie przyjętych standardów jej funkcjonowania i tworzenie państwa pozornie praworządnego. Wzywamy jednocześnie Koleżanki i Kolegów prokuratorów do aktywnego przeciwstawiania się wszelkim negatywnym zmianom zachodzącym w prokuraturze, przypominając, iż zawodowa rzetelność oraz uczciwość mają zdecydowanie większą wartość aniżeli krótkotrwałe korzyści” – napisał w stanowisku Zarząd Lex Super Omnia. Wsparcie dla prokuratorów dali też niezależni sędziowie z dwóch krytycznych wobec „reform” Zbigniewa Ziobry stowarzyszeń Iustitia i Themis. Zarząd największego stowarzyszenia sędziów Iustitia napisał w stanowisku, że potępia takie praktyki kierownictwa prokuratury. „Delegowanie prokuratorów do jednostek organizacyjnych prokuratury odległych od ich miejsc dotychczasowej służby i zamieszkania na okresy kilkumiesięczne, w dodatku z zaledwie kilkudniowym wyprzedzeniem, chociaż ma pozory legalności, w istocie jest oczywistą szykaną godzącą w podstawowe prawa człowieka. Decyzje takie nie mają żadnego racjonalnego uzasadnienia, są obliczone na wyeliminowanie osób wykazujących dbałość o niezależność prokuratury od wpływów politycznych i zastraszenie wszystkich prokuratorów. Noszą cechy kary dyscyplinarnej przewidzianej w art. 142 §1 pkt 4 ustawy – Prawo o prokuraturze mimo nieprzeprowadzenia postępowania dyscyplinarnego, bez zachowania prawa do obrony. Jedynym dającym się zauważyć powodem tych decyzji jest słuszna krytyka niewłaściwych działań kierownictwa prokuratury. W ten sposób kwestionowane decyzje godzą w podstawy demokratycznego państwa prawnego poprzez zniweczenie niezależności prokuratury. Każdy powinien pamiętać, że ponosi odpowiedzialność za własne zachowania niezależnie od tego, czy podejmuje je z własnej inicjatywy, czy na polecenie innej osoby” – napisał w stanowisku zarząd Iustitii, który solidaryzuje się z delegowanymi. Zarząd stowarzyszenia podkreśla też, że „Niezależne sądy, niezależna prokuratura i niezależna adwokatura to trzy filary, na których wspiera się wymiar sprawiedliwości stanowiący gwarancję ochrony praw obywateli i podstawę wolnego społeczeństwa. Bezprawne działania władzy politycznej od kilku lat zmierzają do zburzenia tych filarów, a ostatecznym celem jest zniszczenie wszystkich niezależnych instytucji, które w jakikolwiek sposób mogą powstrzymać sprawujących władzę przed nadużyciami”. Iustitia na koniec swojego stanowiska pisze: „Nie możemy ani nie chcemy obojętnie przyglądać się panoszącemu się złu. Praworządność jest naszą wspólną sprawą. Nie jesteście sami”. Ostre w wymowie i jeszcze dalej idące stanowisko zajął zarząd stowarzyszenia niezależnych sędziów Themis, który wezwał do dymisji Prokuratora Krajowego Bogdana Święczkowskiego. „Zarząd Stowarzyszenia Sędziów »Themis« wyraża ostry sprzeciw wobec bezpodstawnego i bezprawnego represjonowania niezależnych prokuratorów poprzez delegowanie ich do pracy na inne stanowiska służbowe (…) Nie jest przypadkiem, że wśród przeniesionych w tym trybie prokuratorów jest aż 6 członków stowarzyszenia Lex Super Omnia, z których troje jest członkami zarządu Stowarzyszenia” – napisał w stanowisku zarząd Themis. W oświadczeniu przypomniano czym jest Lex Super Omnia: „Jednym z celów statutowych niezależnego Stowarzyszenia Prokuratorów Lex Super Omnia jest powrót do modelu niezależnej prokuratury, co pozostaje w sprzeczności z obecną sytuacją, w której Prokuratorem Generalnym jest czynny polityk obozu władzy Zbigniew Ziobro, a jego zastępcą Bogdan Święczkowski, który w 2011 roku został posłem na sejm z listy partii Prawo i Sprawiedliwość. Co więcej, Lex Super Omnia skrupulatnie patrzy na ręce obecnym władzom prokuratury przygotowując krytyczne raporty na temat jej działalności”. Themis krytykuje karne delegacje: „Znamienne jest, że delegowanych prokuratorów zobowiązano do podjęcia pracy na nowych stanowiskach odległych od miejsca zamieszkania od 200 do 500 kilometrów, dając im na to 48 godzin. Nadaje to ich delegacji, której okres wyznaczono na maksymalne dopuszczalne przepisami 6 miesięcy, cechy ewidentnej, politycznie motywowanej szykany. Uzasadnienie tej decyzji stanem pandemii jest tylko pretekstem, jeżeli wziąć pod uwagę, że 4 z przenoszonych na prowincję prokuratorów do tej pory pracowało w Warszawie, w której obciążenie pracą jest największe w kraju. Przypominamy, że to nie pierwsze tego rodzaju działanie obecnych władz prokuratury obliczone na zastraszenie środowiska prokuratorskiego. Poprzednie przeniesienie do pracy poza miejscem zamieszkania prokuratora Mariusza Krasonia wywołało łańcuch prześladowań wobec kilkunastu sędziów krakowskich sądów, którzy orzekali w sprawie przywrócenia go na poprzednie stanowisko służbowe, natomiast przeniesienie prokuratora Dariusza Wituszki na miejsce pracy położone 800 kilometrów od miejsca zamieszkania zakończyło się jego śmiercią na zawał serca”. Pisaliśmy w OKO.press o tej sprawie: 17 lipca 2019 Zarząd Themis wzywa ponadto Prokuratora Generalnego – Ministra Sprawiedliwości Zbigniewa Ziobrę „Do odwołania swojego bliskiego współpracownika Bogdana Święczkowskiego z pełnionych funkcji, gdyż sposób w jaki je sprawuje stanowi ewidentne, patologiczne nadużycie władzy. Patologiczna skłonność do upokarzania ludzi którzy myślą inaczej jest charakterystyczna dla reżimów autorytarnych, czego najlepszym przykładem jest niedawny sposób potraktowania Aleksieja Nawalnego przez służby Federacji Rosyjskiej na lotnisku w Moskwie. Wyrażamy solidarność, wyrazy szacunku i wsparcia wobec prześladowanych prokuratorów. Koleżanki i Koledzy prokuratorzy, jesteśmy z Wami”. Wsparcie niezależnym prokuratorom dał też Komitet Obrony Sprawiedliwości, Helsińska Fundacja Praw Człowieka i stowarzyszenie adwokackie Defensor Iuris. Sądownictwo, Zbigniew Ziobro, Prokuratura Krajowa, Bogdan Święczkowski delegacje prokuratorów Ewa Wrzosek Iustitia Jarosław Onyszczuk Katarzyna Kwiatkowska Katarzyna Szeska Lex Super Omnia Mariusz Krasoń Prokuratura Krajowa Themis
Kuriozalna obrona ustawy mandatowej. Minister Wójcik: Za PO nikt by się nie przyczepił^Maria Pankowska^20 stycznia 2021^https://oko.press/kuriozalna-obrona-ustawy-mandatowej-minister-wojcik-za-po-nikt-by-sie-nie-przyczepil/^Wiceszef Solidarnej Polski Michał Wójcik zapewnia, że pozbawienie obywateli prawa do odmowy przyjęcia mandatu nie naruszy praw obywatelskich ani Konstytucji. Fundacje prawnoczłowiecze i RPO mają na ten temat zupełnie inne zdanie. W zapewnienia Wójcika nie wierzą też w Zjednoczonej Prawicy „Gdyby ten projekt był robiony kilka lat temu, gdy rządziła Platforma czy PSL, to nikt by nie zwrócił na niego uwagi. To, że prawa obywatelskie zostaną ograniczone, to całkowita nieprawda. Projekt nawiązuje do systemu, który funkcjonuje dzisiaj. Mówienie, że mamy do czynienia z naruszeniem praw konstytucyjnych, jest naprawdę dużym nadużyciem” – tak minister w Kancelarii Premiera i wiceszef Solidarnej Polski Michał Wójcik bronił projektu zmian w kodeksie postępowania w sprawach o wykroczenia w radiowej „Trójce” 19 stycznia 2021. Chodzi o projekt złożony w Sejmie 8 stycznia 2021 przez grupę posłów PiS. Wprowadza on dwie kluczowe zmiany: W uzasadnieniu projektodawcy tłumaczą, że chodzi o odciążenie sądów i funkcjonariuszy policji. Zdaniem mec. Marcina Wolnego z Helsińskiej Fundacji Praw Człowieka może się to jednak nie udać. „Do sądu będą trafiały nieprzygotowane sprawy, bez dowodów, ew. tylko z dowodami, które wskazała strona, bo najprawdopodobniej zabraknie postępowania wyjaśniającego prowadzonego przez policję. To może nie wystarczyć do wydawania nakazów karnych i wyroków nakazowych. Sądy oraz referendarze będą musieli zwracać się do policji z prośbą o wyjaśnienie sytuacji. To może przysporzyć pracy, zamiast jej zaoszczędzić” – mówi Wolny w rozmowie z OKO.press. O projekcie krytycznie wypowiedziało się gros uznanych autorytetów prawniczych. W zapewnienia ministra Wójcika nie wierzy też część koalicji Zjednoczonej Prawicy. 11 stycznia 2021 „Proponowana w tym projekcie zmiana modelu postępowania mandatowego stanowi zaprzeczenie podstawowych, konstytucyjnie chronionych wartości, jakie powinny obowiązywać w demokratycznym państwie prawa. Sprawowanie wymiaru sprawiedliwości należy do władzy sądowniczej, a nie Policji. Dlatego podstawowym prawem każdego obywatela jest prawo do odmowy przyjęcia mandatu, zaś mandat nie może stanowić namiastki wyroku w postępowaniu represyjnym, jakim jest postępowanie w sprawach o wykroczenia” – pisze Naczelna Rada Adwokacka w przyjętej jednomyślnie opinii do projektu. NRA apeluje do sejmowej większości o nieuchwalanie propozycji. „Najwłaściwszą formą oceny tego projektu byłoby jego odrzucenie w pierwszym czytaniu” – podkreślają prawnicy. W stanowisku z 12 stycznia 2021Rzecznik Praw Obywatelskich wskazuje, że zmiany w ustawie mogą naruszać gwarantowane konstytucyjnie prawa człowieka i obywatela, takie jak: „Regulacja prawna zakładająca brak możliwości odmowy przyjęcia mandatu karnego stwarza faktycznie sytuację, w której arbitralne podejście funkcjonariusza organu uprawnionego do ścigania wykroczeń może zrodzić nieodwracalne konsekwencje prawne dla obywatela” – pisze Bodnar. 6 grudnia 2020 Poważne wątpliwości prawników budzi tryb odwoływania się od wymierzonego mandatu. „Przy wnoszeniu odwołania, w ciągu tych pierwszych siedmiu dni, dana osoba będzie musiała podać wszystkie okoliczności, które są jej znane i wszystkie dowody, które mogłyby być podstawą jej twierdzeń. To nie jest dobre rozwiązanie. Termin siedmiu dni jest bardzo krótki, zbyt krótki, by przemyśleć sprawę, znaleźć pomoc prawną i zastanowić się nad środkami dowodowymi” – mówi OKO.press mec. Marcin Wolny z Helsińskiej Fundacji Praw Człowieka. Projekt podobnie oceniają eksperci prawni Fundacji Batorego w stanowisku z 18 stycznia 2021. „Przyjęte w projekcie tak istotne ograniczenie inicjatywy dowodowej obwinionego narusza nie tylko założenie dążenia do ustalenia prawdy materialnej, ale i prawo do obrony oraz domniemanie niewinności; wedle projektodawców to obwiniony ma udowadniać swoją niewinność, nie zaś – jak wymagają tego standardy postępowania karnego – organy ścigania są obowiązane udowadniać sprawstwo i winę” – piszą. Fundacja Batorego i RPO wskazują także, że w postępowaniu przed sądem pierwszej instancji nie obowiązywałby zakaz reformationis in peius. Sąd mógłby wymierzyć karę surowszą lub surowszego rodzaju, jak również orzec środek karny. „Ukarany mandatem, składając odwołanie, ryzykować będzie, że oprócz ewentualnych kosztów sądowych będzie musiał ponieść jeszcze surowszą karę. Skonstatować trzeba, że propozycja ta zmierza do zniechęcenia ukaranych obywateli do kwestionowania zasadności mandatu” – pisze Adam Bodnar. 15 grudnia 2020 „Chcę podkreślić, że nie jest to projekt resortu sprawiedliwości tylko posłów. Trudno ograniczać posłów, mają prawo składać taką inicjatywę. Przedstawicielem wnioskodawców jest pan poseł Kanthak. Ale to nie znaczy, że projekt powstawał w resorcie sprawiedliwości” – zapewniał słuchaczy „Trójki” minister Wójcik. Projekt rzeczywiście złożyła w Sejmie grupa posłów PiS. Ich reprezentantem został Jan Kanthak – przedstawiciel Solidarnej Polski i były rzecznik prasowy Ministerstwa Sprawiedliwości. O tym, że zmiany w ustawie najpewniej jednak były efektem pracy resortu Zbigniewa Ziobry, mówił m.in. RPO Adam Bodnar. Rządząca koalicja wielokrotnie zgłaszała swoje pomysły jako poselskie, by ominąć etap konsultacji publicznych wymagany dla projektów rządowych. A tym samym maksymalnie skrócić czas prac. „Pojawia się projekt poselski, żaden z posłów w zasadzie przez weekend na jego temat się nie wypowiada, rozpoczyna się debata, a od poniedziałku następuje szturm medialny ze strony Ministerstwa Sprawiedliwości łącznie z ministrem Marcinem Warchołem i nagle wychodzi, kto tak naprawdę jest autorem tego projektu” – wskazywał Bodnar w wywiadzie z „Gazetą Wyborczą” 13 stycznia 2021. To, że projekt był inicjatywą partii Zbigniewa Ziobry, ustalił także w nieoficjalnych rozmowach z politykami PiS i Porozumienia Jarosława Gowina dziennikarz RMF FM Patryk Michalski. Ziobro miał osobiście przekonywać do tego pomysłu Jarosława Kaczyńskiego. Co więcej, jeden z wnioskodawców z PiS miał przyznać, że podpisał się pod projektem in blanco, nie znając jego treści. Teraz jest „załamany i wściekły”. Posłowie Porozumienia Gowina zapowiadają już, że będą głosować przeciwko projektowi. Przekonania brakuje także wśród niektórych polityków PiS. Rzeczniczka partii Anita Czerwińska poinformowała 19 stycznia 2021, że Sejm nie zajmie się ustawą na posiedzeniu 20 i 21 stycznia, bo jest ona wciąż konsultowana. Kolejne obrady Sejmu odbędą się pod koniec lutego. Projekt może rodzić konsekwencje dla uczestników i uczestniczek protestów po wyroku Trybunału Konstytucyjnego z 22 października 2020 ograniczającym prawo do legalnej aborcji. Protestujący wielokrotnie byli karani mandatami, część z nich korzystała z prawa do odmowy ich przyjęcia i dochodzenia swoich praw przed sądem. „Później okazuje się, że te sprawy wygrywają, i że policja się kompromituje tym, że te sprawy przegrywa, a ludzie święcą swoje zwycięstwa w obronie praw konstytucyjnych. Wygląda na to, że władza chciałaby obywatelom także to odebrać i absolutnie to będzie oznaczało przejście do kolejnego etapu, właśnie takiego twardego budowania państwa policyjnego” – komentował RPO. 19 stycznia 2021 Antyaborcyjny wyrok TK wraz z uzasadnieniem wciąż nie został jeszcze opublikowany. Niewykluczone, że przyjmując takie rozwiązania, rządzący będą chcieli powstrzymać spodziewaną falę protestów po ew. publikacji. „Ustawa jest nacelowana na wywołanie efektu mrożącego, zniechęcenie ludzi do protestów. Choćby dlatego, że nieprawomocny mandat będzie już egzekwowalny. Co więc z tego, że ja się odwołam, skoro komornik, urząd skarbowy wejdzie na moje konto i zabezpieczy te 1000 czy 500 złotych, którymi zostałem ukarany? Nie będę mógł korzystać z tych pieniędzy. Co mi z tego, że po dwóch latach sąd przyzna mi rację? Skoro przez cały ten czas nie będę mógł skorzystać z moich pieniędzy?” – komentuje Marcin Wolny. „Z całą pewnością jest to jedno z najgroźniejszych rozwiązań, jakie proponuje się w tym projekcie” – dodaje. Zagrożenie podobnie widzi RPO Adam Bodnar. „Czy tak mamy żyć, że cała władza będzie w rękach policjantów i policjant będzie tym arbitrem, który będzie rozstrzygał – tobie zabierzemy stypendium, tobie wkroczymy na wynagrodzenie, na emeryturę, bo taką ma władzę w ręku? Czy też jednak taką władzę zostawimy tylko i wyłącznie w rękach sądów, tak jak powinno być w państwie opierającym się na trójpodziale władzy?” – mówił Bodnar. Władza, Policja i służby, Sądownictwo, Michał Wójcik, Jan Kanthak, Zbigniew Ziobro, Ministerstwo Sprawiedliwości,  Absolwentka ILS UW oraz College of Europe. Zdobywała doświadczenie m.in. w Komisji Europejskiej i na Uniwersytecie Narodów Zjednoczonych w Tokio, a wcześniej w Polskim Instytucie Dyplomacji. W OKO.press pisze o prawie, Unii Europejskiej i polityce zagranicznej.
Wiceminister Wawrzyk nie będzie RPO, choć w nocy PiS przegłosował swojego kandydata w komisji^Agata Szczęśniak^20 stycznia 2021^https://oko.press/wiceminister-wawrzyk-nie-bedzie-rpo-choc-w-nocy-pis-przeglosowal-swojego-kandydata-w-komisji/^Wybór RPO od pół roku jest farsą. Wczoraj w sejmowej komisji sprawiedliwości był kolejny rozdział tej farsy. Żeby zostać RPO, Wawrzyk musiałby zdobyć poparcie większości w Senacie, a to się raczej nie wydarzy. Senatorowie PSL, którzy mogliby przeważyć szalę, zapowiedzieli, że tego nie zrobią Sześć godzin trwało 19 stycznia 2021 posiedzenie sejmowej komisji sprawiedliwości i praw człowieka, na której przesłuchiwano kandydatów na Rzecznika Praw Obywatelskich. Z kilku powodów było to posiedzenie niezwykłe. 19 listopada 2020 17 września 2020 Tym razem stosunek głosów „za” wyglądał tak: Piotr Wawrzyk – 14 Zuzanna Rudzińska-Bluszcz – 10 Robert Gwiazdowski – 1 4. Wynik głosowania oznacza, że Roberta Gwiazdowskiego nie poparły nawet obie formacje polityczne, które go wystawiły, czyli PSL i Konfederacja. PSL obiecywał wyjście z pata w sprawie RPO. Najpierw jednak ludowcy ogłosili, że kandydata powinny wystawić wydziały prawa. Kiedy te z UW i UJ poparły Zuzannę Rudzińską-Bluszcz, PSL stracił zainteresowanie taką procedurą i zgłosił Gwiazdowskiego. 5. Jeden z kandydatów dał występ para-komediowy. Był to właśnie Gwiazdowski. 6. PiS może próbować uchwalić nową ustawę o RPO. Zasugerował to poseł PiS Krzysztof Lipiec, który poprosił kandydatów, by odnieśli się „do ewentualnej nowelizacji bądź powstania nowej ustawy, bo ta, która istnieje, nie jest ustawą doskonałą”. Co teraz? Nad kandydaturą Wawrzyka będzie głosował Sejm. Ma się to odbyć w czwartek wieczorem i zapewne niespodzianki nie będzie: PiS poprze swojego kandydata. Jednak żeby zostać RPO, Wawrzyk musiałby zdobyć poparcie większości w Senacie, a to się raczej nie wydarzy. Senatorowie PSL, którzy mogliby przeważyć szalę, zapowiedzieli, że tego nie zrobią. Co wtedy? W Trybunale Konstytucyjnym czeka wniosek posłów PiS o sprawdzenie, czy obecna ustawa o RPO jest zgodna z Konstytucją. Posiedzenie w tej sprawie zostało po raz kolejny przełożone, tym razem na 12 lutego. Wtorkowa komisja nie wyglądała jak przesłuchanie na jeden z najważniejszych urzędów w państwie. Nie dostała odpowiedniej oprawy, nie było gorącej debaty. Decyzją przewodniczącego komisji Marka Asta (PiS) posłowie i posłanki najpierw przez prawie dwie godziny zgłaszali pytania. „Czy kandydaci zdołają zapamiętać wszystkie pytania?” – dopytywał poseł Tomasz Zimoch (KO). „Chodzi o panów, bo pani Zuzanna podobno notuje jak pilna studentka na wykładzie, a panowie podobno gorzej”. Gdy w końcu przyszedł czas odpowiedzi, kandydaci pomijali niektóre pytania lub wykpiwali się ogólnikami, a autorzy pytań nie mogli interweniować. Poniżej relacjonujemy pokrótce, co powiedzieli kandydaci. Zgodnie z krótką tradycją tej komisji miażdżącą większość pytań zadali posłowie i posłanki opozycji. Z PiS-u głos zabrali jedynie Krzysztof Lipiec i Anna Milczanowska. Posłowie pytali między innymi o ocenę projektu ustawy o mandatach, o gwarancje tajemnicy dziennikarskiej, ocenę decyzji TK w sprawie aborcji i reformy sądownictwa, budżet Biura RPO, TVP. „Przyszło nam żyć w czasach wielkiej próby” – zaczął swoje wystąpienie Piotr Wawrzyk. Za pierwszoplanowe zadanie RPO uznał przekonanie Polaków do szczepień. Mówił też o psychiatrii dziecięcej i marnowaniu żywności. Zadeklarował nawet, że będzie obrońcą praw kobiet. Przy czym: „Nie chciałbym, żeby prawa kobiet były sprowadzane jedynie do zdrowia reprodukcyjnego, co nie znaczy, że ten temat chcę umniejszyć” – mówił Wawrzyk. Na koniec swojego wystąpienia zacytował Karola Modzelewskiego, jednego z największych intelektualistów polskiej lewicy, który pisał, że ludzie zamiast wspólnie walczyć próbują indywidualnie się dostosować do niedoskonałego świata. Poseł Arkadiusz Myrcha (KO) stwierdził potem, że wystąpienie Wawrzyka „brzmiało, jakby nie był związany z partią rządzącą”. Jednak wrażenie było inne, kiedy przyszło do odpowiedzi na pytania. Wawrzyk jest posłem i wiceministrem. PiS wielokrotnie zarzucał Adamowi Bodnarowi, że „upolitycznia” urząd RPO. Taki zarzut stawiał sam kandydat PiS-u. Czy nie czuje dysonansu, kandydując? – pytali posłowie Adam Szłapka i Dariusz Joński. Kandydat nie odniósł się do własnych słów sprzed kilku lat. Odpowiedział: „Prawa obywatelskie nie mogą mieć barw partyjnych, najważniejsze, żeby rzecznik reprezentował obywateli”. Powołał się na przykłady z zagranicy – mówił, że we Francji funkcję ombudsmana pełni eurodeputowany, a w Hiszpanii poseł od 1989 roku. Na pytanie posłanki Katarzyny Lubnauer o dotychczasowe zaangażowanie polityczne Wawrzyk odpowiedział, że w latach 90. był członkiem PPS, potem PSL. Do najpoważniejszych zarzutów wobec kandydata PiS należy ten o plagiat. „Komisja stwierdziła, że do czegoś takiego nie doszło” – odpowiedział posłance Katarzynie Piekarskiej (KO). 18 grudnia 2020 „Strasznie się cieszę, że w PiS wreszcie pojawił się obrońca praw człowieka, bo ten głos nie był dotąd słyszany w państwa formacji” – ironizowała posłanka KO Barbara Nowacka.  Wawrzyk kieruje w MSZ Departamentem Narodów Zjednoczonych i Praw Człowieka, odpowiada za współpracę z Radą Europy i nadzoruje m.in. kwestie związane z przestrzeganiem przez Polskę Europejskiej Konwencji Praw Człowieka. Posłanka Nowacka chciała wiedzieć, jak konkretnie działał Wawrzyk na rzecz praw kobiet. Odpowiedział, że ponieważ w MSZ nadzoruje wykonywanie wyroków Europejskiego Trybunału Praw Człowieka, zajmował się m.in. sprawą Alicji Tysiąc. Poseł Krzysztof Śmiszek z Lewicy chciał wiedzieć, czy przyszły Rzecznik będzie kontynuował praktykę zaskarżania uchwał o strefach „wolnych od LGBT”. „Skoro jest wypracowana linia orzecznicza, to będą sądy się tej linii trzymały” – padła odpowiedź. W sprawie konwencji stambulskiej: „Padła deklaracja, że nie są prowadzone żadne prace w sprawie wypowiedzenia tej konwencji”. To unik i zaskakująca opinia, bo minister Wawrzyk doskonale wie, że podchody pod wypowiedzenie tej konwencji cały czas trwają. Minister Ziobro zwrócił się do rządu w lipcu 2020 o jej wypowiedzenie, na co premier zwrócił się do TK Julii Przyłębskiej o kontrolę konstytucyjności konwencji. 11 października 2020 W sprawie wolności słowa: „Z zasmuceniem przyjąłem dzisiejszy wyrok w sprawie »Wprost«, rolą Rzecznika jest doprowadzenie do tego, żeby ten wyrok nie funkcjonował”. Chodzi o uprawomocnienie się wyroku sądu w sprawie Michała Majewskiego, ówczesnego dziennikarza „Wprost”, i ówczesnego wydawcy tego tygodnika Michała M. Lisieckiego za utrudnianie w 2014 roku akcji ABW, chodziło o wydanie nagrań związanych z aferą taśmową. Bronił przeznaczenia miliardów z budżetu na TVP. Dlaczego? Bo „ta kwota stanowi realizację wyroku TK z początku drugiej dekady”. 19 stycznia 2021 Odmówił odpowiedzi na pytania związane z KRS, Trybunałem Konstytucyjnym i sądami: „Te sprawy są przedmiotem skarg do ETPCz, dobrą praktyką jest, że osoby mające dostęp do akt nie odnoszą się do tych spraw”. Aż sześć minut, największą – w stosunku do innych tematów – część swojego wystąpienia Wawrzyk poświęcił sprawie mężczyzny, który przebywa w szpitalu w Wielkiej Brytanii. Szpital chce go odłączyć od aparatury podtrzymującej życie, a część rodziny się nie zgadza. Kandydat PiS nie odpowiedział między innymi na pytania: Wawrzyk słowem nie wspomniał o prześladowaniach mniejszości: Ukrainek i Ukraińców, muzułmanów, osób LGBTQ, Żydów i wszelkich migrantów i uchodźców. Nie było też chyba ani zdania o osobach z niepełnosprawnościami i o ich opiekunach. — Agata Kowalska 🏳️‍🌈 (@AgataKowalskaTT) January 19, 2021  Kandydatka chwaląca się poparciem ponad 1 200 organizacji w swoim wystąpieniu przedstawiła kalendarz łamania praw obywatelskich i naruszania gwarancji konstytucyjnych przez ostatnie pół roku. „W listopadzie najważniejsze były art. 57 – prawo do pokojowych zgromadzeń i art. 40 – zakaz nieludzkiego i poniżającego traktowania, a także art. 68 – prawo do ochrony zdrowia”. Przypomniała sześć miesięcy, podczas których parlament nie jest w stanie obsadzić urzędu Rzecznika, a obywatele zmagają się z bezprecedensowymi wyzwaniami związanymi nie tylko z pandemią, ale też z działaniami władz. Na koniec odczytała życzenia noworoczne od kilku organizacji pozarządowych, których przewodniczący komisji, Marek Ast, nie dopuścił do udziału w posiedzeniu. „Życzę, by pacjenci mogli diagnozować i leczyć choroby inne niż covid-19, by hasło »zostań w domu« nie powodowało katastrofalnych skutków zdrowotnych” – napisała prezeska fundacji działającej na rzecz pacjentów. W odpowiedzi na pytania posłów zwracała uwagę, że średni czas postępowań w polskich sądach wydłużył się o półtora miesiąca. Decyzję TK o aborcji nazwała wprowadzeniem tortur. „Jako obywatelce opadają mi ręce. I powiem tylko jedno nazwisko: Paweł Adamowicz” – powiedziała w odpowiedzi na pytania o ocenę działalności TVP. Na pytanie o nową ustawę o RPO powiedziała, że nie ma takiej potrzeby. „Szanowni Państwo, życzę Państwu mądrych wyborów. Państwo jesteście naszymi przedstawicielami. Jesteście powołani po to, aby zmieniać Polskę na lepszy kraj, dla wszystkich” – zakończyła.  Dziękuję Panie Przewodniczący za przekazanie mi głosu. Jak Państwo wiedzą, jestem kandydatką na Rzecznika Praw Obywatelskich już od 6 miesięcy. Ostatnie 6 miesięcy to: – epopeja dotycząca wyboru Rzecznika Praw Obywatelskich VIII kadencji; – czas niezwykłych wyzwań dla obywateli; – historia łamanych miesiąc po miesiącu gwarancji konstytucyjnych. Sierpień Termin do zgłaszania kandydatów na RPO minął 10 sierpnia 2020 roku. Jedynie kluby Koalicji Obywatelskiej i Lewicy zgłosiły kandydata. Trzy dni wcześniej, 7 sierpnia wybuchł w Warszawie duży protest podczas zatrzymania aktywistki LGBT Margot przez policję. Krajowy Mechanizm Prewencji Tortur ujawnił szereg naruszeń praw osób pozbawionych wolności. Wśród zatrzymanych znalazły się osoby przypadkowe, które wyszły do sklepu i wracały z zakupami. Część osób zatrzymanych posiadała widoczne obrażenia na ciele. Niektórzy funkcjonariusze zwracali się do osób zatrzymanych w sposób niecenzuralny, wypowiadając homofobiczne i transfobiczne komentarze. W kilku przypadkach o możliwości skorzystania z pomocy prawnej zatrzymani dowiadywali się już po podpisaniu protokołu zatrzymania i złożeniu wyjaśnień.  Akcja policji miała miejsce w miesiąc po zakończonych wyborach prezydenckich, które obfitowały w wypowiedzi osób publicznych pełne wykluczenia i pogardy. Żeby oddać atmosferę tamtych, nie tak dawnych dni, zacytuję tylko słowa posła PiS, byłego członka tej Komisji, Komisji Sprawiedliwości i Praw Człowieka, obecnego ministra edukacji i nauki: „Brońmy rodziny przed tego rodzaju zepsuciem, deprawacją, absolutnie niemoralnym postępowaniem, brońmy nas przed ideologią LGBT i skończmy słuchać tych idiotyzmów o jakichś prawach człowieka, czy o jakiejś równości. Ci ludzie nie są równi ludziom normalnym i skończmy z tą dyskusją”. Sierpień 2020 był miesiącem wyzwań dla art. 30 Konstytucji, który stanowi o niezbywalnej i przyrodzonej godności, dla art. 32 – zabraniającego dyskryminacji z jakiejkolwiek przyczyny i art. 40 – zabraniającego poddawaniu kogokolwiek nieludzkiemu lub poniżającemu traktowaniu. Wrzesień 8 września upłynęła kadencja dotychczasowego Rzecznika Praw Obywatelskich Adama Bodnara. Mimo że Regulamin Sejmu przewiduje płynne przekazanie urzędu następcy – poprzez termin zgłaszania kandydatów na 30 dni przed upływem kadencji – w dniu 9 września byłam jedyną kandydatką. Posiedzenie komisji odbyło się 17 września, również tego dnia miało się odbyć głosowanie nad powołaniem Rzecznika Praw Obywatelskich w Sejmie. Punkt dotyczący powołania Rzecznika spadł z harmonogramu obrad o godzinie 21:30. Dowiedziałam się tego oglądając na żywo relację z Sejmu na swoim telefonie komórkowym, oglądając na żywo transmisję z obrad Sejmu, siedząc pod salą plenarną, na którą nie zostałam wpuszczona. W tym dniu PAP poinformował, że do TK wpłynął wniosek grupy posłów PiS dotyczący zbadania konstytucyjności przedłużenia kadencji Rzecznika Praw Obywatelskich. Wrzesień był także miesiącem powrotu dzieci do szkół. Z badań przeprowadzonych we wrześniu i październiku przez Centrum Cyfrowe wynika, że nauczycielki/e wskazywali na chaos informacyjny, brak jasnych wytycznych i wsparcia ze strony MEN. Zaledwie 5% nauczycieli wskazało, że dostało wsparcie merytoryczne w trakcie edukacji zdalnej. Zapytani o znikanie uczniów z systemu edukacji, nauczyciele/ki wskazali, że w ich odczuciu było to bardzo częste. Aż 48% nauczycielek/li powiedziało, że przynajmniej jeden z ich uczniów zniknął podczas edukacji zdalnej z systemu edukacji. Badania pokazały też, że miesiące edukacji zdalnej wyostrzyły problem nierówności w edukacji. Wrzesień był także miesiącem strachu nauczycieli o swoje zdrowie. Strachu, który trwa do dziś, kiedy nauczyciele wrócili do szkół bez szczepień. Wrzesień 2020 roku był miesiącem wyzwań dla art. 70, który stanowi o prawie do nauki, w szczególności – o obowiązku władz publicznych do zapewnienia obywatelom powszechnego i równego dostępu do wykształcenia. Październik 8 października miało odbyć się pierwsze głosowanie nad powołaniem Rzecznika Praw Obywatelskich. Punkt dotyczący powołania RPO został zdjęty z harmonogramu Sejmu dzień wcześniej. Głosowanie odbyło się finalnie 22 października. W tym samym dniu, 22 października Trybunał Konstytucyjny wydał wyrok w przedmiocie zaostrzenia prawa aborcyjnego – dotąd i tak jednego z bardziej restrykcyjnych unormowań w Europie. Nastąpiło to z pominięciem procesu legislacyjnego i bez ponoszenia związanych z tym konsekwencji politycznych. Nie wzięto w ogóle pod uwagę praw kobiet; nie rozważono zaniedbań państwa w zakresie zapewnienia opieki dzieciom które rodzą się z poważnymi wadami, a także wsparcia dla ich rodzin. Trybunał Konstytucyjny odwołał rozprawę dotyczącą pełnienia funkcji przez RPO po upływie kadencji i wyznaczył nowy termin na 19 listopada. Jako powód podano chorobę sędziego. W październiku najważniejsze były: art. 30 – przyrodzona i niezbywalna godność, w art. 40 – zakaz nieludzkiego i poniżającego traktowania, art. 47 – prawo do prywatności i życia rodzinnego oraz art. 68 – prawo do ochrony zdrowia. Listopad 20 listopada odbyło się powtórne głosowanie nad powołaniem Rzecznika Praw Obywatelskich. Listopad był także miesiącem największych od kilkudziesięciu lat protestów i najbardziej brutalnych interwencji policji. Nieuzasadnione stosowanie kajdanek, bicie pałkami i obelgi, używanie gazu w stosunku do pracujących posłanek i dziennikarzy, nieprawidłowości przy zatrzymaniach. Listopad był także miesiącem drugiej fali pandemii. Kolejki karetek przed izbami przyjęć, odwołane chemioterapie, brak respiratorów w szpitalach w mniejszych miejscowościach. Samotność chorujących i strach rodzin. Trybunał Konstytucyjny ponownie odwołał rozprawę w przedmiocie przedłużenia kadencji Rzecznika Praw Obywatelskich i wyznaczył nowy termin na 2 grudnia. Bez podania powodu. W listopadzie najważniejsze były art. 57 – prawo do pokojowych zgromadzeń i art. 40 – zakaz nieludzkiego i poniżającego traktowania, a także art. 68 – prawo do ochrony zdrowia. Grudzień Na 29 grudnia Marszałek Sejmu wyznaczyła trzeci termin na zgłaszanie kandydatów na urząd Rzecznika Praw Obywatelskich. Termin ten zbiegł się z najbardziej od lat nieprzewidywalnym Sylwestrem – do ostatniego momentu nie wiadomo było, czy zakaz przemieszczania się jest czy nie ma i w jakim zakresie obowiązuje. Wątpliwości jest więcej: sądy administracyjne uznają, że Minister Zdrowia bez podstawy prawnej wprowadził obowiązek poddania się kwarantannie dla wracających do kraju, a nie miał do tego upoważnienia ustawowego. Przedsiębiorcy podważają zamykanie kolejnych sektorów gospodarki; na początku roku doprowadzi to do zainicjowania akcji OtwieraMy. Dziesiątki przedsiębiorców z branży hotelarskiej, gastronomicznej i rozrywkowej otwierają się na klientów mimo zakazów. Trybunał Konstytucyjny ponownie odwołał rozprawę w sprawie przedłużenia kadencji Rzecznika Praw Obywatelskich i wyznaczył nowy termin na 12 stycznia. Bez podania powodu. W grudniu szczególnie ważny był art. 2 Konstytucji, który mówi, że Polska jest demokratycznym państwem prawnym, z tego wynika zasada zaufania obywateli do państwa i stanowionego przez nie prawa oraz art. 7 – który statuuje zasadę legalizmu – organy państwa działają na podstawie i w granicach prawa. Styczeń Widzimy się dziś, drodzy Państwo, w styczniu, w drugiej połowie stycznia i mam nadzieję, tak jak mój przedmówca, że niebawem dojdzie do wyboru RPO. Niedawno Trybunał Konstytucyjny kolejny raz odwołał rozprawę w przedmiocie przedłużenia kadencji Rzecznika Praw Obywatelskich i wyznaczył nowy termin na 12 lutego. Bez podania powodu. Nie ma złudzeń, że rozprawy są przekładane z racji zapotrzebowania politycznego. Na jutro sędzia Igor Tuleya został wezwany przez Prokuraturę Krajową w charakterze podejrzanego. Sędzia Tuleya to pierwszy polski sędzia, który jest ścigany karnie za decyzję, które podejmował w ramach niezawisłości sędziowskiej. Na jutro 5 prokuratorów ma się stawić do miejsca pracy, oddalonego o kilkaset kilometrów od ich miejsca zamieszkania. O delegacji dowiedzieli się wczoraj. Większość z nich należy do niezależnego Stowarzyszenia Prokuratorów Lex Super Omnia. W związku z tym, szanowni Państwo, dla mnie styczeń to szczególne wyzwania dla art. 45 konstytucji – prawa do rozpatrzenia sprawy przez niezależny, bezstronny i niezawisły sąd, art. 173 Konstytucji, który stanowi o tym, że sądy tworzą władzę odrębną i niezależną od innych władz, art. 178 – sędziowie w sprawowaniu swojego urzędu są niezawiśli i podlegają tylko Konstytucji i ustawom. Siedzę dziś przed Państwem i pytam: Co przyniosą kolejne miesiące? W zakresie instytucji Rzecznika Praw Obywatelskich, w zakresie nas – mieszkańców Polski i w zakresie gwarancji konstytucyjnych. Ponieważ Pan Przewodniczący Komisji nie zezwolił na obecność dzisiaj przedstawicieli organizacji społecznych, a mamy styczeń – chciałabym przekazać Państwu życzenia od organizacji społecznych, życzenia noworoczne: Od działaczki na rzecz osób z niepełnosprawnościami, która sama jest osobą z niepełnosprawnością: Moim marzeniem jest to, by w Polsce wreszcie pojawił się taki rząd, który będzie traktował osoby z niepełnosprawnościami jak pełnoprawnych obywateli i wsłucha się w nasz głos. Od nastoletniego aktywisty, który walczy na rzecz klimatu: Moje marzenie na 2021 rok to, aby sprawa kryzysu klimatycznego była ponad podziałami politycznymi. Od organizatorki akcji pomocowych na rzecz seniorów: Marzenie u progu 2021 roku to żeby żaden senior nie musiał wybierać jedzenie czy leki. Od prezeski fundacji działającej na rzecz pacjentów: Życzę, by pacjenci mogli diagnozować i leczyć choroby inne niż covid19, by hasło „zostań w domu” nie powodowało katastrofalnych skutków zdrowotnych. Ja, szanowni Państwo, życzę Państwu mądrych wyborów. Państwo jesteście naszymi przedstawicielami. Jesteście powołani po to, aby zmieniać Polskę na lepszy kraj, dla wszystkich. Dlatego bardzo Was proszę, żebyście o tym pamiętali, podejmując swoje decyzje. Dziękuję bardzo.  „Zacznijmy od tych majtek” – w ten sposób kandydat PSL i Konfederacji Robert Gwiazdowski odniósł się do pytań kilku posłanek, które przypomniały jego słowa o prawie do aborcji: „Wolność miała wtedy, jak zdejmowała majtki”. „Potwierdzam to, co wtedy napisałem. Nie można zmusić zgwałconej kobiety do rodzenia dziecka. Mówi, że odnosił się. Jestem zwolennikiem tego kompromisu aborcyjnego”. Robert Gwiazdowski w swoim wystąpieniu łączył formę wykładu o źródłach prawa i komediowego show. Drwił z pytań posłów i z samego urzędu RPO, który zresztą chciałby zlikwidować: „Dzisiaj RPO może sobie pisać na Berdyczów, bo prezes NSA powie: paaaaaaanie! nie będziemy się zajmowali rzeczami, które pan przedstawia”. Popadał w dygresje, opowiadał o Deklaracji Niepodległości i Ojcach Założycielach amerykańskiej demokracji. Czy składałby skargi do TK? „Tak, kilka mam nawet gotowych”. Co sądzi o Trybunale Konstytucyjnym? „Napisałem na ten temat 38-stronicowe opracowanie”. A o decyzji TK w sprawie aborcji? „Wyrok TK był naprawdę co najmniej bardzo dziwny. Gdybym był premierem opublikowałbym sentencję tego wyroku natychmiast”. O zsyłkach prokuratorów: „To jest małostkowość, małpia złośliwość”. Czy byłby obecny na komisariatach? „Wszędzie bym nie mógł być, ale jakby Hania Machińska chciała chodzić, to by mogła”. „Hania” to zastępczyni Rzecznika Praw Obywatelskich, mecenas Hanna Machińska, doktor nauk prawnych. Dalszy ciąg farsy z wyborem już w czwartek, 21 stycznia. Prawa człowieka, Piotr Wawrzyk, Zuzanna Rudzińska-Bluszcz, Robert Gwiazdowski, Rzecznik Praw Obywatelskich,
Bałagan w ocenianiu naukowców. Ministerstwo samo nie wie, jak chce punktować publikacje naukowe^Adam Leszczyński^19 stycznia 2021^https://oko.press/balagan-w-ocenianiu-naukowcow-ministerstwo-samo-nie-wie-jak-chce-punktowac-publikacje-naukowe/^Zbliża się ewaluacja uczelni - ocena jakości uprawianej przez nich nauki. W odpowiedzi na interpelację złożoną przez posłów Lewicy, ministerstwo nauki przyznało, że nie ma pojęcia, jak ją przeprowadzić. Chce oceniać każdą z tysięcy książek naukowych osobno, a nie jest w stanie tego zrobić 29 września 2020 grupa posłów Lewicy – w tym m.in. Krzysztof Śmiszek, Magdalena Biejat, Włodzimierz Czarzasty, Maciej Gdula – złożyło interpelację do ministra nauki i szkolnictwa wyższego w sprawie tzw. listy wydawnictw punktowanych. Chodziło o to, że na liście wydawnictw oficjalnie uznanych za naukowe przez ministerstwo znalazły się m.in. wydawnictwa diecezjalne oraz Wydawnictwo Naukowe Instytutu na Rzecz Kultury Prawnej Ordo Iuris. Cały tekst interpelacji można znaleźć na stronie Sejmu. O sprawie wpisywania wydawnictw na listę przez ministra OKO.press pisało wielokrotnie – m.in. tutaj. Dlaczego to taka ważna lista? Od oceny publikacji naukowych (w punktach) zależy m.in. kategoria naukowa instytutu czy wydziału, a od niej wysokość dotacji z budżetu państwa oraz prawo do nadawania stopni naukowych. Ministerstwo nie ocenia jakości publikacji – nikt ich nie ogląda – ale sprawdza tylko wydawnictwo lub czasopismo naukowe. Do niego przypisane są „punkty”, które otrzymuje uczelnia. Więcej o ewaluacji powiemy na zakończenie tego artykułu. W interpelacji posłowie lewicy napisali: „W dniu 29 września 2020 ukazał się komunikat Ministra Nauki i Szkolnictwa Wyższego w sprawie wydawnictw publikujących recenzowane monografie naukowe. Wśród nowych wydawnictw na tej liście znalazły się: Częstochowskie Wydawnictwo Archidiecezjalne »Regina Poloniae«, Wydawnictwo Diecezjalne i Drukarnia w Sandomierzu, Wydawnictwo Naukowe Instytutu na rzecz Kultury Prawnej Ordo Iuris znanego ze swoich kontrowersyjnych działań. Instytut na Rzecz Kultury Prawnej Ordo Iuris nie wydawał do tej pory jakichkolwiek monografii naukowych. Na stronie Częstochowskiego Wydawnictwa Archidiecezjalnego REGINA POLONIAE można natomiast znaleźć informację: »przygotowujemy śpiewniki, modlitewniki, kalendarze personalizowane, plakaty, ulotki«”. Pytają więc m.in. o podstawy wpisania na listę wydawnictwa Ordo Iuris oraz o przesłanki merytoryczne decyzji.  Co więcej, w wymaganiach dotyczących monografii ministerstwo usunęło obowiązek, aby liczyła ona co najmniej 6 arkuszy wydawniczych. Po tych zmianach więc można opublikować kilkustronicową broszurę w wydawnictwie diecezjalnym (albo nawet modlitewnik) i otrzyma za nią tyle samo punktów, co za przygotowywaną przez wiele lat książkę wydaną za granicą w prestiżowym wydawnictwie naukowym. Posłowie długo musieli czekać na odpowiedź. Wiceministra Anna Budzanowska udzieliła jej dopiero 28 grudnia (w całości można ją znaleźć tutaj). Zacytujmy najważniejszy fragment: „Należy przy tym podkreślić, że osiągnięciem uwzględnianym w ewaluacji są wyłącznie publikacje spełniające kryteria monografii naukowej, określone w rozporządzeniu Ministra Nauki i Szkolnictwa Wyższego (…). Komisja może nie uwzględnić publikacji w ewaluacji, jeśli uzna, że nie przedstawia ona określonego zagadnienia naukowego w sposób oryginalny i twórczy, nie jest opatrzona przypisami, bibliografią lub innym właściwym dla danej dyscypliny naukowej aparatem naukowym. Należy jednocześnie wskazać, że liczba arkuszy publikacji nie determinuje per se jakości monografii naukowej, dlatego też formułując przepisy ww. rozporządzenia zdecydowano się zrezygnować z tego wymogu. Ocenę jakości monografii przedstawionych do ewaluacji należy – w mojej ocenie – pozostawić ewaluatorom”. Krótko mówiąc: w ministerstwie, ktoś – nie wiadomo, kto – będzie brał do ręki zgłoszone publikacje i sprawdzał, czy spełniają kryteria monografii naukowej. Sęk w tym, że tego nie przewiduje konstrukcja ustawy wprowadzonej przez Gowina. Co roku polscy naukowcy wydają kilka tysięcy monografii naukowych. Kiedy wprowadzano wykaz wydawnictw punktowanych, zrobiono to właśnie po to, żeby nie oceniać każdej z osobna.  O komentarz OKO.press poprosiło prof. Emanuela Kulczyckiego z Uniwersytetu Adama Mickiewicza, czołowego polskiego eksperta od bibliometrii (czyli oceny twórczości naukowej).  Według prof. Kulczyckiego tak, jak odpisała wiceministra, działały poprzednie parametryzacje (ale nie aktualna). Ministerstwo powoływało grupy ewaluatorów (od kilkunastu do kilkudziesięciu na dyscyplinę), a oni sprawdzali, czy zgłoszone książki spełniają kryteria monografii naukowej. Np. w 2016 roku zgłoszono 5 425 monografii, a z czego odrzucono 1 366 (a więc 16 proc.). Sęk w tym, że aktualne rozwiązanie nie przewiduje takiej oceny. Nie ma kto tych książek oglądać – a chodzi o dziesiątki tysięcy pozycji (publikacje z pięciu lat). Prof. Kulczycki komentuje: „W obecnym rozwiązaniu nie ma takich grup ewaluatorów (nic mi nie wiadomo, aby mieli być)”. Dodał ponadto: „Dlatego uważam, że ocena wszystkich książek byłaby technicznie jak i fizycznie niewykonalna. Co więcej, byłoby to wbrew logice wprowadzenia Wykazu wydawnictw naukowych: wykaz został wprowadzony między innymi dlatego, aby nie oceniać jakościowo poszczególnych książek”. Krótko mówiąc: nie wiemy, w jaki sposób będą oceniane monografie naukowe w aktualnej ewaluacji, która – według zapowiedzi ministerstwa – odbędzie się w 2021 roku. Miała odbyć się w 2020, ale została odłożona o rok ze względu na pandemię. Wszystko wskazuje na to, że będzie przebiegała w całkowitym chaosie, tym bardziej, że jej kryteria zostały wstępnie ustalone dopiero w 2019 roku. Dziś nadal jednak ministerstwo nie jest w stanie nawet określić, w jaki sposób będzie oceniać monografie naukowe. Co więcej, kryteria oceny najprawdopodobniej jeszcze raz zostaną zmienione. Minister Czarnek powołał dwa zespoły zajmujące się „poprawieniem” zmian wprowadzonych przez Gowina, w tym zmianami na liście czasopism punktowanych.  Zespoły powołane przez Czarnka miały przedstawić rekomendacje w połowie stycznia, możemy się więc ich spodziewać wkrótce. Chociaż ewaluacja ma kluczowe znaczenie dla polskich uczelni, do dziś nie jest do końca jasne, jakie będą jej kryteria. Przypomnijmy, że ocenie mają podlegać prace z lat 2017-2020 – a więc dorobek naukowców będzie oceniany według zasad, które zostaną sfinalizowane dopiero po upłynięciu okresu oceny. W odpowiedzi na interpelację znalazło się jeszcze jedno istotne zdanie. Otóż według obietnic ówczesnego wicepremiera i ministra nauki Jarosława Gowina kryteria oceniania naukowców – w tym lista wydawnictw – miały być układane przez reprezentację środowiska. Czyli to naukowcy mieli pilnować standardów uprawiania nauki. Z odpowiedzi na interpelację dowiadujemy się, że wszystkie ciała naukowe, wybierane przez naukowców (takie jak Komisja Ewaluacji Nauki), mają głos tylko doradczy i minister nie musi się z nim liczyć. „Należy (…) zauważyć, że stanowisko Komisji [Ewaluacji Nauki] wyrażone w projekcie wykazu [wydawnictw] nie jest dla Ministra wiążące – ostateczną decyzję w sprawie ujęcia danego wydawnictwa w wykazie podejmuje Minister” – odpisała wiceministra Budzanowska. Minister może więc dopisać do wykazu wydawnictw naukowych wydawnictwo Ordo Iuris, które nie opublikowało żadnej książki naukowej – i nic nikomu do tego. Edukacja, Przemysław Czarnek, Jarosław Gowin, Ministerstwo Edukacji Narodowej, nauka ustawa gowina
PiS się sam nie wywróci. Ktoś musi mu pomóc. Opozycja nie jest gotowa. Czego brakuje?^Agata Szczęśniak^19 stycznia 2021^https://oko.press/czego-opozycja-nie-wie-sobie/^Zmarnowane szanse, niewykorzystane okazje. Sprawdzamy, jakie słabości ma polska opozycja. Czego brakuje liderom, jak partie nie radzą sobie w sieci. Przedstawiamy prognozę ostrzegawczą „Nie wierzę, że PiS tak łatwo przewróci się pod własnym ciężarem” – ostrzega w rozmowie z OKO.press Jan Mróz, który przez ostatnie kilka lat odpowiadał za komunikację najpierw Wiosny, a potem zjednoczonej Lewicy, dziś doradca polityczny i PR-owiec. „Są mocni, wyraziści. Będą mieli cały arsenał mediów, łącznie z tytułami regionalnymi. Mają nieograniczone środki finansowe, wpływ na samorządowców i służby”. „Miarą sukcesu PiS jest to, że »500 plus« stało się słowem dekady” – dodaje. „PiS ma doświadczenie w kreowaniu agendy, wobec której wszyscy inni są reaktywni. Mają siłę realnego wpływania na życie ludzi w Polsce i nie boją się tego robić. Mówię to z przykrością, ale PiS niestety dobrze rozumie definicję polityki i władzy”. Czy opozycja nie ma tej siły? Czy raczej boi się albo nie umie używać narzędzi, które ma? W rozmowie z Janem Mrozem i innymi osobami współpracującymi z opozycją przyglądamy się jej słabościom. Bez taryfy ulgowej analizujemy stracone szanse i niewykorzystane zasoby. 13 stycznia 2021 SLD wymienia rzeczniczkę prasową. W tle jest walka o wpływy w Sojuszu i w przyszłej zjednoczonej lewicowej partii. Eseldowscy baronowie oficjalnie domagali się dymisji Anny Marii Żukowskiej, bo za bardzo skupiała się na prawach kobiet i osób LGBT, a za mało na sprawach gospodarczych i pracowniczych. Jednak to nie o to, że żarliwie broniła prawa do legalnej aborcji, chodziło. Odsunięcie od mikrofonu najbliższej współpracowniczki Włodzimierza Czarzastego to żółta kartka dla przewodniczącego SLD. „Objechał regiony, tłumaczył, że jeśli Żukowskiej nie lubią dziennikarze, to znaczy, że jest wyrazista, ale to nie wystarczyło. Bunt w strukturach narasta. Wiele osób zasadza się na Czarzastego” – opowiada osoba znająca kulisy sprawy. Takie ruchy tektoniczne zaczęły się we wszystkich siłach opozycyjnych. W Platformie „zasadzają się” na Budkę. Powstał Zespół ds. Naprawy Rzeczypospolitej będący w opozycji do przewodniczącego PO. Tworzą go m.in. Tomasz Siemoniak, Joanna Kluzik-Rostkowska, Sławomir Neumann, Arkadiusz Myrcha. Jak donosi Gazeta.pl, „krytycy Borysa Budki mogą wysunąć postulat, aby nowy przewodniczący partii został wybrany razem z szefami terenowymi już jesienią – mimo że kadencja Budki trwa dopiero rok, a powinna cztery”. W PSL znak zapytania zawisł nad przywództwem Władysława Kosiniaka-Kamysza. Ostatnio Piotr Zgorzelski przeforsował Roberta Gwiazdowskiego jako kandydata na RPO. Kosiniak-Kamysz nie był zachwycony, ale publicznie się nie zdystansował od kandydata, który był prezentowany w towarzystwie Krzysztofa Bosaka. 29 grudnia 2020 To wybrane w 2021 roku władze opozycyjnych ugrupowań będą za rok czy dwa decydować o tym, w jakiej konfiguracji opozycja wystąpi w przyszłych wyborach. Czy Lewica pójdzie z Koalicją (Obywatelską)? A może z jej bardziej progresywnymi częściami KO – Nowoczesną i partią Barbary Nowackiej? Czy Platforma zjednoczy się z Lewicą czy z Hołownią i/lub z PSL-em? W 2020 roku zdominowanym przez pandemię opozycja miała mocne momenty. Pierwszy to przejście Szymona Hołowni w tryb działania „politycznego teleewangelizatora”. Pogadanki Hołowni na Facebooku, kiedy wirtualnie przytulał ludzi i wygrażał rządowi, miały rekordową oglądalność i zasięgi. Polityczna publiczność zareagowała gromkim: „Dobrze gada!” 27 kwietnia 2020 Drugi to wejście do gry Rafała Trzaskowskiego. To już nie były tylko słowa. Kandydat Koalicji Obywatelskiej obudził opozycyjną Polskę powiatową (przynajmniej centralną i północno-zachodnią), gdzie zawisła niespotykana wcześniej liczba plakatów z jego wizerunkiem. Trzeci moment to oczywiście strajki kobiet, choć tych nie da się połączyć z żadną konkretną siłą polityczną. A jednak – przynajmniej na razie – opozycja jako całość nie zdyskontowała żadnego z tych momentów. „Platforma Obywatelska jest złodziejem nadziei” – mówi jeden z naszych rozmówców współpracujący z opozycją. „Udają, że coś się dzieje, mało z tego wynika” – komentuje zapowiedzi powstania ruchu wokół Rafała Trzaskowskiego i odnowy partii przez Borysa Budkę. „Nie ma nic gorszego niż zawiedzione nadzieje wyborców”. „Największą niewykorzystaną szansą opozycji było przesunięcie wyborów prezydenckich przez PiS i sposób, w jaki to zrobiono” – uważa Jan Mróz. „Porównałbym to do wtargnięcia zwolenników Donalda Trumpa na Kapitol. To była historyczna cezura, która powinna postawić całą opozycję na baczność. Tymczasem opozycja skupiała się na technikaliach, a nie na istocie rzeczy. PiS ten mechanizm wykorzystuje od lat”. Amerykańscy Demokraci użyli ataku na Kapitol, by wystąpić przeciwko Trumpowi nie w wyłącznie własnym gronie, ale razem z Republikanami. Za impeachmentem Trumpa zagłosowało 10 Republikanów. „Opozycja powinna mieć zdolność obudzenia wtedy takiej emocji, jakby rząd chciał dzisiaj zabrać ludziom 500 plus, czyli powszechnego sprzeciwu wobec działania, którego nikt nie chce i nie akceptuje. A tymczasem krzyczała od sasa do lasa, skupiała się na sprawach technicznych, wyprowadzała punktowe strzały – a to Sasin, a to Poczta Polska. Sprawa została sprowadzona do parteru, a nie do wartości, emocji i symboli. To powinno być Waterloo PiS-u i jego kandydata w tych wyborach” – stwierdza Jan Mróz. „Opozycja może być silna słabością PiS-u tylko, jeśli PiS sam sobie wyhoduje gigantyczny kryzys – na przykład opublikuje decyzję TK w sprawie aborcji przed samymi wyborami, albo zachwieje się ich wewnętrzna struktura władzy. Ale PiS tego nie zrobi. PiS się uczy na błędach”. A opozycja? „Jest taka anegdota, że kiedy radziecki statek kosmiczny Sojuz 11 się rozhermetyzował, jeden z kosmonautów, Wiktor Pacajew, próbował zatkać dziurę skarpetą. I to jest właśnie Rafał Trzaskowski” – żartuje osoba z koalicyjnego opozycyjnego zaplecza. Nasz rozmówca uważa, że partie opozycyjne źle gospodarują „zasobami ludzkimi”, bo ciągle kotłują się wewnętrznie. „Morawiecki nie ma z kim przegrać. Wyobraźmy sobie debatę Morawiecki kontra Budka! To by była katastrofa dla opozycji. Może Trzaskowski miałby jakieś szanse w takim starciu, ale on jest sekowany we własnej partii”. Pół roku temu Trzaskowski zdobył 10 milionów głosów w drugiej turze wyborów prezydenckich. Za tym względnym sukcesem nie poszedł żaden odważny ruch ani jego, ani jego partii. Platforma pozostała Platformą, a Trzaskowski prezydentem Warszawy. O tym, że w połowie października ogłosił powstanie Ruchu Wspólna Polska pamiętają chyba tylko dziennikarze polityczni. I to nieliczni. Plany były ambitne: zbieranie podpisów pod projektami ustaw, związek zawodowy. Na razie nie udało się nawet wysłać wiadomości do sympatyków z okazji nowego roku. „Amatorszczyzna. Wysłanie takiego newslettera to działanie z poziomu pierwszego roku studiów marketingowych” – załamuje ręce jeden z naszych rozmówców. 16 grudnia 2020 Nie tylko Platforma, Lewica też jest w przededniu konfliktu o władzę. Przy okazji planowanego zjednoczenia SLD i Wiosny wyłoni się nowe przywództwo. Nowa partia ma być rządzona przez dwóch przewodniczących. Wydawałoby się, że wszystko jest jasne: Wiosna wystawi Biedronia, SLD – Czarzastego, a partie to przyklepią. Jednak pozycja obu szefów jest dziś niepewna. „Czarzasty chce rozdawać karty, decydować o personaliach i pieniądzach. Nie chce zmieniać rzeczywistości, tylko mieć udział w dzieleniu tortu. Nie czuje, że rzeczywistość go gniecie” – komentuje działacz Lewicy.  Na Lewicy wybijają się posłanki, wśród nich sejmowe debiutantki, jak Agnieszka Dziemianowicz-Bąk, Katarzyna Kotula czy Magdalena Biejat. Nasi rozmówcy uważają jednak, że to wciąż popularność „bańkowa”. Żadna z tych posłanek nie zdobyła ogólnopolskiej rozpoznawalności porównywalnej z którymś z liderów. Najbardziej znana z nich jest Dziemianowicz-Bąk. Gdy Lewica szukała kandydata na prezydenta, aktywna była promująca ją frakcja. „Jest sprawna retorycznie, ale nie będzie miała wpływu w przyszłej lewicowej partii. Każdy by ją utopił w pierwszej lepszej kałuży” – słyszmy. Dlaczego? Jest uważana za polityczną singielkę, która nie umie współpracować. „Jak Radek Sikorski. Ile zdań można zaczynać od »moim zdaniem«, albo »ja uważam, że«?!” – ironizuje nasz rozmówca. Na liście słabości opozycji jest też internet. „Andrzej Duda zrobił profesjonalną kampanię wzorowaną na tej Donalda Trumpa z 2016 roku. Wykorzystywał mikrotargetowanie” – mówił OKO.press w czerwcu 2020 Filip Konopczyński z Fundacji Kaleckiego, badający relacje technologii, polityki i prawa. Jego zdaniem to był kluczowy czynnik sukcesu. „W dużych partiach to nie jest temat” – zdradza Jan Mróz. „Nikt tego nie rozumie, nikt nie wie, jak się za to zabrać. Wyjątkiem od samego początku jest ruch Szymona Hołowni, który próbuje zbudować w sieci trwały fundament i niestety Konfederacja, która potrafi skutecznie obudzić swoich wyborców w sieci”. Opozycyjne partie nie inwestują w tworzenie baz danych swoich sympatyków. Polskie kampanie w sieci są 15 lat za zachodnimi – opowiadał niedawno w rozmowie z „Polityką” Mateusz Sabat z firmy Big Data for Leaders. Tymczasem „mikrotargetowanie to dziś konieczność, punkt wejścia do polityki. To nie jest żadne wow, tylko działanie na poziomie kursu przygotowawczego. Kto tego nie będzie robił, zginie” – ostrzega Filip Konopczyński. I tu znów widać straconą szansę, jaką była kampania kandydata KO: „Narzędzi do zbierania danych nie uruchomiono w kampanii Rafała Trzaskowskiego, a gdyby kandydował on z ramienia Koalicji Obywatelskiej od początku, to przy liczbie głosów, którą ostatecznie zebrał, mógł pozyskać kilkaset tysięcy, może nawet milion kontaktów. W klasycznym ujęciu jego kampania była poprawna, ale o bazę sympatyków do działań na przyszłość zupełnie nie zadbano. To była ogromna szansa, którą demokratyczna opozycja straciła w wyborach prezydenckich” – mówił „Polityce” Mateusz Sabat. Na skali internetowego nieprzygotowania opozycji są jednak lepsi i gorsi. PSL jako formacja nie buduje się w mediach społecznościowych, być może ze względów generacyjnych. Na drugim krańcu jest Hołownia, który podczas kampanii prezydenckiej stworzył zalążki wpływów w sieci. Pomiędzy nimi plasuje się Platforma Obywatelska, która korzysta z trolli, i Lewica, która może liczyć na zaangażowanie niektórych grup społecznościowych (prawa kobiet, LGBT). „Poza Hołownią, Konfederacją i PiS-em partie nie budują konsekwentnie swoich przyczółków w internecie. Nie dbają o swoich wyborców w internecie, nie dają argumentów, by ludzie byli za nimi sercem. O wyborców trzeba dbać, przede wszystkim między wyborami.  Żyjemy w kulturze monologu politycznego, pora zacząć prowadzić rozmowę – czyli relację angażującą obie strony” – mówi Mróz.  „Opozycja nie ma narzędzi, żeby narzucać i podtrzymywać tematy debaty publicznej” – dodaje Konopczyński. „Kiedy PiS chce wywołać jakiś temat, może go rozkręcić w 15 różnych miejscach w internecie, inne media będą to kontrować, najróżniejsze grupy w mediach społecznościowych będą komentować. To jest system, który sam działa. A na końcu PiS może się odciąć i stwierdzić, że to Kaja Godek albo Ordo Iuris, a nie oni. Lewica tego nie ma, Hołownia dopiero to tworzy”. Konopczyński podaje amerykański przykład. „Wokół Demokratów jest mgławica mediów internetowych robionych przez różne frakcje, związki zawodowe, nawet biznes, ich przekaz jest dość jednolity”. „Opozycji odbija się czkawką to, że nie wpadła na to, żeby stworzyć nieprawicowy świat w internecie. Opieranie się na starych kanałach komunikacji jest kosztowne politycznie” – dodaje. „Kaczyński spotyka się z inteligentnymi ludźmi z obrzeży środowiska PiS, takimi jak Robert Mazurek czy Piotr Zaremba. A z kim spotyka się Borys Budka? Z Tomaszem Lisem? Nie usłyszy od niego nic, czego by już nie wiedział” – pyta retorycznie rozmówca z opozycji. Opozycja zaniedbuje budowanie zaplecza eksperckiego. Instytut Obywatelski, think tank Platformy Obywatelskiej, przez lata był martwą instytucją. Miała go ożywić Joanna Mucha, ale ostatecznie nie została jego szefową. Na to stanowisko wrócił Jarosław Makowski. Instytut faktycznie ruszył, opublikował ostatnio analizy na temat podatku cukrowego, zagrożeń dla polskiej przyrody i rewolucji cyfrowej. Pytanie, czy działacze PO, przez lata przyzwyczajeni do kontaktu głównie z przekazami dnia, będą mieli odruch, by korzystać z analiz swojego partyjnego think tanku. A zwłaszcza działać w oparciu o to, co z nich wynika. 17 stycznia 2021 Think tanku lewicy nie zbudował na razie wywodzący się ze środowiska „Krytyki Politycznej” profesor Maciej Gdula, socjolog, współautor głośnych badań o tym, dlaczego PiS wygrywa w „Miastku”. Zresztą niewielu tam tego oczekiwało. Pieniądze na działalność ekspercką zablokował Włodzimierz Czarzasty, który jednak twierdzi, że najpierw musiał spłacić długi, między innymi Wiosny Biedronia. I na ekspertów nie starczyło. Z ruchu wokół Szymona Hołowni think tank wyrósł wcześniej niż partia. Szefową Strategii 2050, bo tak się on nazywa, została Katarzyna Pełczyńska-Nałęcz, ceniona ekspertka od polityki międzynarodowej. Zgodnie z jej deklaracją think tank ma inspirować polityków i nie pozwolić im utknąć w utartych koleinach. Trudno jednak ocenić jego wpływ na partię Hołowni, której jeszcze nie ma. 28 września 2020 „Problemem nie jest brak koncepcji. Opozycja ma dostęp do ciekawych idei” – zauważa Filip Konopczyński. Ale nie wdraża konsekwentnie spójnych strategii budowanych w oparciu o te idee. Np. przed kampanią wyborczą uznaje, że trzeba poszerzyć poparcie w konkretnych grupach wyborców. Przygotowują strategię, kampania się kończy, strategia idzie do kosza. I tak co dwa lata”. Z tym wiąże się kolejny problem: partie opozycyjne są dusigroszami – uważają osoby, z którymi rozmawiamy. Oszczędzają na kampanie wyborcze. „Muszą zacząć wydawać pieniądze między kampaniami”. Zamiast tego dominuje działalność bezkosztowa – konferencje prasowe. Skrzynki mejlowe dziennikarzy są zawalone zaproszeniami na konferencje prasowe opozycyjnych partii. Niemal wszystkie odbywają się w tej samej sejmowej scenerii. Po godzinie odchodzą w zapomnienie – i widzów, i występujących polityków. „Politycy opozycji walczą o to, kto po kim wystąpi na konferencji prasowej. I myślą, że w ten sposób walczą o Polskę. Pomylili zawody” – denerwuje się rozmówca współpracujący z opozycją. Pandemia i jej skutki (gospodarcze, zdrowotne, w tym psychiczne) to być może największy kataklizm społeczny od II wojny światowej. Czy władza PiS przetrwa nawet to? „Opozycja nie będzie w stanie w żaden sposób zdyskontować skutków pandemii. Dlaczego? Bo z perspektywy zwykłego człowieka nie proponują wyrazistych i alternatywnych scenariuszy wobec polityki PiS” – Jan Mróz jest pesymistą. Skąd takie przekonanie, skoro upadek polskiej opieki zdrowotnej i słabości systemu edukacji są widoczne jak nigdy. Władze lekce sobie ważą obostrzenia, które same narzucają i nie są w stanie zorganizować sprawnego systemu szczepień. 14 stycznia 2021 „PiS-owi pomaga sytuacja w Europie i na świecie, Polska nie jest czerwoną wyspą na zielonym oceanie. Ludzie widzą, że wszyscy naokoło sobie nie radzą” – uważa Jan Mróz, „Społeczeństwo doskonale wie, że wirus nie spadł z Nowogrodzkiej czy Alej Ujazdowskich, tylko przyleciał do nas z Chin. Wiedzą, że to jest problem globalny, a jednocześnie chyba nikt nie zakładał, że nasz system ochrony zdrowia da sobie radę”. „PiS może zbudować pozytywny przekaz nawet na połowicznym sukcesie szczepień” – uważa Mróz. „Każde luzowanie obostrzeń będzie sukcesem rządu. Ludzie będą mieli przekonanie, że kraj wraca do normalności. Jeśli do tego ogłoszą jakiś program gospodarczy, to są na dobrej drodze do odbudowania poparcia”. A PiS to właśnie planuje. W styczniu ma ogłosić „Nowy Ład Gospodarczy”. Na niekorzyść PiS-u może działać bunt przeciwko covidowym obostrzeniom wśród przedsiębiorców, aktywnie wspierany przez Konfederację. „PiS ma do przewalczenia pierwszą insurekcję” – zauważa Konopczyński. „Przedsiębiorcy wypowiedzieli posłuszeństwo. Teraz się okaże, czy PiS to mocna partia i wobec kogo mocna. Jak zareaguje na rokosz? I to ogłoszony przez ludzi, którzy mają mocną reprezentację w mediach”. Mróz jest sceptyczny: „PiS nie dał wiele powodów własnym i wahającym się wyborcom, żeby go szczerze znienawidzili. Pamięć ludzka jest krótka. PiS nie potrzebuje dekady, żeby odkręcić negatywne emocje wokół siebie. Jeżeli nie o wszystkim będzie decydował Kaczyński, tylko np. Michał Dworczyk, to PiS będzie jak Feniks”. A opozycja? „Setka na konferencji prasowej to za mało, projekt ustawy to za mało. Nie ma nawet próby przejęcia narracji w internecie, opozycja nie inwestuje w realny dialog społeczny w sieci ani swojego czasu, ani złotówki z subwencji budżetowej”. Czy to znaczy, że dla opozycji wszystko stracone? Wygrana PiS jest przesądzona już na początku 2021 roku? „Badania jasno pokazują, że to czego bardzo brakuje po stronie opozycji, to wizja Polski »po PiS-ie« i zdolność do przejęcia władzy” – odpowiada Jan Mróz. Po każdych kolejnych wyborach wiele się mówi o tym, że opozycja musi zacząć rozmawiać z wyborcami PiS. Zdaniem stratega nadal jest to klucz do sukcesu. Pod warunkiem jednak, że opozycja przypomni sobie o wyborcach PiS-u wcześniej niż miesiąc przed wyborami. 28 lipca 2020 „Podstawa, to stała komunikacja z wyborcami, spotkania z ludźmi – nawet wirtualne, podtrzymywanie emocji w mniejszych społecznościach, mocne kontrapunkty wobec wpływu polityki PiS na życie ludzi. Tego nie zagospodarowują nudne konferencje prasowe w Sejmie, które są jak rytualny taniec godowy. Opozycja musi zacząć wreszcie myśleć kategoriami kreowania własnego języka i własnej symboliki”. Oprócz tego nieustanne rzeczowe punktowanie PiS-u, nagłaśnianie afer. Takie działania zapoczątkował Krzysztof Brejza, a teraz w Koalicji Obywatelskiej prowadzą je m.in. Michał Szczerba i Dariusz Joński. W Lewicy na przykład – Joanna Scheuring-Wielgus. „Tego jest wciąż za mało” – uważa Mróz. „Przypominam, opozycja demokratyczna w Sejmie to przynajmniej 207 mandatów, ich skuteczność powinna 10 razy większa. Mnie osobiście bardzo boli, że tak wielu parlamentarzystów opozycji traktuje Sejm jako miejsce do zajmowania się samymi sobą, ewentualnie wewnętrznymi walkami o wpływy”. O sukcesie lub porażce opozycji mogą zdecydować jeszcze przynajmniej dwa czynniki: media i współpraca. „Potrzebne będzie stworzenie pola masowej wolnej komunikacji” – mówi Filip Konopczyński. Wobec przejęcia przez Orlen Polska Press i dostępu do 17 mln wyborców nabiera to jeszcze większego znaczenia. Na opozycji pojawiły się znów głosy, że w wyborach trzeba iść jedną ławą. W OKO.press wykazaliśmy, że to przepis na porażkę. Nie znaczy to jednak, że opozycja ma ze sobą nie współpracować. 16 stycznia 2021 „Teraz wszyscy ze wszystkimi walczą o tych samych wyborców. Wszyscy grają na wyniszczenie przeciwnika. A przeciwnicy cały czas żyją. PO nie jest w stanie ani wybić się na wynik powyżej 25 proc., ani pogodzić się z tym, że to ich sufit. Ma te 25 proc. i niech działa w oparciu o to. Dba o tych wyborców. A innym zostawi resztę. Dziś już widać, że nie da się stworzyć koalicji rządzącej bez Hołowni”. „To się udało w Stanach Zjednoczonych, progresywny Bernie Sanders został sojusznikiem liberalno-konserwatywnego Joe Bidena. Tę współpracę można by zaznaczyć choćby symbolicznie. Może podpisać kartę wspólnych wartości?” – proponuje Konopczyński. Opozycja, Rafał Trzaskowski, Borys Budka, Szymon Hołownia, Włodzimierz Czarzasty, Władysław Kosiniak - Kamysz, Anna Maria Żukowska ,
Radio Maryja kręciło w sprawie koronawirusowych urodzin. A sanepid jeszcze mu pomógł [DOKUMENTY]^Bianka Mikołajewska^19 stycznia 2021^https://oko.press/radio-maryja-krecilo-ws-swoich-koronawirusowych-urodzin/^Dzięki dociekliwości Czytelnika OKO.press wiemy, jak najbliższy współpracownik o. Tadeusza Rydzyka - o. Jan Król plątał się, składając sanepidowi wyjaśnienia w sprawie koronawirusowych urodzin Radia Maryja. Sanepid nie tylko nie podważył niespójnych wyjaśnień, ale jeszcze dodał swoje. Zobaczcie dokumenty  Czytelnik OKO.press przesłał nam oficjalne pisma o. Jana Króla do Państwowego Powiatowego Inspektora Sanitarnego w Toruniu. O ich udostępnienie wystąpił, gdy sanepid ogłosił publicznie, że nie nałoży kary na organizatorów 29. urodzin Radia Maryja. I że decyzję podjął głównie na podstawie wyjaśnień organizatorów uroczystości. Nasz Czytelnik chciał więc poznać te wyjaśnienia. We wniosku o udostępnienie informacji publicznej pytał też m.in.: 5 grudnia 2020 O obchodach 29. urodzin Radia Maryja było głośno w mediach, pisaliśmy o nich również w OKO.press. 5 grudnia 2020 roku, w czasie obowiązywania ograniczeń pandemicznych, do Sanktuarium Najświętszej Maryi Panny Gwiazdy Nowej Ewangelizacji w Toruniu zjechali liczni politycy obozu rządzącego i przedstawiciele duchowieństwa. Samo to nie ściągnęłoby pewnie uwagi mediów i opinii publicznej (politycy co roku goszczą na urodzinach toruńskiej rozgłośni), ale zapewniło ją wystąpienie o. Tadeusza Rydzyka. Redemptorysta bronił księży oskarżanych o pedofilię („To, że ksiądz zgrzeszył, no zgrzeszył. A kto nie ma pokus?” – mówił), a biskupa Edwarda Janiaka, który krył pedofilów, nazwał „współczesnym męczennikiem mediów”. Za sprawą przemówienia o. Rydzyka, relację z urodzin Radia Maryja obejrzało mnóstwo ludzi. Część z nich skierowała potem zawiadomienia do sanepidu, wskazując, że podczas uroczystości naruszone zostało rozporządzenie rządu z 1 grudnia 2020 ws. ustanowienia ograniczeń, nakazów i zakazów związanych z epidemią. Posłanka Lewicy Joanna Scheuring-Wielgus wystąpiła w tej sprawie prokuratury. W zawiadomieniu pisała, że  § 25 ust. 1. Do dnia 27 grudnia 2020 r. nakazuje się zakrywanie, przy pomocy odzieży lub jej części, maski, maseczki, przyłbicy albo kasku ochronnego, o którym mowa w art. 40 ust. 1 ustawy z dnia 20 czerwca 1997 r. – Prawo o ruchu drogowym (Dz. U. z 2020 r. poz. 110, 284, 568, 695, 1087 i 1517), ust i nosa: (…) 3) w trakcie sprawowania kultu religijnego, w tym czynności lub obrzędów religijnych, w budynku użyteczności publicznej przeznaczonym na potrzeby kultu religijnego oraz na cmentarzu. ust. 3 Nakazu określonego w ust. 1 i 2 nie stosuje się w przypadku: (…) 7) sprawującego kult religijny podczas jego sprawowania; § 26  ust. 8 Do dnia 27 grudnia 2020 r. zgromadzenia organizowane w ramach działalności kościołów i innych związków wyznaniowych mogą się odbywać, pod warunkiem, że w przypadku gdy zgromadzenie odbywa się: 1) w budynkach i innych obiektach kultu religijnego, znajduje się w nich, przy zachowaniu odległości nie mniejszej niż 1,5 m, nie więcej uczestników niż 1 osoba na 15 m2 powierzchni, oprócz osób sprawujących kult religijny lub osób dokonujących pochowania, lub osób zatrudnionych przez zakład lub dom pogrzebowy w przypadku pogrzebu, oraz że uczestnicy realizują nakaz zakrywania ust i nosa, o którym mowa w § 25 ust. 1, z wyłączeniem osób sprawujących kult religijny; 2) na zewnątrz, uczestnicy przebywają w odległości nie mniejszej niż 1,5 m od siebie i realizują nakaz zakrywania ust i nosa, o którym mowa w § 25 ust. 1, z wyłączeniem osób sprawujących kult religijny. ust. 9 Przed wejściem do budynków i innych obiektów kultu religijnego informuje się o limicie osób, o którym mowa w ust. 8 pkt 1, oraz podejmuje środki zapewniające jego przestrzeganie.  Wątpliwe jednak, by prokuratura postawiła organizatorom urodzin Radia Maryja jakiekolwiek zarzuty. Śledczy zapewne wystąpią o opinię i informacje do PPIS w Toruniu, a ten – jak już wiemy – nie dopatrzył się złamania przepisów. 7 grudnia 2020 Jak sam sanepid sprawdzał, czy podczas urodzin nie doszło do naruszenia prawa? W odpowiedzi na pytania naszego Czytelnika, PPIS w Toruniu pisze, że na urodzinach Radia Maryja nie było ani osób, które złożyły zawiadomienia do sanepidu, ani jego kontrolerów. Z pytaniami, dotyczącymi ewentualnego naruszenia przepisów podczas uroczystości, musiał więc zwrócić się do: Komendę pytano: Policja wyjaśniła, że żadnej interwencji i żadnych mandatów nie było. Nie wiadomo, jak odpowiedziała na pytanie o liczbę uczestników urodzin. W imieniu Radia Maryja sanepidowi odpowiadał o. Jan Król – jeden z najbliższych współpracowników o. Rydzyka, wieloletni wicedyrektor Radia Maryja i Telewizji Trwam, członek zarządu Fundacji Lux Veritatis. W kolejnych pismach zapewniał, że podczas urodzin rozgłośni przestrzegano prawa. I że najlepiej świadczy o tym fakt, że „przebieg uroczystości nie wzbudził żadnych wątpliwości policji”. Pisał, że można przypuszczać, że zawiadomienie do sanepidu zostało złożone przez osoby, które „w ten sposób próbowały zadziałać na szkodę Radia Maryja i osób, które rzeczywiście w uroczystości uczestniczyły”. 19 września 2020 W piśmie z 9 grudnia 2020 roku o. Król zapewniał, że „liczba zaproszonych na wydarzenie gości nie przekraczała limitów określonych w § 26 ust. 8 pkt 1 rozporządzenia” z 1 grudnia 2020. A „osoby, które nie zostały oficjalnie zaproszone, a mimo to zjawiły się na uroczystości, zostały poinformowane o limicie osób”, wynikającym z przepisów. Pięć dni później (14 grudnia) – prawdopodobnie odpowiadając na prośbę sanepidu o udostępnienie listy osób zaproszonych na urodziny – o. Król przekonywał: „Nie było listy zaproszonych gości. Informacja na temat uroczystości rocznicowych Radia Maryja była podawana na jego antenie, z zachętą do uczestnictwa w niej przez transmisję radiową i telewizyjną. Tradycyjnie, spontanicznie na uroczystości przybyli przedstawiciele duchowieństwa, politycy i słuchacze, przede wszystkim z Torunia i okolic”. Która z tych wersji jest prawdziwa? Można domyślić się oglądając urodzinowe wystąpienie o. Rydzyka. Na zakończenie swego przemówienia założyciel Radia Maryja mówił: „Cieszymy się dzisiaj obecnością… wymienię przynajmniej najważniejszych”. I z kartki odczytał nazwiska 14 hierarchów oraz 31 polityków i innych osób, które przyjechały na urodziny. Przy każdej osobie podawał jej funkcję, a przy niektórych dodatkowo jakiś komentarz od siebie. Co ciekawe, nie wymienił obecnego na urodzinach europosła Ryszarda Czarneckiego. Jak twierdzą znawcy taktyki działań o. Rydzyka, takie „zapomnienia” w jego wystąpieniach nigdy nie są przypadkowe. Goście, którym o. Rydzyk dziękował za obecność:abp Andrzej Dzięgaemerytowany abp Leszek Sławoj-Głodźbp Wiesław Śmigielbp Wiesław Meringbp Łukasz Buzunbp Tadeusz Bronakowskibp Józef Szamockibp Wiesław Szlachetkabp Ignacy Decbp Antoni Pacyfik Dydyczbp Stanisław Napierałabp Stefan Regmuntbp Antoni Długoszbp Edward FrankowskiKrystyna Szyszko, wdowa po ministrze Janie SzyszkoMariusz Błaszczak, minister obrony narodowejZbigniew Ziobro, minister sprawiedliwościAntoni Macierewicz, poseł, były szef MONAdam Kwiatkowski, minister w Kancelarii Prezydenta RPMikołaj Bogdanowicz – wojewoda kujawsko-pomorskiMikołaj Pawlak, Rzecznik Praw DzieckaAnna Gębicka, wiceminister rolnictwaJacek Ozdoba, wiceminister klimatu i środowiskaEdward Siarka, wiceminister klimatu i środowiskaMichał Woś, wiceminister sprawiedliwościPiotr Trybek – szef gabinetu politycznego minister Marleny MalągLidia Kochanowicz Mańk, dyrektor finansowa Fundacji Lux VeritatisBartosz Bazela, dyrektor Regionalnej Dyrekcji Lasów Państwowych w ToruniuPrzemysław Przybylski, radny sejmiku kujawsko-pomorskiegoAnna Sobecka, posłankaJan Krzysztof Ardanowski, poseł, były minister rolnictwaRobert Gontarz, posełAgnieszka Górska, posłankaJan Maria Jackowski, senatorżona Jana Marii JackowskiegoMariusz Kałużny, posełBartosz Kownacki, posełJacek Kurzęba, posełJózef Łyczak, senatorJan Mosiński, posełZdzisław Pupa, senatorżona senatora Zdzisława PupyRobert Telus, posełAgata Wojtyszek, posłankaPiotr Uściński, poseł.  Goście, którym o. Rydzyk dziękował za obecność: Wymieniając szefa gabinetu politycznego minister Marleny Maląg, zakonnik mówił: „Wiem, że miała być pani minister, ale coś przeszkodziło”. Wspominał także innych, którzy nie mogli przyjechać, m.in. europosłankę Beatę Kempę i prowincjała redemptorystów o. Janusza Soka. „Najważniejsi” goście, witani przez o. Rydzyka zajmowali tylko jeden z czterech sektorów ław w Sanktuarium NMP Gwiazdy Nowej Ewangelizacji. W pozostałych trzech sektorach zasiadali przedstawiciele duchowieństwa i zwykli słuchacze Radia Maryja. Ile osób było w sumie na uroczystości? W piśmie z 17 grudnia 2020 o. Król pisał: „1. We Mszy Św. sprawowanej w Sanktuarium Najświętszej Maryi Panny Gwiazdy Nowej Ewangelizacji i św. Jana Pawła II w dniu 5 grudnia uczestniczyło około 120 osób. 2. Przed wejściem do kościoła były wyznaczone i specjalnie oznakowane osoby, które liczyły wchodzących na Mszę Świętą”. Z jednej więc strony organizatorzy urodzin zapewniali, że – zgodnie z przepisami – pilnowali, by dozwolony przepisami limit osób w świątyni nie został przekroczony i skrupulatnie liczyli wiernych, w drugiej strony – nie byli w stanie wskazać dokładnej liczby uczestników uroczystości.  Sanepid uznał jednak podawaną przez o. Króla przybliżoną liczbę za wiarygodną. Jak pisał w odpowiedzi na pytania naszego Czytelnika, nie ma podstaw, by podważać te dane, bo „z publikowanych w mediach ogólnodostępnych zdjęć nie można ustalić jednoznacznie liczby uczestników uroczystości”. Być może rzeczywiście, sięgając tylko do zdjęć i filmów dostępnych w sieci, nie da się ustalić dokładnej liczby uczestników urodzin Radia Maryja. Ale z pewnością można na ich podstawie stwierdzić, że liczba ta była znacznie wyższa niż „około 120”. Portal konkret 24. pl, na podstawie zdjęcia fotoreportera PAP, policzył, że w uroczystości uczestniczyło co najmniej 170 osób (nie licząc kilkudziesięciu duchownych). Zdjęcie PAP nie obejmuje jednak części świątyni (części jednego z sektorów ław i chóru). Gdy doliczyć siedzących tam wiernych (widocznych na innych zdjęciach i filmach), okazuje się, że w urodzinach brało udział blisko 200 osób (bez duchownych). 25 września 2020 Czy ta liczba mieściła się w określonym przez prawo limicie? Zgodnie z przepisami, to, ile osób może uczestniczyć we mszy podczas obostrzeń, zależy od wielkości świątyni. Na 15 metrów kwadratowych powinna przypadać 1 osoba. Sanepid zapytał więc redemptorystów o powierzchnię Sanktuarium NMP Gwiazdy Nowej Ewangelizacji. O. Jan Król odpisał, że Uroczystości związane z 29. urodzinami Radia Maryja odbywały się na „pierwszej kondygnacji”, część gości siedziała również na chórze. Obliczając limit uczestników, sanepid powinien wziąć więc pod uwagę powierzchnię tych dwóch części świątyni. Łącznie to 1 461 m kw. W urodzinach powinno więc uczestniczyć maksymalnie 97 osób (1 461 : 15). Na wejściu do świątyni wisiała z resztą w późniejszych dniach informacja, że we mszy może brać udział maksymalnie 90 osób. Nawet gdyby wziąć pod uwagę powierzchnię Kaplicy Pamięci, uczestników urodzin powinno być maksymalnie 133. Wciąż mniej, niż widać na zdjęciach i filmach. Z odsieczą o. Rydzykowi i jego współpracownikom przyszedł więc sam sanepid. Sięgnął do swoich dokumentów – a konkretnie postanowienia PPIS w Toruniu z 2016 roku „o niezgłaszaniu sprzeciwu i uwag co do zamiaru przystąpienia do użytkowania budynku świątyni”. Jak pisał w odpowiedzi na pytania naszego Czytelnika, ” ustalono, że zawarta w powyższym postanowieniu informacja o całkowitej powierzchni świątyni wynoszącej 3 827,16 m kw, wskazuje, że liczba uczestników uroczystości jest zgodna z wymaganiami obowiązującego rozporządzenia”. Obliczając dopuszczalną liczbę osób na mszy, sanepid wziął więc pod uwagę całkowitą powierzchnię kościoła – razem z zakamarkami niedostępnymi dla wiernych – zakrystiami, pomieszczeniami do obsługi technicznej nagrań radiowych i telewizyjnych, sanitariatami, piwnicami itd. Dzięki gimnastycznym sztukom sanepidu wychodzi więc, że w urodzinach Radia Maryja legalnie mogło wziąć udział nawet 255 osób. 5 stycznia 2021 W grudniowym artykule o urodzinach Radia Maryja pisaliśmy: „Na nagraniu z uroczystości widzimy, że politycy i »zwykli« wierni maseczki mają, ale księża i biskupi – już nie. Biskupi za ołtarzem siedzą ramię w ramię, bardzo blisko siebie. Nie ma wątpliwości, że wielu hierarchów i księży nie trzyma dystansu 1,5 m i nie nosi maseczek. Odległości nie są w stanie zachować także zwykli wierni i politycy PiS, bo w kościele jest zbyt wiele osób”.    O. Jan Król w pismach do sanepidu przekonywał jednak, że wszyscy, którzy powinni, mieli maseczki. Nie nosiły ich tylko „osoby sprawujące kult religijny, podczas jego sprawowania”. Dalej przedstawiał swoją wykładnię, jak należy rozumieć zapisane w rozporządzeniu z 1 grudnia 2020 roku, pojęcia „osoby sprawującej kult” i „sprawowania kultu religijnego”. „Ustalenie, kto jest osobą »sprawująca kult religijny« następować musi przede wszystkim na podstawie prawa wewnętrznego danej wspólnoty wyznaniowej lub Kościoła. Należy zatem jednoznacznie stwierdzić, iż w sytuacji Kościoła katolickiego »osobą sprawującą kult religijny« będzie zarówno kapłan celebrujący Mszę Świętą, jak i inne osoby posługujące, np. ministrant, organista” – przekonywał. I dalej pouczał: „»Sprawowanie kultu religijnego« w realiach Kościoła katolickiego musi być interpretowane w ten sposób, że duchowny nie musi nosić maseczki zarówno podczas przewodniczenia Mszy Świętej, jak i sprawowania innych sakramentów (…) oraz nabożeństw”. Czyli upraszczając: według o. Króla każdy ksiądz katolicki podczas nabożeństwa, niezależnie czy je odprawia, czy nie, i niezależnie od liczby księży zgromadzonych w danym czasie w świątyni, może chodzić bez maski. Inaczej uważają chyba w Stolicy Apostolskiej (a więc w sercu Kościoła katolickiego), bo tam, mimo znaczącego ograniczenia liczby wiernych w świątyni i zachowywania dużego dystansu pomiędzy księżmi, ci ostatni – noszą w czasie mszy maseczki. Innego zdania jest też wielu prawników, którzy przekonują, że maseczki może nie nosić ksiądz, który w danym momencie celebruje mszę, a nie każdy duchowny, który w niej uczestniczy jako słuchacz. Sanepid przyjął jednak wykładnię prawną dokonaną przez o. Króla.   Naszemu Czytelnikowi sanepid wyjaśnił, że przypadku urodzin Radia Maryja „zdjęcia i filmy dostępne w internecie nie są podstawą do oceny przez Państwową Inspekcję Sanitarną naruszenia wymagań obowiązującego rozporządzenia”. I że „w sytuacji braku stwierdzenia takich naruszeń przez obecną w czasie uroczystości Policję” oraz w związku z tym, że nie zgłosiła się ze skargą żadna osoba zarażona podczas 29. urodzin Radia Maryja koronawirusem, uznano, że nie ma podstaw do ukarania organizatorów tej uroczystości. *** Tu znajdziecie pisma o. Jana Króla do PPIS w Toruniu: Czytelnikowi, który nam je przekazał, bardzo dziękujemy. A do wszystkich naszych Czytelników apelujemy – jeśli macie ciekawe informacje, piszcie do nas na adres: [email protected] Kościół, Władza, Tadeusz Rydzyk, Fundacja Lux Veritatis Radio Maryja Sanktuarium NMP Gwiazdy Nowej Ewangelizacji i JPII
Ameryka się boi. W ataku na Kapitol brały udział organizacje paramilitarne prawicy^Elżbieta Olender^19 stycznia 2021^https://oko.press/ameryka-sie-boi-w-ataku-na-kapitol-braly-udzial-organizacje-paramilitarne/^Światu może się wydawać, że to groteskowy pucz, ale Ameryka się boi. I ma czego, bo wygląda na to, że w wydarzeniach na Kapitolu brały udział oddolne oddziały paramilitarne, których w USA działa ponad tysiąc, a atak na siedzibę Kongresu był od dawna planowany, a nie był przypadkowym odruchem podnieconego tłumu 6 stycznia 2021 świat zobaczył Amerykę, jakiej wcześniej nie widział. Stacje telewizyjne pokazały tłum taranujący drzwi do budynku parlamentu, bezradnych policjantów, zdewastowane wnętrza, opustoszałe sale obrad, w których chwilę wcześniej obradowali kongresmeni. Na pierwszy plan wybija się postać „Q-szamana”. W futrzanej czapie z rogami wygląda jakby miał dwa metry. Jest półnagi, wytatuowany, zrobiono mu setki zdjęć. Obiektywy i telefony uwieczniły też kolesia pomykającego z mównicą pod pachą, luzaka siedzącego za biurkiem Nancy Pelosi i bystrzachę z firmową kartą identyfikacyjną na szyi (już jest bezrobotny). Gdy się patrzy na to z daleka, łatwo ulec złudzeniu, że doszło do jakieś „kuriozalnego wydarzenia”. Że to kiepska komedia z obsadą z kosmosu, wydarzenie z gatunku amerykańskich dziwów, takich jak Comic-Cony czy muzeum kreacjonizmu. Tu w Ameryce nikt tak nie uważa. Ani ci, którzy zobaczyli tego dnia motłoch dewastujący świątynię demokracji, ani ci, którzy patrzyli na amerykańskich patriotów niegodzących się na fałszowanie wyborów i przypominających sprzedajnym politykom dla kogo pracują. Atak na Kapitol to nie jest wiecowy happening, który wymknął się spod kontroli. Wielu polityków, komentatorów i ekspertów przewidywało, że może dość do zamieszek. Burmistrzyni Waszyngtonu domagała się zwiększonej obecności policji i gwardii narodowej. FBI też nie wydaje się być zaskoczone. Kilka godzin przed atakiem, ludzie zeszli się na wiec poparcia dla prezydenta, któremu „skradziono” drugą kadencję. Ilu ich przyszło, dokładnie nie wiadomo, może nawet 100 tysięcy; uczestnicy twierdzą, że dwa miliony. 7 stycznia 2021 Telewizje pokazały taki sam wiec jak te, która Ameryka ogląda od 2015 roku: te same MAGA czapki (Make America Great Again), podobne hasła; tłum wyglądał na nieco młodszy niż zazwyczaj, ale jak zwykle w przeważającej liczbie biały. Kamery telewizyjne wyszukiwały wściekłych, brzuchatych mężczyzn, zaniedbane kobiety, młodzieńców z brodami do pasa, bo kamery telewizyjne lubią takie klimaty. To, że był tam szaman-bizon, supermeny, batmeny, unkle-samy, wikingowie, nikogo tu nie dziwi, bo to przebierańcy należą do kanonu takich zgromadzeń. Stanowią ich ludyczny, ale marginalny komponent. 7 stycznia 2021 Większość wiecujących wyglądała jednak zwyczajnie, jak mniej lub bardziej zamożni przedstawiciele klasy średniej, którzy przyjechali do Waszyngtonu, żeby pokazać, że są wściekli na polityków. Przed kamerami wygłaszali opinie, które krążą po wiecach i w sieci od końca listopada: „Wybory zostały sfałszowane, prezydent wygrał reelekcję, politycy nas okradli, to koniec Ameryki, Biden wprowadzi komunizm”. 2 godziny przed atakiem prezydent Trump przemówił do tłumu zza pancernej szyby. Powtórzył to, co słyszeliśmy od dnia wyborów, a nawet wcześniej – on nie przegrał, tylko wybory zostały sfałszowane. Poskarżył się, że wiceprezydent Pence go zawiódł. Wezwał, by zebrani ruszyli na Kapitol, gdzie kongresmeni mieli zatwierdzić wyniki wyborów. Obiecał im, że też tam będzie. Część zebranych faktycznie ruszyła w stronę Kapitolu. Był w tej grupie Q-szaman, wdarł się nawet do środka i być może już na zawsze zostanie twarzą tych zamieszek, ale większość stanowili silni, sprawni fizycznie mężczyźni. Tacy, którzy potrafią wspiąć się po murze, wśliznąć przez okno, zmontować bomby. Część miała na sobie kamizelki kuloodporne, elementy czarnych mundurów, hełmy. Wkrótce okazało się, że potrafili oni ustalić, gdzie znajdują się prywatne, nieoznaczone gabinety demokratycznych kongresmenów, że zmobilizowali rzeszę rozproszonych po kraju sympatyków, zajęli się logistyką. Sheera Frenkel, dziennikarka „The New York Times” specjalizująca się w cyberbezpieczeństwie, śledziła fora internetowe, na których uczestnicy protestu wyznaczali trasy podróży, ustalali, kto może zabrać po drodze kolegę, kto ma wolne miejsce w skrzyni do transportu broni. Nazwiska 25 tysięcy takich osób znalazły się na liście członkowskiej grupy paramilitarnej o nazwie Oath Keepers. Do listy dotarł Mike Giglio prowadzący śledztwo dziennikarskie dla miesięcznika „The Atlantic”. Wedle raportu opublikowanego przez Southern Poverty Law Center, w 2018 roku w USA działało 1 020 ugrupowań paramilitarnych, dwie trzecie z nich stanowiło przystań dla neo-nazistów, antysemickich i rasistowskich obrońców tożsamości chrześcijańskiej, wyznawców supremacji białego człowieka, miłośników Konfederacji, wrogów LGBT itd. Oath Keepers, która ma oddziały w całym kraju, jest organizacją non-profit zrzeszającą byłych oraz czynnych wojskowych i policjantów. Są wśród nich posterunkowi, policjanci z oddziałów specjalnych, komandosi, jest szeryf, są oficerowie imigracyjni. Nazwa organizacji, w luźnym przekładzie, oznacza „godni przysięgi”. Jej członkowie, kiedy zakładali mundur składali przysięgę, że będą bronić konstytucji przed wrogami zewnętrznymi i wewnętrznymi. Deklarują, że są wierni tej przysiędze i dlatego pewnych rozkazów nie wykonają. Listę tych rozkazów udostępnili na swojej stronie internetowej. Organizacja ta powstała w 2009 roku, kiedy prezydentem został Barack Obama. Jej założycielem jest Stewart Rodhes, były żołnierz zielonych beretów, który po przejściu do cywila skończył Yale i został prawnikiem. Nie wiadomo, czy Ashli Babbit, zastrzelona podczas szturmu na Kapitol, należała do jakieś grupy paramilitarnej, wiadomo jednak, że była weteranką, służyła w lotnictwie. Tak jak i Larry Brock Jr., którego sfotografowano w sali Senatu w hełmie, kamizelce kuloodpornej i z pękiem trytytek w ręku. Kpt. Emily Rainey, służy w oddziale dywersji psychologicznej w Fort Bragg w Północnej Karolinie. Nie brała udziału w szturmie, twierdzi, że protestowała w swoim wolnym czasie. Rayney przywiozła ze sobą na wiec 100 osób, jej przełożeni sprawdzają, czy byli wśród nich inni żołnierze z Fort Bragg. W tłumie widać było też osoby z emblematami QAnon. Był transparent z napisem „Jezus jest moim zbawcą, Trump jest moim prezydentem”. QAnonianie wierzą, że Trumpa zesłał Bóg, żeby pokonał czcicieli Szatana, którzy składają ofiary z dzieci. Albo wykorzystują je seksualnie. Albo jedno i drugie. Do czcicieli zaliczają Clintonów, Sorosa, postaci z Hollywoodu. Stoją murem za Trumpem. Wierzą, że rozprawi się z wrogami demokracji i kapitalizmu, którzy chcą im odebrać broń i wolność słowa, i wolnym ludziom założyć szmaty na twarz. (Jeśli ktoś w tym miejscu uśmiecha się z wyższością, mam dla niego jedno słowo – Smoleńsk). QAnonianie uważają się sceptyków, nie wierzą mainstreamowym mediom i skrupulatnie „weryfikują” informacje na forach internetowych. Ich mityczny guru Q – który może być zwykłym produktem marketingowym do generowania ruchu na 4chan i podobnych forach – rzuca im na przynętę jakieś wieloznaczne, bulwersujące zdanie. Straszy ich, wzbudza w nich złość i zachęca – idźcie tym tropem, a zobaczycie, co znajdziecie. QAnonianie podążąją, spędzają godziny na Reddit, Parler i Youtube. I oczywiście zawsze znajdują nowe, skrywane przez elity „fakty”, które następnie popularyzują na swoich forach. W ten sposób narracja QAnon buduje się przez crowdsourcing. Nie ma autora, planu i założonego celu, ma za to wielu niejawnych beneficjentów. To samo można powiedzieć o narracji budowanej przez Trumpa. Trump miesza prawdę i fałsz, serwuje słuchaczom sprzeczności i tautologie i czeka co z tego wyniknie. A kiedy inni ulepią z tej papki nowy wątek, idzie po nim w dowolną stronę, byle tylko zbić na tym kapitał. 14 stycznia 2021 W swojej karierze politycznej Trump odbył setki wieców – ponad 300 podczas kampanii wyborczej 2016 roku, a potem setki następnych w trakcie swojej prezydentury i w czasie kampanii reelekcyjnej. Widać, że podczas wieców najskuteczniej podgrzewa, manipuluje swoimi wyborcami, radykalizuje ich. W środę, 20 stycznia, na schodach Kapitolu odbędzie się ceremonia zaprzysiężenia nowego prezydenta. Do jej ochrony ściągnięto 25 tysięcy żołnierzy Gwardii Narodowej. 12 stycznia ośmiu najwyższych dowódców amerykańskich armii wydało bezprecedensowy ponoć list skierowany do wszystkich amerykańskich oddziałów zbrojnych. Przypominają w nim, że armia amerykańska musi być „wcieleniem wartości i ideałów Narodu”. Szturm na Kapitol uznają za “bezpośredni zamach na […] nasz proces konstytucyjny” i “działanie niezgodne [z zasadą] rządów prawa”. W ostanim zdaniu listu stwierdzają: „20 stycznia 2021, zgodnie z Konstytucją […] Prezydent-elekt Biden zostanie zaprzysiężony i stanie się naszym 46. Dowódcą Głównym”. Mike Giglio na łamach „The Atlantic” napisał: „Oath Keepers nie ma 25 tysięcy żołnierzy pod bronią. […] Rodhesowi udało się jednak dosięgnąć nurtu głębokiego niepokoju, takiego, który potrafi skłonić zaskakująco dużą grupę ludzi z autentycznym doświadczeniem policyjnym i militarnym do tego, by wzięli pod uwagę zbrojną przemoc polityczną”. Przez ostatnie 5 lat pożywką dla takiego niepokoju był chaos siany przez prezydenta. W eseju opublikowanym świeżo w „The New York Times”, Timothy Snyder ostrzega, że kłamstwa polityczne rzucają długi cień. Mit wojny przegranej wskutek „żydowskiego ciosu w plecy” pokutował w Niemczech przez 15 lat nim wyniósł Hitlera do władzy. Kto wie, jak długo przeżyje Trumpowe kłamstwo o ukradzionej elekcji i komu może posłużyć za piętnaście lat. 6 listopada 2020 Na koniec krótka historia z własnego podwórka. Mój sąsiad wywiesił jesienią na płocie trzymetrowy transparent z napisem „Trump – Pence 2020”. Jeszcze przed wyborami transparent zwisł smętnie, pewnie mocowanie puściło. Od ataku na Kapitol znów wisi prościutko na płocie, wyczyszczony i widoczny z daleka. 18 stycznia 2021 Elżbieta Olender, tłumaczka mieszkająca w stanie New Jersey w USA. Świat, Donald Trump, Joe Biden Kongres USA Szturm na Kongres USA
Sądy hurtowo kasują kary sanepidu za łamanie zakazów epidemicznych. Rząd ma problem^Mariusz Jałoszewski^19 stycznia 2021^https://oko.press/sady-hurtowo-kasuja-kary-sanepidu-za-lamanie-zakazow-epidemicznych-rzad-ma-problem/^Wojewódzki sąd administracyjny w Warszawie taśmowo anuluje kary sanepidu za chodzenie bez maseczki, naruszenie zasad kwarantanny, czy za naruszenie zakazu przemieszczania się. To dla rządu ogromny problem: orzeczenia sądu oznaczają, że zakazy związane z koronawirusem nie mają podstaw prawnych i za ich złamanie nie można karać obywateli oraz firm W wojewódzkich sądach administracyjnych zapadają pierwsze orzeczenia związane ze skargami obywateli na kary nakładane przez sanepid za łamanie zakazów związanych z epidemią koronawirusa w 2020 roku. Te orzeczenia są ważne, bo kary sanepidu są dotkliwe i wynoszą nawet 30 tys. zł. Obywatele wygrywają teraz z sanepidem w sądach administracyjnych, które kary uznają za bezprawne i je uchylają lub unieważniają. Dlaczego? Bo rząd zakazy epidemiologiczne i kary za ich łamanie wbrew Konstytucji wprowadził w rozporządzeniu, a nie w ustawie. Od tygodnia skargi obywateli na kary sanepidu rozpoznaje Wojewódzki Sąd Administracyjny w Warszawie. To jeden z najważniejszych sądów administracyjnych w Polsce, bo rozpoznaje skargi obywateli i firm na decyzje wydawane przez ministerstwa i urzędy rządowe. Do tego sądu trafiło 100 skarg (15 z nich złożył Rzecznik Praw Obywatelskich) na decyzje mazowieckiego sanepidu, który w 2020 roku nakładał kary za łamanie ograniczeń epidemiologicznych podczas lockdownu w 2020 roku. Pierwsze skargi sąd rozpoznał 12 stycznia 2021 roku i od razu unieważnił 4 decyzje sanepidu. Chodzi o trzy kary po 10 tys. zł za naruszenie zakazu przemieszczania się i jedną karę 5 tys. zł za naruszenie obowiązku zasłaniania twarzy. Sąd jednocześnie umorzył postępowanie administracyjne, co oznacza, że po uprawomocnieniu się wyroku (sanepid może jeszcze odwołać się do Naczelnego Sądu Administracyjnego) sprawa będzie zakończona. W kolejnych dwóch sprawach sąd uchylił decyzje o nałożeniu kar po 5 tys. zł i 20 tys. zł za naruszenie obowiązku kwarantanny. Te sprawy mają wrócić do ponownego rozpoznania przez sanepid. Następnego dnia czyli 13 stycznia 2021 roku Wojewódzki Sąd Administracyjny w Warszawie unieważnił aż osiem decyzji sanepidu i jednocześnie umorzył postępowania administracyjne w tych sprawach. Dwie skasowane kary dotyczyły naruszenia obowiązku kwarantanny (po 15 tys. zł i 30 tys. zł), a trzy kary naruszenia zakazu przemieszczenia się (po 10 tys. zł). Kolejne trzy skasowane przez sąd kary były za naruszenie obowiązku zasłaniania ust i nosa (po 5 tys. zł). Z kolei 14 stycznia sąd administracyjny skasował następne 6 kar sanepidu. Sąd unieważnił dwie decyzje dotyczące kary za naruszenie obowiązku kwarantanny (30 tys. zł) i za naruszenie obowiązku zakrywania ust i nosa (5 tys. zł). Ponadto uchylił trzy decyzje dotyczące kary za naruszenie obowiązku kwarantanny (kary od 10 do 20 tys. zł) oraz uchylił jedną karę (5 tys. zł) za brak maseczki. W środę 20 stycznia stołeczny sąd administracyjny ma rozpoznać kolejne skargi na decyzje mazowieckiego sanepidu. Uzasadnienie orzeczeń sądu nie jest jeszcze znane, bo zapadają one na posiedzeniach niejawnych. I sąd motywy kasowania kar poda dopiero w pisemnych uzasadnieniach, które będą gotowe za kilka tygodni. Pisaliśmy w OKO.press o karaniu obywateli przez sanepid: 14 grudnia 2020 W sumie Wojewódzki Sąd Administracyjny w Warszawie rozpoznał już 34 ze 100 skarg obywateli na kary nakładane przez sanepid za złamanie ograniczeń wprowadzonych przez rząd w związku z epidemią koronawirusa. W 9 sprawach sąd odrzucił skargi, w 1 przypadku sąd uchylił zaskarżone postanowienie. W 8 sprawach uchylił decyzję sanepidu w I i II instancji, a w 14 sprawach sąd stwierdził nieważność decyzji sanepidu w I i II instancji oraz umorzył postępowanie administracyjne. Blisko połowa skarg obywateli (ok. 40) dotyczy kar za naruszenie zakazu przemieszczania się. Kolejne ok. 30 skarg dotyczy kar za naruszenie obowiązku kwarantanny, a ok. 15 spraw za brak maseczki. Po 5 skarg jest na kary za niezastosowanie się do nakazu kwarantanny i nieprzestrzeganie zakazu zgromadzeń. Zaś pojedyncze skargi dotyczą kary za korzystanie z terenów publicznych i za niezastosowanie się do czasowego ograniczenia prowadzenia działalności związanej e sportem i rozrywką. Pisaliśmy w OKO.press o karaniu przez sanepid dziennikarzy: 1 lipca 2020 Widać już, że w sądach administracyjnych kształtuje się linia orzecznicza korzystna dla karanych obywateli, z której wynika, że kary sanepidu i zakazy wprowadzone przez rząd są bezprawne. Tym bardziej, że nie tylko sąd administracyjny w Warszawie je podważa. Wcześniej kary nakładane przez sanepid skasował radomski wydział zamiejscowy Wojewódzkiego Sądu Administracyjnego w Warszawie. W listopadzie 2020 roku uchylił karę 5 tysięcy złotych za brak maseczki, a w styczniu 2021 roku uchylił karę 5 tys. zł za naruszenie zasad kwarantanny. Dostępne jest już pisemne uzasadnienie orzeczenie z listopada. Wynika z niego, że sąd uchylił karę za brak maseczki, bo rząd wprowadził ją w rozporządzeniu, które zostało wydane z „przekroczeniem delegacji ustawowej”. Sąd w uzasadnieniu orzeczenia napisał, że „Zgodnie z art. 92 ust. 1 Konstytucji RP rozporządzenia są wydawane przez organy wskazane w Konstytucji, na podstawie szczegółowego upoważnienia zawartego w ustawie i w celu jej wykonania. Upoważnienie powinno określać organ właściwy do wydania rozporządzenia i zakres spraw przekazanych do uregulowania oraz wytyczne dotyczące treści aktu. Każde rozporządzenie jest więc aktem prawnym wydawanym w celu wykonywania ustawy oraz na podstawie udzielonych w niej upoważnień, co oznacza, że powinno być wydane na podstawie wyraźnego i szczegółowego upoważnienia ustawy w zakresie określonym w upoważnieniu, a nadto musi być wydane w granicach udzielonego przez ustawodawcę upoważnienia, w celu wykonania ustawy. Jednocześnie rozporządzenie nie może być sprzeczne z normami Konstytucji, aktem ustawodawczym, na podstawie którego zostało wydane, a także ze wszystkimi obowiązującymi aktami ustawodawczymi, które w sposób bezpośredni regulują materie będące przedmiotem rozporządzenia. Oznacza to zakaz wydawania rozporządzeń bez upoważnienia ustawowego, niebędących aktami wykonującymi ustawę oraz sprzecznych z Konstytucją i obowiązującymi ustawami. Naruszenie choćby jednego z tych warunków może powodować zarzut niezgodności rozporządzenia z ustawą”. Sąd administracyjny zauważył, że wprowadzony w 2020 roku w rządowym rozporządzeniu nakaz zakrywania ust i nosa nie miał żadnego uregulowania w ustawach. A tylko ustawy mogą nakładać na obywateli obowiązki i zakazy. Rozporządzenia, które są aktem podstawowym mogą tylko uszczegóławiać te obowiązki i zakazy. Orzeczenie sądu administracyjnego z Radomia można przeczytać pod tym adresem. Głośno było też o orzeczeniu Wojewódzkiego Sądu Administracyjnego w Opolu dotyczącego nałożenia kary 10 tys. zł przez sanepid na fryzjera. Orzeczenie zapadło w październiku 2020 roku, ale niedawno pojawiło się pisemne uzasadnienie do tego wyroku. Sąd w Opolu uchylił karę nałożoną za fryzjera za otwarcie zakładu w czasie lockodownu, bo orzekł, że władza bez ogłoszenia stanu nadzwyczajnego nie może ograniczać wolności gospodarczej w drodze rozporządzenia. 18 stycznia 2021 Zgodnie z art. 22 Konstytucji, ograniczenie wolności działalności gospodarczej jest dopuszczalne tylko w drodze ustawy i tylko ze względu na ważny interes publiczny. Sąd podkreślił, że wprowadzenie zakazu prowadzenia działalności gospodarczej w rozporządzeniu z powodu epidemii koronawirusa było bez ustawowego upoważnienia. Co ważne, sąd w Opolu skrytykował też sposób prowadzenia postępowań administracyjnych przez sanepid, których skutkiem jest nakładanie kar. Sanepid opiera się na notatkach policji i często nie prowadzi własnych ustaleń, przesądzając o winie obywatela nie wychodząc zza biurka. I często nie prosząc nawet obywatela o zajęcie stanowiska. W ocenie sądu notatka policji nie może być wyłączną podstawą nałożenia kary. Podobnie uważa Rzecznik Praw Obywatelskich Adam Bodnar, który przyłącza się do spraw, które sanepid prowadzi przeciwko obywatelom. Chodzi głównie o sprawy dotyczące karanych dziennikarzy, czy obywateli biorących udział w zgromadzeniach w czasie epidemii. Rzecznik Praw Obywatelskich uważa, że policja nie ma żadnych podstaw prawnych do udziału w postępowaniach sanepidu, a jej notatki, na których opiera się sanepid, nie mają mocy dowodowej. Pisaliśmy o tym w OKO.press: 28 maja 2020 Policja i służby, Sanepid
Trwa największy strajk w historii ludzkości. Wyjaśniamy, o co w nim chodzi^Marta Ewa Romaneczko^19 stycznia 2021^https://oko.press/trwa-najwiekszy-strajk-w-historii-ludzkosci-wyjasniamy-o-co-w-nim-chodzi/^263 miliony - tyle osób wyszło na ulice 26 listopada w wielkim proteście przeciw "terapii szokowej" nacjonalistycznego premiera Indii Narendry Modiego. Ta monstrualna skala sprawiła, że światowe media zwróciły uwagę na strajk, ale tylko na chwilę. Tymczasem protesty nie ustają. Wyjaśniamy, o co dokładnie chodzi strajkującym rolnikom i pracownikom najemnym Już od 5 miesięcy hinduscy rolnicy protestują przeciwko zmianom legislacyjnym zaproponowanym przez rząd w trzech projektach ustaw regulujących rynek produkcji i dystrybucji żywności w Indiach. Zdaniem protestujących, zmiany godzą w interes rolników i lokalnych konsumentów. Do strajków, organizowanych przez unię kilkudziesięciu związków i stowarzyszeń zawodowych reprezentujących interes rolników, dołączyli przedstawiciele wielu innych zawodów. 26 listopada na ulice wyszło ponad ćwierć miliarda ludzi, ustanawiając światowy rekord liczebności ulicznych akcji protestacyjnych. Protest zbiegł się z obchodami hinduskiego Dnia Konstytucji, czyli rocznicy ustanowienia w Indiach pierwszych aktów konstytucyjnych w 1949 roku. Rekordowy strajk otworzył rolnikom drogę do rozmów z rządem. W poniedziałek 4 stycznia odbyła się siódma tura negocjacji. Spotkanie nie było przyjazne – nie dotyczyło już kwestii pobocznych np. nowelizacji ustawy o elektryczności i karach za wypalanie ściernisk, tylko przeforsowanych ustaw rolnych. Rząd odmówił wycofania reform. Rolnicy i ich polityczni sprzymierzeńcy zapowiedzieli intensyfikację protestu. Z inicjatywy komitetu strajkowego, ustawy trafiły do Sądu Najwyższego, który zanalizuje, czy rażąco naruszają interes społeczny. Sąd Najwyższy wezwał rząd do wstrzymania reform, wstępnie deklarując, że jest “skrajnie zawiedziony” ich treścią. Jeśli rząd nie zastosuje się do apelu, SN wystosuje oficjalny nakaz. Według danych statystycznych opublikowanych przez Ministerstwo Spraw Wewnętrznych Indii na podstawie ostatniego spisu powszechnego z 2011 roku (przeprowadzany w Indiach co dekadę, kolejny planowany jest na 2021), kisani (hind.), czyli pracownicy rolni, stanowią 56,6 proc. wszystkich aktywnych zawodowo obywateli, co wpłynęło na niespotykaną dotąd skalę oddolnej rewolty. Katalizatorem nastrojów antyrządowych są niskie dochody z pracy w sektorze. Z danych opublikowanych przez Hindustan Times wynika, że przeciętne miesięczne wynagrodzenie rolników wynosi ok. 10.000 rupii, równowartość 525 zł. 13 kwietnia 2020 Najpierw trochę historii. Do tej pory obowiązywał w Indiach ściśle regulowany publicznie system obrotu żywnością, ustanowiony w latach 60. XX wieku na fali tzw. Zielonej Rewolucji, czyli procesu reformowania i uprzemysłowienia induskiego rolnictwa z użyciem nowoczesnych technologii: systemów irygacyjnych, uprawy wysokowydajnych roślin, stosowania chemicznych nawozów i środków ochrony roślin, maszyn rolniczych oraz technik zarządzania umożliwiających łączenie gospodarstw w kolektywy, by uprawiać rośliny na większych powierzchniach. Zielona Rewolucja, przeprowadzona z udziałem amerykańskich doradców lobbujących na rzecz swoich produktów, była odpowiedzią na klęskę głodu w Indiach po ustanowieniu niepodległości od Korony Brytyjskiej. Kraj, skrajnie wyeksploatowany gospodarczo przez wieloletnią politykę imperialną, powoli stanął dzięki niej na nogi. Prowincja Pendżab, która jako pierwsza wdrożyła zmiany w polityce rolnej, pod koniec lat 60. produkowała już 70 proc. wszystkich krajowych zbóż i do dziś jest najsilniejszym rolniczo regionem, w którym producenci żywności odnotowują najwyższe zyski. Z czasem okazało się, że uzależnienie indyjskiego rolnictwa od produktów amerykańskich korporacji w perspektywie prowadzi do zadłużania kraju na rzecz zakupu produktów niezbędnych do podtrzymania obranej strategii. Jednak perspektywa niedostatków żywności została wówczas zażegnana, a kraj stopniowo zaczął zwiększać swój udział w globalnej produkcji żywności. Od ponad 20 lat Indie są światowym liderem w produkcji mleka i przypraw, oraz szóstym rynkiem spożywczym na wszystkich kontynentach. Żywność generuje 10 proc. wpływów z ich eksportu i 15 proc. krajowego PKB. Modernizacja produkcji rolnej na fali Zielonej Rewolucji szła parze z reformą ekonomiczną kraju w kierunku gospodarki centralnie sterowanej. Opracowano ściśle regulowany system skupu żywności zapośredniczony w instytucjach państwowych i władzach stanowych. Ceny skupu były gwarantowane przez rząd i samorządy. Umożliwiało to odgórne planowanie produkcji, sporządzanie realistycznych biznesplanów kredytowania gospodarstw oraz zabezpieczenie ryzyka po stronie producentów. System regulacji cen różnił się nieco w każdej z prowincji, jednak idea wszędzie była taka sama: ceny skupu muszą być fair wobec producentów oraz eliminować ryzyko sprzedaży żywności poniżej kosztów produkcji i marnotrawienia wyprodukowanej żywności, która nie znajdzie nabywcy. Powołano do życia tzw. “mandisy”, tj. funkcjonujące do dziś jednostki handlu hurtowego, gdzie producenci mogą zbywać płody rolne handlarzom za cenę, której minimalna wartość jest gwarantowana przez rząd.  MSP, czyli Minimum Support Price, to cena, za jaką państwo zobowiązuje się nabyć od rolników produkty rolne o znaczeniu strategicznym dla gospodarki, np. zboże, mleko, bawełna czy mięso. Handlarze chcący nabyć od rolników ich towary muszą odnosić się do MSP, bo niejako rywalizują z rządem o ich zakup. W teorii eliminuje to niebezpieczeństwo korporacyjnych zmów i nadużyć w zakresie narzucania własnych cen skupu, jak to ma miejsce w wolnorynkowych rozwiązaniach. Cena nie jest oczywiście jedynym przedmiotem rządowej regulacji. Współczesny mandis indyjski funkcjonuje na zasadach platformy handlowej, do której dopuszcza się wyłącznie certyfikowanych przez państwo sprzedawców i nabywców. Zbywa się na nim nie tylko żywność: w ostatnich latach dopuszczono handel innymi dobrami, takimi jak ubrania czy surowce. Transakcje, jakie można podjąć w ramach mandisu regulują akty prawne kolokwialnie określane przez Hindusów “ustawami mandisowymi” (ang. mandi acts). Prawnie, status mandisu mają targi, które spełniają dwa podstawowe kryteria: (1) dokonywane na nich transakcje odbywają się z udziałem licencjonowanych podmiotów na wytyczonym placu targowym oraz (2) są zarządzane i nadzorowane przez lokalne jednostki Komitetu ds. Rynku Produktów Rolnych (ang. APMC – Agricultural Produce Marketing Committee), który wyznacza pośredników mających prawo pierwokupu towarów przed graczami biznesowymi. APMC, jako publiczny podmiot pośredniczący w transakcjach kupna-sprzedaży w charakterze organu zarządczego i kontrolnego, został ustanowiony w 1963 roku. Należą do niego przedstawiciele rolników, sprzedawców, pracowników i inwestorów. Komitet nie reguluje jednak całego sektora handlu żywnością. Poza mandisami funkcjonują w kraju również haaty, tzn. mniejsze lokalne bazary i przestrzenie targowe, często o sezonowym charakterze, z których jedynie 15 proc. podlega nadzorowi APMC. Szczegółowe regulacje dotyczące zakresu odpowiedzialności APMC mają wymiar stanowy. Różnice w polityce stanowej dotyczą także kryteriów licencjonowania uczestników mandisów i dyktowania cen).  Hinduski system nie był pozbawiony wad. Komitet ds. Rynku Produktów Rolnych (APMC), który miał odpowiadać za uczciwe, gwarantujące zwrot z inwestycji ceny, z czasem zaczął godzić w interesy rolników, z jednej strony ignorując przy wyznaczaniu cen zróżnicowany w zależności od typu gospodarstwa nakład finansowy (kredyty, modernizacja sprzętu, siła robocza, zakup nasion i środków ochrony itp.), z drugiej – blokując rolnikom możliwość sprzedaży swoich towarów bezpośrednio do zainteresowanych, bez udziału pośredników. W tej chwili, prawo mandisowe zakazuje indyjskim producentom żywności sprzedaży produktów bezpośrednio do sieci detalicznych i odbiorców przemysłowych. Rolnicy mogą sprzedawać owoce swojej pracy jedynie końcowym konsumentom, i to w ilości nieprzekraczającej 400 kg rocznie. Jeśli rolnik chce sprzedać większą ilość, musi wystąpić o zgodę do skorumpowanego APMC. Bez takiej zgody, która jest mało prawdopodobna, rolnik musi zbywać swoje towary licencjonowanym przez rząd brokerom po transparentnych cenach podanych do publicznej wiadomości. Podstawowy indyjski akt prawny, który reguluje prawa rolników, Maharashtra Agricultural Prodme Marketing. (Regulation) Rules (1967), wprost stanowi, że sprzedaż produktów rolnych może odbywać się wyłącznie za pośrednictwem komitetu APMC i podmiotów przez niego upoważnionych, których transakcje można w każdym momencie prześwietlić, żeby upewnić się, czy trzymają się państwowych standardów. I chociaż prawo mandisowe było tworzone z myślą o zapobieżeniu wyzyskowi rolników przez nieuczciwe praktyki rynkowe korporacji, w praktyce doprowadziło do wytworzenia się koterii pośredników wykorzystujących przewagę uzyskanych licencji i układy z państwowymi urzędnikami, żeby w porozumieniu ze sobą dyktować absurdalnie niskie ceny. Brokerzy państwowi, określani lokalnie jako middlemen (ang.) lub arhtia (hindi), osiągnęli status monopolistów na sprzedaż hurtowych ilości płodów rolnych, bo tylko oni mogą w ilości przekraczającej 400 kg sprzedawać je dalej hurtownikom, detalistom lub drobnym handlarzom, narzucając po drodze swoje marże, wynoszące nawet do 2,5 proc. końcowej ceny sprzedaży. W konsekwencji warzywa, które skupowane są od rolników po kilka rupii za kilogram, sprzedawane są konsumentom po cenie nawet kilkunasto- lub kilkudziesięciokrotnie większej, a brokerzy inkasują za transakcję kwoty porównywalne z dochodami rolników. Zyski pośredników rzadko pojawiają się na bankowych kontach, powszechną praktyką jest przechowywanie ich w gotówce, zatajanie w deklaracjach i unikanie odprowadzania od nich podatków. Udowodniono także, że pośrednicy dopuszczają się nadużyć, spekulując towarami spożywczymi i magazynując odkupione od rolników produkty by, w porozumieniu z urzędnikami APMC, sztucznie zawyżać ceny odsprzedaży. Patologie generowane przez układ pośredników w handlu płodami rolnymi są przedmiotem ostrych debat i protestów od ponad 20 lat. Tymczasem indyjskie rolnictwo, pomimo ogromnej skali produkcji, pogrąża się w zapaści. Międzystanowe różnice w narzuconych cenach skupu doprowadziły do pogłębienia krajowych nierówności w zakresie przychodów z rolnictwa. 52 proc. gospodarstw rolnych jest pogrążonych w długu, w prowincjach mniej uprzemysłowionych rolnictwo zupełnie zanika, a tylko w dwóch ostatnich latach samobójstwo z powodu bankructwa popełniło ponad 20.000 rolników. Farmerzy coraz dosadniej zaczęli domagać się reform systemu, ale kulminacja społecznego gniewu nastąpiła dopiero po ogłoszeniu planów reform przedłożonych przez rząd Narendry Modiego. 13 października 2020 Zaczęło się dobrze. Ministerstwo Rolnictwa w rządzie Mondiego, który objął urząd 26 maja 2014 roku, rozpoczęło pracę nad projektem “e-mandi” – internetowej platformy handlowej, której miano nadać status oficjalnego mandisu. Funkcjonujący na rządowych domenach “E-mandi” miał umożliwić dokonywanie transparentnych i rejestrowanych transakcji z pominięciem pośredników. W 2016 powołano do życia eNAM – Elektroniczny Narodowy Targ Rolny (Electronic National Agriculture Market). Ceny na Targu miały być ustalane i modyfikowane na bieżąco, z uwzględnieniem danych od dostawców i informacji o popycie. Do projektu dołączyła wkrótce inicjatywa Rashtriya e-Market Services (ReMS) – joint venture rządu stanu Karnataka i publicznej internetowej giełdy towarów NCDEX (National Commodity & Derivatives Exchange Limited). Wprowadzono regulacje, w myśl których farmerzy mogli bezpłatnie rejestrować się i logować w systemie on-line z poziomu przeglądarki lub aplikacji mobilnej. Stacjonarne mandisy zaczęły masowo przenosić się do Internetu. Do końca roku 2016 na eNAM zarejestrowało się 21 mandisów, a w połowie roku 2020 platforma zrzeszała już ponad 700 mandisowych targów, co stanowi jednak niewiele ponad 8 proc. wszystkich oficjalnych miejsc skupu. Przed sprzedawcami wyrosły jednak komplikacje. Pod koniec 2020 roku tylko 14 proc. rolników podłączyło się do systemu (pozostali na ogół nie mają dostępu do Internetu), a państwo okazało się nieudolne w konsekwentnym przeprowadzaniu digtalizacji sprzedaży. Ministerstwo Rolnictwa kompletnie nie wzięło pod uwagę różnic w dostępie do technologii. Nie wyeliminowało także problemu nieuczciwych cen skupu. Pomimo tego, że Ministerstwo Spraw Wewnętrznych ogłosiło późną wiosną powołanie do życia komisji mającej weryfikować przyczyny zaniżania cen, żaden z powstałych później raportów z prac komisji nie wspominał o spekulacyjnej roli pośredników. Mówi się o tym, że konflikt między rolnikami i brokerami jest konfliktem o charakterze klasowym: brokerzy wywodzą się na ogół z wyższej kasty społecznej i mają silne lobby, które realnie wpływa na decyzje elit politycznych. Napięcia między rolnikami a pośrednikami i rządem narastały od kilku lat, jednak na dobre rozkręciły się w czerwcu tego roku, kiedy rząd Modiego ogłosił trzy projekty ustaw. Miały one, według opowieści rządu, przyczynić się do wzrostu gospodarczego Indii i przyspieszyć rozwój rolnictwa – przyciągnąć prywatnych inwestorów oraz tworzyć z ich pomocą nowoczesną infrastrukturę i sprawny łańcucha dostaw, umożliwiając jednocześnie rolnikom pominięcie mandisów w procesie sprzedaży. Projekty spotkały się z ostrą krytyką farmerskich związków zawodowych oraz opozycji. Pomimo burzliwych posiedzeń, 20 września zostały przegłosowane przez Parlament w aurze gwałtownych protestów i dosadnych wystąpień opozycyjnych polityków. 27 listopada, dzień po – prawdopodobnie – najliczebniejszym strajku w całej historii ludzkości połączonym z blokadą pięciu kluczowych autostrad oraz linii kolejowych wychodzących z New Delhi, ustawy zostały podpisane przez prezydenta, Rama Natha Kovinda, który był ostatnią nadzieją rolników na zawetowanie prawa uznanego przez opozycję i strajkujących za szkodzące interesom wszystkich obywateli. W Indiach zaczęły tym samym obowiązywać trzy nowe regulacje: Ustawa o Handlu i Sprzedaży Płodów Rolnych; Porozumienie o gwarancji ceny i usługach rolnych oraz Ustawa o Towarach Podstawowych. Przyjrzyjmy im się bliżej, bo to właśnie tu tkwią zapisy, który skłoniły ćwierć miliarda ludzi, do wyjścia na ulice. Ustawa o Handlu i Sprzedaży Płodów Rolnych umożliwia producentom handel poza mandisami z wykorzystaniem dowolnej przestrzeni targowej. Transakcji można zatem dokonywać już nie tylko w miejscach i na zasadach kontrolowanych przez APMC, ale także na placach targowych pozostawionych bez nadzoru oraz poza miejscami administracyjnie przeznaczonymi na handel, np. w zabudowaniach fabrycznych, zakładach przetwórczych, w silosach, na farmach, w hurtowniach oraz chłodniach, o których wspomina ustawodawca. Prawo to tworzy zatem de facto dwa równoległe rynki zbytu. Jeden oficjalny, z gwarantowaną ceną na dobra podstawowe i kontrolą uczciwych praktyk nabywców oraz drugi, będący całkowicie poza systemem rządowej kontroli. Tworzy to dysproporcje w cenie skupu i dostępności do rynków zbytu. Mandisy miały tę niepodważalną zaletę, że nie dyskryminowały małych producentów. Rolnik z małym gospodarstwem mógł sprzedać swoje płody, nie martwiąc się o to, że nie ma mocy przetargowej do rywalizacji o nabywców. Prawo mandisowe i tak faworyzowało duże farmy o niższych kosztach produkcji, stosując uniwersalną cenę skupu, ale nie wykluczało małych dostawców całkowicie z obiegu. Za sprawą nowych regulacji duże sieci detaliczne i hurtownie mogą przenieść się poza obszar mandisowego nadzoru i układać się z bezpośrednio z wielkopowierzchniowymi, wysoko uprzemysłowionymi farmami. Jako że indyjskie rolnictwo jest skrajnie rozdrobnione, a średnia powierzchnia gospodarstwa to niecały hektar, zmiany mogą wpłynąć negatywnie na większość producentów rolnych. Ustawa dopuszcza również handel internetowy, przy czym nie nakazuje ograniczenia tego handlu do systemu “E-mandi”. Minister Rolnictwa podkreślał, że rozwiązanie wpłynie pozytywnie na wysokość cen, wprowadzając na rynek spożywczy element wolnorynkowej rywalizacji o źródła dostaw. Jeden z liderów strajku, Darshan Pal, komentował, że nowe prawo faworyzuje najsilniej uprzemysłowione i najbogatsze stany, Pendżab i Haryanę, oraz skazuje na śmierć miliony drobnych rolników oraz rozwój sektora rolnego w najmniej zmodernizowanych prowincjach. Dodawał też, że ustawy zostały przeforsowane w najgorszym możliwym momencie, tj. w samym środku pandemii, kiedy PKB Indii spadło jedną czwartą, a stopa bezrobocia jest rekordowa, bezprecedensowo szybując na poziom 27 proc. Premier Modi kontrował, że taka interpretacja skutków nowych regulacji jest niewłaściwa, bo uwolnienie rynku od “tyranii pośredników” oraz zaprowadzenie pełnej swobody umów kupna-sprzedaży powinno wpłynąć pozytywnie na kondycję finansową farmerów. Rolnicy boją się jednak, że wyzysk brokerów zostanie zastąpiony przez niczym nieograniczony wyzysk ze strony globalnych, korporacyjnych graczy i domagają się wprowadzenia bezpieczników chroniących lokalnych producentów. Ustawa stanowi wprawdzie, że rolnicy są zwolnieni z podatku gruntowego, dochodowego oraz podatku od nieruchomości jak wcześniej. Nie można ich także obciążać kosztami transportu żywności do odbiorcy. Na tym kończy się jednak rządowe wsparcie. Minimalna gwarancja ceny wciąż zostaje utrzymana, ale jedynie w mandisach. Teoretycznie rolnik wciąż ma wybór, czy sprzedać swoje towary w mandisie czy na wolnym rynku. Rząd zakłada, że cena minimalna wciąż będzie traktowana jako ogólnokrajowy benchmark cenowy. W praktyce jednak mandisy mogą zacząć gwałtownie tracić na znaczeniu, a większość dużych transakcji przeniesie się poza obszar jakiejkolwiek regulacji. Państwo natomiast nie będzie miało, jak dotąd, obowiązku skupowania od rolników wszystkich wytworzonych płodów rolnych. Kolejnym punktem zapalnym była Porozumienie o gwarancji ceny i usługach rolnych. Pozwala ona rolnikom na nawiązywanie relacji biznesowych bezpośrednio z hurtownikami, przetwórcami, sieciami detalicznymi, eksporterami oraz wszelkimi innymi podmiotami zaangażowanymi w obrót żywnością. Wcześniej było to prawnie zakazane i możliwe tylko z udziałem brokerów. Rolnicy zyskują także prawo do formułowania umów handlowych z określeniem własnej, gwarantowanej ceny minimalnej przed rozpoczęciem produkcji. Miało to wyeliminować uruchomienie produkcji obarczonej ryzykiem straty oraz przenieść ryzyka wynikające z zawierania umów z rolnika na nabywcę. Ciemną stroną stałej ceny ustalanej przed rozpoczęciem produkcji jest brak poprawki na nieprzewidziane incydenty, choćby klęski suszy i powodzi, które często nawiedzają Indie. Dodatkowo, ustawodawcy nie przewidują dla rolników możliwości dochodzenia swoich praw bezpośrednio w sądzie. Najwyższą instancją rozstrzygającą konflikty między stronami transakcji ma być organ odwoławczy, który będzie rozstrzygał spory drogą pozasądowych arbitraży. Ostatnia z trzech, Ustawa o Towarach Podstawowych, eliminuje limity nałożone na dopuszczalną ilość magazynowanej żywności. Zwiększa to ryzyko spekulacji żywnością i dyktowania cen przez rynkowych graczy dysponujących dużym kapitałem, chociaż skala tego problemu już teraz jest niepokojąca – nawet ograniczone możliwości magazynowania są skrzętnie wykorzystywane w tym celu przez lobby pośredników. Ustawa wyklucza także zboża, ziemniaki, rośliny strączkowe, cebulę, oleje oraz jadalne nasiona oleiste z listy produktów podstawowych o strategicznym znaczeniu dla kraju, znosząc jednocześnie limity zakupowe na te produkty dla biznesu oraz obowiązek ich zakupu po minimalnej gwarantowanej cenie ogłoszonej przez mandis. Nirmala Sitharaman, indyjska Ministra Finansów, kładła nacisk na to, że przesadnie regulowany rynek tych produktów skutecznie odstraszał inwestorów, blokując modernizację upraw oraz że ustawa przyzwala na przywrócenie przez rząd limitów w szczególnych okolicznościach, np. w obliczu klęski głodu. Rolnicy boją się jednak, że bez gwarancji skupu i ceny minimalnej, uprawa tych towarów stanie się nieopłacalna. Bezpośrednio po zaprezentowaniu projektów ustaw przez rząd Modiego, Gaurav Gogoi, przewodniczący największej formacji opozycyjnej Indii, socjaldemokratycznego Indyjskiego Kongresu Narodowego (44 na 545 mandatów parlamentarnych), grzmiał z mównicy i w wywiadach telewizyjnych, że Modi i jego koledzy z ultrakonserwatywnej Partii Ludowej (BJP – Bharatiya Janata Party, 303 mandaty), która startowała w kampanii z populistycznych pozycji nacjonalizmu i izolacjonizmu gospodarczego, po zdobyciu pierwszej od 30 lat w indyjskim parlamencie samodzielnej większości, puszczają oczko do swoich kapitalistycznych, biznesowych kolegów z wielkiego świata. Kilkadziesiąt stowarzyszeń rolniczych i szereg pracowniczych związków zawodowych natychmiast zapowiedziało walkę o swoje prawa, która trwa nieprzerwanie od sierpnia. Rozpoczęły się protesty. Poza politykami Kongresu, poparcia dla strajkujących udzieliły niemal wszystkie polityczne siły opozycyjne, zarówno ogólnokrajowe, jak i regionalne (niektóre partie polityczne w Indiach występują tylko w określonych stanach).  TRS – Telangana Rashtra Samithi (Rada Stanu Telangana mająca status partii stanowej), DMK – Dravida Munnetra Kazhagam (Dravidian Progressive Federation, zrzeszająca progresywnych gospodarczo laburzystów), socjalistyczno-sekularystyczna AITC (All India Trinamool Congress), Komunistyczna Partia Indii, RJD – Rashtriya Janata Dal (Narodowa Partia Ludowa, również spod szyldów lewicy radykalnej), NCP – Nationalist Congress Party (Kongres Nacjonalistyczny), MNM – Makkal Needhi Maiam (Centrum Ludowej Sprawiedliwości, partia stanu Tamil Nadu) AAP – Aam Aadmi Party (Partia Zwyczajnego Człowieka). Jej lider, Arvind Kejriwal, jest aktualnie urzędującym Sekretarzem Generalnym (ang. Chief Minister) stanu New Delhi, sprawującym de facto władzę nad stanem jako jego najwyższy rangą urzędnik (gubernator w Indiach sprawuje władzę jedynie de iure). Oficjalnie potępił on działania rządu nazywając je czystą arogancją względem rolników i dał protestującym zielone światło na wszelkie formy strajku w prowincji stołecznej, w tym na blokady traktów miejskich, autostrad i linii kolejowych najważniejszych krajowych węzłów komunikacyjnych.  Poza ugrupowaniami politycznymi, strajk wsparł oficjalnie zjednoczony front dziesięciu najważniejszych indyjskich związków zawodowych, który udzielił rolnikom “moralnego wsparcia w dążeniu do wycofania nowego drakońskiego prawa” oraz aktywnie uczestniczył w organizacji protestów.  Indian National Trade Union Congress (INTUC), All India Trade Union Congress (AITUC), Hind Mazdoor Sabha (HMS), Centre of Indian Trade Unions (CITU), All India United Trade Union Centre (AIUTUC), Trade Union Co-ordination Centre (TUCC), Self-Employed Women’s Association (SEWA), All India Central Council of Trade Unions (AICCTU), Labour Progressive Federation (LPF), United Trade Union Congress (UTUC).]  Po stronie środowisk rolniczych, strajkujących reprezentuje ogólnokrajowa organizacja parasolowa All India Kisan Sangharsh Coordination Committee zrzeszająca ponad 250 różnej wielkości stowarzyszeń producentów żywności. Wśród nich wymienić można największe hinduskie rolnicze związki zawodowe.  All India Kisan Sabha (Ashoka Road) Andhra Pradesh Vyavsaya Vruthidarula Union Bharatiya Kisan Union Karnataka Rajya Raitha Sangha National Alliance of People’s Movements Narmada Bachao Andolan Swabhimani Shetkari Saghtana Swaraj Abhiyan All India Kisan Sabha (Ajoy Bhavan) All India Krishak Khet Majdoor Sangathan.  Podstawowy postulat strajkujących jest prosty: wycofać nowe ustawy i przywrócić poprzedni stan rzeczy, a kolejne reformy konsultować społecznie z przedstawicielami związków zawodowych. Ponadto, rada strajku żąda gwarancji ceny minimalnej dla wszystkich płodów rolnych dotychczas klasyfikowanych jako podstawowe, obowiązującej niezależnie od kanału sprzedaży. Chce cen minimalnych w wysokości przynajmniej 50 proc. większej od kosztów produkcji, natychmiastowego wdrożenia rekomendacji Narodowej Komisji ds. Rolników (instytucji powołanej do życia w 2004 w celu zbadania przyczyn masowych samobójstw w tej grupie zawodowej), cofnięcia zarzutów kryminalnych wysuniętych w stosunku do politycznych przywódców strajku oraz wycofania projektu nowelizacji Ustawy o Elektryczności, prywatyzującej dostawy energii elektrycznej. 12 sierpnia 2020 Pierwszy poważny strajk odbył się 9 sierpnia w Pendżabie, najbardziej rozwiniętym rolniczo stanie kraju. Przedstawiciele 10 stowarzyszeń rolnych udali się pieszo i na maszynach rolniczych pod siedziby Sekretarza Generalnego i biura poselskiego partii rządzącej. Wkrótce do protestów dołączyli rolnicy ze stanów Haryana i Uttar Pradesh, po czym – pomimo szalejącej pandemii – strajk rozlał się na cały kraj pod hasłem “Dilli Chalo!” – “Idźmy na Delhi!”. Farmerzy porzucili pracę na roli i rozpoczęli marsz na stolicę. Wyrazy poparcia znajdowali nie tylko w kraju, ale także w wielu krajach świata. Zaczęto protestować pod ambasadami Indii i organizować internetowe zbiórki, a pod hasztagiem #FarmersBill2020 w mediach społecznościowych można odnaleźć już dziesiątki milionów postów. Premier Kanady, Justin Trudeau obwieścił, że Kanada zawsze będzie wspierać pokojowe protesty w słusznej sprawie, a w ślad za nim, głosów wsparcia udzieliły farmerom także rządy Wielkiej Brytanii i Australii. Do przyzwolenia na pokojowe protesty nawoływał także António Guterres, Sekretarz Generalny ONZ. W samych Indiach strajk rolników stopniowo zaczął przeradzać się w strajk generalny przeciwstawiający się ogólnej agresywnej polityce prywatyzacyjnej rządu Modiego oraz kolejnym niekorzystnym dla pracowników zmianom w prawie pracy. W odpowiedzi na odezwę związków zawodowych, 30 września zorganizowano przed siedzibą Parlamentu w New Delhi Masowy Konwent Pracowniczy (ang. Mass Convention of Workers). Wzięło w nim udział prawie 175 organizacji rolniczych, przedstawicielstwa robotników, którym bezkarni w świetle prawa pracodawcy nie wypłacają wynagrodzeń, stowarzyszenia kobiece i feministyczne, które walczą o prawo do wychowywania dzieci i świadczenia pracy w godnych warunkach, korporacje taksówkarskie i transportowe, górnicy, studenci oraz przedstawiciele uczelni wyższych protestujący przeciwko rozpoczętej przez rząd komercjalizacji edukacji oraz reprezentanci wielu innych środowisk zawodowych, którzy nie zgadzają się na pogłębianie wyzysku i oddawanie realnej władzy w kraju nieregulowanym podmiotom sektora prywatnego, zwłaszcza w czasach wysokiej inflacji cen żywności. Reformy rolne nie były bowiem jedynymi, które wprowadził Modi. W 2019 roku, przeprowadzono reformę prawa pracy zmniejszającą ochronę pracowników – i to w sytuacji pogłębiającego się kryzysu ekonomicznego oraz wrastającego od dekady bezrobocia. Resort Pracy i Zatrudnienia zastąpił 29 z 40 dotąd obowiązujących centralnych, pogrupowanych tematycznie, zbiorów wytycznych w sprawie praw pracowniczych (40 Central Labour Laws) czterema nowymi kodeksami pracy, które usuwają nawet tę niewielką ochronę, na którą pracownicy mogli liczyć dotychczas. Nowe kodeksy wydłużają dzień pracy z dziewięciu godzin do dziesięciu i pół godziny przy 6-dniowym tygodniu pracy oraz 1 dniu urlopu przypadającym na 20 przepracowanych dni (łącznie 18 dni w roku przy zerowej absencji), ograniczają prawo do zwolnienia chorobowego płatnego w wysokości 50 proc. dniówki, do jednego dnia na 18 przepracowanych dni, przyzwalają na większe obciążenie pracą, umożliwiają pracodawcy pozostawienie pracownika w pracy dłużej, jeśli jego obowiązki wymagają wykonania w określonym dniu z obowiązkiem płacenia za nadgodziny, wprowadzają swobodę właścicieli biznesów w zakresie utrzymywania miejsc pracy oraz ograniczają prawa pracowników do legalnego zrzeszania się w związki. Jednocześnie łagodzą kary dla pracodawców i utrudniają pracownikom zgłaszanie nadużyć oraz zupełnie zwalniają małe firmy z obowiązku przestrzegania prawa. Początkowo reakcją rządu na strajki było zupełne ignorowanie protestujących, jednak po 26 listopada, kiedy na ulice wyszły, według oficjalnych statystyk, 263 miliony ludzi, uruchomiono aparat represji. Rozpoczęły się aresztowania.  W Kalkucie zatrzymano liderów Komunistycznej Partii Indii z Zachodniego Bengalu, Sujana Chakraborty’ego i Anadiego Sahoo. Aresztowany został polityk Partii Socjalistycznej (Samajwadi Party) Akhilesh Yadav, urzędujący premier rządu stanowego w Uttar Pradesh. Aresztowanie zainicjował Yogi Adityanath, hinduistyczny mnich w randze guru i jednocześnie Sekretarz Generalny stanu z nadania partii Modiego, dla którego Yadav od lat był głównym przeciwnikiem politycznym. Poza Yadavem, w stanie zatrzymano innych członków Partii Socjalistycznej deklarujących przyłączenie się do protestów oraz Chandrashekhara Azada, lidera Bhim Army – organizacji stojącej na straży praw dalitów (pariasów) – członków najniższej kasty w Indiach. Lista zatrzymanych w całym kraju jest długa.  Na ulice wyjechały kordony policyjnych samochodów rozpędzających zbiegowiska i blokujących przemarsze, a blokady torów i ulic starano się rozpędzić siłą. Policja nie była jednak w stanie opanować tak wielkiego tłumu. Zdecydowano się podjąć negocjacje. 1 stycznia 2021 Pierwszych kilka tur rozmów zakończyło się kompletnym fiaskiem. Liderzy strajku nie zgadzali się na kompromisy, jednoznacznie żądając wycofania wprowadzonych reform, na co rząd nie chciał przystać. 8 grudnia przystąpiono więc do Strajku Generalnego. Protestowano w ponad 20 tysiącach miejscowości. Jeszcze tego samego dnia Minister Spraw Wewnętrznych, Amit Shah spotkał się z 13 liderami strajków, zaplanowano kolejne tury rozmów. Początkowo Bharat Bandh miał trwać dwa dni, jednak duża część protestujących w stolicy postanowiła pozostać w New Delhi oraz kontynuować pokojowe akcje okupacyjne i głodówki do momentu uzyskania satysfakcjonującego kompromisu. W ostatnią sobotę wypracowano kompromis w sprawie dwóch z trzech dyskutowanych tego dnia postulatów. Póki co, rząd jest gotów odstąpić od prywatyzacji dostaw energii na szeroką skalę i wycofać z procedowania projekt ustawy elektrycznej w obecnym kształcie. Nadendra Tomar zaapelował jednocześnie o odesłanie do domów protestujących kobiet i dzieci z obawy o ich zdrowie w związku z pogarszającą się pogodą. Odstąpiono także od podwyższonych kar za wypalanie ściernisk. Pozostałe wątki nie zostały jeszcze rozstrzygnięte. Okupacja obrzeży dwudziestomilionowej stolicy, w tym wychodzących z niej linii kolejowych i autostrad, trwa już ponad 40 dni. Związki zawodowe grożą, że jeśli Modi nie zaakceptuje ich podstawowych postulatów we wszystkich spornych kwestiach, zablokują także wszystkie supermarkety i stacje paliw w stolicy. Strajkujący deklarują jednocześnie, że mają zapasy jedzenia na co najmniej pół roku koczowania w New Delhi. Kluczowe żądania, regulujące handel żywnością, wciąż pozostają niespełnione i nic nie zapowiada przełamania impasu. Świat, Gospodarka, Indie
„Jestem winny, ale nie tego, co mi zarzucają”. Rusza proces aktywistów, którzy obalili pomnik Jankowskiego^Magdalena Chrzczonowicz^19 stycznia 2021^https://oko.press/jestem-winny-ale-nie-tego-co-mi-zarzucaja-rusza-proces-aktywistow-ktorzy-obalili-pomnik-jankowskiego/^"Szczególną odpowiedzialność ponoszą osoby publiczne, które budowały III RP z jej »kompromisami obyczajowymi«, religią wprowadzaną do szkół poza prawem, krzyżami w przestrzeni wspólnej" - mówi OKO.press Rafał Suszek, który w 2019 roku obalił pomnik prałata Jankowskiego w Gdańsku. Rusza proces trzech aktywistów oskarżonych o "znieważenie pomnika" W nocy z 20 na 21 lutego 2019, ok. 03:00 nad ranem, trzej aktywiści – Konrad Korzeniowski, Rafał R. Suszek i Michał Wojcieszczuk – powalili pomnik prałata Henryka Jankowskiego, stojący niedaleko kościoła św. Brygidy w Gdańsku. Mężczyźni założyli pętlę na szyję Jankowskiego, podważyli cokół i ciągnęli, dopóki pomnik nie upadł na gumowe opony: 21 lutego 2019 Aktywiści zostali oskarżeni o znieważenie pomnika i zniszczenie mienia. Ich czyn został zakwalifikowany jako chuligański, a to oznacza wyższą karę. Aktywistom grozi do pięciu lat więzienia. 19 stycznia – po prawie dwóch latach od wydarzenia – rusza ich proces w Gdańsku. Pierwsza rozprawa rozpocznie się o 09:30. „Oskarżamy prałata o podły i haniebny gwałt na godności. Oskarżamy instytucję Kościoła katolickiego i jej przedstawicieli, którzy z pełną świadomością zła czynionego przez Henryka Jankowskiego nie zareagowali, aby złu położyć kres, milczeli lub wręcz – jak Sławoj Leszek Głódź – tolerowali ryzyko pojawienia się kolejnych ofiar”, pisali aktywiści w lutym 2019 roku w manifeście, opublikowanym m.in. w OKO.press. Reportaż Bożeny Aksamit w „Gazecie Wyborczej” z grudnia 2018 ujawnił i udokumentował, że ks. Jankowski co najmniej od końca lat 60. przez kilka dekad wykorzystywał seksualnie dzieci. 1 lutego 2019 Z Rafałem Suszkiem rozmawialiśmy tuż po obaleniu pomnika, w lutym 2019 roku: „Mamy nadzieję, że po obaleniu pomnika Jankowskiego zacznie się rozmowa na temat systemowej winy Kościoła katolickiego. I zapytamy, czy jakakolwiek instytucja może być gorsza niż społeczeństwo, z którym żyje w symbiozie. Nie może”. 26 lutego 2019 Dzień przed pierwszą rozprawą (proces zaczyna się we wtorek 19 stycznia o 09:30) wracamy do tej rozmowy. Czy coś się zmieniło przez te dwa lata? Rafał Suszek: „Co jakiś czas jakaś ohydna sprawa wychodzi na jaw i wtedy uznajemy, że ten czy ów biskup jest zły, bo krył sprawców, lub że może jakieś władze są złe, bo nie zareagowały. Ale my wszyscy jesteśmy w ogóle fantastyczni – wrażliwi na krzywdę, troskliwi. Ciągle nie rozmawiamy o tym, co najważniejsze, a o czym pisaliśmy w manifeście – o współodpowiedzialności całego społeczeństwa za bezkarność Jankowskiego i innych księży, za swobodę i arogancję”. Cała rozmowa z Rafałem Suszkiem: Magdalena Chrzczonowicz: W lutym 2020 roku, rok po obaleniu pomnika, mówiłeś w rozmowie z OKO.press: „Może uda się powrócić do dyskusji, której na razie skrzętnie się unika w toku debaty nad tym, co zrobiliśmy – do dyskusji nad rozproszoną odpowiedzialnością, którą ponosi całe społeczeństwo, ukrywając sprawców, udzielając nieuprawnionego rozgrzeszenia na podstawie zasług niewspółmiernych do winy, korząc się bałwochwalczo przed kościelną instytucją”. I co? Rafał Suszek*: To się nie stało i najpewniej się nie stanie. Zatrzymaliśmy się w naszej refleksji zbiorowej na wygodnym poziomie oczywistości takich jak wina indywidualna Jankowskiego i wina instytucjonalna Kościoła. Co jakiś czas jakaś ohydna sprawa wychodzi na jaw i wtedy uznajemy, że ten czy ów biskup jest zły, bo krył sprawców, lub że może jakieś władze są złe, bo nie zareagowały. Ale my wszyscy jesteśmy w ogóle fantastyczni – wrażliwi na krzywdę, troskliwi. Ciągle nie rozmawiamy o tym, co najważniejsze, a o czym pisaliśmy w manifeście – o współodpowiedzialności całego społeczeństwa za bezkarność Jankowskiego i innych księży, za swobodę i arogancję, z jaką realizują utrwalony schemat relacji między instytucją Kościoła i świeckim społeczeństwem. Jakaś została jeszcze w nas nadzieja, że proces nie doprowadzi krótką drogą do trywializacji tej sprawy – czy to korzystnej dla nas, poprzez dekryminalizacje naszego działania, czy też niekorzystnej, poprzez jego kryminalizację – to nie ma znaczenia. Ufamy, że proces wyzwoli dyskusję, o której mówiłem. To nie jest przecież proces w sprawie przewrócenia pomnika, to nie jest proces nad nami. 23 lutego 2019 Pośród wielu zjawisk, w większości odzierających nas z nadziei, które wypełniły czas dzielący nas od aktu obalenia pomnika, zaszła pewna nieoczekiwana i sprzyjająca nam okoliczność, która ma istotne znaczenie w dyskusji nad naszym czynem i którą z pewnością zechcemy wykorzystać podczas procesu. Chodzi o falę obaleń pomników na świecie, głównie podczas protestów Black Lives Matter w USA. To zjawisko daje bogaty kontekst socjologiczny, tło dla naszego czynu, z jego analizy wyłania się pewna statystyka, pojawiają się schematy. W mediach globalnych wywiązała się bardzo rzeczowa dyskusja: w jakim stopniu takie „czyszczenie” przestrzeni publicznej ze śladów rasizmu i kolonializmu to zacieranie, wymazywanie fragmentów historii, a w jakim stopniu to dochodzenie do głosu marginalizowanych dotąd narratywów mniejszościowych i dopisywanie brakujących elementów historii. Zarazem w kontekście procesowym wyłania się czytelny argument: na tle tych rozmaitych dekapitacji, zatopień czy innych rozwałek, czyli tego, co przydarzyło się zagranicznym pomnikom (a do czego odnosimy się z szacunkiem wynikającym ze zrozumienia odmiennej specyfiki tamtych działań), to nasze obalenie jawi się jako klasa sama w sobie. Jest absolutnie jasnym, że byliśmy bardzo delikatni, że działaliśmy w samoograniczeniu zadeklarowanym w manifeście. Zostaliście oskarżeni o „zbezczeszczenie pomnika”, a wasze działanie zostało zaklasyfikowane jako czyn chuligański. Jesteś winny? Jestem. Zamierzam przyznać się do winy, ale nie do tej, którą mi zarzucają. Jestem winny, bo przez długie lata żyłem ze świadomością przewin Jankowskiego i nie uczyniłem nic, aby zapobiec jego gloryfikacji. Trochę wiedziałem o działalności konfidenckiej. Znałem dobrze ohydną homiletykę i widywałem para-artystyczne instalacje w jego parafii, wiedziałem też o antysemityzmie Jankowskiego, graniczącym nieraz z nawoływaniem do linczu – te sprawy były dobrze udokumentowane i powszechnie znane. Docierały do mnie także coraz liczniejsze sygnały o pedofilnych i efebofilnych ,,skłonnościach” księdza. I to jest mój punkt wyjścia w zaczynającym się procesie – jestem winny, bo wiedziałem i nie uczyniłem nic – ale także do dyskusji o współodpowiedzialności całej bez-wspólnoty. My – oskarżeni w ,,sprawie Jankowskiego” musimy się tylko trochę posunąć na ławie oskarżonych, robiąc miejsce dla wszystkich – ,,od Giewontu do Bałtyku”. Czyli przyznasz się do tego, że miałeś wiedzę o Jankowskim, ale nic z tym nie zrobiłeś? Tak, do 21 lutego 2019 roku nic z tym nie zrobiłem. I w tym kontekście nasz czyn – obalenie pomnika – jest próbą zadośćuczynienia niewysłuchanym ofiarom przemocy, od których odwróciło się społeczeństwo, więc też ja. Z procesowego punktu widzenia postrzegam to jako okoliczność łagodzącą – wszak ostatecznie podjęliśmy działanie. Upatruję w nim szansy na częściowe zmazanie swojej winy w oczach ofiar Jankowskiego. Powiedziałeś, że to na co mieliście nadzieję, gdy obalaliście pomnik, nie wydarzyło się. Co konkretnie? W naszym manifeście, który publikowaliśmy na łamach OKO.press, określiliśmy cztery poziomy odpowiedzialności za wyrządzone zło: odpowiedzialność indywidualna (w tym wypadku samego Jankowskiego), odpowiedzialność instytucji Kościoła katolickiego (np. Sławoja Leszka Głodzia, który znał przewiny Jankowskiego, ale je tuszował), odpowiedzialność administracji publicznej (tu nader istotną negatywną rolę odegrał prezydent Adamowicz, o czym w obliczu tragedii sprzed dwóch lat trudno mówić, ale niestety trzeba) oraz rozproszonej odpowiedzialności milczących świadków zła. I te dwa pierwsze poziomy jakoś zostały „obsłużone” przez ostatnie lata. Problem jest z pozostałymi dwoma, szczególnie tym ostatnim. Jest więc problem powszechnej niewrażliwości na krzywdę i opowieść ofiary, jest parafiańszczyzna i poddańczy stosunek do władzy – w tym do tej zawsze obecnej w naszym życiu zbiorowym, więc Kościoła. To winy powszechne, ale też należy podkreślić szczególny ciężar odpowiedzialności ponoszonej przez osoby publiczne, które budowały III RP z jej ,,kompromisami obyczajowymi”, religią wprowadzaną do szkół poza prawem, krzyżami znaczącymi przestrzeń wspólną w ramach pewnej hegemonii kulturowej. Te osoby miały dość czasu i niezbędną sprawczość, by przerwać milczenie w sprawie Jankowskiego i w innych sprawach dotyczących przemocy w Kościele, by skutecznie przeciwstawić się złu, by postawić tamę fałszywej pamięci o krzywdzicielach takich jak Jankowski, by przerwać tę systemową i kulturową zmowę milczenia. To się nie stało i po tym czasie, który upłynął od naszego działania wiemy, że to się nie stanie. Zobacz, było mnóstwo ludzi, którzy opisywali, jak wyglądało życie na dworze Jankowskiego, ale w ich opowieściach pełnych swady zabrakło konkluzji. Skoro przez cały ten czas to wiedziałeś, gdzie byłeś, gdy wręczano ordery i stawiano pomniki? Dlaczego nie protestowałeś, dlaczego nie zatrzymałeś machiny wtórnego upokorzenia ofiar? Gdy zapytałam na samym początku naszej rozmowy, jak się czujesz, od razu zacząłeś mówić o efektach waszej akcji. A ja myślałam, że powiesz, jak się czujesz jako oskarżony i podsądny. Boisz się? Nie. Prokuratura wykazała się dotychczas spektakularną niemocą śledczą. Nadto w grudniu 2020 sąd przychylił się do wniosku naszych obrońców i odmówił dopuszczenia Parafii pw. św. Brygidy i Społecznego Komitetu Budowy Pomnika ks. Jankowskiego do procesu w charakterze oskarżycieli posiłkowych w naszej sprawie. To kolejna świetna nowina dla nas jako oskarżonych. Jest też swoistą recenzją działania prokuratury i kolejnym sygnałem ze strony sądu, że w tej sprawie w sensie formalnym nic ,,na nas” nie ma – w prokuratorskim oskarżeniu nie ma ani grama substancji. Dr Rafał Suszek, fizyk matematyczny, adiunkt w Uniwersytecie Warszawskim. Uczestniczył m.in. w blokadach antyfaszystowskich, próbach powstrzymania ekshumacji smoleńskich ofiar wbrew woli rodzin, wielokrotnie nękany, bity i zatrzymywany przez policję. Jest jednym z bohaterów filmu dokumentalnego Roberta Kowalskiego z OKO.press „6…5…4…3…Na ulicy” (tu jego wypowiedź). W wywiadzie dla OKO.press tłumaczył, na czym – jego zdaniem – polega obywatelskie prawo do obrony koniecznej. 7 grudnia 2018 Suszek i prawnik Michał Wojcieszczuk przerwali koncert Chóru Aleksandrowa w Bydgoszczy wbiegając na scenę z transparentem „Kremlowski faszyzm won za Don” i okrzykiem „Łapy precz od Ukrainy”. Konrad Korzeniowski był m.in. uczestnikiem protestu 7 kwietnia 2018 przed pierwszym posiedzeniem upolitycznionej KRS. Kościół, Rafał Suszek
„Pluralizm na nowej orbicie”, czyli siedem fantazji Jacka Kurskiego [APETYCZNE CYTATY]^Adam Leszczyński^19 stycznia 2021^https://oko.press/pluralizm-na-nowej-orbicie-czyli-siedem-fantazji-jacka-kurskiego-apetyczne-cytaty/^Jacek Kurski udzielił Michałowi Karnowskiemu z „Sieci” wywiadu na uczczenie pięciolecia prezesowania TVP. To wywiad taki jak TVP — pełen półprawd, manipulacji i zupełnych fantazji. Niektóre są tak groteskowe, że aż śmieszne. Oto siedem krańcowych OKO.press różne rzeczy widziało, czytało i słyszało. Niewiele nas jest w stanie zaskoczyć. Wywiad w tygodniku „Sieci” (nr 3, 18-24 stycznia 2021) z prezesem TVP Jackiem Kurskim należy jednak do najbardziej surrealistycznych lektur ostatnich tygodni, a może nawet miesięcy. Wyjaśnijmy na wstępie: Jacek Kurski, podobnie jak instytucja, którą zarządza, porusza się w świecie alternatywnym – innym od realnego. W świecie prezesa są inne fakty niż w świecie realnym. W języku prezesa zwykłe słowa (takie jak np. „pluralizm”) znaczą co innego niż w zwykłym języku polskim. 6 sierpnia 2020 Gdybyśmy mieli prostować każde przekłamanie, każdy fałsz i wyjaśniać każdą manipulację w tym wywiadzie, musielibyśmy napisać książkę, tak dużo tego tu jest. Zanudzilibyśmy tylko czytelników. Ograniczymy się więc do siedmiu (!) najbardziej spektakularnych i będziemy się streszczać. Zapinamy pasy. Gotowi? Już sam tytuł wywiadu przenosi czytelnika w alternatywny wymiar. „Nie pozwólmy zdławić polskiej wolności. Świat pogrąża się w cenzurze. Mamy jeszcze szansę, by w Polsce zapobiec najgorszemu” – mówił Kurski. OKO.press musi przypomnieć, że o obronie wolności i cenzurze mówi prezes TVP, który patronował wyrzucaniu z pracy z mediów publicznych dziesiątków dziennikarzy i został nominowany przez partię, mającą na sumieniu liczne antydemokratyczne działania (od przejęcia Trybunału Konstytucyjnego i Sądu Najwyższego zaczynając – lista jest długa). Sama TVP stała się zaś, o czym OKO.press i inne media pisały wielokrotnie, narzędziem propagandy partyjnej, w której nie ma miejsca na opinie niezgodne z linią władzy. Jak mówił pan Zagłoba – „Diabeł się ubrał w ornat i na mszę ogonem dzwoni”. 21 lipca 2020 „Najbardziej dumny jestem ze skutecznego przełamania monopolu III RP w obszarze informacyjnym oraz narracyjnym. Przez to drugie rozumiem zdolność do niezależnego, wolnego opisywania świata, co jest równie ważne jak swoboda w podawaniu informacji” – mówił Kurski. Świat prezesa Kurskiego jest światem na opak – „niezależne opisywanie świata” oznacza w nim np. wolność szkalowania przeciwników politycznych w głównym programie informacyjnym albo uprawiania propagandy wyborczej na rzecz kandydata PiS na urząd prezydenta RP. Analizowaliśmy przykłady wielokrotnie. Jest to niezależne i wolne opisywanie świata – niezależne od prawdy i wolne od przyzwoitości. Było to dokumentowane setki razy, w tym przez OKO.press. 22 grudnia 2020 „Walczyliśmy środkami konwencjonalnymi, tradycyjną telewizją, z atakiem wroga dysponującego najnowszymi broniami hybrydowymi”  – mówi z dumą Kurski. W tym miejscu prezes pokazuje swoją wizję świata (nie jest jasne, czy sam w nią wierzy – jakoś trudno nam to sobie wyobrazić). W niej TVP to tarcza obronna dla PiS i rządzących, którzy są nieustająco atakowani przez wrogie siły wewnętrzne i zewnętrzne za pomocą nieczystych metod. O co jednak dokładnie chodzi z „broniami hybrydowymi” – Karnowski nie pyta, a Kurski nie wyjaśnia. Być może promieniowanie kosmiczne. 7 lipca 2020 Prezes Kurski dużo też mówi o pluralizmie. „Warunkiem dalszej skuteczności w realnym zapewnieniu Polakom pluralizmu jest odważne pójście do przodu, wejście na nowe orbity”  – mówi. W innym miejscu wywiadu wraca do tego wątku: „Ale gdyby tyle, ile udało się wycisnąć z Telewizji Polskiej dla odbudowy pluralizmu i walki o polską rację stanu, udało się zrobić w innych dziedzinach, to bylibyśmy już w punkcie, od którego nie ma powrotu do tego, co było. Point of no return. Ale tak nie jest” – ubolewa. W języku prezesa „pluralizm” nie dotyczy TVP – to znaczy dotyczy, ale TVP gwarantuje go, będąc „przeciwwagą” dla innych mediów. A więc proszę się skupić, żeby zagwarantować pluralizm TVP musi być jednostronnie prorządowa!  Uprzejmie prosimy czytelników OKO.press, żeby docenili tę umysłową figurę. Jest ona – cytując prezesa – z nowej orbity. Kurski wygadał się także, że gdyby PiS przejął pod kontrolę inne dziedziny życia tak, jak zrobił to z TVP, opozycja nie mogłaby wrócić do władzy. Możliwe, że ma rację. Tyle że to nie miałoby nic wspólnego z demokracją.  20 lipca 2020 „Wciąż dominuje postawa zaprogramowanej słabości. Żal mi się robi, gdy słyszę, że jedna z czołowych osób z kierownictwa niemal 40-milionowego kraju pisze do zagranicznego serwisu streamingowego prośbę o zmianę w filmie zakłamującym straszliwie polską historię i spotwarzającym Polaków. To jest chore. Z takimi potęgami nie rozmawia się listami, ale siłą regulacyjną” – fantazjuje Kurski. Chodzi zapewne o sytuację z listopada 2019 roku, kiedy premier Mateusz Morawiecki napisał list do Netfliksa w sprawie nieścisłości (zdaniem premiera) na mapie umieszczonej w filmie dokumentalnym o nazistowskim zbrodniarzu „Iwanie Groźnym” z Treblinki. Rozmieszczenie niemieckich obozów zagłady zostało na niej pokazane na aktualnej mapie Polski – co nie było błędem, ale historyczną nieścisłością (kiedy obozy działały, granice wyglądały inaczej). Morawiecki uznał, że to próba przeniesienia na Polskę odpowiedzialności za niemieckie zbrodnie, co stanowiło wówczas jeden z ważnych wątków propagandy rządowej.  Nie jest jednak jasne, a prezes tego nie wyjaśnia, w jaki sposób Polska mogłaby regulować działanie wielkiej międzynarodowej korporacji. Może to próbować robić Unia Europejska, ale z nią rząd PiS jest akurat skłócony. 24 czerwca 2020 Kurski obawia się także powrotu cenzury – ze strony Facebooka i Twittera. „Skoro się okazało, że można zablokować możliwość komunikowania się z obywatelami prezydentowi Stanów Zjednoczonych, to można każdemu” – wzdycha Kurski. W istocie, to ważny problem: ile władzy nad debatą publiczną mają mieć prywatne firmy. Sprawa Trumpa – którego konto na Twitterze zostało zawieszone – jest jednak prostsza. Prezydent USA nawoływał do zmiany siłą wyniku wyborów, które przegrał, i których nie udało mu się unieważnić w sądach (przegrał kilkadziesiąt procesów). Wezwał zwolenników do szturmu na Kapitol. Zginęło pięć osób. Jeżeli publiczne podżeganie do przemocy nie jest powodem do odebrania megafonu, to nie wiemy, co nim może być. Ten wymiar sprawy Kurski wygodnie jednak pominął. 30 maja 2020 „Zobaczyliśmy atak na polski Kapitol. Intencją organizatorów i osób wspierających – »Zamach stanu – Teraz, teraz!« Tomasza Lisa, tego naganiania ludzi przez Katarzynę Kolendę-Zaleską, prowokatora udającego ofiarę – było wdarcie się do Sejmu, okupacja, bunt służb mundurowych, sprowokowanie starć, najlepiej z ofiarami i doprowadzenie w ten sposób do przesilenia politycznego” – mówi Kurski. Chodzi mu oczywiście o wydarzenia z grudnia 2016 roku, o których powstał film „Pucz” wyemitowany przez TVP w styczniu 2017 roku i powtórzony niedawno. Recenzowaliśmy go, a Stanisław Skarżyński napisał w OKO.press, że film jest „nieporozumieniem”: „Nieporozumieniem, ponieważ w tej etiudzie drugiej reżyserki filmu »Smoleńsk« brak fundamentalnych faktów. [Reżyserka] Ewa Świecińska nawet nie podjęła się zadania opowiedzenia wydarzeń z 16 grudnia tak, by starannie, rzetelnie zrelacjonować i przedstawić argumenty stron sporu”.  Przypomnijmy: chodziło o protesty przeciw ograniczaniu pracy dziennikarzy w Sejmie, a potem przeciw wykluczeniu z obrad posła Michała Szczerby 16 grudnia 2016. Kaczyński użył wtedy określenia „pucz” i przedstawił misterny plan opozycji, która chciała obalić rząd blokując uchwalenie budżetu i okupując mównicę sejmową. Jak to ma przypominać wdarcie się uzbrojonych zwolenników Trumpa na Kapitol – to wie tylko Jacek Kurski. 13 listopada 2019 Tak, te wszystkie fantazje i nieprawdy znalazły się tylko w jednym wywiadzie, a to jeszcze nie koniec. Kurski podważa w nim także m.in. wiarygodność badań pokazujących udział TVP w rynku oraz podważa fakt, że to zwolennicy Trumpa zaatakowali w USA Kapitol. Nawet jak na Jacka Kurskiego – zacytujmy ten bon mot raz jeszcze – jest to zupełnie nowa orbita. Bardzo odległa od Ziemi. PS.: Nie, to nie „ASZ Dziennik”, on to wszystko powiedział naprawdę. Propaganda, Jacek Kurski, "Wiadomości" TVP, Telewizja Polska, Prawo i Sprawiedliwość, TVP Info
Przedsiębiorcy mówią: Otwieramy. Rząd nie umie odpowiedzieć na bunt^Jakub Szymczak^18 stycznia 2021^https://oko.press/przedsiebiorcy-otwieramy/^Rząd zbiera dziś żniwo źle pisanego prawa i opieszałości w pomocy dla firm. Ostatnie przyznane zwolnienie z ZUS przysługuje za listopad. Przedsiębiorcy mają dosyć i otwierają restauracje i hotele. PiS ma problem, bo sądy przyznają: zakaz działalności gospodarczej był bezprawny Czy do zakazania prowadzenia działalności gospodarczej konieczny jest stan wyjątkowy? Czy bardziej opłaca się zapłacić karę od sanepidu i otworzyć restaurację, czy pozostać w zamknięciu i pobierać rządową pomoc? Dla rządu otwieranie restauracji i hoteli w czasie pandemii to skrajna nieodpowiedzialność i brak społecznej solidarności – i z punktu widzenia zdrowia publicznego trudno się z tym nie zgodzić. Dla wielu przedsiębiorców to jednak ostatnia szansa, aby nie upaść. Rząd od miesięcy zachowuje się niekonsekwentnie, a często bezczelnie wobec obywateli. Dlatego wielu ludzi ma dość. Dziś (poniedziałek 18 stycznia) rozpoczynają akcję OtwieraMY. Jak duży jest bunt przedsiębiorców? Łamiący przepisy przedsiębiorcy narażają się na kary od sanepidu – do 30 tys. złotych. Ale tych przedsiębiorcy obawiają się coraz mniej. Ci, którzy zaskarżą takie kary, mają spore szanse na wygranie sprawy w sądzie. Wojewódzki Sąd Administracyjny w Opolu uchylił karę nałożoną na przedsiębiorcę przez dwie instancje sanepidu. Za ostrzyżenie jednego klienta w zakładzie w kwietniu 2020 fryzjer otrzymał karę 10 tys. złotych. Sąd również zwrócił uwagę na niewprowadzenie przez rząd stanu nadzwyczajnego. I ruszyła lawina. Między 11 a 13 stycznia 2021 Wojewódzki Sąd Administracyjny w Warszawie uchylił 21 decyzji sanepidu, we wszystkich rozpatrywanych sprawach decyzja była identyczna. Sądy zasypywane są podobnymi wnioskami. Problemem jest to, że zakaz prowadzenia działalności gospodarczej został wprowadzony za pomocą rozporządzenia, co jest rozwiązaniem niekonstytucyjnym. Tego rodzaju ograniczenia można wprowadzać w trakcie stanu wyjątkowego, np. stanu klęski żywiołowej. Rząd w 2020 wzbraniał się przed jego wprowadzeniem, bo chciał szybko przeprowadzić wybory prezydenckie (stan klęski odsuwa je o 90 dni). Później były wakacje i rządzący udali się na wczasy od polityki. Potem wprowadzenie stanu wyjątkowego było trudne do wytłumaczenia. W konsekwencji, okazuje się, że zamykając działalności, rząd działał bezprawnie. Potwierdzają to sądy. Zapytany na konferencji prasowej 11 stycznia o argumenty prawne ze strony przedsiębiorców, którzy decydują się na otwarcie, wicepremier Gowin miał do powiedzenia tylko tyle: „Zostawmy spór prawny prawnikom”. W piątek 15 stycznia wicepremier mówił o akcji OtwieraMY: „Myślę, że najdotkliwszą karą dla firm łamiących przepisy będzie wyłączenie z tarczy branżowej i tarczy finansowej”. Problem w tym, że w przypadku wielu biznesów wicepremier Gowin nie ma racji. Dla wielu z nich rządowe wsparcie nie wystarczy nawet aby wyjść na zero. Żadna to więc kara, jeśli tej pomocy nie dostaną. Sytuację restauracji dobrze podsumowuje post na Facebooku łódzkiego lokalu „Niebostan” z 11 stycznia: „Nie ma zwolnienia z ZUS-u za grudzień i styczeń. Każą płacić koncesję za kwartał z góry, chociaż nie wiadomo czy nas otworzą. Zamknęli nas w październiku, a do tej pory nie dostaliśmy złotówki wsparcia. My naprawdę nie lubimy narzekać. W tej trudnej sytuacji skupiamy się na tym, na co mamy wpływ, najlepiej jak potrafimy. Ale sposób w jaki rząd traktuje nas i całą branżę gastronomiczną zakrawa o sabotaż. Tarcza 6.0, która miała uratować takie firmy jak nasza, została uchwalona w grudniu, 1,5 miesiąca po tym, jak zabroniono nam normalnie funkcjonować. Bo wiadomo, nikomu się przecież nigdzie nie spieszy. Zapisano w niej zwolnienie z ZUS-u za listopad. Za grudzień i styczeń już nie. Dla nas to jest ok. 12 tys. złotych miesięcznie. Kolejna składka płatna 15 stycznia. Co my mamy zrobić w tej sytuacji, kiedy obroty nie pozwalają nam nawet pokryć pensji załogi? Może w Ministerstwie Rozwoju, Pracy i Technologii mają jakiś pomysł? Styczeń w ogóle zapowiada się wesoło, bo do końca miesiąca trzeba opłacić ratę za koncesję na sprzedaż alkoholu za 1 kwartał. Kolejne kilka tysięcy. I nawet nie wiemy, czy nas w tym kwartale otworzą. Żeby było śmieszniej, jeśli nie zapłacimy, stracimy ją karnie i w tym roku już nie odzyskamy. Nadal czekamy na rozpatrzenie wniosku o dopłaty do pensji, ale z tego, co się orientujemy, jeszcze nikt ich nie dostał. Przypominam, że zamknęli nas z dnia na dzień 24 października”. Od 24 października minęły już prawie trzy miesiące. Trudno więc dziwić się właścicielom lokali, że są zdesperowani. Warto to podkreślić: w grudniu, po półtora miesiąca prac legislacyjnych, uchwalono zwolnienie z ZUS za listopad. Teraz, w drugiej połowie stycznia, rząd pracuje nad zwolnieniem z ZUS i postojowym za grudzień i styczeń. Rząd jest w swoich działaniach dramatycznie opóźniony i frustracja przedsiębiorców w dużej mierze jest winą rządzących. „Niebostan” nie ogłosił otwarcia wbrew rządowym zasadom, tak samo jak poznańska kawiarnia Taczaka 20. Z jej właścicielem rozmawialiśmy w październiku, po ogłoszeniu nagłego zamknięcia gastronomii. Taczaka 20 to też przykład tego, jak dziurawa jest rządowa pomoc. Kawiarnia nie otrzymała zwolnienia z ZUS, bo w 2019 roku przeprowadziła gruntowny remont, czyli dochodu w tym czasie nie miała. Aby pomoc za listopad 2020 otrzymać, trzeba wykazać spadek dochodu o 40 proc. w stosunku do listopada 2019. Czyli w przypadku zawieszenia działalności w listopadzie 2019, zwolnienie z ZUS nie przysługuje. Być może nie jest to sytuacja powszechna, ale na pewno nie jest odosobniona. Michał Marcinkowski, właściciel Taczaka 20, powiedział nam, że jemu pomoc rządowa nie wystarcza nawet na przetrwanie. Do interesu od marca 2020 dokłada. Sama akcja OtwieraMY ma bardzo różne oblicza. Biorą w niej udział setki knajp w całej Polsce. To zarówno restauracje, w których zachowuje się wszystkie zasady rygoru sanitarnego, to też siłownie, gdzie ludzie ćwiczą stłoczeni, bez zachowania dystansu, to również bary, które nie przestrzegają żadnych zasad i tłoczą się w nich ludzie. Tak jak pisaliśmy, powody buntu nietrudno zrozumieć. Niektórzy jednak narażają w ten sposób swoich klientów. Warszawski bar PiwPaw jest na skraju upadku. Przed pandemią miał w stolicy cztery lokale, w tym momencie został tylko jeden, ale według właściciela nie ma już szansy go uratować. Jak mówił Radiu Zet, do 18 stycznia miał do zapłacenia 250 tys. złotych zaległego czynszu. Wobec tego 15 i 16 stycznia lokal zapraszał na „zaszczepienie się Coroną”, co w teorii jest odwołaniem do meksykańskiej marki piwa, ale co się za tym kryje – nietrudno odczytać. Na zdjęciach, które można znaleźć m.in. na facebookowej grupie Strajku Przedsiębiorców, widać, że uczestnicy imprezy w żaden sposób nie zachowywali epidemicznych zasad. Ile takich imprez odbywa się bez rozgłosu? Nie wiemy. Każda kolejna jest potencjalnym zagrożeniem. Świadome łamanie obostrzeń często łączy się z narażaniem swoich klientów na zarażenie. Nic więc dziwnego, że medialnymi twarzami buntu są ludzie, którzy do epidemii mają co najmniej dwuznaczne podejście. Facebookowa grupa Strajku Przedsiębiorców została utworzona przez Pawła Tanajno i liczy obecnie 261 tys. członków. Tanajno dwukrotnie (w 2015 i 2020 roku) startował w wyborach prezydenckich, w obu przypadkach zdobył poniżej 30 tys. głosów. Na swojej grupie pisze, że nie jest antyszczepionkowcem, ale w tym samym poście podważa zaufanie do szczepień i podkreśla, że walczy z przymusem szczepień. W poście z 14 stycznia pisze, że szczepionka nie zakończy „szaleństwa lockdownu”, a jedyne wyjście to „oswoić strach”. Na dowód wrzuca tłumaczenie słów „głównego lekarza Moderny” w bardzo złym tłumaczeniu. Tal Zaks jest dyrektorem Moderny do spraw medycznych. W koślawym tłumaczeniu („Myślę, że musimy być ostrożni, żeby jak zostajemy zaszczepieni nie nadinterpretować rezultatów tego”). Tanajno próbuje udowadniać, że skoro dyrektor z Moderny nie ma pewności, czy szczepionka zatrzymuje transmisję, to nie warto liczyć na to, że szczepienie pomoże sytuacji biznesów. Pisze to w demaskatorskim tonie, tymczasem jest to znany fakt, pisaliśmy też o tym w OKO.press. Na razie wiemy, że szczepionki dopuszczone do obiegu chronią przed zachorowaniem. Badania nad transmisyjnością po zaszczepieniu trwają. Tanajno natomiast w ten sposób podważa zaufanie do szczepień. Inna medialna twarz protestujących przedsiębiorców to Sebastian Pitoń z inicjatywy Góralskie Veto. W Radiu Zet mówił, że sam „chorował na koronawirusa” i że to „lekka, przyjemna choroba”. W tym samym wywiadzie dodawał: „Jestem człowiekiem bardzo racjonalnym. Nie mogę przyjąć narracji o pandemii. Fakty jej nie wytrzymują. Żadnej pandemii nie ma”. Z pewnością z takimi przekonaniami nie przejmuje się transmisją wirusa. Nieodpowiedzialne zachowania to jednak kolejne zachorowania i zgony, za które Pitoń nie weźmie odpowiedzialności. Zgodnie z zapowiedziami, 18 stycznia ruszyły częstsze niż dotychczas kontrole. Urzędnicy sanepidu i policjanci mieli wlepiać mandaty tym, którzy łamią obostrzenia. Co ciekawe, ze 120 kontrolowanych od piątku do niedzieli lokali w Zakopanem kary nie przyznano nikomu. Rozdawano jedynie pouczenia. Sam zakres akcji OtwieraMY jest na dziś trudny do oceny. Doniesienia o otwartych restauracjach i barach spływają z całej Polski. Organizatorzy oddolnej akcji stworzyli mapę „wolnego biznesu”, gdzie dodają kolejne miejsca, które włączają się do akcji. Z mapy nie wynika, żeby akcja OtwieraMY była masowa. W Warszawie znajdziemy na niej trzy miejsca, w Gdańsku – siedem. Część restauracji zapowiada otwarcie dopiero w kolejnych dniach. Na przykład 40 restauratorów z Gniezna planuje otwarcie na 1 lutego. Restauratorzy, właściciele pubów czy klubów fitness z pewnością nie dadzą o sobie w kolejnych dniach zapomnieć. Szczególnie że rząd nie zaproponował na razie odpowiedniego rozwiązania. Ministerstwo Rozwoju, Pracy i Technologii wciąż jest krok za protestującymi przedsiębiorcami. Wiceministra Olga Semeniuk ogłosiła, że ministerstwo uruchamia infolinię dla tych, którzy mimo obostrzeń chcą otwierać działalność. Trudno wyobrazić sobie w jaki sposób miałoby to być rozwiązanie obecnych problemów. Semeniuk powiedziała dla PAP, że urzędnicy ministerstwa „będą kontaktować się z przedsiębiorcami, grupami, izbami, stowarzyszeniami, które za pośrednictwem portali społecznościowych zapowiedziały swoje szerokie otwarcie od poniedziałku”. Do buntu namawiają też posłowie Konfederacji. Na Twitterze Artur Dziambor napisał:  Z kolei Konrad Berkowicz na swoje konta w mediach społecznościowych wrzucał zdjęcia z jednej z krakowskich restauracji, która się otworzyła. Rząd ma więc bardzo trudny orzech do zgryzienia. Swoją opieszałością i niezdecydowaniem sprowokował bunt, nad którym będzie teraz bardzo trudno zapanować. Na dziś trudno przewidzieć, czy rzeczywiście będzie on miał charakter masowy. Tak samo trudna jest odpowiedź na pytanie, czy otwieranie – szczególnie klubów tanecznych i barów – gdzie z definicji goście nie zachowują żadnego dystansu, wpłynie znacząco na rozprzestrzenianie się epidemii w Polsce. Z pewnością część uczestników takich imprez się zarazi. Ignorowanie problemu ze strony rządu może sprowokować większą liczbę miejsc do otwarcia się. Na razie na stłumienie rząd nie ma większego pomysłu poza apelami, infolinią i straszeniem. PiS dziś na własnej skórze doświadcza dziś, jakie konsekwencje ma zła legislacja. Gospodarka, Zdrowie, Jarosław Gowin, Ministerstwo Rozwoju, koronawirus
Normy zanieczyszczeń przekroczone nawet o 1300 proc. Smog dusi Polskę^Robert Jurszo^18 stycznia 2021^https://oko.press/normy-zanieczyszczen-przekroczone-nawet-o-1300-proc-smog-dusi-polske/^Rankiem 18 stycznia 2021 stacje pomiarowe biły rekordy przekroczeń stężeń dopuszczalnych zanieczyszczeń w powietrzu. Niechlubnym rekordzistą był podwarszawski Józefów, gdzie normy smogowe zostały przekroczone o 1300 proc. Uderzyła solidna zima, zaczął się smog. Nocą z 17 na 18 stycznia 2021 w Polsce centralnej i wschodniej temperatury spadły poniżej -20 st. C, a prawie w całym kraju nie były wyższe niż -10 st. C. Palono więc ostro w piecach, w efekcie rankiem 18 stycznia mieliśmy rekordowy smog tej zimy. W niektórych częściach Warszawy zanieczyszczenie pyłami PM 2,5 i PM 10 zostało przekroczone o 400-600 proc. Jednak prawdziwie rekordowe zanieczyszczenia były w miejscowościach podwarszawskich. W Wołominie normy zanieczyszczenia zostały przekroczone o 800-900 proc., a w Józefowie – o 1000-1300 proc. 11 stycznia 2017 Niedobrze było też w innych częściach Polski. Jak informowały media, przekroczenie norm wyglądało następująco: Rankiem mapa zanieczyszczeń prezentowała Polskę na tle Europy tak: Polska wyróżnia się w #BlueMonday na tle reszty Europy… Źródło: https://t.co/JtgsrfAKmbpic.twitter.com/FklwfGXmYq — Polski Alarm Smogowy (@alarm_smogowy) January 18, 2021  Rankiem w poniedziałek 18 stycznia dwa polskie miasta znalazły się na liście najbardziej zanieczyszczonych miast świata przygotowywanej przez szwajcarską firmę IQAir – Wrocław (2 miejsce) i Warszawa (6 miejsce). Wrocław przez chwilę był nawet na pierwszym miejscu. The Polish city of Wrocław had the second worst air quality in the world this morning, while Warsaw was also in the bottom six, according to @IQAir's ranking. Last week, Kraków was among the worst, as Poland suffers its annual winter smog problems: https://t.co/d9mVirEu9apic.twitter.com/mL18Qb1qmo — Notes from Poland 🇵🇱 (@notesfrompoland) January 18, 2021  W godzinach popołudniowych i wieczornych obydwa miasta nieco „spadły”, ale wciąż są w pierwszej dziesiątce. Natomiast mapa zanieczyszczeń przygotowana przez serwis Airly wieczorem 18 grudnia (godz. 20:00) wygląda tak (tu jest aktualizowana na bieżąco): Kluczowa dla walki ze smogiem jest wymiana najbardziej kopcących pieców na te bardziej ekologiczne. Jest to szczególnie ważne tam, gdzie jest bardzo poważny problem ze smogiem, jak np. w polskich miastach z listy WHO, która wymienia najbardziej zasmogowane miasta Europy. Okazało się, że jest niewesoło, co pod koniec 2020 roku pokazał Polski Alarm Smogowy, który zebrał dane za rok 2019 (te są kompletne). „Powolne tempo wymiany kotłów pokazuje, że działania antysmogowe nie są priorytetem ani największych miast, ani najbardziej zanieczyszczonych gmin”- czytamy na stronie Polskiego Alarmu Smogowego. Jeśli chodzi o miasta wojewódzkie: Jeśli nie liczyć trzech pierwszych miast, to sytuacja jest po prostu zła. 30 listopada 2020 Jeszcze gorzej sprawy mają się w miastach z listy najbardziej zanieczyszczonych miast przygotowanej przez WHO. Przypomnijmy, że według tego opracowania z 2018 roku na 50 najbardziej zasmogowanych miast w UE aż 36 leży w Polsce. W tym przypadku najlepiej z wymianą pieców w 2019 roku radziły sobie Kraków (4 188), Gliwice (2 090), Katowice (1 213), Dąbrowa Górnicza (824) i Sosnowiec (695). Ale w Rawie Mazowieckiej (3), Opocznie (2) i Brzezinach (2) było już fatalnie. „Porównanie liczby wymienionych kotłów do całkowitej liczby przeznaczonej do wymiany pokazuje, że takie tempo wymiany doprowadzi do ich całkowitej likwidacji za kilkadziesiąt lat. Na przykład w Radomsku, które szacuje liczbę kotłów na 7 500, wymieniono w 2019 roku zaledwie 4 sztuki” – czytamy w raporcie Polskiego Alarmu Smogowego. „Wysyłając zapytania do gmin spodziewaliśmy się, że liczba wymienionych kotłów nie będzie znacząca, ale to, co zobaczyliśmy w odpowiedziach, pokazało kompletny kryzys w obszarze wymiany przestarzałych kotłów w Polsce” – powiedział Andrzej Guła, lider Polskiego Alarmu Smogowego. 20 grudnia 2020 To, że smog jest realnym zagrożeniem dla zdrowia, pokazały szokujące badania 26 dzieci z Polski przeprowadzone przez przez epidemiologa Tima Nawrota i jego belgijsko-francuski zespół badawczy. Wyniki zaprezentowano 12 października 2020 w Rybniku podczas konferencji zorganizowanej przez Rybnicką Radę Kobiet. Okazało się, że w moczu dzieci z Rybnika wykryto o 425 proc. wyższe stężenia czarnego węgla – pyłów zawieszonych PM10 i PM2,5 – niż w próbkach ich rówieśników z Francji. „Wyniki wskazują od 3 do 9-krotne wyższy poziom czarnego węgla w moczu dzieci mieszkających w Rybniku w porównaniu z dziećmi mieszkającymi w Strasburgu. Średnio 425 proc. wyższe stężenie czarnego węgla w pierwszej grupie, ale w niektórych próbkach »czarnego węgla« było więcej nawet o 900 proc. niż u Francuzów! Nigdy dotąd nie widziałem tak wysokiego stężenia” – powiedział Tim Nawrot podczas konferencji. Jak czytamy na stronie Polskiego Alarmu Smogowego, główną przyczyną zanieczyszczenia powietrza w Polsce jest tzw. niska emisja, czyli spaliny pochodzące z kotłów i pieców na paliwa stałe w gospodarstwach domowych. Szczególnie trujące są tzw. „kopciuchy”, czyli piece nie spełniające żadnych norm. Procentowy udział pyłów PM 10 w smogu w podziale na źródła, jak podaje Polski Raport Smogowy na podstawie danych Krajowego Ośrodka Bilansowania i Zarządzania Emisji, wygląda następująco: Smogowi sprzyja zjawisko tzw. inwersji temperaturowej. Jak czytamy na stronie Europejskiej Agencji Środowiska, polega ono na tym, że w miesiącach zimowych w ciągu dnia grunt nagrzewa się w wyniku promieniowania słonecznego, a następnie, podczas bezchmurnych nocy, traci temperaturę. Rozgrzane powietrze unosi się do góry, zatrzymując pod sobą zimne masy powietrza, w których gromadzą się zanieczyszczenia, m.in. z domowych pieców. Proces ten trwa do chwili, dopóki nie zmienią się warunki pogodowe, np. wiatr nie rozwieje zanieczyszczeń. Ekologia, Alarm antysmogowy koszt smogu Smog
Stolica USA w stanie „nowej normalności”. Wojsko i policja na ulicach^Katarzyna Jaremko^18 stycznia 2021^https://oko.press/stolica-usa-w-stanie-nowej-normalnosci-wojsko-i-policja-na-ulicach/^Waszyngton na dwa dni przed inauguracją bardziej przypomina Kabul niż stolicę USA. To samo w wielu stolicach stanowych. Zwolennicy Trumpa ciągle wierzą, że w ostatniej chwili uruchomi armię i unieważni wybory Republikańska kongresmenka Lauren Boebert, która jest w Waszyngtonie ledwie od dwóch tygodni, oparła swoją jesienną kampanię wyborczą głównie o to, że kocha broń i zawsze ją przy sobie nosi. Kiedy ostatnio chciała wejść do budynku Kongresu i przechodziła przez bramkę z wykrywaczem metali, włączył się alarm. Kiedy funkcjonariusz ochrony poprosił, by pokazała co ma w torebce, odmówiła. Sama Boebert przyznaje, że nie rozstaje się ze swoim pistoletem Glock i twierdzi, że jej prawa do tego strzeże konstytucja. I am legally permitted to carry my firearm in Washington, D.C. and within the Capitol complex.  Metal detectors outside of the House would not have stopped the violence we saw last week — it’s just another political stunt by Speaker Pelosi. — Rep. Lauren Boebert (@RepBoebert) January 13, 2021  Co do zasady kongresowe przepisy zabraniają wnoszenia broni do sali obrad, chociaż niektórzy kongresmeni i senatorowie trzymają rewolwery w swoich biurach. Z kolei prawo Dystryktu Kolumbii, na terenie którego leży Waszyngton, też mówi o surowych ograniczeniach w noszeniu broni palnej na ulicach stolicy USA. Incydent z Boebert spowodował, że przewodnicząca Izby Reprezentantów Nancy Pelosi straciła cierpliwość. Kiedy kongresmeni spotkają się ponownie na sesji plenarnej 21 stycznia, będą głosować nad projektem ustawy, w myśl której parlamentarzyści, którzy nie podporządkują się przepisom bezpieczeństwa dostaną grzywnę w wysokości 5 tys. dol. Recydywistom grozić będzie kara 10 tys. dol. Pieniądze mają być potrącane automatycznie z kolejnego wynagrodzenia. Niewykluczone, że część prawicy, która coraz częściej z sentymentem wspomina epokę Ojców Założycieli, a oblężenie Kapitolu z 6 stycznia 2021 porównuje z wydarzeniami z wojny o niepodległość Stanów Zjednoczonych, w debacie o noszeniu broni w budynkach Kongresu powoła się na tradycję pojedynków. Warto przypomnieć, że w 1804 roku wiceprezydent Aaron Burr zastrzelił w ramach tego rodzaju rozwiązywania politycznych i personalnych sporów byłego ministra finansów Alexandra Hamiltona. Prezydent Andrew Jackson, inicjator ludowej rewolucji, skutkiem której przyznano prawa wyborcze wszystkim białym mężczyznom, pojedynkował się regularnie. (tu króciutka historia pojedynków) Kongresmenka Boebert, mówiąc o konstytucji, powołuje się na niesławną 2. poprawkę do ustawy zasadniczej. Ten uchwalony w 1791 roku przepis brzmi dziś mętnie: „Dobrze zorganizowana milicja będąca niezbędną dla bezpieczeństwa wolnego państwa, prawo osób do posiadania i noszenia broni nie może być naruszone”.  Prawo to uchwalono na 4 lata przed wyprodukowaniem słynnego muszkietu model ’95 i na 40 lat przed stworzeniem prototypu kolta. Tymczasem dziś ktoś może kupić sobie przez internet karabin maszynowy i zabić kilka przypadkowych osób. Dotąd nie udało się władzy sądowniczej ani ustawodawczej ograniczyć mocy 2. poprawki, choć nikt nie wie, o co chodzi ze wspomnianą milicją i co ma do tego prawo do chodzenia po ulicy nawet z karabinkiem szturmowym. Za obroną tego przepisu stoi jeden z najpotężniejszych lobbystów w USA: Narodowe Stowarzyszenie Broni Palnej (National Rifle Association). To ono zasila kieszenie senatorów i kongresmanów, którzy po tragedii w Orlando (12 czerwca 2016 terrorysta uzbrojony w karabin maszynowy zabił w klubie nocnym 50 osób i ranił 53) zablokowali próbę ustawowego ograniczenia dostępu do karabinów maszynowych. Jak dotąd prawnicy organizacji skutecznie bronią przed sądami tego prawa, powołując się na niejasności w oryginalnym przepisie. Tłumaczą, że 2. poprawka to prawo obywatelskie. W obawie przed atakami wszelakich grup ekstremistycznych gubernatorowie większości stanów zdecydowali się zabezpieczyć stanowe stolice. Wokół budynków lokalnych władz stawiane są ogrodzenia, okna zabijane są deskami, a na ulicach stoją oddziały policji i Gwardii Narodowej. Trzeba dodać, że ta ostatnia formacja – wbrew nazwie – jest wojskiem stanowym i o jej wykorzystaniu decyduje gubernator.  Federalne Biuro Śledcze ostrzega, że w wielu stanowych stolicach i w stołecznym Waszyngtonie może dojść do zamieszek według scenariusza z 6 stycznia, kiedy doszło do oblężenia Kapitolu. Pogoda może temu sprzyjać, bo zima na razie nie nadeszła. W Dystrykcie Kolumbii w ostatnich dniach temperatura oscylowała między 5 a 10 stopniami Celsjusza. Warto przypomnieć, że atak na Kapitol nie był pierwszą w ostatnich miesiącach napaścią uzbrojonych ludzi na budynki rządowe czy stanowe. Wiosną 2020 policja z Michigan musiała się zmierzyć z bojówkami atakującymi siedzibę władzy ustawodawczej w stanowej stolicy Lansing. Napastnicy protestowali przeciwko wprowadzeniu lockdownu w związku z pandemią. W ramach ogólnonarodowych zamieszek po zamordowaniu George’a Floyda przez policję z Minneapolis zdewastowano budynki władz w Kolorado, Ohio, Teksasie i Wisconsin. W grudniu tłum wdarł się do gmachu oregońskiej legislatywy w Salem i domagał zdjęcia okołopandemicznych ograniczeń. OKO.press rozmawiało z mieszkańcami stolicy, którzy byli świadkami wydarzeń z 6 sierpnia, o nastrojach wówczas i obecnej atmosferze przed zaprzysiężeniem Joego Bidena na 46. prezydenta USA. Miasto jest labiryntem ogrodzeń. National Mall, czyli obszar, na którym parki sąsiadują z pomnikami i muzeum Smithsonian, jest całkowicie zamknięty i będzie tak co najmniej do czwartku. Teren ten zwykle podczas prezydenckiej inauguracji zajmowali goście i widzowie. W mieście pełno patroli policji. Między Chinatown a Białym Domem, które dzieli 15-minutowy spacer, znajdują się dwa checkpointy, posterunki do kontrolowania ludzi. Media donoszą, że w weekend co najmniej cztery osoby zostały na takich posterunkach aresztowane. At least four people arrested this weekend at or near expanded US Capitol security checkpoints in past 48 hours — Scott MacFarlane (@MacFarlaneNews) January 18, 2021  Waszyngton pełen jest też tajniaków. W ścisłym centrum zamknięto ruch samochodowy. Ludzie z jednej strony nie dowierzają, że przyszło im żyć w takich warunkach, z drugiej panuje coraz większy strach o bezpieczeństwo.  „Generalnie, teraz lepiej jest siedzieć w domu. Do Waszyngtonu zjeżdżają Gwardie Narodowe z 40 stanów. Republikański gubernator stanu Marylandu (red. – są tam północne przedmieścia stolicy) wprowadził stan wyjątkowy na obszarze całego stanu. Demokrata Ralph Northam z Wirginii objął tym trybem tylko dwa hrabstwa, ale w tym Fairfax, gdzie mieszka wielu ludzi pracujących w stolicy” – mówi nam jeden z zagranicznych korespondentów akredytowanych w USA. Burmistrzyni Waszyngtonu Muriel Bowser oświadczyła w miniony piątek 15 stycznia, że nadzwyczajne środki bezpieczeństwa w stolicy będą obowiązywać znacznie dłużej niż do dnia inauguracji Bidena. ”Mieszkańcy powinni się przyzwyczaić, że tak będzie wyglądała nowa normalność” – powiedziała pani burmistrz. Dodała, że cały kraj będzie się musiał oswoić z tym, że służby odpowiedzialne za bezpieczeństwo będą skrupulatnie badać zagrożenia dla bezpieczeństwa. Ludzie z wnętrza politycznego systemu, w tym dziennikarze, urzędnicy, pracownicy think tanków i dyplomacji cały czas zastanawiają się jak mogło dojść do wydarzeń na Kapitolu w dniu poświadczenia przez Kongres głosowania Kolegium Elektorskiego, które wygrał Joe Biden. Rośnie presja na powołanie śledczej komisji złożonej z członków obu izb Kongresu z obydwu partii oraz niezależnych ekspertów, która wyjaśni co doprowadziło do tego, że tak łatwo doszło do wdarcia się tłumu do dość dobrze strzeżonego budynku w – górnolotnie mówiąc – centrum światowej demokracji liberalnej, szczególnie wrażliwej na kwestie bezpieczeństwa po zamachach z 11 września 2001 roku. Napastnicy byli jednak bardzo dobrze przygotowani. Wyposażyli się w liny i haki, z pomocą których można się było wedrzeć do budynku. Wskazywałoby to na zaplanowaną akcję, a nie spontaniczne ruszenie po słowach Donalda Trumpa. 16 stycznia 2021 Tajemnicą, która będą musieli odkryć śledczy, pozostaje to, o czym rozmawiał przez telefon w czasie szturmu prezydent z wiceprezydentem Mikem Pencem. Ten ostatni, chociaż Secret Service chciała go od razu ewakuować w bezpieczne miejsce, pozostawał w budynku Kongresu jeszcze 14 minut, próbując doprowadzić do rozwiązania kryzysu. Śledczy będą musieli ustalić, czy Trump świadomie ryzykował bezpieczeństwem drugiej osoby w państwie, wszak samozwańczy powstańcy krzyczeli „Powiesić Pence’a!”. Wyznawcy spiskowej teorii QAnona są przekonani, że jeszcze nie wszystko stracone, że Trump jest w kontakcie z dowódcami armii i w odpowiednim momencie zareaguje. Cokolwiek znaczy ten „odpowiedni moment” oraz “reagowanie” to oczywiste wymysły. Ameryka to kraj oparty na wielkim przywiązaniu do procedur, wręcz rytualizacji procedur. Obowiązuje zasada cywilnej kontroli nad armią, a trzeba przypomnieć, że na dwa dni przed oblężeniem Kapitolu dziesięciu byłych szefów Pentagonu we wspólnym liście ostrzegło przed włączeniem armii do sporu o wynik wyborów prezydenckich. Takie posunięcie “zaprowadziłoby USA na niebezpieczne, bezprawne i niekonstytucyjne terytorium” – napisali republikańscy i demokratyczni ministrowie obrony na łamach dziennika „The Washington Post”. Pod listem podpisali się wszyscy żyjący szefowie Pentagonu. Są wśród nich Dick Cheney, Donald Rumsfeld, a także James Mattis i Mark Esper, którzy sprawowali tę funkcję w rządzie Donalda Trumpa. Ale nie brnąc w spiskowe teorie alt-right pewne pytania o wojsko w kontekście wydarzeń z 6 stycznia trzeba postawić. Jeszcze dzień przed oblężeniem Kapitolu burmistrzyni Waszyngtonu Muriel Bowser poinformowała Ministerstwo Sprawiedliwości i Pentagon, że miasto nie oczekuje od rządu pomocy w postaci wysłania na ulice żołnierzy lub funkcjonariuszy służb federalnych. Bezpieczeństwa miała pilnować lokalna waszyngtońska policja. Bowser poprosiła też o to, by od razu ją poinformować, jeżeli w rządzie zapadłaby decyzja o uruchomieniu armii albo FBI. Dzień po zamieszkach władze Waszyngtonu i kierownicy resortów z rządu Trumpa zaczęli się wzajemnie obwiniać za doprowadzenie do niebezpiecznej sytuacji. O ile – jak napisaliśmy akapit wyżej – jeszcze we wtorek Bowser nie chciała pomocy Pentagonu, to w czwartek 7 stycznia waszyngtoński ratusz zarzucił Ministerstwu Obrony, że żołnierze odpowiedzialni za bezpieczeństwo podczas protrumpowskiego wiecu byli za słabo uzbrojeni i za bardzo oddaleni od Kapitolu. Koniec końców p.o. szefa Pentagonu Christopher Miller postanowił o 17:45 wysłać na Kapitol oddziały Gwardii Narodowych z Wirginii i Marylandu. Zrobił to dopiero ponad dwie godziny po tym, kiedy taką gotowość zadeklarowali gubernatorzy obydwu stanów. Odpowiedź skąd ta zwłoka, kiedy cały świat na ekranach telewizorów widział, że szturmowcy zdobyli siedzibę Kongresu, wydaje się dzisiaj kluczowa. O ustalenie prawdy powinna zatroszczyć się owa potencjalna komisja śledcza. Chodzi o to, czy w Pentagonie i w dowództwie Połączonych Sztabów nie ma przypadkiem ludzi, który po cichu popierają Trumpa i lud spod znaku Make America Great Again. Trzeba przypomnieć, że wśród atakujących Kapitol byli emerytowani i czynni żołnierze różnych formacji, a także policjanci w cywilu oraz republikańscy członkowie legislatyw stanowych. Dziennikarze, urzędnicy i politycy zastanawiają się, czy mieliśmy po prostu do czynienia z decyzyjnym i organizacyjnym bezwładem, czy świadomym działaniem. Tego być może dowiemy się za jakiś czas, tymczasem p.o. szefa Pentagonu Christopher Miller powiedział mediom, że nie może się doczekać dnia, w którym odejdzie ze stanowiska, tak bardzo ma dość swojej pracy. 14 stycznia 2021 Wobec zagrożenia, że w trakcie ochraniania inauguracji Bidena po stronie demonstrantów mogliby się opowiedzieć niektórzy z funkcjonariuszy służby mundurowych, Pentagon postanowił dokonać dokładnej selekcji osób, które zostaną wysłane do ochraniania wydarzenia. WASHINGTON (AP) — Defense officials tell AP they fear possible inside attack at inauguration, will have National Guard troops vetted. — Mike Balsamo (@MikeBalsamo1) January 18, 2021    Świat, Kongres USA USA wybory w usa
News OKO.press. Prokuraturzy karnie zsyłani kilkaset kilometrów od domu za krytykę Ziobry^Mariusz Jałoszewski^18 stycznia 2021^https://oko.press/prokuraturzy-karnie-zsylani-kilkaset-kilometrow-od-domu-za-krytyke-ziobry/^Aż siedmiu niezależnych prokuratorów, głównie ze Stowarzyszenia Lex Super Omnia, zostało właśnie karnie delegowanych do pracy w innych prokuraturach, często kilkaset kilometrów od domu. Na Podkarpacie, Pomorze, Warmię. To uderzenie w Lex Super Omnia i kara za krytykę prokuratury Ziobry Jak ustaliło OKO.press, w poniedziałek 18 stycznia 2021 roku sześciu prokuratorów, członków Lex Super Omnia, dostało decyzje o skierowaniu na pół roku do pracy na delegacji w innych jednostkach prokuratury. Jednocześnie część z nich została zdegradowana, bo mają pracować na najniższym szczeblu prokuratury, czyli w prokuraturach rejonowych. Z naszych informacji wynika, że pod decyzjami o delegacjach podpisał się sam Prokurator Krajowy Bogdan Święczkowski, zaufany Prokuratora Generalnego Zbigniewa Ziobry. Decyzje są z 15 stycznia. Prokuratorzy o pracy na delegacjach zostali poinformowani w poniedziałek, w innych jednostkach mają zacząć pracę już za dwa dni. „Od jesieni 2020 krążyły plotki, że dojdzie do rozprawy z Lex Super Omnia. Nie wiem, czy skończy się na tych sześciu delegacjach, czy będą kolejne, rozłożone na raty” – mówi OKO.press osoba znająca kulisy pracy prokuratury. I dodaje: „Uderzono głównie w osoby z zarządu Lex Super Omnia oraz osoby aktywne medialnie, które krytykują prokuratora Ziobrę i Święczkowskiego oraz ich stronników. Delegacje mają wywołać efekt mrożący i zniechęcić innych do poglądów sprzecznych z tymi, które ma obecne kierownictwo prokuratury”. Karne delegacje na pół roku do innych jednostek prokuratury otrzymali w poniedziałek 18 stycznia 2021 roku: – Daniel Drapała z Prokuratury Okręgowej we Wrocławiu do Prokuratury Rejonowej w Goleniowie w Zachodniopomorskim (pond 400 kilometrów od domu). – Katarzyna Kwiatkowska z Prokuratury Okręgowej Warszawa-Praga do Prokuratury Rejonowej w Golubiu-Dobrzyniu. Będzie pracować ok. 180 kilometrów od domu. Kwiatkowska jest w zarządzie Lex Super Omnia, wypowiada się w mediach, pracowała nad trzema raportami stowarzyszenia o represjach w prokuraturze. Pisaliśmy o tych raportach w OKO.press: 6 sierpnia 2019 Kwiatkowska pozwała też prokuraturę do sądu za zdegradowanie jej w 2016 roku. Wtedy po przejęciu kontroli nad prokuraturą przez Zbigniewa Ziobrę zdegradowano wielu doświadczonych prokuratorów z wyższych szczebli, głównie z Prokuratury Generalnej i z byłych prokuratur apelacyjnych. Tamte systemowe degradacje objęły wielu członków Lex Super Omnia, w tym obecnie karnie delegowanych. – Jarosław Onyszczuk z Prokuratury Rejonowej Warszawa-Mokotów do Prokuratury Rejonowej w Lidzbarku Warmińskim (260 kilometrów od domu). Onyszczuk jest w zarządzie Lex Super Omnia, często wypowiada się w mediach krytycznie o prokuraturze Ziobry. – Katarzyna Szeska z Prokuratury Rejonowej Warszawa-Wola do Prokuratury Rejonowej w Jarosławiu, 320 kilometrów od domu. Wypowiadała się krytycznie o prokuraturze w mediach, była aktywna na Twitterze. Szeska to była rzecznik Prokuratora Krajowego Edwarda Zalewskiego. – Ewa Wrzosek z Prokuratury Rejonowej Warszawa-Mokotów do Prokuratury Rejonowej w Śremie w Wielkopolsce, 310 kilometrów od domu. Wrzosek jest w komisji rewizyjnej Lex Super Omnia. To ona chciała zrobić głośne śledztwo w sprawie organizacji wyborów prezydenckich w maju 2020 roku w trakcie epidemii. Sprawę jednak jej szybko odebrano i błyskawicznie zrobiono za to dyscyplinarkę. Wrzosek jest też aktywna na Twitterze, gdzie krytykuje prokuraturę Ziobry. Za wypowiedzi medialne ma postawione kolejne trzy zarzuty dyscyplinarne. Obecna karna delegacja jest dla niej drugą delegacją, wcześniej była delegowana do pracy w innej prokuraturze rejonowej w Warszawie. Pisaliśmy o prokurator Wrzosek: 24 kwietnia 2020 Szóstym delegowanym teraz karnie jest Mariusz Krasoń z Prokuratury Regionalnej w Krakowie. Jako jedyny nie trafi daleko od domu, bo „jedynie” do Prokuratury Rejonowej Kraków-Podgórze. Krasoń jest w zarządzie Lex Super Omnia. To dla niego już trzecia karna delegacja. Pierwszą dostał w 2019 roku do Wrocławia. Była to kara za to, że był inicjatorem przyjęcia przez samorząd małopolskich prokuratorów krytycznej wobec prokuratury Ziobry uchwały. Pisaliśmy o tym w OKO.press: 13 lipca 2019 Była to pierwsza taka uchwała w Polsce. Za to spadły na niego represje. Został wysłany do Wrocławia na pół roku (mimo że opiekuje się starszymi rodzicami) i zdegradowany do pracy w prokuraturze rejonowej. Po powrocie z Wrocławia na kolejne pół roku został zesłany do krakowskiej prokuratury rejonowej. Potem na pół roku wrócił do macierzystej prokuratury i teraz znowu wysłano go na delegację. Krasoń jest represjonowany jeszcze za to, że miał odwagę pozwać swojego pracodawcę do sądu za delegację do Wrocławia. I sąd ją wstrzymał, ale prokuratura zlekceważyła orzeczenie. Na tym nie skończyła. Prokuratura Krajowa wszczęła śledztwo w sprawie korzystnych orzeczeń jakie w sprawie Krasonia wydawały krakowskie sądy. Na przesłuchanie wezwano aż 13 krakowskich sędziów, co jest sytuacją bez precedensu. Sędziom grożą nawet zarzuty karne. Mariusz Krasoń jest obecnie jednym z najbardziej prześladowanych za niezależność prokuratorów w Polsce. Pisaliśmy o tym w OKO.press: 29 grudnia 2020 Z informacji OKO.press wynika, że na karną delegację został teraz wysłany jeszcze jeden, siódmy, niezależny prokurator. Chodzi o prokuratora wojskowego Artura Matkowskiego z Prokuratury Rejonowej Poznań-Grunwald. Został zesłany do pracy w rejonie w Rzeszowie, ponad 500 kilometrów od domu. Matkowski pozwał prokuraturę do sądu o wynagrodzenie. Delegacje do innych jednostek prokuratur w założeniu miały pomóc wzmocnić kadrowo jednostki, w których jest za mało śledczych. W prokuraturze Ziobry są one jednak wykorzystywane instrumentalnie. Dla niepokornych to kara i jednoczesna degradacja. Teraz deleguje się w Polskę aż czterech prokuratorów z Warszawy, choć to tu jest najwięcej spraw do załatwienia. Delegacje w prokuraturze Ziobry są też nagrodami dla zaufanych. W ramach nagrody pracują oni na delegacjach w Prokuraturze Krajowej, co przekłada się na wyższe zarobki. W 2019 roku środowisko prokuratorów zbulwersowała sprawa delegacji dla Mariusza Krasonia oraz dla Dariusza Wituszki, prokuratora IPN ze Szczecina, który karnie został zesłany aż do odległego Rzeszowa. Wituszko na delegacji zmarł (ponad 800 kilometrów od domu). To poruszyło środowisko prawników w Polsce. Pisaliśmy o tym w OKO.press: 17 lipca 2019 W ten sposób są też karani inni prokuratorzy. Represje uderzają w członków Lex Super Omnia, które liczy ok. 250 członków. Stowarzyszenie powstało w 2016 roku. Na jego czele przez kilka lat stał Krzysztof Parchimowicz, który pokazał, że nie wszyscy w prokuraturze poszli na współpracę z Ziobrą. Bronił honoru prokuratury. Za swoją postawę ma teraz kilka dyscyplinarek i cały czas toczy się śledztwo, w którym w absurdalny sposób próbuje się go powiązać z mafią vatowską. Działalność w obronie prokuratury Parchimowicz przypłacił utratą zdrowia i z tego powodu w 2020 roku zrezygnował z kierowania Lex Super Omnia. Stał się jednak symbolem niezależnej prokuratury. Pisaliśmy o tym w OKO.press: 4 kwietnia 2020 Represje spadają też na innych śledczych, za byle co. Poza obecnymi karnymi delegacjami, podobnie potraktowano pod koniec 2020 roku trzech prokuratorów z Prokuratury Regionalnej we Wrocławia, w tym dwóch członków Lex Super Omnia. Na delegacje wysłano: – Dariusza Szyperskiego do wrocławskiej prokuratury rejonowej, – Annę Zimoląg do Prokuratury Rejonowej w Jeleniej Górze, – Jerzego Kasiurę do Prokuratury Rejonowej w Świdnicy. Innych ściga się wytaczając postępowania dyscyplinarne. Listę ściganych prokuratorów opublikowaliśmy w OKO.press: 11 lipca 2020 Sądownictwo, Zbigniew Ziobro, Prokuratura Krajowa, Bogdan Święczkowski delegacje Jarosław Onyszczuk Katarzyna Kwiatkowska Lex Super Omnia Mariusz Krasoń Prokuratura Krajowa
Kto będzie kolejnym prezesem IPN? Ważne, żeby był „bierny, mierny, ale wierny” [ANALIZA]^Estera Flieger^18 stycznia 2021^https://oko.press/kto-bedzie-kolejnym-prezesem-ipn/^22 lipca zakończy się pięcioletnia kadencja prezesa Instytutu Pamięci Narodowej Jarosława Szarka. Na giełdzie pojawiły się nazwiska potencjalnych następców. Analizujemy możliwe scenariusze i szanse kandydatów będących w grze, a także wyjaśniamy, co jest jej stawką  Zasady wyboru nowego szefa Instytutu opisane są w ustawie. Nie wcześniej niż na pół roku i nie później, niż na trzy miesiące przed upływem kadencji Jarosława Szarka, przewodniczący Kolegium IPN – obecnie funkcję tę pełni prof. Wojciech Polak – ogłosi konkurs na stanowisko prezesa. Pierwszy etap polega na sprawdzeniu, czy chętni spełniają określone w ustawie wymogi formalne (obywatelstwo polskie, niekaralność, wysokie walory moralne i wiedza przydatna w kierowaniu tą instytucją, stopień co najmniej doktora – nie musi to być historyk; prezes nie może być byłym współpracownikiem służb ani sędzią, który orzekając uchybił godności urzędu poprzez sprzeniewierzenie się niezawisłości sędziowskiej, jak i należeć do partii politycznej i związku zawodowego).  W drugim etapie zakwalifikowani do niego kandydaci są wysłuchiwani publicznie: prezentują swoje pomysły na Instytut i odpowiadają na pytania członków Kolegium, którzy następnie w głosowaniu – tajnym, bezwzględną większością głosów – wyłaniają zwycięzcę i składają wniosek o powołanie prezesa IPN przez Sejm za zgodą Senatu.  19 lipca 2020 Jeżeli w pierwszej kolejce żaden z uczestników konkursu nie wygra bezwzględną większością głosów, karty do głosowania idą ponownie w ruch: członkowie Kolegium wybierają – już zwykłą większością – spośród dwóch kandydatów, którzy uzyskali największe poparcie.  Może się zdarzyć, że nie przyniesie to rozwiązania. W takiej sytuacji Kolegium przyjmuje uchwałę o nierozstrzygnięciu konkursu, a jego przewodniczący rozpisuje nowy.   Rozdział 2, art. 10, punkt 1 Prezesa Instytutu Pamięci powołuje i odwołuje Sejm Rzeczypospolitej Polskiej za zgodą Senatu, na wniosek Kolegium Instytutu Pamięci, które zgłasza kandydata spoza swego grona. Rozdział 2, art. 10a., punkt 9 Kolegium Instytutu Pamięci podejmuje uchwałę w sprawie wyłonienia kandydata na stanowisko Prezesa Instytutu Pamięci w głosowaniu tajnym, bezwzględną większością głosów. Jeżeli w pierwszym głosowaniu żaden z kandydatów nie uzyska bezwzględnej większości głosów, wówczas przeprowadza się kolejne głosowanie zwykłą większością głosów, z udziałem kandydatów, którzy uzyskali dwie kolejne największe liczby głosów. Jeżeli w głosowaniach wymienionych w zdaniu pierwszym i drugim żaden z kandydatów nie uzyska wymaganej większości głosów, Kolegium Instytutu Pamięci, w drodze uchwały, uznaje konkurs za nierozstrzygnięty, a jego przewodniczący ponownie ogłasza konkurs.  O tym, kto zostanie kolejnym prezesem IPN zdecyduje Jarosław Kaczyński. W tej sprawie największą siłę przebicia, a więc posłuch u prezesa PiS, ma Ryszard Terlecki: to on zapewnił zwycięstwo Jarosławowi Szarkowi (pracowali razem w krakowskim oddziale Instytutu, Szarek to naukowy wychowanek i polityczny protegowany Terleckiego). Inaczej: IPN to działka Terleckiego. Następnie kandydatura zaakceptowana przez prezesa PiS, który może wręcz całkowicie zdać się na wicemarszałka Sejmu, zostanie przeprowadzona przez dziewięcioosobowe Kolegium w składzie: prof. Wojciech Polak (przewodniczący), dr hab. Sławomir Cenckiewicz (wiceprzewodniczący), prof. Piotr Franaszek (wiceprzewodniczący), prof. Tadeusz Wolsza (wiceprzewodniczący), prof. Jan Draus, Bronisław Wildstein, Krzysztof Wyszkowski, prof. Józef Marecki, prof. Andrzej Nowak. Przy Kolegium zatrzymajmy się dłużej: to bardzo ważny element w tej układance. 3 stycznia 2020 Kolegium do życia powołała nowelizacja ustawy o IPN z 28 kwietnia 2016 roku (zastąpiło Radę, której kompetencje były podobne – organizowała konkurs na prezesa Instytutu). Jego skład odzwierciedla zmianę polityczną, jak zaszła w Polsce niecały rok wcześniej: zasiadają w nim wyłącznie osoby związane z obozem prawicy. Dominację jednej opcji ilustrują również wyniki kolejnych głosowań: Janusz Kurtyka (kadencja 2005-2010) i Łukasz Kamiński (2011-2016) wygrywali raptem jednym głosem, Szarek został wybrany jednogłośnie.  Pięciu członków Kolegium powołuje Sejm, po dwóch prezydent i Senat. Kadencja trwa siedem lat, a więc zakończy się w 2023 roku. Dlatego nawet mając większość w Senacie, opozycja nie jest w stanie zmienić układu sił w Kolegium (i to może nawet do 2025 roku, zakładając, że wówczas kandydat PiS przegra wybory prezydenckie). Bezlitosna jest również arytmetyka sejmowa. Ale nadal – nie wchodząc w ocenę tej strategii – może przyblokować PiS w Senacie po przegłosowaniu zwycięzcy konkursu przez Sejm.  Mówi się, że PiS dogadał się tu z PSL: wymienił poparcie dla kandydata PSL na RPO na poparcie dla kandydata PiS na prezesa IPN.  Koalicja rządząca ma jeszcze pole manewru, choć niosące ryzyko politycznego tąpnięcia we własnych szeregach. Jak może ominąć Senat? Wszyscy rozmówcy OKO.press – zgodnie i niezależnie od siebie – kreślą jeden scenariusz: poprzez nowelizację ustawy, do której pretekstem byłoby wyprowadzenie z Instytutu pionu prokuratorskiego.  14 lipca zeszłego roku w oświadczeniu poprosiło o to ustawodawcę Kolegium. Inicjatywę poparł Ryszard Terlecki, krytykując instytutowych prokuratorów i zapowiadając nową ustawę. Jarosław Szarek jak zawsze nie miał własnego zdania i zadeklarował, że decyzja należy do parlamentu, co zasadniczo okazało się sprytne, bo zajął tym samym całkiem wygodną pozycję (nie jest tajemnicą, że w IPN trwa konflikt pomiędzy prokuratorami a kierowanym przez dr. hab. Krzysztofa Szwagrzyka Biurem Identyfikacji i Poszukiwań).  Ale sprawa przycichła. Nowelizację miał zablokować Zbigniew Ziobro, z którym szef pionu prokuratorskiego w IPN Andrzej Pozorski ma dobre relacje. Czy PiS zagra więc tą kartą?  Wybór prezesa Instytutu może być więc barometrem, który pokaże stan koalicji.  Stopniując napięcie, zacznijmy od historyka, który nie ma żadnych szans, a którego nazwisko pojawia się na giełdzie od lat: dr hab. Sławomir Cenckiewicz.  „PiS nigdy go nie wybierze” – słyszy OKO.press od historyka niegdyś związanego z Instytutem. Dlaczego? Jarosław Kaczyński nie zgodzi się z jednego, fundamentalnego powodu: Cenckiewicz jest niesterowalny. Jego wizerunkowi w oczach prezesa PiS ma też w ostatnim czasie nie pomagać lansowanie wespół z Piotrem Zychowiczem tezy o tym, że II Rzeczpospolita powinna była wejść w sojusz z III Rzeszą. Brak sterowalności ma dla oceny kandydatury o wiele większe znaczenie, ale warto odnotować i tę drugą opinię, bo doskonale pokazuje, że Cenckiewicz znalazł się na politycznym oucie – bo tym są dla gracza tego formatu publikacje w Nowej Konfederacji, z którą może bajdurzyć o Władysławie Studnickim (przedwojennym antysemicie majaczącym o konieczności współpracy z hitlerowskimi Niemcami, powszechnie sekowanym).  Choć Cenckiewicz, obecnie dyrektor Wojskowego Biura Historycznego (stanowisko to podarował mu Antoni Macierewicz) zapowiedział na Twitterze, że stanie do konkursu na dyrektora Państwowego Instytutu Spraw Międzynarodowych (gdzie jego szanse są również żadne), a po tekście zaprzeczy apetytowi na IPN i podważy każde opublikowane w nim zdanie, pamiętajmy, że o fotel prezesa ubiegał się w przeszłości i znany jest z takich ambicji. 8 lutego 2017 Na giełdę wciąż wraca nazwisko dr. hab. Filipa Musiała, dyrektora krakowskiego oddziału IPN. OKO.press ustaliło, że w 2016 roku nie zgodził się startować. Słyszymy, że ma czytelne sympatie polityczne i zdecydowane prawicowe poglądy, ale jest przy tym bardzo dobrym historykiem, wyróżnia się klasą, umie zarządzać zespołem, a także budować relacje z innymi instytucjami kierującymi się odmienną wrażliwością historyczną. Spotykamy się z opinią, że pracownicy przyjęliby jego wybór z ulgą, bo gwarantowałby większą niezależność Instytutu. „To bardzo poważna kandydatura. Ale sprawiłby poważniejsze problemy niż Szarek, bo jest postacią większego formatu. Uważam też, że gdyby chciał być prezesem, już by nim był” – mówi jeden z naszych rozmówców. Bo IPN to wciąż łakomy kąsek. I sprawnemu graczowi może posłużyć do zbudowania mocnej pozycji w życiu publicznym (przypominamy, że robił to charyzmatyczny Janusz Kurtyka – spekulowało się nawet o jego potencjale w wyborach prezydenckich). Może tu urosnąć postać ważna dla prawicy.  O prezesurze ma poważnie myśleć prof. Włodzimierz Suleja. Nieoficjalnie dowiadujemy się, że historyk zabiegał o poparcie u Jarosława Kaczyńskiego, co nie spodobało się Ryszardowi Terleckiemu (choć Suleja nie jest zupełnie bez zaplecza politycznego: pozostaje w kręgu marszałek Elżbiety Witek – ustaliło OKO.press; ciekawostką jest to, że Grzegorz Schetyna proponował go jako kandydata do Kolegium IPN, podczas gdy Donald Tusk widział tam prof. Dariusza Stolę – ostatecznie Platforma zgłosiła Bogdana Lisa i Ludwika Dorna, żaden z nich nie wszedł).  Przyjrzyjmy się temu nazwisku bliżej. Siedem lat temu, po audycie we wrocławskim oddziale IPN, którym kierował do 2013 roku, został zwolniony z pracy przez prezesa Łukasza Kamińskiego. Wrócił do Instytutu za Jarosława Szarka: do końca września 2020 roku był dyrektorem Biura Badań Historycznych, nagle złożył rezygnację – chcieliśmy z nim porozmawiać o jej przyczynach, ale odmówił.  Dowiadujemy się, że jego starania może przekreślać sprawa Henryka Gulbinowicza – metropolity wrocławskiego ukaranego przez Watykan za czyny pedofilskie, molestowanie i 16-letnią współpracę z SB. W jaki sposób? Po pierwsze, na Sulei ciąży zarzut ukrywania przed prezesem Januszem Kurtyką, a także opinią publiczną faktu współpracy kardynała ze służbami i wiedzy o tym, jak się prowadził. IPN miał o wszystkim wiedzieć już w 2006 roku. Po drugie, Suleja podpisał się pod listem otwartym w obronie kardynała Gulbinowicza w 2020 roku.  Nieoficjalnie OKO.press dowiaduje się, że o prezesurę zabiega Zbigniew Girzyński, ale i on nie liczy się w wyścigu. Na takiego kandydata nie zgodzi się Ryszard Terlecki.  Kiedyś podobne aspiracje zdradzał dr hab. Krzysztof Szwagrzyk, ale nasi rozmówcy nie dają mu dużych szans, bo jego gwiazda nieco przyblakła: był ważną postacią na prawicy, ale nie odnosi już spektakularnych sukcesów stojąc na czele Biura Poszukiwań i Identyfikacji, słyszymy nawet, że temat się wyczerpał.  Na ten moment największe szanse ma Jarosław Szarek, który według naszych ustaleń walczy o reelekcję (ustawa dopuszcza dwie kadencje).  To najgorszy prezes w ponad 20-letniej historii Instytutu (a dlaczego, wyjaśnimy dalej). Słyszymy, że każdy inny będzie lepszy. Ale Szarek ma pewien podstawowy dla PiS atut, który opisuje powiedzenie: „mierny, bierny, ale wierny”. Zapewniło mu to przetrwanie, być może przyniesie drugą kadencję. Bo pytanie, które zadaje sobie partia rządząca, brzmi: kto będzie posłusznym, a nie sprawnym szefem IPN. Polityka historyczna jest dla prawicy bardzo ważna, ale Instytut ma być jej narzędziem, a nie ją kreować. Notowania Szarka u Terleckiego wciąż są wysokie. „Nie zaszkodzi, zrobi wystawę na cito, wyda album, kiedy jest taka potrzeba” – podsumowuje jeden z naszych rozmówców. Brzmi jak opis idealnego kandydata bez właściwości. PiS nie potrzebuje wyrazistej postaci z własną wizją polityki historycznej, albo „co gorsza” samodzielnego urzędnika, który stopowałby jego najbardziej szalone pomysły, takie jak nowelizacja ustawy o IPN z 2018 roku. Chce kogoś, kto będzie wykonywał polecenia. OKO.press spotyka się z opinią, że wobec tego, co Szarek puszcza płazem, Janusz Kurtyka stawiałby opór. Jako przykład nasz rozmówca podaje karierę Stanisława Piotrowicza: jego zdaniem Kurtyka jako prezes IPN nie darowałby PiS-owi windowania PRL-owskiego prokuratora. Szarek bez zażenowania w świetle fleszy oprowadzał go po Instytucie jako szefa sejmowej Komisji Sprawiedliwości i Praw Człowieka, a przecież sam zapisał kartę działacza opozycji demokratycznej.  23 grudnia 2017 Wobec nowelizacji ustawy o IPN Jarosław Szarek – a wiele to mówi o jego kadencji – zachowywał się jak łyżwiarz figurowy. Wykręcał potrójne lutze, tulupy i axle: wielokrotnie zmieniał zdanie o tym, czy nowa ustawa była konsultowana z IPN, gubiąc się przy tym w kolejnych wersjach tej historii, jak i w ocenie samych przepisów.  Żaden dobry prezes nie zostawiłby na nowej ustawie suchej nitki, przestrzegając przy każdej okazji państwo przed konsekwencjami jej przyjęcia.  Ale od Szarka nie zależało zupełnie nic, choć projekt nie powstawał w tajemnicy przed nim. Miał też stały dostęp do wicemarszałka Sejmu, mógł więc w każdej chwili przedstawić mu zagrożenia – zrobiłby to w takiej sytuacji każdy niezależny urzędnik państwowy.  Nowelizacja ustawy o IPN z 26 stycznia 2018 roku zakładała m.in. karę więzienia dla tego, „kto publicznie i wbrew faktom przypisuje Narodowi Polskiemu lub Państwu Polskiemu odpowiedzialność lub współodpowiedzialność za popełnione przez III Rzeszę Niemiecką zbrodnie nazistowskie”. Do ustawy wpisano też „zbrodnie ukraińskich nacjonalistów i członków ukraińskich formacji kolaborujących z Trzecią Rzeszą”, zrównując je z Holocaustem, oraz czyny popełnione przez ukraińskich nacjonalistów w latach 1925-50 na terenach „Wołynia i Małopolski Wschodniej”. Nowa ustawa o IPN stała się przyczyną jednego z największych kryzysów dyplomatycznych, w jakim znalazła się współczesna Polska. Po kilku miesiącach, mimo wszystko ogłaszając sukces, rząd Morawieckiego wycofał się z poprawek.  Tymczasem Szarek, kiedy trzeba było, ustawę chwalił (w TVP Polonia 30 stycznia 2018 roku mówił, że jest „konieczna”, bo „państwo polskie musi mieć jakieś narzędzie obrony swojego dobrego imienia”, a na międzynarodową krytykę odpowiadał: „Jesteśmy niepodległym państwem i mamy prawo do własnej podmiotowości i stanowienia prawa”), a kiedy czuł, że może sobie na to pozwolić, wyrażał zaniepokojenie jej konsekwencjami (31 maja w „Gościu Niedzielnym” skarżył się na sparaliżowanie międzynarodowych relacji Instytutu z naukowcami zajmującymi się problematyką Holocaustu), by za jakiś czas znów chwalić (w lipcu wyjaśniał, że tak naprawdę nic się nie stało; dokładnie opisała to „Gazeta Wyborcza”, śledząc wypowiedź za wypowiedzią). Bo nic nie podsumowuje Szarka lepiej niż jego własne słowa z wywiadu dla „Do Rzeczy” udzielonego trzy lata temu: „Problemy po prostu należy przeczekać”.  Zresztą w jego wypadku okazała się to skuteczną strategią: w czerwcu 2018 roku Onet informował, że może zostać odwołany, według OKO.press zrezygnowano z tego pomysłu po klęsce nowelizacji, bo byłby to bałagan nie do opanowania (innymi słowy PiS nie chciał wówczas otwierać frontu w postaci wyboru prezesa IPN).  Politycznie więc (przy odrobinie szczęścia) Szarek sobie nieźle radzi: utrzymał się w fotelu. Ale – jak słyszy OKO.press – Instytut powoli usycha, zapada się w sobie: choć ma największy budżet w historii (423 mln zł; dla porównania: w 2016 roku było to 269 mln zł), to jego rola jest coraz mniejsza, na arenie międzynarodowej wręcz żadna: nazywając rzeczy po imieniu, w tym obszarze obserwujemy spektakularny upadek. Instytutowi Szarka brakuje też synergii. Co to znaczy? Żaden renomowany konkurs historyczny nie obędzie się bez książki wydanej przez IPN: wciąż powstają tu bardzo dobre i ważne monografie, ale to wola i wysiłek pojedynczych badaczy, bo prezes postawił na produkcję taśmową. Dominują prace przyczynkarskie, przestały działać projekty badawcze. Potencjał IPN jest marnowany. Szarek nie zna się też na zarządzaniu, ani – przez blisko sześć lat – nie nauczył się tego robić: jego metodą jest wymiana osób na stanowiskach kierowniczych, gdzie rotacja jest bardzo duża.  IPN Szarka to przede wszystkim „PiS w PiS-ie”, cytując jednego z naszych rozmówców: upolitycznił Instytut do granic możliwości. Instytucja mówi dziś głosem jednej partii.  Szarek jest przy tym bezlitosny. Jego pierwszą decyzją po wejściu do gabinetu prezesa IPN było wyrzucenie dr. Krzysztofa Persaka, który razem z prof. Pawłem Machcewiczem zredagował dwutomową pracę „Wokół Jedwabnego”. Persak był konsultantem historycznym „Pokłosia” (obóz prawicy miał mu za złe współudział w „szkalującym” Polskę filmie). I bardzo doświadczonym urzędnikiem, przez wiele lat dyrektorem biura prezesa Łukasza Kamińskiego.  Jednocześnie Szarek żalił się, że nie ma w IPN zbyt wielu badaczy zajmujących się stosunkami polsko-żydowskimi, jak gdyby nie pamiętał, że albo ich się zwalnia (oprócz Persaka to np. Paweł Spodenkiewicz z łódzkiego oddziału: za badaczem ujęło się wielu innych z Polski i świata, sprawa zakończyła się w sądzie, doszło do zawarcia ugody, centrala i Łódź przerzucały się potem odpowiedzialnością), albo sekowani odchodzą sami.  26 lutego 2018 A przykładów takich decyzji Szarka jesteśmy w stanie podać więcej i samej ocenie jego kadencji poświęcić kilka tesktów. Wypunktować można np. jego wypowiedzi o Jedwabnem (19 lipca 2016 roku przed sejmową komisją powiedział, że „wykonawcami tej zbrodni byli Niemcy, którzy wykorzystali (…) Polaków”). Czy dopuszczenie do podważenia wyników śledztwa IPN ws. Romualda Rajsa „Burego” – bez wiedzy prokuratora, który je prowadził, centrala wypuściła oświadczenie rehabilitujące zgodnie z zapotrzebowaniem politycznym „żołnierza wyklętego” odpowiedzialnego za działania o znamionach ludobójstwa, co skończyło się tym, że białoruski MSZ wezwał polskiego ambasadora na dywanik.  Konkurs na prezesa IPN ma otwartą formułę. Karuzela będzie się kręcić przez kilka najbliższych miesięcy, zwłaszcza że – jak pokazaliśmy – decyduje wiele zmiennych. Nie byłoby zaskakujące, gdyby do gry włączył się któryś z członków Kolegium, zgodnie z ustawą rezygnując wcześniej z funkcji. Ale według źródeł OKO.press, żaden z poważnych graczy nie weźmie udziału w konkursie, nie będąc pewnym zwycięstwa, a więc bez poparcia Nowogrodzkiej. Nie wygląda też na to, żeby opozycja miała jakikolwiek pomysł na Instytut, bo zarówno KO, jak i Lewica postulują jego likwidację. Kolejna kadencja Szarka dostarczać może uzasadnień dla tego postulatu, ale pod wieloma względami jest on fatalny. To jednak temat na kolejną analizę.  Historia, Nacjonalizm, Władza, Jarosław Szarek, Ryszard Terlecki, Jarosław Kaczyński, Instytut Pamięci Narodowej, Filip Musiał Sławomir Cenckiewicz
Arek Szczurek: państwo wytoczyło mu sto postępowań, wygrało 5 proc. Bo nie zdążył się odwołać^Krzysztof Boczek^18 stycznia 2021^https://oko.press/arkadiusz-szczurek-aktywista-ktorego-panstwo-pozwalo-sto-razy/^Aktywista prodemokratyczny, członek Lotnej Brygady Opozycji i Obywateli RP – Arek Szczurek. Śledzą go tajniacy, policja nie nadąża z kolejnymi zarzutami. Jako prawdziwy weteran o warszawskiej policji może już powiedzieć: „w stolicy odnoszą się do mnie raczej z szacunkiem" Tym tekstem otwieramy cykl, w którym będziemy opisywać jak władza represjonuje najbardziej aktywnych przeciwników rządu PiS. Nasz pierwszy bohater to Arkadiusz Szczurek, znany dobrze ze smoleńskich kontrmiesięcznic, ale nie tylko. Za aktywność prodemokratyczną instytucje państwowe ścigają go głównie w Warszawie, ale także w innych miastach Polski: Wejherowie, Piotrkowie Trybunalskim, Końskich, Krakowie, Kielcach, Skierniewicach, Siedlcach, Pruszkowie, Kutnie… Lista nie jest zamknięta. Najpierw trochę statystyk. ObyPomoc – komórka Obywateli RP wspierająca demonstrujących i aktywistów – zebrała informacje na temat większości spraw/postępowań, jakie państwo i jego instytucje wytoczyły Szczurkowi. Małgorzata Nowogońska z ObyPomocy wylicza, że w archiwach mają ich 71. Z tego: ObyPomoc nie ma danych wszystkich spraw, ale większość z nich się zakończyła. W sądach Szczurek sześć razy został uniewinniony, 12 razy postępowanie było umarzane, od 22 wyroków nakazowych – standardowo skazujących – odwoływał się składając sprzeciw. W procesach, które się odbyły i w których sąd mógł wysłuchać aktywistę, ten został tylko raz ukarany karą grzywny (100 zł kary + 30 zł kosztów procesowych) za przyklejenie nalepki „Nie ma nic wiecznego na Placu Piłsudskiego”. „Arek przegapił o jeden dzień termin złożenia apelacji i dlatego wyrok sądu rejonowego się uprawomocnił” – zaznacza Nowogońska. 14 grudnia 2020 W czterech innych sprawach – wyrokach nakazowych (z automatu są na niekorzyść oskarżonego) aktywista nie odebrał zawiadomienia we właściwym czasie, albo zapomniał złożyć sprzeciw, spóźnił się z jego złożeniem lub pomylił numer sprawy. Wskutek tego trzy razy został skazany na grzywnę, a raz na naganę. W jednym z takich przypadków, gdzie pozostali oskarżeni złożyli w porę sprzeciw, postępowanie wobec nich umorzono – brak znamion wykroczenia. Dlatego Fundacja Wolni ORP złożyła wniosek do Rzecznika Praw Obywatelskich o wniesienie kasacji w tej sprawie. RPO uznał, że są podstawy do wniesienia kasacji i Fundacja czeka na wynik rozprawy w Sądzie Najwyższym. Do powyższych 71 spraw zarchiwizowanych w ObyPomocy trzeba dodać: Szczurek twierdzi, że żadnej z tych spraw nie przegrał. Zakładamy, że tych spraw dodatkowych było min. 30. W sumie więc liczba postępowań, jakie państwo i jego organy wytoczyły Szczurkowi to ok. 100. „Moim zdaniem wszystkiego miałem już ponad setkę” – uważa aktywista. 11 września 2020 Podsumowując – przy min. 100 sprawach przegrał tylko pięć, czyli co dwudziestą. Skuteczność policji i innych organów państwa, które ścigają Szczurka wynosi ok. 5 proc. Gdyby policja stwierdzała, czy aktywista złamał prawo lub nie na podstawie rzutu monetą, wówczas ich skuteczność byłaby 10-krotnie wyższa – ok. 50 proc. Pięć procent jest zbliżone do średniej krajowej – według najnowszych danych ObyPOmocy policja wygrywa w kraju tylko ok. 4 proc. spraw wytaczanych demonstrantom. We wszystkich procesach, w których Szczurek został uniewinniony lub też sprawy umarzano, kosztami obciążano Skarb Państwa, czyli podatników. Aktywista zapłacił koszty procesowe tylko raz – 30 zł. Pierwsze szykany spotkały go w 2016 roku w stolicy, podczas tłumnych miesięcznic smoleńskich. Obywatele RP (m.in. Paweł Kasprzak, Tadeusz Jakrzewski, Wojciech Kinasiewicz, Kinga Kamińska) stali z potężnym, ponad 10-metrowym banerem „Andrzej Duda jest kłamcą i krzywoprzysięzcą”. Policja zabrała im ów transparent w Piotrkowie Trybunalskim i nigdy nie oddała, choć śledztwo wobec członków ORP umorzono. Stali też z innymi banerami, m.in. z cytatem Lecha Kaczyńskiego na temat TK („Trybunał Konstytucyjny był, jest i będzie organem władzy całkowicie niezależnym i, jak wszyscy w Polsce zauważyli, pilnie owej niezależności strzegącym. Nie sądzę, żeby cokolwiek mogło temu stanąć na przeszkodzie”). Za to prawie co miesiąc dostawali zarzuty „zakłócania porządku publicznego” na miesięcznicy. Czasami dodawano: „zakłócanie uroczystości państwowych”, albo „obrzędów religijnych” – bo policja uznała, że tym są miesięcznice smoleńskie. Arek Szczurek szacuje, że wszystkich tych spraw było ponad 20, z czego niecała połowa – 10 – trafiła do sądu. „Wszystkie policja przegrała. Sądy nas uniewinniały” – wspomina Szczurek.  Happening Lotnej Brygady Opozycji pod domem Jarosława Kaczyńskiego, 13.12.20. Arek Szczurek po prawej, w milicyjnym mundurze. Fot. Robert Kuszyński/OKO.press Od kwietnia 2018 roku, gdy PiS przestało organizować huczne miesięcznice smoleńskie, a zostawiło jedynie skromniejsze, poranne uroczystości, aktywista już znacznie rzadziej dostaje zarzuty. Jeśli już, to głównie „zakłócania porządku” za… publiczne zadawanie pytań. 10 kwietnia 2020 roku, podczas miesięcznicy, która oburzyła Polaków – bo odbywała się w czasie zakazu zgromadzeń – Szczurek wjechał rowerem na pl. Piłsudskiego. Policja usunęła go stamtąd i dopytywała na boku: „W jakim celu pan przybył tutaj?” „Celem pytania” „Do?” „Pana Kaczyńskiego”. I zakrzyknął na cały głos: „Kaczyński, czy był zamach? Był zamach w Smoleńsku?”. Policja nerwowo wypchnęła go do parku, odgrodziła potrójnym kordonem, spisała i postawiła zarzuty zakłócania porządku. 11 października 2019 roku z pomocą drabiny Szczurek wszedł na pomnik Lecha Kaczyńskiego na pl. Piłsudskiego i zawiesił transparent z kolejnym pytaniem: „Gdzie jest wrak?”. Policja musiała użyć dźwigu, by go stamtąd zdjąć. Zarzut: znieważenie pomnika. Prokuratura umorzyła postępowanie, ale Komenda Stołeczna Policji nadal „prowadzi sprawę”. 10 maja 2019 roku Szczurek wszedł na pomnik smoleński, rozwiesił transparent „Ein volk, ein reich, ein Kaczyński?? NIE!!” i z odległości kilku metrów krzyczał do prezesa PiS: „Kiedy wreszcie skończysz tę szopkę? Dziewięć lat, kiedy przestaniesz oszukiwać ludzi; gdzie jest wrak?”. Zarzuty? Zakłócanie porządku publicznego. „Błaszczak wygrażał, że będę miał sprawę w prokuraturze za propagowanie faszyzmu” – wspomina aktywista. Nie miał. W grudniu 2020 roku policja zwróciła mu transparent, a sąd postępowanie umorzył. W ciągu ostatnich czterech lat bywały takie dni, że Arkadiusz miał po dwie sprawy sądowe dziennie, a w tygodniu kilka. Bywało też, że policja wytaczała mu nawet trzy osobne sprawy za jego działalność w ciągu jednego dnia, stawiając kilka zarzutów. Na przykład 10 lutego 2020 roku w Pucku, podczas „100 rocznicy zaślubin z morzem”, Arek i kilkadziesiąt innych osób wygwizdali prezydenta Andrzeja Dudę i skandowali krytyczne dla niego hasła. 23 lutego 2020 Szczurkowi i innym osobom policja postawiła zarzut zakłócenia porządku publicznego, a także złamania art 343, par.1 prawa o… ochronie środowiska („zakaz używania instalacji lub urządzeń nagłaśniających”). 16 października 2020 roku Sąd Rejonowy w Wejherowie umorzył postępowanie w obu zarzutach. 19 stycznia 2018 Aktywista był także jednym z przesłuchiwanych w sprawie rzekomej obrazy prezydenta Dudy tego dnia w Pucku – jeden z dziennikarzy obywatelskich w relacji twierdził, że wznoszono okrzyki „Duda ty chuju”. Pod koniec grudnia 2020 roku prokuratura umorzyła i to postępowanie. Członkowie Lotnej Brygady Opozycji żartowali, że za wejście na kuter, z którego krzyczeli i gwizdali na Dudę, dostaną jeszcze zarzuty… „piractwa”. Właściciel jednak nie wniósł skargi. W wielu sprawach zarzuty przeciwko Arkowi Szczurkowi brzmią jak z filmów Barei. 28 października 2020 roku w ramach happeningu każdy z członków Lotnej Brygady Opozycji powiesił na płocie prezesa PiS jedną literę. Razem tworzyły napis: „WYPIERDALAJ”. Policja wzywała wszystkich na przesłuchania – po kolei, zgodnie z literkami w haśle. Szczurek dostał m.in. zarzut wykroczenia z art. 63a KW: „na ogrodzeniu posesji umieścił plakat z literą L wystawiając go na widok publiczny bez zgody zarządzającego tym miejscem”. Sprawa jest w toku. WYPIERDALAJ podpalaczu Polski!#wypierdalać***** *** pic.twitter.com/Cd4w695Od6 — Lotna Brygada Opozycji (@lotnabrygada) October 29, 2020  23 października 2020 roku, dzień po orzeczeniu TK Julii Przyłębskiej w sprawie aborcji, kilkutysięczny tłum ruszył pod dom Kaczyńskiego na Żoliborzu. Szczurek szedł na czele i jako jeden z wielu trzymał duży baner z napisem „Wypierdalać”. Policja spryskała gazem niosących transparent, a niektórych zatrzymała. Wtedy Szczurka pierwszy raz w ciągu pięciu lat demonstrowania zakuli w kajdanki i trafił „na dołek”. Prokuratura postawiła mu zarzut: „brał czynny udział w zbiegowisku wiedząc, że jego uczestnicy wspólnymi siłami dopuszczają się gwałtownego zamachu na osobę lub mienie”, tj. czyn z art. 254 par. 1 KK. Zamachu na kogo i na co konkretnie? Tego prokurator nie napisał. Za to zażądał, by raz w tygodniu aktywista stawiał się na policji. Sąd unieważnił ten wniosek. Za udział w happeningu Lotnej Brygady Opozycji 10 maja 2020 roku, ośmieszającym wybory widmo, kiedy – według policji – nie trzymał dwumetrowego dystansu, powiatowa inspektor sanitarna Jadwiga Mędelewska nałożyła na Szczurka aż 12,5 tys. zł kary. Sprawa stała się głośna. W obronę aktywisty włączyli się m.in. senator Krzysztof Brejza i RPO Adam Bodnar. W ciągu miesiąca sanepid wycofał się rakiem z kary. W piśmie tłumaczył, iż „dokonał ponownej analizy materiału i uznał, że przedmiotowe decyzje nie powinny trafić do obrotu prawnego”. Podpisała to…. Jadwiga Mędelewska – ta sama, która wcześniej wymierzyła Szczurkowi karę. 10 maja 2020 Za materiał, w którym w maju 2020 roku, przed wyborami pocztowymi, Szczurek i Adam Wiśniewski jako dziennikarze obywatelscy Wolnych Mediów (zarejestrowany tytuł) ujawnili, iż Jarosław Kaczyński nie posiada skrzynki pocztowej, policja groziła im także nałożeniem kar przez sanepid. Ostatecznie zdecydowała się postawić inny zarzut: „udziału w nielegalnym zgromadzeniu”. To „zgromadzenie” składało się z… dwóch osób, które w dodatku okazały legitymacje prasowe. W świetle prawa byli więc dziennikarzami. Ich reportaż był potem cytowany przez wiele mediów. POLICYJNA ZMIANA WARTYPOD SKRZYNKĄ PREZESAYT➡️https://t.co/M5Yzns2HtJ#wyPAD2020#PADisBAD#WyboryKopertowepic.twitter.com/cSVeKbuJy4 — wolne-media.pl (@wolne_media_pl) May 3, 2020  Za stosowanie megafonu i wznoszenie okrzyków na demonstracji 24 lipca 2017 roku przed siedzibą PiS i w ciągu dnia, policja postawiła Szczurkowi i innym osobom zarzut „zakłócania spokoju i porządku publicznego”. Tak jakby na demonstracjach nie można było skandować i krzyczeć przez megafon. 18 stycznia 2018 roku Sąd Rejonowy dla m.st. Warszawy umorzył to postępowanie. Jesienią 2018 roku na Krakowskim Przedmieściu policja zabrała aktywiście megafon. „Panie Arku, w protokole zaznaczyłem, że z napisem »jebać PiS«” – śmiał się konfidencjonalnie policjant, najwyraźniej sympatyzujący ze Szczurkiem. Na megafonie było wiele nalepek, ale wybrał treść akurat tej. W wyroku uniewinniającym w tej sprawie sędzia napisał: „nakazuję oddać megafon z napisem »Jebać PiS«”. 24 lutego 2019 roku pod domem Kaczyńskiego Szczurek puszczał z przyczepy Lotnej przemówienia prezesa i prezydenta Dudy. Padały m.in. słynne „jesteście kanaliami, zabiliście mi brata”, a także o braku wolności mediów, ale w czasie rządów PO. Słowa, które teraz ośmieszają rządzących. Policja oskarżyła aktywistę o „zakłócanie porządku publicznego”. Sąd uniewinnił go, ale policja – pierwszy raz od lat – się odwołała. 16 kwietnia 2019 roku Szczurek nie stawił się w Komisariacie Policji Warszawa-Żoliborz na przesłuchanie, w związku z „zakłócaniem porządku publicznego”. Bo obecność podejrzanego czy oskarżonego nie jest obowiązkowa. Mimo tego policja dodała mu drugi, kuriozalny zarzut: „nie udzielił (…) organowi policji informacji co do miejsca zatrudnienia”. Sąd umorzył sprawę. Częściej jednak polityczne szykany mają mniej humorystyczny charakter. Policja odwiedza aktywistę w jego mieszkaniu, wypytuje, przynosi mu kary do domu. 22 kwietnia 2020 roku troje mundurowych nachodziło nawet sąsiadów Szczurka. Wypytywali ich w jakich godzinach bywa, jaki ma numer telefonu. Zapytaliśmy KSP Warszawa, jaki cel miała ta wizyta policji i czy podobne wizyty składają również sąsiadom innych aktywistów prodemokratycznych. Nadkomisarz Sylwester Marczak, rzecznik prasowy KSP, odmówił nam odpowiedzi na te pytania. Notoryczne są też wielogodzinne zatrzymania, które mają być tylko „legitymowaniem”. W lipcu 2017 roku policja zatrzymywała Szczurka nawet na pięć godzin pod pretekstem sprawdzania jego tożsamości. Tymczasem był już wówczas legitymowany dziesiątki, jeśli nie setki razy i znali go na tyle, że zwracali się do niego „panie Arkadiuszu” .W analogicznych sprawach sądy potwierdzały, że te legitymowania to były faktycznie zatrzymania i zasądzały odszkodowania nawet do 2 tys. zł Samochód Szczurka jest bardzo często kontrolowany przez policję, zwłaszcza gdy ciągnie przyczepę Lotnej Brygady Opozycji. „To drobiazgowe kontrole, sprawdzają wszystko. Jakieś 20 razy zarzucali mi, że nie mogę ciągnąć tej przyczepy. Zawsze okazywało się to nieprawdą” – opowiada aktywista. Praktycznie każdy jego wyjazd z przyczepą to kontrola. Minimalnie jedna, bo często bywa więcej. 23 lutego 2019 roku policja aż cztery razy w ciągu kilku godzin kontrolowała jego pojazd w Warszawie, szukając pretekstów do zatrzymania dowodu rejestracyjnego lub wlepienia mandatu. Między pierwszym a drugim zatrzymaniem przez drogówkę tego dnia, Arek przejechał autem… kilkaset metrów. Kontrole zintensyfikowały się w czasie prezydenckiej kampanii wyborczej. „W sumie przez ostatnie półtora roku sprawdzali nas przynajmniej dwadzieścia kilka razy” – uważa aktywista. Zazwyczaj za przyczepą jeżdżą jedno, dwa auta policyjne, bywały już trzy – radiowozy lub cywilne. Wolne Media opublikowały wiele filmów, które to pokazują. W marcu 2019 roku radiowóz trzymał się tak blisko przyczepy Lotnej, że na skrzyżowaniu w centrum Warszawy wjechał w jej tył, gdy Szczurek zatrzymał się na czerwonym. Policjanci osiągnęli to, czego nie udało im się przez ponad miesiąc – zbili reflektor przyczepy, zabrali dowód rejestracyjny i unieruchomili ją na kilka tygodni. Słynna była blokada, jaką 20 czerwca 2020 roku zrobiło osiem radiowozów, aby Szczurek i Piotr Łopaciuk, także z Lotnej, jadący z „puczepą” z napisami „Przestańcie kraść!” i „wyPAD2020” nie podjechali pod dom Kaczyńskiego. Zdjęcie obrazujące tę blokadę stało się słynne w Polsce. W lutym i marcu 2019 roku przez przynajmniej półtora miesiąca przyczepa Arka była pilnowana non stop przez policję, głównie w cywilu – Wolne Media opublikowały kilka filmów to obrazujących. Potem Szczurek jeszcze przez dwa tygodnie miał pod domem patrole 24 godziny na dobę. W grudniu 2020 roku policja przez godzinę nie pozwalała wypchnąć przyczepy w kompleksu Miasteczka Wolności pod Sejmem i dołączyć jej do auta Szczurka. Nie tłumaczyli, dlaczego. Zajechali po prostu drogę radiowozem i blokowali. 14 października 2018 W Końskich 6 lipca 2020 roku podczas wiecu wyborczego prezydenta Dudy z przyczepy Lotnej ciągniętej przez volkswagena Szczurka leciały cytaty wypowiedzi znanych członków PiS. Te, które partia wolałaby teraz ukryć. Policja nie zatrzymała ich na miejscu, a kazała jechać za sobą. Wyprowadzili ich daleko poza teren spotkania PAD z mieszkańcami, nakazali wjechać na parking. Gdy aktywista próbował na nim zawrócić przyczepą, aby ustawić się do późniejszego wyjazdu, nie dokończył manewru, bo policja zablokowała go swoim wozem. Kiedy utknęli, mundurowy postawił Szczurkowi zarzut… blokowania wjazdu na parking (sic!). Policja trzymała ich ponad godzinę, sprawdzając drobiazgowo wszystko i stawiając kolejne zarzuty. Drugi to zakłócanie porządku puszczaniem cytatów ludzi PiS – ponownie posłużono się Ustawą Prawo o Ochronie Środowiska, art. 156 („Zabrania się używania instalacji lub urządzeń nagłaśniających na publicznie dostępnych terenach miast”). Trzeci – że nie ma uprawnień do kierowania autem z przyczepą. Szczurek pokazuje prawo jazdy kat. A, B, T, które uprawnia go do kierowania autami do 3,5 t, a oba kierowane przez niego pojazdy mają razem mniej. Ostatni zarzut poznał dopiero, gdy dostał pismo z policji – używanie telefonu komórkowego w czasie jazdy. „A to było tak ordynarne kłamstwo, że tego zarzutu mi nie postawili tam na miejscu” – opowiada aktywista. Kontrola trwała ponad godzinę i dziwnym trafem skończyła się, gdy zakończył się wiec wyborczy Dudy. W Warszawie, gdzie Szczurek składał zeznania, jeden z policjantów, który mu najwyraźniej sprzyja, tłumaczył: „Są naciski, trzeba sprawę ciągnąć”. Szczurek najbardziej dumny jest ze sprawy, która zakończyła się zwycięstwem w Sądzie Najwyższym. W 2016 i 2017 roku wojewoda mazowiecki Zdzisław Sipiera z PiS, zakazywał kontrmiesięcznic smoleńskich tzw. zarządzeniem zastępczym. Początkowo robił to kilka dni przed terminem zgromadzenia, które często zgłaszał właśnie Arek Szczurek. Aktywista jechał więc do sądu zaskarżyć ten zakaz. Sąd musiał rozpatrzyć sprawę w ciągu 48 godzin. Wygrywali wszystko. To rozpoczęło specyficzny wyścig. Wojewoda zaczął wydawać zakazy na krótko przed zgromadzeniem, by ORP nie zdążyło ze sprawą w sądzie. Szczurek z wcześniej przygotowanym pismem gnał do sądu, gdy tylko dostawał „zarządzenie zastępcze”. Wygrywali. Doszło do tego, że Szczurek zgłaszał zgromadzenia na stronie urzędu miasta, kilkanaście godzin przed nim, w okolicy 22:00 dnia poprzedniego, miasto to rejestrowało, a w tym czasie ktoś w urzędzie wojewódzkim siedział specjalnie do nocy, by wydać szybko zakaz od wojewody. Pół godziny przed kontrmiesięcznicą, lub już w trakcie jej trwania, policja dostarczała organizatorom papier, że zgromadzenie jest zakazane. 28 marca 2018 Przesilenie przyszło 11 października 2017 roku – Sąd Okręgowy w Warszawie dzień po kontrmiesięcznicy na osobistą skargę Szczurka na „zarządzenie zastępcze” wojewody stwierdził, że „sprawa jest bezprzedmiotowa”. „My uznawaliśmy, że nie jest, bo chodzi o zasadę czy wojewoda łamie prawo, czy też nie” – tłumaczy aktywista. W okręgowym przegrał, zaś sąd apelacyjny miał wątpliwości i skierował sprawę do Sądu Najwyższego. Ten miał orzec, czy wojewoda może wydawać takie „zarządzenia zastępcze” i czy sądy mają rozpatrywać takie sprawy post factum. 28 marca 2018 roku SN w pełnym składzie pod przewodnictwem Józefa Iwulskiego ogłosił, że wojewoda nie ma prawa wydawać takich zarządzeń, a sądy mają rozpatrywać wnioski organizatorów, nawet gdy jest już po zgromadzeniu. Po tym wyroku Szczurek złożył doniesienie do prokuratury na wojewodę, zarzucając mu przestępstwo „nadużycia uprawnień. Prokuratura sprawę umorzyła. Wojewoda nie poniósł konsekwencji. „Sprawę będę kontynuował”– zapowiada aktywista. Początkowo trochę się przejmował. „Nie byłem przyzwyczajony do tego, by mnie ścigała policja, tym bardziej, że nie czuję się winny” – wspomina. Po miesiącu to minęło. Z początku też z irytowała go intensywność tych spraw sądowych – z pracy musiał się czasami zwalniać jeden, dwa razy tygodniowo, więc szef się krzywił. Teraz już się do tych szykan przyzwyczaił. „Wliczam to w koszt tej działalności” – mówi. Przestał chodzić na wezwania na przesłuchania, jeśli jest podejrzanym/ obwinionym. „Bo to nic nie daje. Bez względu na to, co powiem, ich moje tłumaczenia nie interesują, bo i tak zawsze kierują sprawę do sądu” – tłumaczy. Poza tym brak zeznań na policji spowalnia drogę sprawy do sądu. Wyjątek – jeśli wzywają go na zeznania z delegacji, czyli zeznaje w Warszawie na wniosek policji np. z Końskich. Korzysta z pomocy prawników ObyPomoc – najczęściej mecenasów Radosława Baszuka i Krzysztofa Stępińskiego – którzy bronią demonstrantów i aktywistów pro publico bono. Ale Szczurek poznał już na tyle dobrze procedury sądowe, że od roku chodzi na rozprawy bez adwokata. „To już jest dla mnie rutyna” – tłumaczy. Ma satysfakcję, gdy wygrywa kolejna sprawę. Twierdzi nawet, że te szykany polityczne go zmieniły. Na plus. „Zawsze byłem nerwus, a teraz się uspokoiłem. Bo trzeba zachować zimną krew i się tym nie przejmować” – mówi. Choć w trakcie demonstracji go szarpią, wynoszą lub złośliwe zatrzymują na kilka, kilkanaście godzin w areszcie, to niektórzy policjanci okazują mu dużo sympatii. „Widać, że mają z tymi interwencjami duży problem. W stolicy odnoszą się do mnie raczej z szacunkiem” – twierdzi Szczurek. Pod koniec 2020 roku zdarzało się już, że odstępowali od legitymowania jego i członków Lotnej. Tak było m.in. 10 grudnia podczas miesięcznicy smoleńskiej, gdy Lotna rozpostarła flagę EU na pl. Piłsudskiego. Mundurowy tłumaczył wówczas: „Bo państwo są już znani”. 11 grudnia 2020 KSP Warszawa zapytaliśmy: Aspirant sztabowy Mariusz Mrozek z biura prasowego KSP nadesłał odpowiedź następującej treści:   Policja i służby, Protesty, Arkadiusz Szczurek kontrmiesięcznice Lotna Brygada Opozycji
Czy prokuratura wstrzymuje proces zabójcy Pawła Adamowicza z przyczyn politycznych? [SIEDLECKA]^Ewa Siedlecka^18 stycznia 2021^https://oko.press/czy-prokuratura-wstrzymuje-proces-zabojcy-pawla-adamowicza-z-przyczyn-politycznych-siedlecka/^W drugą rocznicę śmierci prezydenta Gdańska Pawła Adamowicza jego zabójca Stefan W. nie może się doczekać procesu. Mimo że zamachu dokonał na oczach całej Polski. Prokuratura się boi? Na razie zamówiła kolejną opinię psychiatryczną w sprawie poczytalności Stefana W. Nie znamy treści pierwszej, wiemy jedynie, że – tak zdaniem rodziny zamordowanego, jak adwokata Stefana W. – była niejednoznaczna, gdy chodzi o stwierdzenie stopnia poczytalności w momencie popełniania zbrodni. Mamy dwa wątki. Pierwszy: prawo do sądu, które ma podejrzany, ale też – zważywszy na charakter tej sprawy – opinia publiczna. I wątek drugi: zdolność psychiatrii do oceny, czy sprawca mógł pokierować świadomie swoim postępowaniem, a więc czy jest winny i może stanąć przed sądem. Kilka tysięcy osób – w tym politycy, samorządowcy, artyści i naukowcy, księża, działacze peerelowskiej opozycji – wystosowało apel wzywający do postawienia zabójcy przed sądem. RPO Adam Bodnar w oświadczeniu w rocznicę śmierci gorzko stwierdza, że tragedia nie ostudziła tonu debaty publicznej, w której nadal jest nienawiść i szczucie. Przypomnijmy, że o podsycanie atmosfery nienawiści do przeciwników politycznych PiS i do samego Adamowicza obwiniano (także pisząca te słowa) m.in. rządową telewizję (która notabene właśnie oskarżyła o szczucie na Pawła Adamowicza Platformę Obywatelską). 12 stycznia 2021 Adam Bodnar przypomina, że prokuratura była bardzo aktywna w sprawie podejrzeń wobec prezydenta Gdańska, ale śledztwo w sprawie jego zabójstwa prowadzi opieszale: „(…) obserwujemy opieszałość w zakresie wyjaśnienia okoliczności zabójstwa. Nie chcę podważać kompetencji śledczych prokuratury. Apeluję jedynie o konsekwencję w działaniu i możliwie pilne doprowadzenie tej sprawy do etapu sądowego”. Zgadzam się z intencjami listu otwartego w tej sprawie, podpisanego przez wielu obywateli i wiele osobistości życia publicznego oczekujących, że wyrok mógłby być „symbolicznym aktem sprawiedliwości i przestrogą”. Mamy prawo podejrzewać, że kierowana politycznie i całkowicie zależna od wytycznych prokuratura nie chce procesu – musiałaby wypłynąć kwestia atmosfery stworzonej wobec Pawła Adamowicza przez propagandę PiS i wpływ tej atmosfery na zabójcę. W tej sprawie na pytania odpowiadałby sam oskarżony i gdyby potwierdziło się, że wybrał sobie cel ataku, kierując się tą atmosferą, byłoby to świadectwo trudne do zanegowania – także przez TVP, która wytoczyła bodaj kilkanaście procesów dziennikarzom, ale także Adamowi Bodnarowi (absolutny precedens), za twierdzenie, że emitowała podsycające nienawiść przekazy. Systematycznie te procesy przegrywa. Tak więc prokuratura ma polityczne powody, by wstrzymywać proces, a nawet dążyć do tego, by go w ogóle nie było. Uzyskawszy bowiem opinie biegłych o całkowitej niepoczytalności Stefana W. w trakcie czynu, może skierować do sądu nie akt oskarżenia, ale wniosek o bezterminowe umieszczenie go w zamkniętym szpitalu psychiatrycznym. Zamawianie dodatkowych opinii psychiatrycznych dotyczących poczytalności nie jest ewenementem. I nie jest polską specjalnością. Przypomnijmy sprawę Andersa Breivika: pierwsza opinia stwierdzała niepoczytalność. Po głosach oburzenia opinii publicznej sąd zamówił drugą, która stwierdzała rzecz odwrotną. To ona otwarła drogę do skazania. Co by było, gdyby zamówiono kolejną? 14 stycznia 2019 Według badania przeprowadzonego w oparciu o ekspertyzy zamawiane w Klinice Psychiatrii Sądowej Instytutu Psychiatrii i Neurologii w Warszawie (opublikowane w „Elsevier International Journal of Law and Psychiatry”, styczeń-luty 2016) na 117 podejrzanych w sprawach karnych obserwowanych w klinice w celu wydania opinii o poczytalności 68 (czyli blisko 60 proc.) osób było ocenianych co najmniej drugi raz. Z tego w 58 proc. przypadków powtórnej diagnozy zmieniono poprzednią. To wyniki porównywalne do tych w innych krajach. Jak stwierdza współautorka badań Małgorzata Opio, psychiatria to nie jest nauka ścisła: „należy podkreślić, że psychiatria jest gałęzią medycyny obarczoną w wysokim stopniu subiektywnością. Mimo nieustannych prób zwiększenia precyzji diagnozowania nie dysponujemy w pełni obiektywnymi metodami badania psychiatrycznego”. Do braku obiektywnych narzędzi jako przyczyny różnych wyników opinii dochodzi dodatkowa trudność: psychiatrzy dla potrzeb procesu mają ocenić nie tylko, czy podejrzany choruje psychicznie, ale także w jakim stanie był w momencie popełniania czynu. Czyli ocenić sytuację, przy której ich nie było. Samo stwierdzenie, że w chwili czynu chorował psychicznie, sprawy nie rozwiązuje, bo trzeba ocenić, czy był „poczytalny”, czyli rozumiał znaczenie czynu i czy – a jeśli tak, to w jakim stopniu – mógł pokierować swoim postępowaniem. Wydaje się sprawą bezsporną, że Stefan W. choruje psychicznie. Wiemy to od jego matki, która alarmowała policję, że jeśli syn wyjdzie z więzienia, może popełnić zbrodnię. Odwiedzając go, stwierdziła, że ma objawy psychozy. Ale chorobę psychiczną zdiagnozowano już w więzieniu: dwudziestokrotnie był poddawany konsultacjom psychiatrycznym, a w 2016 roku spędził sześć tygodni w więziennym szpitalu. Lekarze zdiagnozowali schizofrenię paranoidalną. Poddano go leczeniu środkami psychotropowymi, a gdy wypuszczono go na wolność, stwierdzono, że leczenie przyniosło skutek. Jednak po uwolnieniu prawdopodobnie leków już nie brał. Polskie prawo uwalnia od odpowiedzialności karnej, jeśli w chwili popełnienia przestępstwa sprawca miał CAŁKOWICIE zniesioną poczytalność. Innymi słowy: nie wiedział, co robi, i nie miał możliwości kierowania swoim postępowaniem. Poczytalność zniesiona tylko częściowo nie uwalnia od odpowiedzialności. Dlatego w więzieniach odsiadują wyroki np. osoby z poważnym upośledzeniem umysłowym – pamiętamy sprawę „Radka”, mężczyzny, którego poziom inteligencji był na poziomie kilkulatka, a trafił do więzienia za notoryczne kradzieże rowerów. Biegli stwierdzili, że ma zdolność do rozróżniania dobra i zła, wie, że kraść nie wolno – więc może pokierować swoim postępowaniem i nie kraść rowerów. Logiczne. Chociaż bezsensowne – już choćby dlatego, że ten człowiek nie rozumiał związku pomiędzy uwięzieniem a kradzieżą rowerów. Poziom poczytalności – np. ograniczona, zniesiona w znacznym stopniu – ma wpływ na wymiar kary, dlatego opinia biegłych jest ważna. Czy zatem ma rację prokuratura, zamawiając w tej sprawie kolejną opinię? Z punktu widzenia prawa do sądu – nie ma racji. Powinna decydować w oparciu o tę, którą już ma. O tym, czy jest wystarczająca, powinien zdecydować sąd. Tak było np. w sprawie Breivika. 13 stycznia 2019 Do prokuratury można mieć też inną pretensję: w lipcu skierowała do sądu sprawę wolontariuszy Wielkiej Orkiestry Świątecznej Pomocy i wynajętych przez nią ochroniarzy za niewłaściwe przygotowanie finału imprezy w Gdańsku, podczas którego Stefan W. dokonał zamachu na prezydenta Adamowicza. A sprawa ewentualnej odpowiedzialności policji i służby więziennej za puszczenie bez dozoru osoby, która może być niebezpieczna, ciągnie się w prokuraturze bez konkluzji. Wpis pochodzi z Blogu Konserwatywnego Ewy Siedleckiej  Sądownictwo, Paweł Adamowicz, Prokuratura Krajowa, choroby psychiczne Zabójstwo Adamowicza
W pandemii miasta przechodzą zieloną, pieszo-rowerową rewolucję^Katarzyna Kojzar^17 stycznia 2021^https://oko.press/w-pandemii-miasta-przechodza-zielona-pieszo-rowerowa-rewolucje/^W Paryżu powstanie ogromny ogród miejski, a przez ostatni rok w całej aglomeracji przybyło ok. 150 km ścieżek rowerowych. W Bogocie jednośladom oddano 64 km, a w Seattle – 30. Pandemia zmienia miasta na całym świecie. A jak jest w Polsce? Przejście piechotą na drugą stronę Champs-Élysées, chyba najpopularniejszej alei Paryża, jest dziś bardzo trudne. Pod samym Łukiem Triumfalnym turyści zatrzymują się na niewielkiej wysepce między przejściami dla pieszych, żeby zrobić zdjęcie. Stoją zazwyczaj w zwartych grupach, a wokół nich pędzą samochody. Władze Paryża szacują, że w ciągu godziny przejeżdża tamtędy aż 3 tys. pojazdów. To ma się zmienić. Jak zapowiedziała mer stolicy Francji, socjalistka Anne Hidalgo, Champs-Élysées w ciągu najbliższych trzech lat zmieni się w miejski ogród. Droga samochodowa będzie zmniejszona, a wyłączone z ruchu pasy zostaną oddane pieszym. Pojawią się nowe drzewa i inne nasadzenia – tak, żeby turyści i mieszkańcy chcieli spędzać tam czas. Cały projekt ma kosztować 250 mln euro i zakończyć się przed Igrzyskami Olimpijskimi w 2024 roku.  Les Champs des possibles from PCA-STREAM on Vimeo. Paryż jest jednym z miast, które w trakcie pandemii zmienia się na lepsze. Ogród na Champs-Élysées to tylko jeden z pomysłów, jak zapewnić więcej przestrzeni rowerzystom i pieszym. Podczas pierwszego lockdownu tysiące paryżan przesiadło się z samochodu i metra na rowery. Władze miasta zareagowały błyskawicznie – pomimo już dość dużej infrastruktury rowerowej, w samym mieście zamknęły dla ruchu kolejne 50 km, przerabiając ulice na ścieżki dla jednośladów. W całej aglomeracji powstało 100 km dodatkowych dróg rowerowych. Trasy prowadzą także wzdłuż linii metra, żeby można było łatwo połączyć jazdę na rowerze i podróż komunikacją publiczną. Dla ruchu samochodowego zamknięto także ulice przed szkołami, żeby dzieci mogły bezpiecznie dotrzeć na lekcje. Część miejsc parkingowych w lecie przerobiono na ogródki kawiarniane, dzięki którym klienci mogli zachowywać odpowiedni dystans. Najbardziej kontrowersyjna okazała się decyzja mer Hidalgo o zamknięciu Rue de Rivoli – jednej z dużych, centralnych ulic, która przebiega koło Luwru. Przeciwko antysamochodwej polityce mer Paryża protestowali taksówkarze i kierowcy pracujący m.in. dla Ubera. „Strajkuje 2,5 tysiąca kierowców, wszyscy przez panią Hidalgo” – mówił w czerwcu w rozmowie z dziennikarzem magazynu „Time” jeden z taksówkarzy. „Tutaj nie chodzi o działanie dla środowiska czy przeciwko niemu. Proszę spojrzeć, my jeździmy samochodami elektrycznymi” – dodał. Taksówkarze blokowali w godzinach szczytu Boulevard Raspail, główną drogę na lewym brzegu Sekwany. Ale Hidalgo to nie odstrasza. Zapowiedziała, że „coronapistes”, czyli ścieżki stworzone w czasie pandemii, zostaną w Paryżu na stałe. Na Rue de Rivoli wjazd – poza rowerami, hulajnogami i deskami – będą miały autobusy, taksówki i wąsko określona grupa samochodów (np. dostawcze). Lewicowa mer Paryża, która objęła to stanowisko w 2014 roku (w 2020 roku zaczęła drugą kadencję), jest znana ze swoich pro-rowerowych i pro-pieszych pomysłów. Jednym z nich było zamknięcie drogi biegnącej bezpośrednio nad Sekwaną. Zamiast ruchliwej trasy dziś jest tam szeroki deptak, a w wakacje – plaża. Jednak zmiany nie były wprowadzane tak szybko, jak podczas pandemii. „Od końca pierwszego lockdownu w maju, nowa infrastruktura powstawała w rekordowym czasie” – komentował na portalu Fast Company Maximilian Gawlik, urbanista z L’Institut Paris Region. 22 września 2018 Nie tylko Paryż decyduje się na zwrot ku rowerom i pieszym. Już wiadomo, że przynajmniej część covidowych ścieżek zostanie na stałe w Londynie. Brytyjski rząd uruchomił fundusz o wartości 250 milionów funtów na stworzenie większej przestrzeni dla rowerzystów, poszerzenie chodników i stworzenie korytarzy tylko dla rowerzystów i autobusów. W Mediolanie działają „Strade aperte”, czyli ulice otwarte dla mieszkańców, z szerokimi chodnikami i ograniczeniem prędkości do 30 km/h. Choć w założeniu Strade Aperte są rozwiązaniem tymczasowym, Marco Granelli, zastępca burmistrza Mediolanu, mówił mediom: „Od lat pracowaliśmy nad zmniejszeniem ruchu samochodowego w mieście. Jeśli wszyscy jeżdżą autami, nie ma przestrzeni dla ludzi, nie ma przestrzeni do poruszania się, właściciele lokali nie mogą korzystać z przestrzeni przed swoimi sklepami i restauracjami. Chcemy odmrażać gospodarkę, ale być może na innych zasadach, niż do tej pory”. Z kolei w Seattle w USA otwarto ponad 30 km nowych dróg dla jednośladów – początkowo po to, żeby oddać mieszkańcom więcej przestrzeni do spacerów i uprawiania sportu. Z czasem jednak zapadła decyzja, że deptaki i ścieżki zostaną. „Na ulice wciąż mogą wjeżdżać mieszkańcy oraz właściciele i klienci lokali” – mówił Sam Zimbabwe z departamentu transportu w Seattle w rozmowie z Fast Company. „Ale zamknęliśmy je dla szerszego tranzytu. Niedługo po zamknięciu ulic dostaliśmy mnóstwo pozytywnych opinii od mieszkańców i zauważyliśmy, że rzeczywiście z nowej przestrzeni korzystają” – dodał. Władze miasta mają nadzieję, że dzięki lepszej i wygodniejszej infrastrukturze ludzie przekonają się do rezygnowania z samochodów. Spadek liczby kierowców już widać – w 2010 roku ponad połowa mieszkańców jeździła do pracy autem. W 2018 roku ten środek transportu wybierało już 44 proc. osób. „Samochody to przeszłość” – mówił w sierpniu burmistrz Nowego Jorku, Bill De Blasio. Według szacunków departamentu transportu, ruch rowerowy w mieście od lipca do października włącznie wzrósł o 21 proc. Zmalała za to liczba wypadków z udziałem pieszych. Jak podaje „New York Times” średnio w miesiącu na ulicach ginie 10 pieszych. Na początku pandemii, przez dwa miesiące, nie było ani jednej ofiary. De Blasio w 2019 roku zapowiedział, że do końca swojej kadencji w 2022 roku stworzy 80 mil (ok. 130 km) bezpiecznych dróg rowerowych. Pandemia opóźniła prace, ale, jak podaje magazyn transportowy „Mass Transit”, powstało około 50 km „tymczasowych i stałych” ścieżek. Miastem przyjaznym rowerom i pieszym staje się również Bogota. Stolica Kolumbii od lat pracuje nad tworzeniem nowych ścieżek rowerowych, które dla wielu mieszkańców są najszybszą drogą do pracy czy sklepu. W Bogocie nie ma metra, autobusy są zatłoczone, a aż 65 proc. gospodarstw domowych nie ma swoich samochodów. Stąd duża potrzebna promowania „mikrotransportu” – nie tylko rowerów, ale także m.in. elektrycznych skuterów. Już przed pandemią działało tu ponad 500 km ścieżek dla jednośladów. Podczas pierwszej fali pandemii w ekspresowym tempie przybyły kolejne 64 km, dzięki którym pracownicy kluczowych branż mogli szybko przemieszczać się po mieście. W ciągu niecałych czterech lat, jak zapowiadała w sierpniu burmistrzami Bogoty Claudia López, ma powstać w sumie 280 km nowych dróg rowerowych. 9 czerwca 2019 Jak na tle światowych metropolii prezentują się polskie miasta? „Bardzo blado” – odpowiada Jan Mencwel, przewodniczący stowarzyszenia Miasto Jest Nasze. „Postulowaliśmy w Warszawie wyznaczanie tymczasowych pasów ruchu dla rowerzystów na jezdniach – przede wszystkim na największych i szerokich arteriach, pozbawionych infrastruktury rowerowej. W tej chwili większość dróg rowerowych biegnie po chodnikach, kosztem przestrzeni dla pieszych” – dodaje. Jak mówi, przejechanie Warszawy na rowerze wymaga dobrego przygotowania. „Trzeba sprawdzić, gdzie ścieżka się skończy. Bo tak jest to u nas rozwiązane: droga rowerowa nagle się kończy i rowerzysta musi jakoś przedostać się na drugą stronę skrzyżowania. Jedynym wyjściem jest wjazd na ruchliwą ulicę, co dla wielu osób jest barierą nie do przejścia” – podkreśla. Warszawa, jak tłumaczy, ma dużo ścieżek rowerowych, ale nie tworzą one jednolitego systemu, który ułatwiłby poruszanie się po mieście. Pandemia COVID-19, pomimo apeli, tego nie zmieniła. Według wyliczeń European Cyclists’ Federation (ECF), Warszawa miała wyznaczyć zaledwie 0,15 km ścieżek w trakcie pandemii. To rzeczywiście blado, jeśli porównamy z innymi stolicami – na przykład w Bukareszcie ma powstać 47 km. W Rzymie – 150, w Brukseli prawie 99, a w Lizbonie 90. „Próbowałem ustalić, skąd ECF pozyskało dane dotyczące Warszawy i innych miast – i okazało się że jest to subiektywny wybór na podstawie kilku doniesień medialnych. Nikt z ECF nie pytał nas o dane do tego raportu. Nie wiemy nawet o jakie 0,15 km może chodzić” – komentuje Mikołaj Pieńkos z Zarządu Dróg Miejskich w Warszawie. Jak wymienia, w 2020 roku do użytku oddano 46 km tras rowerowych. Nie były to jednak zmiany spowodowane pandemią. „Tak zwane zmiany covidowe, czyli interwencyjne i tymczasowe projekty na rzecz pieszych i rowerów, były przez nas analizowane. Pomysł jest bardzo dobry medialnie, ale w praktyce ma liczne wady” – ocenia rzecznik ZDM. I tłumaczy, że musieliby do nich zostać oddelegowani pracownicy, którzy zajmują się wcześniej zaplanowanymi inwestycjami rowerowymi. „Takie rozwiązania nie są też wbrew pozorom bezkosztowe i nie ograniczają się do użycia farby drogowej. W wielu miejscach oznaczają kompletną zmianę organizacji ruchu” – wyjaśnia. Jako przykład podaje m.in. konieczność przebudowy sygnalizacji świetlnej. Władze innych polskich miast mają jednak inne zdanie niż warszawski magistrat i w covidowe ścieżki inwestują. ECF podaje, że najlepiej w Polsce pod względem zadeklarowanych kilometrów ścieżek prezentuje się Poznań. Ma tam powstać 12,9 km „covidówek”. Miasto chwali się zmianami na ulicy Kościuszki pod Starym Browarem, gdzie do tej pory rowerzyści musieli przeprowadzać swoje jednoślady przez odcinek 70 m. Teraz zarezerwowano dla nich cały pas jezdni, a liczba użytkowników ścieżki podskoczyła do 157 na godzinę. Dalej w rankingu ECF jest Gdańsk z zadeklarowanymi 8,2 km ścieżek i Kraków z 7 km. „Pierwszą zmianą było stworzenie kontrapasu na ulicy Wielopole w centrum miasta. Planowaliśmy to już wcześniej, ale pandemia przyspieszyła prace” – mówi Marcin Wójcik, oficer rowerowy w Zarządzie Transportu Publicznego w Krakowie. „Zmieniliśmy typ parkowania samochodów ze skośnego na równoległe, dzięki czemu na tej ulicy zmieścił się kontrapas rowerowy. Możemy nim dojechać do miejsca, gdzie teraz powstaje nowy przystanek kolejowy, który dla kolei aglomeracyjnej będzie miał większe znaczenie od Dworca Głównego. Dalej możemy dojechać na Rondo Grzegórzeckie przez ulicę Grzegórzecką. Przed pandemią rowerzyści praktycznie z niej nie korzystali. Jedyną przestrzenią dla rowerów była ulica współdzielona z samochodami, które nie miały możliwości wyprzedzania jednośladów – po środku ulicy biegną torowiska tramwajowe oddzielone separatorami. Rowerzyści czuli presję i w efekcie jeździli po wąskim chodniku. W ramach zmian covidowych pas południowy został przekształcony na drogę dla rowerów, a samochody są przesunięte na torowisko. Nie powoduje to większych utrudnień, a droga jest popularna wśród rowerzystów – w grudniu średnio dziennie jeździło tamtędy 800 osób” – opowiada Wójcik. Ta zmiana jest tymczasowa – po zdjęciu obostrzeń ruch samochodowy może tam wrócić do dawnej formy. Jednak, jak przekonuje Wójcik, popularność trasy wśród rowerzystów będzie mocnym argumentem za zostawienie jej na stałe. Kolejną zmianą w Krakowie, która zostanie tu na stałe, było wydzielenie drogi rowerowej na ulicy Dietla, dzielącej Stare Miasto i Kazimierz. Do tej pory samochody miały tutaj do dyspozycji po dwa pasy ruchu w każdą stronę. Teraz odjęto po jednym pasie ruchu, tworząc tam miejsce do parkowania i trasę dla rowerów. „Zyskali piesi, bo auta nie zajmują już chodników. Zyskali rowerzyści, bo mogą się swobodnie przemieszczać. Zyskali też kierowcy, którzy mogą wygodnie parkować, bez konieczności wjeżdżania na krawężnik” – tłumaczy Wójcik. Ulicą Dietla dojeżdżamy do Mostu Grunwaldzkiego na Wiśle, gdzie również część drogi stała się ścieżką rowerową. Do tej pory rowerzyści poruszali się do trasie pieszo-rowerowej, zabierając spacerowiczom przestrzeń. Teraz piesi mają więcej miejsca, rowerzyści mogą bezpiecznie przejechać przez most, a kierowcom zostawiono jeden pas. „Osiągnęliśmy zrównoważony podział: 25 proc. użytkowników Mostu Grunwaldzkiego to kierowcy, 25 to piesi i rowerzyści, a 50 proc. stanowią pasażerowie transportu zbiorowego” – dodaje Wójcik. Ekologia, samochody ścieżki rowerowe
Seks, czyli ohydny grzech. Gdybym wciąż wierzyła w Boga, musiałabym go nienawidzić^Maria Szpilka^17 stycznia 2021^https://oko.press/seks-czyli-ohydny-grzech-gdybym-wciaz-wierzyla-w-boga-musialabym-go-nienawidzic/^Co wychowanie katolickie robi z seksualnością? "Czuję się okaleczona, psychicznie obrzezana, oszukana. Przez połowę życia wstydziłam się, że ulegam swojej żądzy. Przez drugą, że nie potrafię tego zrobić. Od lat jestem niewierząca, ale uraz jest zbyt głęboki, by wyleczyło go samo zerwanie z Kościołem i religią" - pisze Maria Szpilka* Mamy przypomnieć sobie grzechy, których dopuściliśmy się w całym dotychczasowym, to jest ośmioletnim życiu. Ksiądz ich wysłucha i przekaże Panu Bogu, ten zaś – jeśli okażemy skruchę, odpokutujemy i szczerze przysięgniemy poprawę – na pewno nam je wybaczy. Na lekcji religii dowiaduję się, jak ten proces przebiega. Moje usta i ucho spowiednika łączy niewidzialny kabel, który z konfesjonału prowadzi ku niebu. W ten sposób Pan Jezus, siedzący na jego końcu, udziela mi rozgrzeszenia. Tak wynika z obrazka, który mamy wkleić do zeszytów. Przygotowujemy się do pierwszej komunii świętej, którą poprzedza pierwsza, obowiązkowa spowiedź. Chodzę do prywatnej, katolickiej szkoły, więc sakrament przyjmuję z całą swoją klasą. Zakonnica, która prowadzi próby, opowiada nam o kobiecie, która świadomie zataiła jeden z grzechów przed spowiednikiem – podczas mszy zakrztusiła się i umarła. Księdza oszukasz, Boga nie. Po spowiedzi powinnam poczuć się lekko. Choć wciąż ciążyć mi będzie grzech pierworodny. Jego się nie pozbędę – jest wieczny jak sam Bóg. Dlaczego? Bo setki tysięcy lat temu jacyś ludzie zjedli owoc, którego ten zabronił im zrywać. Jeśli to wystarczyło, by wygnać ich z raju i na wieki skazać ludzkość na życie pełne rozmaitych cierpień, to co stanie się ze mną, jeśli spróbuję oszukać Boga i zataić grzech? A jednak zatajam. Choć czekając w kolejce do spowiedzi obiecuję sobie, że powiem całą prawdę. Przyznam, że jestem grzeszna i brudna. W grudniu w OKO.press opublikowaliśmy relacje osób szczegółowo przepytywanych w trakcie spowiedzi z życia seksualnego. Wiele z nich przed pierwszą komunią słyszało w konfesjonale pytania o dotykanie się w miejscach intymnych i masturbację. „Spowiednik niejako wtłacza swoje brudne myśli w dziecko. To dlatego takie spowiedzi są pamiętane całe życie” – mówiła w wywiadzie dla OKO.press traumatolożka dziecięca Grażyna Lewko. Książeczka komunijna, którą dostaję w szkole, czerpanie przyjemności z dotykania swojego ciała wymienia pośród takich występków, jak bicie innych, przezywanie, dręczenie zwierząt, krzywoprzysięstwo czy kradzież, wiem więc, że sprawa jest poważna, a zatajając grzech odmawiam swojej duszy oczyszczenia. Nie rozumiem, dlaczego wszechwiedzący Bóg musi uciekać się do takich sztuczek, by posiąść wiedzę o tym, co w ostatnim miesiącu wkładałam sobie do cipki. Zawracanie tym głowy komuś, kto pozwolił się przybić do krzyża, by zgładzić grzechy świata, wydaje mi się bezczelne, toteż grzech “samogwałtu” konsekwentnie zatajam. Tak to sobie tłumaczę, w rzeczywistości paraliżuje mnie strach przed potępiającą nutą w głosie obcego człowieka z konfesjonału. I poczucie, że robię coś naprawdę obrzydliwego. Czekając w kolejce do spowiedzi jestem bliska omdlenia. O wzmagającej się, choć wciąż niewinnej i bynajmniej nie poszukującej partnera żądzy nie rozmawiam nawet z rodzicami, a i wśród koleżanek temat wywołuje zawstydzenie – jak powiedzieć o niej dorosłemu, którego nie znam, a który ma kontakt z samym Bogiem? Chcę uciekać, ale rodzice mówią, że jeśli nie uszanuję ich wartości, oni nie będą szanować moich zachcianek (tzn. nie dostanę kieszonkowego). Wiem, że zatajenie potęguje grzech, którego dotyczy, przy czym samo w sobie jest grzechem, obawiam się więc, że jestem skazana na ogień piekielny i wieczny swąd palonego ciała. W szkole dzieciaki zaczynają przekazywać sobie pierwszą, dość szczątkową wiedzę na temat tego, czym jest seks i “jak się robi dzieci”, a ja zastanawiam się, co począć z diabelską energią, która rozpiera mnie od środka i która każe z wypiekami na twarzy przeczesywać stosy “Bravo” i “Bravo Girl”, zaległe na antresoli w pokoju o kilka lat starszej kuzynki (oczywiście w poszukiwaniu informacji o seksie). Wiem, że popełniam grzech, choć nie do końca rozumiem, na czym miałby polegać. Nie podważam tej niejasnej zasady, chcę jednak wiedzieć, dlaczego wszystkie pozostałe występki zakładają istnienie sprawcy i ofiary, zaś w tym wypadku zarówno sprawcą, jak i ofiarą, jestem ja. Aniołki płaczą, kiedy ludzie grzeszą, a więc również wtedy, kiedy małe dziewczynki wkładają sobie palce w cipki. Babcia mówi, że dziecięce występki są źródłem deszczu. Nie wierzę jej. Wierzę natomiast, że jestem zła, brudna i zboczona, ale nikt nie zdaje się tego domyślać. 23 grudnia 2020 Chodzę do katolickiej podstawówki, większość lekcji prowadzą zakonnice. Rano całą klasą odmawiamy różaniec w szkolnej kaplicy. Przynajmniej raz w roku jedna z zakonnic umiera, a jej ciało przez trzy dni leży w małej salce przy ołtarzu. Zwalniamy się z lekcji, by pomodlić się za duszę zmarłej, a tak naprawdę robimy zakłady o to, kto odważy się dotknąć trupa. Śmierć nie jest tabu, co innego nasza budząca się seksualność. Na WF-ie gramy w piłkę nożną. Do czasu, aż nauczycielka oświadcza, że szkoła zakazała tego sportu dziewczynkom. Piłka mogłaby uderzyć nas w brzuch, co w przyszłości może skutkować problemem z zajściem w ciążę. Na szkolnych wycieczkach wraz z jedną z zakonnic wchodzi do naszej łazienki, by sprawdzić, czy umyłyśmy się dokładnie. Nie odchodzą, dopóki wszystkie, jedna bardziej zawstydzona od drugiej, nie odkryjemy piersi i jeszcze bezwłosych cipek. Buntuję się, ale moje dziecięce argumenty nie mają siły przebicia. W szkole uczę się, że dotykanie miejsc intymnych jest uleganiem prymitywnej i grzesznej żądzy, którą należy w sobie stłumić, a jeśli to się nie uda, trzeba ją z siebie wyspowiadać. Mam zachować czystość, której przeciwieństwem jest brud. Moje myśli wypełnia tysiąc grzechów na minutę, muszę więc być naprawdę podłym, zepsutym dzieckiem. Mam osiem lat i marzę, by dotykać piersi korepetytorki z angielskiego (przez jakiś czas myślę, że wolę kobiety). Mam osiem lat i głowę pełną brudnych, hańbiących myśli. W domu się o tym nie rozmawia, ale kiedy kończę dziesięć lat, ojciec mówi mi, że gdyby ktoś mnie kiedyś gwałcił, powinnam udawać przyjemność, czym zwiększę swoje szanse na przeżycie. Od tego momentu wiem, że muszę być na to przygotowana. Opowiada też o łatwych, nieszanujących się dziewczynach, do których w czasach jego młodości ustawiały się kolejki chłopaków. O chłopakach nie mówi nic, ale zapamiętuję, że kobieta daje, a mężczyzna bierze. Kiedy czuję wzbierające podniecenie, wyobrażam sobie, że ktoś kaleczy moje miejsca intymne, bije do krwi i polewa octem. Czasem są to zakonnice, innym razem nieznany mi porywacz lub surowy mężczyzna w szkole poprawczej dla dzieci, które myślą i czynem zboczyły na drogę hańby. To, co rodzi się w mojej głowie jako kara za uleganie diabelskim podszeptom, z czasem samo w sobie staje się fantazją. Nie marzę o porywie namiętności czy choćby pierwszym pocałunku. Moja dziecięca wyobraźnia pisze scenariusze pełne bólu i upokorzenia, zawsze ze strony dorosłych. Mam od 13 do 16 lat, chodzę do publicznego gimnazjum. Z lekcji Wychowania do Życia w Rodzinie pamiętam tyle, iż należy dokładnie myć jajka, by nie nabawić się salmonelli. Oglądam ostre porno, takie, w którym kobieta poniżana jest jak cyrkowe zwierzę w czasach, kiedy nie budziło to moralnych zastrzeżeń, a do którego dostęp ma każde dziecko (naiwni ci, którzy wierzą w skuteczność tzw. zapory rodzicielskiej). Podniecenie nieustannie miesza się ze wstydem, pierwsze ustępuje zwykle pod wpływem drugiego. Moje koleżanki umawiają się z chłopakami z liceum, którzy codziennie czekają pod naszą szkołą, wyłapując co ładniejsze dziewczyny. Wtedy ku swej rozpaczy, dziś wiem, że szczęśliwie, jestem pryszczata i walczę z łojotokiem, a chcąc ukryć kompleksy, stylizuję się na ostrą punkówę. Dzięki temu oraz lękom przed karą boską udaje mi się uniknąć przedwczesnej inicjacji, jak również reputacji szmaty (choć fascynują mnie dziewczyny, które ją mają). 14 listopada 2020 Mam siedemnaście lat i przez Internet zamawiam swój pierwszy, różowy wibrator. Chowam go w poduszce w kształcie jednorożca z wyhaftowanym napisem “Zakopane”, wcześniej delikatnie nacinając jej róg. Używając go zastanawiam się, czy obserwuje mnie zmarła babcia i Anioł Stróż. Podważam istnienie Boga, buntuję się przed cotygodniowym udziałem w mszach (bezskutecznie), ale nie mogę wyrzucić z głowy wizji, które wtłaczano do niej od wczesnego dzieciństwa. Przyjemność z dotykania swojego ciała potrafię czerpać tylko przez kilka, kilkanaście sekund, potem paraliżuje mnie wstyd i wizja wiecznego potępienia. Zanim narzędzie zbrodni wyląduje w śmietniku trzy domy dalej (na wszelki wypadek), drżę w obawie, że wpadnie w ręce rodziców (jakbym sprawiała im za mało problemów). Nie wyobrażam sobie większej hańby. Fantazjuję o gwałcie. Masturbacja jest grzechem, ale nie grzeszy się będąc bierną ofiarą cudzej żądzy (choć z czasem i tego przestaję być pewna – na religii uczę się o świętych, które wolały umrzeć niż okryć się tego rodzaju “hańbą”). W Internecie łatwo znajduję filmy, w których kobieta jest penetrowana wbrew swojej woli – nie wiem wtedy, że sceny są odgrywane (czy wszystkie – tego nie wiem do dziś). Tli się we mnie resztka pożądania, ale nie potrafię mu ulec. Większość moich znajomych uprawia już seks, a ci, którzy tego nie robią, dzięki bujnej młodzieńczej wyobraźni doskonale to ukrywają. Mam pierwszego chłopaka, nie chcę, by zazdrościł kolegom czegoś, na co ja zupełnie nie mam ochoty. Boję się, że jestem inna, gorsza, popsuta. Znowu się wstydzę. Na domiar złego przyjaciółka żali mi się, że nie może rozebrać się przed partnerem, bo jej cipka jest zdeformowana. Nie potrafi wyjaśnić, na czym deformacja polega, w końcu sporządza rysunek, który nie przypomina tych znanych nam z podręcznika do biologii ani oglądanych pokątnie pornosów. Wargi sromowe mniejsze delikatnie wystają poza większe. Wracam do domu, biorę lusterko i uznaję, że moja cipka wcale nie wygląda lepiej. Nie dość więc, że jestem oziębła, jestem też zdeformowana. Podczas pierwszego zbliżenia nie czuję nic prócz wstydu i obrzydzenia. Mam od 18 do 24 lat i sypiam z mężczyznami, by udowodnić sobie, że nie jestem inna. Może za którymś razem wszystko samo wróci do normy? Fake it until you make it. Upijam się, by nie czuć wstydu, co nie znaczy, że odczuwam przyjemność. Moje ciało jest obiektem seksualnym, a ja nie chcę być rozczarowaniem. Są miesiące, że po każdej próbie masturbacji zwijam się w kłębek i płaczę. Seksualna przyjemność nierozerwalnie wiąże się z obezwładniającym wstydem, moje ciało zamienia w narzędzie grzechu. Kiedy przeszywa je pierwszy dreszcz podniecenia, zamieniam się w kilkuletnią dziewczynkę, która żądzę kojarzy z hańbą i potępieniem, która czuje na sobie pełen dezaprobaty wzrok bliskich zmarłych. Sztukę tłumienia żądzy opanowałam do perfekcji, nie uwolnił jej żaden penis, prawdziwy czy sztuczny, nie uwolniły miłość ani wieloletnia psychoterapia. Najbliżej był alkohol, niekwestionowany mistrz walki z poczuciem wstydu, choćby tym słusznym. Czuję się okaleczona, psychicznie obrzezana, oszukana. Przez połowę życia wstydziłam się, że ulegam swojej żądzy. Przez drugą, że nie potrafię tego zrobić. Od lat jestem niewierząca, ale uraz jest zbyt głęboki, by wyleczyło go samo zerwanie z Kościołem i religią. 30 grudnia 2020 Piszę o tym, by wszystkim, które i którzy tego potrzebują, powiedzieć: nie jesteście sami. Tradycyjne katolickie wychowanie nie sprzyja prawidłowemu rozwojowi psychoseksualnemu, zdrowiu ani szczęściu. To wychowanie w poczuciu grzechu i wstydu, w strachu i poczuciu winy. To zohydzenie seksu, relacji z własnym ciałem i czerpania z niego przyjemności poprzez fetyszyzowanie “dziewictwa” i “czystości”, to podrzędność kobiet – widoczna tak w strukturach Kościoła katolickiego, instytucji, w której posiadanie penisa wiąże się z władzą, a waginy z niższością, usłużnością, skromnością i poświęceniem, jak i w samym Piśmie. W Biblii najlepsze, co może zrobić kobieta, to urodzić mężczyznę lub zachować czystość, a najlepiej jedno i drugie. A wcześniej radośnie przyjąć fakt, że ów mężczyzna postanowił ją zapłodnić, by mógł przyjść na świat jako swój syn, a następnie zmusić ją do patrzenia na swoją męczeńską śmierć. Wszystko po to, by mógł odpuścić nam nasze grzechy i łaskawie pozwolić się wielbić. Kościół to zepsuta, skrajnie patriarchalna, wroga kobietom organizacja. Ale jego szkodliwe nauki na temat seksualności i ról płciowych wynikają wprost z katolickich dogmatów, a już z pewnością nie stoją z nimi w sprzeczności. Gdybym wierzyła w Boga, musiałabym go nienawidzić. *imię i nazwisko zmienione na prośbę autorki Kościół, Zdrowie, Kobiety, edukacja seksualna przemoc seksualna seks
Dr Socha obrzucił jajkami homofobiczny baner. Bo ma dość kłamstw i nienawiści. Ukarany 3 mandatami^Piotr Pacewicz^17 stycznia 2021^https://oko.press/dr-socha-obrzucil-jajkami-homofobiczny-baner-bo-ma-dosc-klamstw-i-nienawisci-ukarany-3-mandatami/^Co innego mogłem zrobić ja, Maciej Socha, widząc takie kłamstwa i taką nienawiść w mieście, gdzie pracuję, gdzie uczę studentów, gdzie od 15 lat flaki sobie wypruwam, żeby pomagać innym, żeby ratować ludzkie życie? Dr Maciej Socha*: To było w sobotę 16 stycznia ok. 13:00 w Bydgoszczy przy Rondzie Grunwaldzkim. Jechałem z moim narzeczonym Mateuszem do kolegi, który ma małą siłownię, już w dresie. W pewnym momencie zobaczyliśmy ludzi w żółtych kamizelkach trzymających dwa wielkie banery. Jeden homofobiczny… Piotr Pacewicz, OKO.press: Na filmiku krążącym po sieci widać wielki napis: „CZEGO LOBBY LGBT CHCE UCZYĆ NASZE DZIECI?”. To kolejna akcja fundacji Pro-Prawo do życia. No właśnie, okazuje się, że osoby LGBT chcą uczyć 4-latki masturbacji, zgody na seks, a także orgazmów, takie bzdury, kłamliwie sugerujące związek nieheteronormatywności z pedofilią. Mówiąc ich brutalnym językiem, pedał to pedofil. I drugi baner, po lewej stronie z rozkawałkowanymi zwłokami płodu i informacją, że tak dokonuje się morderstwa. Czytałem niedawno o wyroku Sądu Okręgowego we Wrocławiu z 2019 roku, który uznał, że przedstawianie rozkawałkowanych zwłok płodów „nosi znamiona nieprzyzwoitości”, a dodatkowo jest „narzucaniem prezentowanych treści” innym ludziom i wywołuje lęk, niepokój, przerażenie. 1 października 2019 Gdy wysiadałeś z samochodu z głośników popłynęły słowa: „żeby w naszych szpitalach dokonywały się takie rzeczy”. Podwójnie cię to dotknęło. Tak, jako lekarza, ginekologa, jako geja też, jasne. Ale mówiąc górnolotnie poczułem przede wszystkim impuls obywatelski, zareagowałem jak Polak, jak obywatel, nigdy wcześniej nie widziałem z bliska tej propagandy kłamstwa i nienawiści, owszem, gdzieś w telewizji mignęły mi homofobusy, ale nie tutaj, nie w mieście, gdzie pracuję, gdzie uczę studentów, gdzie od 15 lat flaki sobie wypruwam, żeby pomagać innym, żeby ratować ludzkie życie. Ci ludzie mają oczywiście prawo protestować przeciwko tym resztkom legalnej aborcji, jaka wciąż jest w ustawie, dopóki nie opublikują wyroku tego swojego Trybunału Konstytucyjnego, ale nie wolno im kłamać, pokazywać siedmiomiesięcznych płodów, rozszarpanych na kawałki. Jako ginekolog poczułem się oburzony. Zacząłem też ostatnio robić specjalizację z seksuologii i tym bardziej dotknęło mnie do żywego skojarzenie jednej z literek LGBTQ z pedofilią. No po prostu kłamstwo, ale wiadomo, że kłamstwo 100 razy powtórzone, staje się prawdą, a w każdym razie ludzie zaczynają myśleć, że może coś w tym jest, skoro jakaś organizacja cały czas wywiesza takie banery. „Co mamy zrobić?” – powiedziałem. Na co mój chłopak, żeby dzwonić na policję, bo my żyjemy zgodnie z prawem i nie wolno przeciwko nam naruszać prawa. „Co ty, Mati, jakie prawo, jaka policja? Policja nie jest po naszej stronie” – odpowiedziałem. I poczułem, że mam zwyczajnie dość tego grzecznego proszenia się o swoje prawa. Jedziemy dalej, patrzymy, jest Żabka. Więc kupiliśmy 10 jajek, zawróciliśmy, podjechałem do nich, zatrzymałem auto i zacząłem rzucać jajkami w baner. To były jajka z wolnego wybiegu, nomen omen. Baner z płodami od razu zwinęli, waliłeś w homofobiczny raz, dwa, trzy, cztery. Byłem oburzony, aż się trząsłem ze złości. Jajka to był jedyny sposób wyrażenia sprzeciwu. Jakich innych narzędzi mogłem użyć ja, Maciej Socha? Nie aspiruję do takich porównań, ale to tak, jak ze Strajkiem Kobiet, dziewczyny mówią „Wypierdalać”, bo też mają dość, też są niegrzeczne. Jeden z tych facetów w kamizelce ruszył w moim kierunku. Nawet cię złapał za klapy. I wtedy ktoś zawołał do niego „gdzie z łapami!”. Ludzie się zatrzymywali, wysiadali z samochodów, byli po mojej stronie. Jakaś dziewczyna to wszystko kręciła, potem podeszła do nas, że może zeznawać w sądzie, jeśli będziemy chcieli. Minęło równo 45 sekund i zjawiła się policja, widzieliśmy ich wcześniej, jak krążą od ronda do ronda. Poprosili mnie o dokumenty i postanowili ukarać trzema mandatami: 300 zł za tamowanie ruchu (za tę niecałą minutę) + 50 zł za oddalenie się od pojazdu (choć cały czas siedział w nim Mateusz, ja byłem jakieś dwa metry od auta) + 500 zł za zaśmiecanie, czyli za jajka, które uderzyły w baner. Próbowałem tłumaczyć policjantom, że postanowiłem na kilkadziesiąt sekund poświęcić dla wyższego dobra, jakim jest zapobieganie szerzeniu nienawiści i kłamstw, prawo innych kierowców do swobodnego ruchu drogowego. Zresztą nie blokowałem całej jezdni, tam są trzy pasy, włączyłem światła awaryjne. Ale policjanci patrzyli raczej wrogo i robili swoją robotę. Nie przyjąłem mandatu, więc sprawę skierują do sądu. Swoją drogą byli nadgorliwi – sprawdzili dokładnie wszystko w moim aucie. Na pytanie, dlaczego ochraniają kogoś, kto propaguje nieprawdę i sieje nienawiść, odpowiedzieli, że była na to zgoda miasta, a oni muszą tych ludzi chronić. W mediach społecznościowych dostałem wsparcie, organizacja Tolerado, której nawet nie znam, zaoferowała mi pomoc prawnika, już rozmawiałem z mecenasem Michałem Bukowińskim. Pójdzie ze mną w piątek 22 stycznia na przesłuchanie na policję.    Bardziej niż w Bydgoszczy jesteś chyba znany w Gdańsku, gdzie prowadzisz słynny na całą Polskę oddział położniczo-ginekologiczny na Zaspie. Żyję cały czas na dwa miasta. W Gdańsku jestem ordynatorem, w Bydgoszczy prowadzę prywatną klinikę, a także katedrę perinatologii, ginekologii i ginekologii onkologicznej Collegium Medicum Uniwersytetu Mikołaja Kopernika. Znany jestem w obu miejscach. Bardzo dziękuję bydgoszczanom za ich reakcję i wsparcie. Wystąpiłem też do Okręgowej Rady Lekarskiej bydgoskiej Izby Lekarskiej z prośbą o zajęcie stanowiska. I jeszcze jedno. Po moim proteście zgromadzenie z banerami (ponoć legalne) szybko zniknęło, zwinęli się, kiedy byłem legitymowany. Z tego cieszę się najbardziej. Dr Macieja Socha jest ordynatorem Oddziału Położniczo-Ginekologicznego Szpitala Św. Wojciecha na Zaspie w Gdańsku, jednego z największych w Trójmieście, z prawie 4 000 porodami rocznie, gdzie obowiązują zasady „Rodzenia po ludzku”. W kwietniu 2020 udzielił OKO.press wywiadu, w którym opowiadał, czego mają prawo domagać się kobiety w ciąży i jak przygotowany (czy raczej nieprzygotowany) jest system opieki zdrowotnej do pandemii i jak radzi sobie jego oddział uprawiając „medycynę partyzancką, wielką improwizację”. „To moje państwo powinno ochronić mnie i pomóc mi chronić ciężarne przed koronawirusem. Potrzebujemy odpowiednich funduszy, środków ochrony indywidualnej i możliwości testowania personelu i pacjentek” – mówił. Tymczasem pozbawione pomocy i wsparcia szpitale stają w obliczu rozwiązywania problemów własnymi siłami. Podał przykład: „Ponieważ nie dostaliśmy maseczek, poprosiłem mojego krawca z Bydgoszczy, by je uszył. Pan Karol Włodarski nie wziął nawet złotówki. Zszył dwie warstwy bawełny wkładając w środek specjalny materiał (włókniną polipropylenową) atestowany przez Państwowy Zakład Higieny. Po zakończeniu pracy przelewamy maseczkę wrzątkiem. I używamy następnego dnia. Wybrałem ładne kolory, żeby nas trochę pocieszyć w tej trudnej sytuacji. I tasiemki z jedwabiu ze srebrną nitką. Taki prezent dla zespołu”. Ostrzegał: „Trzeba obudzić się ze snu, że jakoś to z epidemią będzie. Polski system ochrony zdrowia wymaga dofinansowania oraz większej atencji rządzących”. 10 kwietnia 2020 W OKO.press upominał się też o prawo kobiet do rodzenia po ludzku nawet podczas pandemii. „Czas pandemii i obostrzeń jest trudny dla ciężarnych i dla nas, bo nie mamy pieniędzy, testów, sprzętu, a organizacja ochrony zdrowia nie jest na odpowiednim poziomie. Jeśli dołożymy do tego restrykcje oparte na demagogicznych argumentach i strachu, to nikomu nie pomożemy” – mówił. I opowiadał, jak organizuje pracę swego oddziału, by kobiety nie traciły prawa do kontaktu z bliskimi i z dzieckiem. Wypowiedzi dr. Sochy komentowała w OKO.press Joanna Pietrusiewicz szefowa fundacji Rodzić po ludzku: „Dostajemy mnóstwo sygnałów, że zakaz porodów z osobą towarzyszącą wywołuje lęk, poczucie niesprawiedliwości i złość kobiet oczekujących na poród. Nawet prywatne kliniki wstrzymały taką możliwość. Dlatego ważne są próby podejmowane przez takich lekarzy jak dr Maciej Socha, który jest młodą, nowoczesną twarzą polskiego położnictwa i ordynatorem dużego i wysoko cenionego przez kobiety oddziału”. 13 kwietnia 2020 * dr n. med. Maciej W. Socha,lekarz specjalista położnictwa i ginekologii, ginekologii onkologicznej, perinatologii. Kierownik Oddziału Położniczo-Ginekologicznego Szpitala Św. Wojciecha w Gdańsku na Zaspie. Dyrektor kliniki LEKARZE Mostowa 4 w Bydgoszczy. P.o. kierownika Katedry Perinatologii, Ginekologii i Ginekologii Onkologicznej Collegium Medicum Uniwersytetu Mikołaja Kopernika w Bydgoszczy. W 2020 roku dokonał coming out w wywiadzie dla „Repliki”, magazynu społeczno-kulturalnego LGBTQIA. Razem ze swym partnerem, także lekarzem Mateuszem Wartęgą wziął też udział w akcji „Afiszujemy się” (gejowski kalendarz)   LGBT+, Policja i służby, Prawa człowieka, Protesty, dr Maciej Socha Kaja Godek
Firmy masowo pozywają rząd o odszkodowania. Ale PiS może ich uniknąć dzięki TK^Jakub Szymczak^17 stycznia 2021^https://oko.press/pozwy-przedsiebiorcow/^Kolejne branże domagają się odszkodowań od rządu. Mają do tego prawo - wiele firm stanęło na krawędzi bankructwa przez epidemiczny zakaz działalności. W normalnej sytuacji odszkodowania byłyby prawie pewne. Z upolitycznionym TK będzie to trudne - wyjaśniamy dlaczego Długotrwałe zamknięcie kolejnych branż daje się wielu firmom mocno we znaki. Część przedsiębiorców zapowiada, że w ramach protestu od poniedziałku przestaną stosować się do wprowadzanych przez rząd przepisów. Takie partyzanckie próby rozluźniania lockdownu to fatalna wiadomość – mogą doprowadzić do wzrostu zakażeń, a w efekcie większej liczby ofiar epidemii. Ale nie ma wątpliwości, że rząd zapracował sobie na ten bunt. Jak zwodził przedsiębiorców opisaliśmy dokładnie w tekście „Rok z tarczami antykryzysowymi. Jak PiS ratował polskie firmy”. Restauracje zamknięto w październiku, nowej pomocy od rządu nie dostały do grudnia. W tych okolicznościach przedsiębiorcy coraz częściej wkraczają na drogę sądową. W najbliższym czasie w sądach rozpatrywane będą sprawy od branży fitness, turystycznej, hotelarskiej, transportowej. A to z pewnością nie koniec. Przedsiębiorcy mają dwie prawne drogi domagania się odszkodowań. Mogą: W obecnej sytuacji prawnej w Polsce z obiema ścieżkami są zasadnicze problemy. 28 grudnia 2020 Polska Federacja Fitness poinformowała o pozwie zbiorowym, który składa. „Po kilkutygodniowych analizach prawnych, spotkaniach z licznymi kancelariami oraz dokładnej weryfikacji potencjalnych szans – ponownie uruchamiamy projekt pozwu przeciwko obowiązującym restrykcjom i kwestii odszkodowawczej. Podczas pierwszego lockdown’u projekt został wstrzymany z uwagi na zbyt małą liczbę zgłoszeń, natomiast dziś sytuacja wygląda znacznie lepiej. Na ten moment mamy zgłoszonych kilkaset obiektów do w/w inicjatywy, gotowych do podjęcia walki” – napisała Federacja na Facebooku. Rząd tzw. Tarczę 6.0 procedował prawie dwa miesiące, a wsparcie w niej zawarte rozczarowało wielu przedsiębiorców „Wiele podmiotów z branży fitness znajduje się w grupie, która albo kwalifikuje się tylko i wyłącznie do tarczy 6.0, albo nie kwalifikuje się do wsparcia wcale. Mimo niektórych wprowadzonych zmian dotyczących narzędzi finansowych, finalne warunki nadal są daleko od oczekiwanych, aby branża mogła faktycznie odczuć wsparcie Państwa” Z pozwami szykują się także branża transportowa i centra handlowe. A w Warszawie został już złożony pozew 45 przedstawicieli branży turystycznej. Na razie nie chodzi o odszkodowania, tylko o rozstrzygnięcie, czy Skarb Państwa jest tutaj odpowiedzialny. Według wielu prawników istniały przesłanki, aby wprowadzić stan klęski żywiołowej – a jeśli tak, państwo musiałoby wtedy wypłacać odszkodowania. Jeśli uchyliło się od tego, to przedsiębiorcy będą mogli domagać się pieniędzy. „W pozwie nie mówimy o kwocie roszczeń, tylko przesądzeniu o odpowiedzialności Skarbu Państwa. Prosimy SO, by przyjrzał się zarówno działaniom władzy, czyli wprowadzanym rozporządzeniami ograniczeniom, jak i zaniechaniom – w naszej ocenie istniały przesłanki, by wprowadzić stan klęski żywiołowej. Jeśli tak się stanie, w dalszej kolejności członkowie grupy będą mieli możliwość wystąpienia z indywidualnymi pozwami o odszkodowania” – tłumaczyła dla „Dziennika Gazety Prawnej” Agata Plichta z kancelarii Dubois i Wspólnicy. Specjalista w zakresie prawa cywilnego, dr Szymon Romanow z Uniwersytetu Jagiellońskiego twierdzi jednak, że nie jest to jednoznaczne. „Lata temu, przed pandemią i rządowymi obostrzeniami, wyrażane były poglądy, że wprowadzenie stanu wyjątkowego to tylko możliwość, a nie obowiązek, po stronie rady ministrów lub prezydenta. Nie jest to obligatoryjne w określonych warunkach. A i tak w momencie wprowadzenia stanu wyjątkowego państwo odpowiadałoby tylko i wyłącznie w zakresie strat, które wynikają z ograniczenia wolności lub praw w czasie tego stanu” – mówi OKO.press dr Romanow. „Natomiast bez wprowadzenia stanu wyjątkowego, państwo może odpowiadać również za nieuzyskany zarobek, który w braku ograniczeń można byłoby uzyskać. Dlatego paradoksalnie ogólna odpowiedzialność jest szersza, niż w przypadku wprowadzenia stanu nadzwyczajnego”. Czy dało się uniknąć tego prawnego chaosu? „Jedyną właściwą i legalną drogą wdrażania tak daleko idących ograniczeń było wprowadzenie jednego ze stanów nadzwyczajnych” – mówi nam dr Romanow. „Wówczas rząd miałby podstawy, by legalnie wprowadzać ograniczenia, które w sytuacji walki z epidemią są niezbędne. Ja nie widzę powodu prawnego, dla którego tego nie zrobiono. To ze strony rządu spory błąd”. W 2020 roku rządzący wzbraniali się przed wprowadzeniem stanu klęski żywiołowej. Z jednej strony starano się przeprowadzić wybory prezydenckie jak najszybciej. Z drugiej, rząd bał się odszkodowań, które w takiej sytuacji musiałby wypłacać. Zdanie dr. Romanowa podziela prof. Ewa Łętowska. Jak pisze na portalu konstytucyjny.pl: „To brak wprowadzenia stanu nadzwyczajnego naraża budżet na większe obciążenia, ponieważ w takim wypadku stosuje się ogólne zasady indemnizacji przewidziane w k.c., tj. pełną rekompensatę szkody. Argumentacja polityków były dezinformacją, fake newsem co do treści prawa, aby usprawiedliwić rządzenie rozporządzeniami i niewprowadzenie stanu nadzwyczajnego”. Czy w takim razie przedsiębiorcy powinni zacierać ręce i cieszyć się, że PiS nie zdecydowało się na wprowadzenie stanu nadzwyczajnego? Niekoniecznie – sytuacja jest nieco bardziej skomplikowana. A wszystko może rozbić się o Trybunał Konstytucyjny. Dr Romanow: „Jeśli chodzi o odpowiedzialność skarbu państwa za niekonstytucyjne przepisy, tutaj przesłanką dochodzenia jest wcześniejsze orzeczenie trybunału o niekonstytucyjności tej regulacji. Niektórzy prawnicy twierdzą, że z takim pozwem można wystąpić dopiero wtedy, gdy TK stwierdzi niekonstytucyjność takiej regulacji. Moim zdaniem to zbyt restrykcyjne, bo również w trakcie postępowania sąd może zadać Trybunałowi pytanie prawne dotyczące zgodności z Konstytucją konkretnej regulacji. Ale nawet jeśli nie mamy wątpliwości, że zakaz prowadzenia działalności gospodarczej daleko wykracza poza delegację ustawową – czyli przepis jest niekonstytucyjny – to TK musi to formalnie stwierdzić”. Wiemy jednak, że obecny Trybunał Konstytucyjny Julii Przyłębskiej jest daleki od politycznej niezależności. Trudno wyobrazić sobie, żeby orzekł coś, co może zaszkodzić rządowi. Możemy się spodziewać, że w toku kolejnych procesów wytaczanych państwu, sąd zapyta TK o konstytucyjność przepisów zakazujących prowadzenia działalności gospodarczej. Wówczas Trybunał będzie musiał zająć stanowisko. Dr Romanow: „Gdyby Trybunał orzekł, że te przepisy są zgodne z konstytucją, byłoby to jawne pokazanie, że TK jest upolityczniony. Ale gdyby jednak stwierdził, że przepisy są niezgodne z konstytucją, i tak ma możliwość odroczenia utraty mocy obowiązujących przepisów. Taka możliwość istnieje, jeśli natychmiastowe orzeczenie niekonstytucyjności mogłoby wiązać się z nakładami finansowymi, których nie przewidziano w ustawie budżetowej. Odroczenie utraty mocy obowiązującej niekonstytucyjnych przepisów sprawia, że do tej chwili nie można uznać zachowania Skarbu Państwa za bezprawne. Dlatego w obecnej sytuacji prawno-politycznej szansa na uzyskanie odszkodowań jest raczej niewielka”. A będący pod wpływem PiS TK może być niechętny, żeby zarządzić, że przepisy były niekonstytucyjne, bo dla państwa wiązałoby się to z ogromnymi kosztami. Szczególnie że w „normalnym” stanie prawnym rozstrzygnięcie byłoby oczywiste. „Gdyby założyć, że Trybunał jednak nie jest upolityczniony i stwierdza, że te przepisy są niekonstytucyjne, wówczas, o ile TK nie zdecyduje inaczej, wyrok ma skutek wsteczny – przepisy są niekonstytucyjne od chwili ich wprowadzenia” – mówi nam ekspert z UJ. „Wówczas na podstawie artykułu 4171 § 1 kodeksu cywilnego można domagać się odszkodowań – zarówno za poniesione szkody jak i za nieuzyskane korzyści. I szansa na uzyskanie tych odszkodowań w takiej sytuacji byłaby większa”. 8 stycznia 2021 Jeśli ktoś chce domagać się odszkodowania, wówczas rządowa pomoc nie ma znaczenia i nic nie zmienia w prawie do domagania się odszkodowania. Chyba że pomoc rządowa wyrównała w pełni straty – wówczas o odszkodowanie byłoby trudno. Ale nie są to raczej częste przypadki. Tymczasem straty wielu przedsiębiorstw są ogromne. Jest to trudna do oszacowania kwota, ale gdyby wszystkie firmy, których sytuacja przez obostrzenia się pogorszyła, domagały się odszkodowań, z pewnością mówilibyśmy o dziesiątkach miliardów złotych. Warto jednak zaznaczyć, że straty nie są wywołane wyłącznie obostrzeniami, a po prostu epidemią – ludzie sami ograniczają aktywność ze względu na ryzyko zakażenia. „Badania wskazują, że restrykcje ograniczają aktywność gospodarczą w mniejszym stopniu niż niekontrolowany rozwój pandemii” – piszą naukowcy z Polskiej Akademii Nauk. 5 stycznia 2021 Przedsiębiorcy zapowiadają otwarty bunt. Na Podhalu powstała inicjatywa Góralskie Veto. Kwaterodawcy zamierzają po 17 stycznia otwierać swoje biznesy, chociaż rząd przedłużył zamknięcie hoteli. Winą za bunt również można obciążyć postawę polityków, którzy wielokrotnie sami łamali wprowadzane przez siebie przepisy – na 10. rocznicy katastrofy smoleńskiej, podczas urodzin radia Maryja, jeżdżąc na narty. 14 stycznia 2021 Jednocześnie wprowadzanie kolejnych pomysłów jest komunikacyjną katastrofą, a pomoc jest niewystarczająca. Zaufanie do państwa i rządzących słabnie, a ludzie pozbawieni możliwości zarobkowania są zdesperowani. W ten sposób sabotowana jest niezbędna w tej trudnej sytuacji epidemicznej walka z rozprzestrzenianiem się wirusa. Łamiący przepisy przedsiębiorcy narażają się na kary od sanepidu. Ci, którzy zaskarżą takie kary, mają spore szanse na wygranie sprawy w sądzie. Sąd w Opolu uchylił karę nałożoną na przedsiębiorcę przez dwie instancje sanepidu. Za ostrzyżenie jednego klienta w zakładzie w kwietniu 2020 fryzjer otrzymał karę 10 tys. złotych. Sąd również zwrócił uwagę na niewprowadzenie przez rząd stanu nadzwyczajnego. Czyli odszkodowanie od państwa jest w tym momencie trudne, ale kary od sanepidu powinno dać się stosunkowo łatwo anulować. Czy doprowadzi to do masowego buntu przedsiębiorców – zobaczymy. Rząd i jego autorytet może w tej potyczce dużo stracić. Gospodarka, Julia Przyłębska, Mateusz Morawiecki, Trybunał Konstytucyjny, Epidemia COVID-19 odszkodowania
Nowe opium dla ludu. Dlaczego ludzie wierzą, że światem rządzą kosmiczne jaszczury?^Tomasz Stawiszyński^17 stycznia 2021^https://oko.press/nowe-opium-dla-ludu-dlaczego-ludzie-wierza-ze-swiatem-rzadza-kosmiczne-jaszczury/^Niemal 30 proc. amerykańskich wyborców uznaje, że ściśle zakonspirowana elita dąży do przejęcia władzy nad światem, a 4 proc., że ta zakonspirowana elita już dziś światem rządzi, a składa się ze… zmiennokształtnych jaszczurów przybyłych z kosmosu. Dlaczego ludzie w to wierzą? Odpowiedź tkwi m.in. w brutalnym systemie ekonomicznym - pisze Tomasz Stawiszyński* Marie-Louise von Franz, jedna z najbardziej znanych i niewątpliwie najzdolniejszych uczennic Carla Gustava Junga, XX-wiecznego szwajcarskiego psychologa i psychoanalityka, lubiła przy najprzeróżniejszych okazjach opowiadać pewną anegdotę. Kiedy była jeszcze początkującą terapeutką, Jung zapoznał ją z osobliwą historią jednej ze swoich pacjentek. Przez kilka miesięcy w roku pacjentka ta pozostawała w stanie głębokiej katatonii, kiedy zaś z niej wychodziła, powtarzała z głębokim przekonaniem, że cały ten czas spędziła na Księżycu, sprawując tam funkcję królowej jakiegoś kobiecego plemienia. Komentując tę historię, Von Franz odruchowo zakwalifikowała wersję pacjentki jako urojenia albo konfabulację. – Ależ skąd! – odpowiedział podobno Jung. – Ona naprawdę była na Księżycu! Cały sens tej anegdoty zamyka się w z pozoru oczywistej diagnozie, że nasze najbardziej subiektywne odczucia oraz egzotyczne przekonania – choć z zewnątrz jawnie nieprawdziwe – prezentują się w naszym własnym przeżyciu jako stuprocentowo rzeczywista rzeczywistość. I, co istotne, stanowią bardzo często zasadniczy motor naszych działań. Zwłaszcza jeśli odzwierciedla się w nich zarazem jakaś głęboka prawda emocjonalna, słowem, jeśli zaspokajają jakieś nasze istotne potrzeby. To był właśnie przypadek owej pacjentki, której trudne doświadczenia kazały ostatecznie wybrać królewską egzystencję na Księżycu, nie zaś tu, na Ziemi, gdzie jej życie było niewątpliwie znacznie bardziej skomplikowane i frustrujące. Wbrew pozorom jednak słowa Junga to wcale nie jest oczywistość, ale klucz do zrozumienia wielu z pozoru dziwacznych i niedorzecznych ludzkich zachowań czy poglądów, które z perspektywy racjonalnej wydają się pozbawione jakiegokolwiek sensu. Bez wątpienia definicję takiego dziwacznego, niedorzecznego zachowania i poglądu spełnia niedawny napad na amerykański Kapitol motywowany domniemaniem, że mieści się tam światowa siedziba tajnej szajki pedofilów i kanibali, którzy podstępnie sfałszowali wyniki wyborów. A wszystko dlatego, że Donald Trump jest jedynym człowiekiem mogącym położyć kres ich zdegenerowanym rządom. 16 stycznia 2021 To właśnie tego rodzaju zestaw przekonań – bytujący w przestrzeni wirtualnej pod zbiorczą egidą QAnon i będący obecnie jedną z najpopularniejszych teorii spiskowych w Stanach Zjednoczonych – wyznawała znaczna część osób szturmujących 6 stycznia 2021 roku budynek amerykańskiego parlamentu. A z całą pewnością wyznawali go Ashli Babbitt, która w trakcie zamieszek zginęła postrzelona przez policję oraz Jake Angeli, znany już bez mała na całym świecie rogaty szaman, o wyglądzie co najmniej równie ekscentrycznym, co jego polityczne przekonania. Dodatkowo – a to już jest okolicznością całkowicie bezprecedensową – do tego szturmu zachęcał ich de facto urzędujący prezydent Donald Trump, który, po pierwsze, od lat cynicznie podsycał spiskowe nastroje (ostatecznie to on spopularyzował ongiś plotkę, że Barack Obama urodził się tak naprawdę w Afryce), a po drugie w ostatnich miesiącach regularnie podważał wyniki wyborów. Cóż, jakkolwiek dziwaczne i bzdurne mogą wydawać się koncepcje wyznawane przez tych ludzi, w taką czy inną wersję teorii spiskowych wierzy dzisiaj znaczna część mieszkańców Stanów Zjednoczonych i Europy. Dla przykładu, wedle dużych badań przeprowadzonych w 2013 roku, niemal 30 proc. amerykańskich wyborców uznaje, że ściśle zakonspirowana elita dąży do przejęcia władzy nad światem, a 4 proc., że ta ściśle zakonspirowana elita już teraz światem rządzi, a składa się ze… zmiennokształtnych jaszczurów przybyłych z kosmosu. Ostatnie amerykańskie wybory, a nade wszystko pandemia koronawirusa – jak pokazują sondaże przeprowadzone w minionym roku – zdecydowanie zintensyfikowały spiskowe nastroje nie tylko w USA, ale także na Starym Kontynencie. Z badań opinii publicznej przeprowadzonych latem 2020 wynika, że około 65 proc. respondentów w krajach Unii Europejskiej nie tylko nie wierzy ekspertom, ale dodatkowo podejrzewa ich o celowe zatajanie jakichś związanych z koronawirusem informacji. 14 listopada 2020 Wszystkie te dane – w połączeniu z drastycznymi obrazami wydarzeń z 6 stycznia bieżącego roku – skłaniają do tezy, że współcześnie, w epoce mediów społecznościowych i wielopoziomowego kryzysu demokracji, teorie spiskowe stają się czymś na kształt powszechnego światopoglądu. Jakie mogą być tego konsekwencje? Ni mniej, ni więcej tylko utrata wspólnej rzeczywistości, czyli po prostu: utrata poczucia wspólnoty. Niczym pacjentka doktora Junga, coraz większa liczba mieszkańców i mieszkanek zachodniej kultury z upodobaniem przenosi się dzisiaj na Księżyc. To znaczy do takich wyobrażonych uniwersów, których architektura spełnia tylko jedno zadanie: dostarcza takiego opisu świata, jaki w danym momencie wydaje się najbardziej gratyfikujący, nie zaś takiego, który odpowiada realiom. Dzieje się tak być może również dlatego, że realia stały się dziś po prostu trudne do zniesienia. Historycy badający to fascynujące zjawisko datują właściwy początek teorii spiskowych na czasy Rewolucji Francuskiej. Choć rozmaitych antecedencji spiskowego myślenia można by w zasadzie szukać jeszcze w starożytności, dopiero upadek dawnego, wydawałoby się: nienaruszalnego porządku świata, tak zwanego ancien regime, wywołał u schyłku XVIII wieku tak głęboki, masowy szok w europejskim społeczeństwie, że zaczęto domniemywać jakoby musiały za tym stać jakieś tyleż niewidzialne, ile intencjonalnie działające siły. „Jacyś inni szatani” – by posłużyć się cytatem spopularyzowanym przez pewnego polskiego polityka starszego pokolenia, który sam nie stroni od posługiwania się spiskowymi schematami. Teorie spiskowe spełniają zatem zasadniczą, psychologiczną funkcję: wprowadzają kosmos tam, gdzie jest chaos (greckie słowo κόσμος oznacza porządek – przyp. red.); porządek tam, gdzie jest nieporządek; pewność tam, gdzie jest niepewność; spójność tam, gdzie zanikło bezpieczne kontinuum. Ta funkcja teorii spiskowych idzie z kolei w parze z pewną ich szczególną cechą, którą przed laty precyzyjnie opisał austriacki filozof nauki Karl Raimund Popper, a mianowicie: z ich niewywrotną strukturą. Najkrócej rzecz ujmując, niewywrotność polega na tym, że danego przekonania albo zespołu przekonań nie da się w zasadzie obalić, nie da się go – jak powiadał Popper – sfalsyfikować. Każda informacja, każdy fakt, każda przesłanka świadcząca na niekorzyść teorii spiskowej natychmiast zostaje w nią bowiem płynnie włączona i zaczyna pracować w jej służbie. Przykład? Weźmy wspomnianą hipotezę, że w Kapitolu rezyduje głęboko zakonspirowana siatka kanibali i pedofilów. Wydaje się dość logiczne, że brak jakichkolwiek bezpośrednich dowodów przemawia przeciwko tej hipotezie. A jednak ona sama zawiera już w sobie odpowiedź na tego rodzaju – zdawałoby się – miażdżącą krytykę. Brzmi ona mniej więcej tak: jest zupełnie oczywiste, że brakuje dowodów na istnienie zakonspirowanej siatki kanibali i pedofilów, mamy wszak do czynienia z najbardziej potężnymi ludźmi na świecie, którzy dysponują nieskończenie rozległymi możliwościami skutecznego kamuflowania swoich działań. Brak dowodów nie jest więc tu wcale przesłanką do poddania w wątpliwość samej hipotezy, przeciwnie, ni stąd, ni zowąd, w sposób bardzo płynny i przekonujący, brak dowodów staje się jeszcze jednym dowodem na prawdziwość niedowodliwego przekonania. Ta szczególna cecha spiskowego myślenia sprawia, że działa ono niczym niebywale złośliwy wirus, którego w zasadzie – jeśli się zostanie skutecznie zainfekowanym – nie sposób z organizmu, czyli z umysłu, usunąć. Za jednym spiskowym przekonaniem – choćby za tym zupełnie elementarnym: że tak naprawdę nic nie jest tym, czym się wydaje – niepostrzeżenie zaczynają bowiem natychmiast podążać kolejne. I tak ktoś, kto jeszcze niedawno funkcjonował w świecie dzielonym z innymi ludźmi, nagle przenosi się na Księżyc. Nowa księżycowa rzeczywistość do złudzenia przypomina prawdziwą, dekoracje są praktycznie nieodróżnialne. Dlatego właśnie tak łatwo się tam znaleźć – i dlatego tak trudno stamtąd wrócić. 25 października 2020 Co najmniej od czasów ataków na World Trade Center, a z całą pewnością od czasu wielkiego kryzysu finansowego, który rozpoczął się w 2007 roku, żyjemy w krajobrazie istotnie przypominającym tamten z czasów Rewolucji Francuskiej. Nasze głębokie wyobrażenia o rzeczywistości, o sobie, o wspólnocie i konstytuujących ją wartościach – uległy wielostronnej dekompozycji. Dla ogromnej rzeszy ludzi przyszłość jawi się niczym jedna wielka niewiadoma. Napędzające ongiś rozwój klasy średniej przekonanie, że praca prowadzi do dobrobytu, a dzieciom będzie lepiej niż rodzicom, stało się nieledwie wspomnieniem. Pogłębiają się przepaście pomiędzy biednymi a bogatymi. Do tego dochodzą: coraz większa świadomość nadciągającej katastrofy klimatycznej oraz jeszcze skuteczniej odsłonięta przez pandemię koronawirusa brutalność systemu ekonomicznego. 26 kwietnia 2020 Biorąc zaś pod uwagę, że znakomita część naszego życia rozgrywa się dzisiaj w mediach społecznościowych, w których systematycznie zanika granica pomiędzy tym, co rzeczywiste, a tym, co nierzeczywiste – stajemy się wobec uwodzicielskiej siły myślenia spiskowego coraz bardziej i bardziej bezbronni. Przynosi nam ono bowiem paradoksalne wytchnienie, a zarazem dostarcza niedostępnej często innymi sposobami ekscytacji. Pozwala uwolnić się od nieznośnego i niesprawiedliwie wpajanego nam przez indywidualistyczny kapitalizm brzmienia winy za własną niemoc, niepewność czy porażkę. Daje wrażenie wtajemniczenia w ukrytą prawdę. Mebluje rzeczywistość, dostarczając języka, którym da się ją całą spójnie opisać, a tym samym niweluje napawającą lękiem fragmentaryczność i nieprzewidywalność charakterystyczne dla późnego kapitalizmu. Pozwala poczuć się dysponentem szczególnej wiedzy, kimś, kto rozwiązał najbardziej strzeżone zagadki. W świecie, w którym brutalny i niewydolny system ekonomiczny skazuje ogromną liczbę ludzi na marginalizację i poczucie upokorzenia, pozwala doświadczyć godności i dumy. W świecie, w którym niewydolna i poddana prawom rynku służba zdrowia skazuje coraz większą liczbę ludzi na przedwczesną śmierć, pozwala wejść w posiadanie cudownych receptur na zdrowie i uwolnić się od lęku przed chorobą i śmiercią (bo biorą się wszak one odpowiednio: ze złej diety, szczepień oraz innych oszukańczo-morderczych praktyk Big Pharmy). Wreszcie – w świecie, w którym wszelkie stałe punkty zniknęły, w którym podziały klasowe zaostrzają się w sposób niekontrolowany, i w którym jawne społeczne niesprawiedliwości przykrywane są okrutnym frazesem o tym, że „każdy jest kowalem własnego losu”, myślenie spiskowe pozwala odzyskać – obiektywnie rzecz biorąc złudne, ale praktycznie: tak realne, jak pobyt na Księżycu dla pacjentki Junga – poczucie sprawstwa. Jest więc – całkiem i po prostu – współczesnym opium dla ludu, opium dla nas wszystkich. Jest narkotykiem, z pomocą którego zapominamy o naszej opłakanej sytuacji i odwracamy się od naszej opłakanej codzienności. O tym, że myślenie spiskowe działa jak narkotyk, doskonale dziś wiedzą cynicznie używający go politycy i polityczni doradcy. Wbrew jednak dominującej opowieści, panaceum na rozprzestrzenianie się spiskowych teorii – które, co widzimy wyraźnie, stanowią dziś bardzo poważne zagrożenie dla publicznego zdrowia i bezpieczeństwa – nie jest wyłącznie edukacja. Jest nią natomiast gruntowna reforma rzeczywistości społecznej i ekonomicznej. Przywrócenie poczucia sensu, godności, partycypacji i zaufania – do siebie nawzajem i do świata, który, choć faktycznie źródłowo nieprzewidywalny, okrutny i niesprawiedliwy, daje się jednak w pewnych rozsądnych granicach oswoić i zrozumieć. Kto wie, jeśli taka zmiana faktycznie by się udała, może nikt już nie musiałby wyprawiać się aż na Księżyc? *Tomasz Stawiszyński – filozof, eseista, redaktor Radia TOK FM. Autor m.in. książki „Potyczki z Freudem. Mity, pokusy i pułapki psychoterapii”. 20 stycznia nakładem Wydawnictwa Agora ukaże się jego nowa książka „Co robić przed końcem świata?” Świat, Gospodarka, Zdrowie, Media, teorie spiskowe
Narodowy Program Niemocy Rządu. Ws. szczepień władza mówi obywatelom: radźcie sobie sami^Joanna Mucha^17 stycznia 2021^https://oko.press/narodowy-program-niemocy-rzadu-ws-szczepien-wladza-mowi-obywatelom-radzcie-sobie-sami/^W sprawie szczepień rząd abdykował ze swoich obowiązków, przerzucił je na inne podmioty. Swoich zadań nie dostrzega, roli koordynacyjnej nie wypełnia. Pozostawił sobie natomiast przywilej kontroli i karania, nawet jeśli nie stworzył do tego podstaw prawnych - ocenia posłanka KO i dr ekonomii zdrowia Joanna Mucha* Szczepienie to życie, szczepienie to zdrowie, szczepienia to funkcjonująca gospodarka, to szansa powrotu całego społeczeństwa do jakiejś formy nowej normalności. Rządzący dzisiaj Polską doszli do władzy niesieni hasłem „damy radę”. Ale nie dają rady w uporządkowany sposób zorganizować procesu szczepień, wysyłają raczej do wszystkich komunikat: radźcie sobie sami. Obserwując ich mam wrażenie, że gonią kulę śniegową, która porusza się siłą bezwładności resztek państwa i instytucji, które jeszcze się w Polsce ostały. Ale nie nadążają. Kwestia dostaw szczepionki jest w dużej mierze niezależna od naszego rządu, przyjrzyjmy się zatem systemowi dystrybucji. Rząd powinien był kilka miesięcy temu zorganizować centra dystrybucji w największych miastach oraz sprawdzić, ile jednostek medycznych jest w stanie podjąć się szczepień i jaką liczbę pacjentów (dziennie, tygodniowo) można tam zaszczepić. Jeśli liczba ta byłaby mniejsza niż przewidywana wielkość dostaw lub jeśli oferty nie zapewniałyby pełnego pokrycia dostępnością do szczepienia – rząd powinien zorganizować własne punkty szczepień: w szpitalach tymczasowych, szkołach, czy wręcz na parkingach, placach zabaw i salach gimnastycznych, jak to robi Izrael. 15 stycznia 2021 Rząd powinien już kilka miesięcy temu wiedzieć, w jakich miejscach szczepienie nie będzie dostępne – w tych miejscach powinien zorganizować punkty mobilne lub transport ludzi do najbliższego miejsca szczepienia. Ponadto rząd powinien zorganizować możliwość zaszczepienia w domu wszystkich tych osób, które same nie mogą udać się do punktu szczepień. Wiedząc o małej liczbie pracowników medycznych w przeliczeniu na 100 tysięcy mieszkańców i olbrzymim obciążeniu systemu opieki zdrowotnej rząd powinien był zaplanować jak największe wsparcie – mobilizacja służb medycznych wojska, zaangażowanie higienistek szkolnych. Powinien był zaapelować o pomoc do emerytowanych pracowników medycznych i zaoferować im szczepienie w pierwszej kolejności (wiele z tych osób odeszło na emeryturę z obawy przed zarażeniem), przeszkolić studentów i uczniów szkół pielęgniarskich, przeszkolić wolontariuszy pomagających przy wypełnianiu kwestionariuszy i przygotowujących pacjentów do momentu szczepienia. To wszystko powinno było zdarzyć się kilka miesięcy temu. Zorganizowanie właściwej liczby miejsc szczepień, równej dostępności i odpowiedniej liczby personelu medycznego i pomocniczego to podstawowe zadania rządu, a nie zakontraktowanych jednostek medycznych. A jak jest? W obszarze podstawowych działań rząd abdykował. Widzi swoją rolę jako odbiorcy i redystrybutora szczepionki i uważa, że jego odpowiedzialność na tym się kończy. Kontraktowanie organizował w ostatniej chwili, zmieniał kryteria z głupich na nieco mniej głupie – mając przy tym na uwadze nie jakość procesu a wyłącznie jego odpowiednią przepustowość. Przypomnijmy, rząd wymagał 180 szczepień tygodniowo, trzy razy więcej (po wejściu szczepienia drugą dawką) niż realnie dostępnych szczepionek. Opierali się na aż tak źle oszacowanych prognozach podaży, czy celowo wprowadzali nas w błąd? Rząd ze swojej redystrybucyjnej roli też się nie wywiązuje. Kierownicy jednostek medycznych bombardują nas doniesieniami o wpychaniu na siłę tak dużych liczb szczepionek, że placówka w panice poszukuje chętnych, aby szczepionki się nie zmarnowały. W innych jednostkach – kierownicy otrzymują dostawy mniejsze, niż zamawiali. Na środowej konferencji prasowej „minister od szczepień” Michał Dworczyk zapowiedział, że każdy punkt szczepień otrzyma 30 dawek szczepionki tygodniowo. Czy na każdy z nich przypada w przybliżeniu ta sama liczba pacjentów? Może ta sama liczba seniorów? Może ta sama liczba osób, które chcą się zaszczepić? Co oznacza przyjęcie tego głupiego założenia? Ano tyle, że kolejką będą zarządzać ludzie zapisując się tam, gdzie będzie najkrótsza (jeśli będą mieli możliwość to sprawdzić, ale o tym dalej). W ten sposób rząd odebrał sobie możliwość zarządzania długością kolejki. Kolejny raz zrzucił z siebie odpowiedzialność. 16 stycznia 2021 O własnych punktach szczepień minister Dworczyk chyba po raz pierwszy powiedział w ostatnią środę. Dwanaście dni przed początkiem szczepień poinformował nas, że „ze stoma gminami prowadzimy jeszcze dialog”! Pozostałe sto kilkadziesiąt bez punktu szczepienia nie zaprząta myśli Ministra – bo to „obwarzanki”. Na punkt szczepień średnio przypada pięć tysięcy osób, ale wiele 10- czy 15 tysięcznych miast ma jeden punkt szczepień – i nie budzi to żadnej troski rządu! O punktach mobilnych rząd zaczyna przebąkiwać, choć nadal nie znamy szczegółów. Ewentualne szczepienie w domu pacjenta również odbędzie się siłami jednostek medycznych, nie rządu. W moim przekonaniu Agencja Rezerw Materiałowych powinna pozostawiać bufor bezpieczeństwa, ale nie całą pulę na drugą dawkę – i do takiego rozwiązania zdaje się skłaniać rząd. Niezależnie od tej strategii, olbrzymia część szczepionek czeka w ARM nie wiadomo na co. Dla przykładu: do 13 stycznia dostarczono do Polski 1052 tysięcy dawek. Nawet jeśli połowa z nich miałaby zostać na drugą dawkę, to powinno było zostać zaszczepionych 526 tysięcy osób. Wydano 483 tysiące. Spośród 43 tysięcy osób, które mogłyby zostać zaszczepione, jakaś część zachoruje, niektórzy umrą. Za pomocą systemu informatycznego powinno było odbyć się kontraktowanie, a następnie zamawianie szczepionki i sprawozdawanie szczepień najpierw w grupie zero, potem w kolejnych. Każdy z nas powinien mieć szansę sprawdzić w czasie rzeczywistym, ile szczepionek do Polski dostarczono, ile zostało przekazanych do punktów szczepień, ile osób zaszczepiono, ile dawek zutylizowano – z podziałem na województwa, powiaty, punkty szczepień. System powinien umożliwić pełną ewidencję pacjentów, w szczególności datę podania obu dawek oraz nazwę preparatu. Powinien być narzędziem zapisania pacjenta (również tego z grupy zero) na konkretny termin szczepienia w konkretnym miejscu (zapominamy często o tym, że osoby z grupy zero pracują w wielu jednostkach, system informatyczny pozwoliłby kierownikom jednostek na sprawdzenie, ilu pracowników zaszczepi się w danej jednostce, ilu w innych jednostkach, a ilu nie zaszczepiło się wcale). System powinien wysyłać przypomnienia o terminach szczepienia do każdej osoby obsługującej telefon komórkowy lub pocztę mailową, powinien też poinformować personel pomocniczy o konieczności kontaktu z pozostałymi osobami (to szczególnie ważne w trakcie rejestracji i szczepienia seniorów). Powinien umożliwić przełożenie szczepienia, jeśli pacjent ma gorączkę, lub z innego powodu musi przesunąć datę szczepienia. Powinno się zostawić część miejsc w kolejce, aby pacjent odwołujący szczepienie nie trafiał na koniec kolejki, bo takie rozwiązanie będzie motywowało do zachowań ryzykownych. Każdy z nas powinien mieć szansę sprawdzić przybliżoną datę własnego szczepienia (będzie o tym mowa w dalszej części). A jak jest? Nie zdziwiłabym się, gdybym się dowiedziała, że dotychczasowa dystrybucja (do 15 stycznia) była prowadzona w oparciu o plik w Excelu. Rząd oczekiwał od szpitali, żeby przy rejestracji i szczepieniu grupy zero posługiwały się własnym oprogramowaniem, ale nie poinformował ich wcześniej, że takie oprogramowanie mają przygotować. Dotychczas zaszczepieni otrzymali „certyfikat” szczepienia się na karteczce… wypisany odręcznie. Nie jest dla mnie jasne, czy osoby te zostaną po fakcie dopisane do systemu, którego uruchomienie zapowiedział we środę minister Dworczyk (i który wystartował 15 stycznia), czy też dowodem szczepienia dla nich pozostanie karteluszek. Notabene, czy kartki te były drukami ścisłego zarachowania? Czy nie zaleje nas fala fałszywych certyfikatów wypisanych na karteczkach? 16 stycznia 2021 Podczas środowej konferencji prasowej minister powitał nas w nowym wspaniałym świecie, w którym osiemdziesięciolatkowie i siedemdziesięciolatkowie gremialnie korzystają z internetu i telefonów komórkowych! Dobrze byłoby poinformować ministra Dworczyka, że zaledwie około 20-30 proc. osób z grupy 65 plus korzysta z Internetu, w starszych grupach wiekowych ten odsetek drastycznie spada. Wielu seniorów posiada telefon komórkowy, ale nie potrafi odczytać smsa. Tymczasem nasz rząd zakłada, że posiadają profil zaufany, z którego pobiorą kod QR a informacje odnajdą na internetowym koncie pacjenta. Dla cyfrowo wykluczonych pozostaje oczywiście możliwość zapisania się w punkcie szczepień. W praktyce rząd stworzył system, w którym im bardziej wykluczony jest senior (cyfrowo, telefonicznie, transportowo), tym mniej prawdopodobne, że będzie w stanie zarejestrować się i zaszczepić. I odwrotnie – system ten wręcz zachęca do użycia botów, które będą zapisywały pacjentów milisekundy po północy 15 stycznia – więc premiuje tych, których stać na takie narzędzia. System – nie bez problemów – wystartował w nocy z 14 na 15 stycznia. Przez pierwsze godziny funkcjonowania trudno było dodzwonić się na infolinię, a system zgłoszeń chęci zaszczepienia nie odsyłał maili. Ale działa i zapisuje pacjentów – tych w każdym razie, którzy zmieścili się w kolejce przed końcem pierwszego kwartału, w wielu miejscach nie są przyjmowane późniejsze zgłoszenia. Pozostaje jeszcze kilka pytań. Pani Minister Goławska z rozbrajającą szczerością przyznała, że system zgłaszania działań niepożądanych ruszy 15 stycznia, dotychczas prowadzony był na papierze… Szczepionki są na wagę życia, a to oznacza, że kolejność dostępu do nich to sprawa kluczowa. W art. 6. ust. 2 ustawy z dnia 6 listopada 2008 roku o prawach pacjenta i Rzeczniku Praw Pacjenta stwierdza się, że pacjent ma prawo do „przejrzystej, obiektywnej, opartej na kryteriach medycznych procedury ustalającej kolejność dostępu do tych świadczeń” (chodzi o świadczenia, na które konieczne jest oczekiwanie). Rząd powinien już wiosną przygotować nowelizację tej ustawy i wprowadzić dodatkowe – poza medycznymi – kryteria ustalania kolejności. W przeciwnym wypadku nawet wyodrębnienie grupy zero (pracowników medycznych) jest niezgodne z obowiązującą ustawą. Wcześniej powinna odbyć się debata publiczna. Powinniśmy wspólnie zdecydować, czy o kolejności szczepień seniorów decydować ma wiek, czy choroby, które w największym stopniu wpływają na ciężki przebieg covid-19. 6 stycznia 2021 Następnie powinno się pozwolić wszystkim Polakom na podjęcie decyzji, w jakiej grupie będą się szczepili (polityk, który jest nauczycielem akademickim może zdecydować się na pierwszą lub drugą grupę), a następnie – oszacować liczebność każdej grupy. Na tej podstawie rząd powinien stworzyć kalkulator, który pozwoliłby każdemu z nas sprawdzić przybliżony termin szczepienia – od tego przecież zależy wiele naszych życiowych planów. Polacy powinni być poinformowani, że ich czas oczekiwania będzie się skracał za każdym razem, gdy rząd zakontraktuje kolejne dostawy. Około dwa miesiące przed przewidywanym szczepieniem każdy z nas powinien mieć szansę zarejestrować się w konkretnym miejscu na konkretną godzinę. A jak jest? Jest grupa zero, do której należą (lub nie należą) pracownicy administracji a także należą (lub nie należą) członkowie ich rodzin. I jest grupa pierwsza, czyli seniorzy, o których wiemy, że będą szczepieni od najstarszych. 15 stycznia rozpoczęła się ich rejestracja a 25 stycznia – szczepienie. Wiele z tych pytań pozostaje bez odpowiedzi. Cytowana wiele razy wypowiedź prof. Horbana o 2 milionach seniorów jest tu znamienna. Zakaźnik prof. Horban nie ma obowiązku wiedzieć, ilu jest w Polsce seniorów. Jeśli jednak główny doradca rządu prof. Horban nie wie, ilu jest w Polsce seniorów to oznacza to, że ten rząd nie przeprowadza narad, spotkań, nie pracuje nad strategią i sformułowanie „10 milionów seniorów” nie jest powtarzane setki razy. 3 stycznia 2021 14 stycznia Rada Ministrów ogłosiła rozporządzenie, w którym odnajdziemy zarys kolejności szczepień: grupa zero (w której znaleźli się rodzice i opiekunowie prawni wcześniaków), seniorzy, w szczególności ci w ZOLach, ZOP, hospicjach, oddziałach medycyny paliatywnej i DPSach, pracownicy dydaktyczni oświaty (szkół, przedszkoli i uczelni wyższych), funkcjonariusze i żołnierze. Weszło ono w życie 15 stycznia – można zatem zadać pytanie, na jakiej podstawie prawnej dokonano dotychczasowych szczepień. Nie to jest jednak najważniejsze w tym kontekście. Po pierwsze, rozporządzeniem nie można zmienić ustawy, więc podstawa prawna dla przedstawionej wyżej kolejności jest niewystarczająca. Po drugie – wyznaczenie takiej a nie innej kolejności szczepień nie zostało poprzedzone ani pogłębioną debatą publiczną ani szerokimi konsultacjami społecznymi. Mam głębokie przekonanie, że wyznaczona kolejność szczepień nie jest optymalna ani z perspektywy medycznej ani gospodarczej. Rząd po prostu napisał, co mu pierwsze do głowy przyszło. Pełnomocnik rządu ds. walki z pandemią powinien był zostać powołany wiosną ubiegłego roku. Niedługo później powinien powołać głównego doradcę rządu i zespół doradców. Powinniśmy znać jego skład i przepytywać z podejmowanych decyzji. Ustawę o szczepieniach państwo polskie powinno było przygotować latem i wprowadzić w niej pozamedyczne kryteria kolejki. Na jej podstawie wczesną jesienią do budżetu powinny były zostać wprowadzone zmiany pozwalające na zarezerwowanie środków na zakup szczepionek i inne wydatki związane z procesem szczepienia. Powinny zostać przygotowane dokumenty do kontraktowania szczepień, system informatyczny, kampania informacyjna i promocyjna. Od wczesnej jesieni jednostki medyczne powinny przeprowadzać symulacje szczepień w oparciu o przygotowane przez rząd scenariusze. Powinien zostać powołany fundusz na ewentualne koszty działań ubocznych szczepionki. A jak jest? Rząd się napracował. 27 lutego 2020 roku wydał jednozdaniowe rozporządzenie: „Ogłasza się, że zarażenie koronawirusem SARS-CoV-2 zostało objęte przepisami o zapobieganiu oraz zwalczaniu zakażeń i chorób zakaźnych u ludzi” – czyli podpiął pandemię pod ustawę z 5 grudnia 2008 roku uchwaloną przez rząd PO-PSL. Wybór podmiotów przeprowadzających szczepienia i finansowanie ich ma podstawę prawną w ustawie z dnia 20 marca 2020 o szczególnych rozwiązaniach związanych z zapobieganiem, przeciwdziałaniem i zwalczaniem COVID-19. Jednak kolejność szczepień nie wynika z żadnego aktu prawa powszechnie obowiązującego a z uchwały Rady Ministrów oraz w wytycznych NFZ. Oba te dokumenty nie są aktami prawa powszechnie obowiązującymi. Pierwsze wytyczne NFZ zostały sformułowane tak nieprecyzyjnie, że można wręcz zastanawiać się, czy rząd był aż tak nieprzygotowany, czy też zastawił na jednostki medyczne pułapkę (w którą niestety niektóre wpadły). Pełnomocnika Rządu ds. narodowego programu szczepień ochronnych powołano rozporządzeniem 8 grudnia 2020 (!) i to wtedy dopiero rząd pomyślał o tym, że być może konieczne będzie przygotowanie podstawy prawnej działań. W drugim punkcie tego rozporządzenia czytamy: „do jego zadań należy przygotowanie rozwiązań organizacyjno-prawnych”, a w czwartym: „przygotowanie propozycji nowych rozwiązań prawnych i inicjatyw w zakresie narodowego programu szczepień ochronnych (…)”. Jednak nie Pełnomocnik a Minister Zdrowia wydał rozporządzenie o szczepieniach 31 grudnia 2020 roku z mocą od dnia 27 grudnia 2020 roku. Bez tego zastrzeżenia wykonywanie szczepień przez pierwszych pięć dni okazałoby się pozbawione podstawy prawnej. Na środowej konferencji prasowej minister Dworczyk został zapytany o rozporządzenie epidemiczne, w którym – jak sugerowała autorka pytania – ma zostać uregulowana kwestia kolejności szczepień. Minister odpowiedział, że zostanie ono opublikowane w ciągu kilkunastu lub kilkudziesięciu godzin. Rozporządzenie zostało opublikowane 14 stycznia z mocą od 15 stycznia, czyli dwadzieścia dni po rozpoczęciu szczepień. O wątpliwościach z nim związanych napisałam wyżej. Można tylko mieć nadzieję, że ta fuszerka prawna nie wywoła zalewu pozwów i zasądzanych odszkodowań… 13 stycznia 2021 Rząd powinien był zaprojektować i przeprowadzić pogłębione badania opinii publicznej, dowiedzieć się, czego najbardziej boją się ludzie i odpowiedzieć na te lęki za pomocą kampanii informacyjnej i akcji promocyjnej – obie powinny były rozpocząć się najpóźniej jesienią, dlatego ich przygotowanie powinno rozpocząć już latem. Ambicją rządu powinno być dotarcie z propozycją szczepienia do każdej Dąbrowskiej i każdego Kowalskiego – dotarcie do każdego emeryta poprzez system ZUS nie stanowi żadnego wyzwania dla państwa. Obywatel nie powinien poszukiwać możliwości zarejestrowania się, powinien otrzymać możliwość zarejestrowania się i podjąć jedynie decyzję, czy z niej korzysta czy nie. Państwo powinno też aktywnie zwalczać narrację antyszczepionkowców poprzez analizowanie i odpieranie ich argumentów, poprzez obnażanie fałszywych ekspertów, poprzez przekazywanie opinii publicznej informacji o infiltrowaniu tego środowiska przez trolli zza wschodnich granic. 14 listopada 2020 A jak jest? Rząd mówi, że nie wie, ilu Polaków chce się zaszczepić. Rząd nie wie, bo nie spróbował się dowiedzieć. Rząd, który (niestety!) posiada ekstraordynaryjne umiejętności badania opinii publicznej – pokazuje nagle niewytłumaczalną niemoc, kiedy idzie o badania dla potrzeb szczepień. Posługują się argumentem o niechęci Polaków do szczepień i jednocześnie robią wiele, żeby ludzi utwierdzać w takim przekonaniu. Poza głupimi słowami prezydenta Dudy na ten temat, wspomnijmy o sytuacji dostarczenia w ostatnich dniach grudnia do lekarzy pierwszego kontaktu szczepionek na grypę. Były one przeznaczone do nieodpłatnego szczepienia osób z grupy 75+. Ale lekarze POZ o tym nie wiedzieli, bo nikt ich nie poinformował i duża część z nich szczepionki odesłała. A rząd skomentował ten fakt mówiąc, że ludzie nie chcą się szczepić… O bezpośrednim docieraniu do każdej Polki, każdego Polaka nikt się nawet nie zająknął – najwyraźniej rząd nie dostrzega tu swojego obowiązku. Kampania informacyjna i promocyjna dopiero rusza. Antyszczepionkowcy hasają nie niepokojeni, nawet w komentarzach pod konferencją prasową Ministra Dworczyka. Od kilku tygodni obserwujemy działania rządu, których celem jest zepchnięcie z siebie jakiejkolwiek odpowiedzialności za proces szczepień. Organizacja szczepień? „To nie my, to szpitale, w niedzielę nie pracowały, dlatego było tak mało szczepień”. Kontakt z obywatelem? „A nich sobie obywatel zadzwoni na infolinię, dostanie smsa albo maila. Nie obsługuje? No i cóż my możemy na to poradzić. Państwo z mediów pomóżcie nam dotrzeć z informacją”. Funkcję informacyjną zapewniają jak dotąd jedynie konferencje prasowe ministra Dworczyka. Promocja szczepień i kampania zapewniająca o ich bezpieczeństwie kiedyś będą. Planowanie działań ma oszałamiający horyzont dwóch i pół miesiąca. Brakuje aktów prawnych, koordynacji, oprogramowania, choćby szczątkowej współpracy z samorządami. W normalnym państwie w czasie pandemii rząd organizuje pomoc dla obywateli poprzez własne działania, poprzez koordynowanie i wspieranie ich samoorganizacji (np. w samorządach), poprzez finansowanie niezbędnych działań. W normalnym państwie rząd podlega wielorakiej i ustawicznej zewnętrznej kontroli (prawnej, medialnej, politycznej, organizacji pozarządowych itp.). W państwie PiS rząd abdykował ze swoich obowiązków, przerzucił je na inne podmioty. Swoich zadań nie dostrzega, roli koordynacyjnej nie wypełnia. Pozostawił sobie natomiast przywilej kontroli i karania, nawet jeśli nie stworzył do tego podstaw prawnych. Rząd PiS podczas pandemii to imposybilizm w wypełnianiu obowiązków. Rząd PiS myśląc „pandemia” widzi jedynie możliwości ograniczania praw i swobód obywatelskich oraz wzmacniania aparatu przymusu. Joanna Mucha, dr ekonomii zdrowia, ukończyła też podyplomowe studia z zakresu ekonomiki zdrowia na Wydziale Nauk Ekonomicznych UW. Posłanka na Sejm od 2007 roku, wiele lat pracowała w Komisji Zdrowia. Zdrowie, Michał Dworczyk, Adam Niedzielski, Mateusz Morawiecki, Ministerstwo Zdrowia, szczepienia na COVID-19
Politycy manipulują w sieci na przemysłową skalę. W Polsce jak na Białorusi i Węgrzech [RAPORT]^Anna Mierzyńska^17 stycznia 2021^https://oko.press/polityczna-manipulacja-na-przemyslowa-skale-w-polsce/^W Polsce mamy do czynienia z systemowym, masowym, zróżnicowanym pod względem stosowanych strategii i technik, politycznym wykorzystywaniem manipulacji internetowej do wpływania na nastroje i postawy społeczne - wynika z najnowszego raportu badaczy z Oksfordu Politycy manipulują w sieci na masową skalę i za wielkie pieniądze. Staje się to polityczną normą – także w Polsce. A zajmujące się nią zespoły (cyber troops) coraz bardziej się profesjonalizują. To ustalenia najnowszego raportu „Industrialized Disinformation: 2020 Global Inventory of Organized Social Media Manipulation”, opracowanego przez badaczy działających w ramach Computational Propaganda Project Uniwersytetu w Oxfordzie. Porównanie wcześniejszych raportów tych samych naukowców z najnowszym pokazuje, że sieciowa manipulacja wciąż się rozwija. W Polsce podmioty polityczne używają coraz większej liczby narzędzi, służących do takich działań, eksperymentują z kolejnymi strategiami, współpracują z licznym gronem influencerów i mediów, by osiągnąć oczekiwany skutek. 16 października 2020 Badacze zaliczyli nasz kraj do grupy państw, która posiada średniej wielkości zorganizowane zespoły do manipulacji sieciowej. Oprócz Polski w tym samym gronie znalazły się między innymi: Białoruś, Węgry, Syria, Czechy, Gruzja, Brazylia, Austria, Azerbejdżan, Korea Północna. Dwa lata temu w raporcie należeliśmy do krajów z zespołami niewielkimi, działającymi jedynie tymczasowo, głównie podczas kampanii wyborczych. Możemy się jedynie pocieszać, że i tak mamy lepszą sytuację niż np. Wenezuela, gdzie zorganizowano zespoły dezinformacyjne na wzór struktury wojskowej: każda osoba mogła zarządzać 23 kontami sieciowymi i była częścią większej, dziesięcioosobowej drużyny, a te łączyły się w pięćdziesięcioosobowe firmy. Każda firma nadzorowała 1150 kont w mediach społecznościowych. Kampanie manipulacyjne na zlecenie polityków coraz częściej realizują prywatne firmy. Naukowcy tylko w ciągu ostatniego roku znaleźli 48 takich przypadków, a od 2018 r. zidentyfikowali 65 firm, które oferują kampanie propagandowe i dezinformacyjne jako jedną z wielu usług. Liczba państw, w których wynajmuje się prywatne firmy, wzrosła z dziewięciu w 2017 do 48 w 2020 roku. Firmy te często tworzą fałszywe sieci kont, identyfikują grupy odbiorców w celu mikrotargetowania reklam, używają też botów lub innych narzędzi do sztucznego wzmacniania konkretnych treści. 12 kwietnia 2019 „Kontrakty z podmiotami politycznymi mogą być bardzo lukratywne: od 2009 roku wydano w tym celu prawie 60 mln dolarów” – piszą autorzy raportu. – „Kwotę tę wyliczono na podstawie potwierdzonych raportów: podejrzewamy, że rzeczywista kwota jest znacznie wyższa”. Jako przykłady podają: izraelską firmę Archimedes, która przeprowadziła kilka kampanii w Afryce, Ameryce Łacińskiej i Azji Południowo-Wschodniej, oraz hiszpańską firma Eliminalia, która wykorzystała cyfrową propagandę do wspierania swoich politycznych klientów podczas wyborów samorządowych w Kolumbii oraz w kampaniach w Ekwadorze i na Dominikanie. Badacze znaleźli dowody na używanie mediów społecznościowych do rozpowszechniania propagandy i dezinformacji na temat polityki w 81 państwach. Ich liczba wzrosła w porównaniu z zeszłorocznym raportem, w którym naukowcy wskazali na 70 państw. Przy czym mowa tu tylko o tych krajach, w których znaleziono konkretne dowody na tego rodzaju aktywność, zlecaną przez podmioty państwowe, w tym agencje rządowe, oraz partie polityczne. Prawdopodobnie rzeczywista skala zjawiska jest znacznie większa. Raport przygotowała trójka badaczy z Uniwersytetu w Oxfordzie: Samantha Bradshaw, Hannah Bailey i Philip N. Howard. Od 2016 roku monitorują oni działalność podmiotów, działających na zlecenie polityków, których zadaniem jest manipulowanie opinią publiczną w internecie. Na świecie trwa właśnie dyskusja nad negatywnym oddziaływaniem platform społecznościowych na demokrację. Nie pierwsza zresztą, tego rodzaju debat odbyło się już kilka – i niewiele konkretnego z nich wynikło, chociaż dowody na szkodliwość niektórych działań sieciowych są powszechnie znane. 12 stycznia 2021 Styczniowy szturm na Kapitol w Stanach Zjednoczonych to tylko jeden z najgłośniejszych ostatnio przykładów. Inne, to choćby ingerencja Rosjan w wybory prezydenckie w USA w 2016 roku, w wybory prezydenckie we Francji, czy afera z mikrotargetowaniem reklam politycznych przez brytyjską firmę Cambridge Analytica. Dlaczego politycy w wielu państwach, mimo publicznych zapowiedzi, nie są zainteresowani jak najszybszym wprowadzeniem regulacji prawnych, dotyczących treści platformach społecznościowych? Być może odpowiedź zawarta jest w raporcie Computational Propaganda Project: wynika z niego, że politycy intensywnie korzystają z platform społecznościowych do rozpowszechniania propagandy i dezinformacji, a co za tym idzie – do osiągania za pomocą tego rodzaju nieetycznych środków – własnych, politycznych celów. To się dzieje na całym świecie, także w Unii Europejskiej, także w Polsce. 8 lipca 2020 Lektura brytyjskiego raportu pokazuje, że mamy do czynienia z polityczną hipokryzją: z jednej strony politycy chętnie obarczają winą platformy społecznościowe za „psucie demokracji” i nieskuteczne moderowanie treści, z drugiej – sami korzystają z negatywnych możliwości, które dają media społecznościowe. 22 września 2019 A jednak w trwającej dyskusji publicznej nie pojawia się wątek, iż do przywrócenia równowagi niezbędne są zmiany w prowadzonych kampaniach wyborczych, czyli w aktywności partii i podmiotów rządowych. Tę polityczną hipokryzję doskonale obrazują liczby, podane w raporcie. W ciągu ostatnich dwóch lat Facebook usunął ponad 10 tys. fałszywych kont rozpowszechniających treści polityczne, 12,5 tys. fanpage’y, 603 grupy i 1 556 kont na Instagramie. Twitter usunął 294 tys. „upolitycznionych” kont. Jednocześnie Facebook poinformował, że na wykupowane w tym medium reklamy polityczne na świecie podmioty polityczne wydały prawie 10 milionów dolarów. Zaś według ustaleń brytyjskich naukowców od 2009 roku rządy podpisały umowy z prywatnymi firmami na stosowanie manipulacji w sieci na kwotę ponad 60 mln dolarów. Jasno widać, że na dezinformacji korzystają politycy. Wprowadzenie regulacji dla platform społecznościowych może okazać się więc sprzeczne z ich interesami. 22 maja 2019 Jednak politycy radzą sobie także bez firm zewnętrznych. W 62 krajach znaleziono dowody na wykorzystywanie manipulacji sieciowej i propagandy bezpośrednio przed podmioty państwowe (w tym także wojsko czy policję). W 61 państwach udowodniono używanie tego rodzaju działań przez partie polityczne lub konkretnych polityków startujących w wyborach. Dodatkowo cyber-zespoły często współpracują z organizacjami pozarządowymi, kolektywami hakerów, niszowymi, sieciowymi grupami, influencerami i ich sympatykami. Dowody na formalną koordynację między środowiskami obywatelskimi a państwem czy partiami politycznymi, lub przynajmniej na oficjalne sankcjonowanie takich działań przez państwo lub polityków, znaleziono w 23 państwach; dowody na współpracę z influencerami – w 51 krajach. A teraz najciekawsze: Polska została wskazana jako jedno z nielicznych w tym raporcie państw, w których udowodniono, że manipulacja internetowa używana jest na każdy z wymienionych sposobów. Poza naszym krajem tak szerokie (jeśli chodzi o formę organizacyjną) stosowanie manipulacji pojawia się jeszcze w: USA, Wielkiej Brytanii, Izraelu, Rosji, na Filipinach, w Malezjii, Libii i Kuwejcie. W 57 państwach, w tym w Polsce, do kampanii politycznych użyto botów, czyli zautomatyzowanych siatek kont, które służą głównie do wzmacniania treści lub zagłuszania innych, oraz do masowego nękania użytkowników. 23 czerwca 2020 Najciekawiej było w Hondurasie – okazało się, że boty są tworzone tam przez liczne instytucje publiczne, w tym państwową telewizję. Wszystkie te automatyczne konta były przypisane do jednego numeru IP, co oznacza, że za całą akcję technicznie odpowiadał jeden podmiot. „Coraz powszechniejsze jest też korzystanie z kont zarządzanych przez ludzi, które jednocześnie mogą wykorzystywać automatyzację, ale też angażować się w rozmowy, publikując komentarze lub tweety” – podkreślają autorzy raportu. 24 czerwca 2019 Naukowcy przyjrzeli się również strategiom stosowanych kampanii. Okazało się, że: Zaznaczono, że zespoły cybernetyczne coraz częściej stosują nękanie, by uciszyć polityczne sprzeciwy, obywatelskie protesty i ograniczyć wolność mediów. „Obserwujemy także, że populistyczne partie polityczne wykorzystują narracje w mediach społecznościowych, by pogłębiać podziały i polaryzować obywateli” – alarmują naukowcy. „Przykładem niech będą wykryte niedawno farmy trolli w Nigerii, które prawdopodobnie powiązane są z rosyjską fabryką trolli Internet Research Agency. Te konta szerzą dezinformację i narracje spiskowe dotyczące kwestii społecznych, aby polaryzować debatę online. Ponadto w 59 krajach znaleźliśmy dowody wykorzystywania trolli do atakowania przeciwników politycznych, aktywistów lub dziennikarzy w mediach społecznościowych”. W zestawieniu na temat Polski uwzględniono oczywiście prowadzenie działań sztucznie wzmacniających propagandę prorządową i partyjną, atakowanie opozycji, trolling oraz kampanie nękania. Dla osób, obserwujących sytuację w Polsce od wewnątrz, tego rodzaju ustalenia na temat naszego kraju nie zaskakują. Brytyjski raport prezentuje jednak zewnętrzny punkt widzenia, a jego twórcy opierali się na zgromadzonych dowodach. To dobitne świadectwo tego, że w Polsce mamy do czynienia z systemowym, masowym, zróżnicowanym pod względem stosowanych strategii i technik, politycznym wykorzystywaniem manipulacji internetowej do wpływania na nastroje i postawy społeczne. Z jednej strony jest typowa propaganda, z drugiej – dezinformacja, czyli rozsiewanie nieprawdziwych informacji, z trzeciej – nękanie przeciwników. Kiedy porównamy najnowszy raport z tym sprzed dwóch lat, okazuje się, że sytuacja w Polsce się pogarsza. W 2018 roku naukowcy nie znaleźli podstaw do stwierdzenia, że w naszym państwie organizowane są kampanie nękania przez internetowe trolle – dziś już takie dowody mają. Dużo mniej wyraźne było wówczas także sztuczne wzmacnianie prorządowej propagandy w internecie. W tym zakresie także sytuacja zmieniła się na gorsze. „Platformy społecznościowe mogą stanowić ważny element demokracji. Silna demokracja wymaga przestrzeni, w której obywatele mogą gromadzić się, aby debatować, dyskutować, rozważać, współczuć, iść na ustępstwa i pracować na rzecz konsensusu. Istnieje wiele dowodów na to, że media społecznościowe można wykorzystać do tego celu. Jednak w corocznym monitoringu znajdujemy znaczące dowody na to, że w coraz większej liczbie krajów platformy społecznościowe udostępniają dezinformację na żądanie głównie rządów, partii politycznych i firm public relations” – podsumowują brytyjscy naukowcy. Media, Propaganda, dezinformacja
Seks narodowy, czyli mocny spektakl z patriotycznym porno w tle^Witold Mrozek^16 stycznia 2021^https://oko.press/seks-narodowy-czyli-mocny-spektakl-z-patriotycznym-porno-w-tle/^Żona kandydata na prezydenta chce rozwodu, ale ten wygrywa - a co to za prezydent bez żony? Byliśmy na nowym spektaklu Strzępki i Demirskiego. Jest o seksie i polityce  Życie prywatne i sprawy łóżkowe prezydenta trzeba będzie złożyć na ołtarzu ojczyzny – chyba że w ponownym ożyciu pożycia pomoże Kościół? Z kolei pobożna starsza pani (Iwona Bielska – nawet dla niej samej warto przedstawienie obejrzeć), matka księdza, opowiada synowi w koloratce, że nigdy nie miała orgazmu. Te sceny rozpoczynają najnowszy spektakl Moniki Strzępki i Pawła Demirskiego „Jeńczyna”. Spektakl w Starym Teatrze w Krakowie, opatrzono podtytułem „Sztuka dla dorosłych”. Premiera – póki co wyłącznie w internecie – odbyła się w wieczór sylwestrowy. Znajdziemy w najnowszym spektaklu Strzępki i Demirskiego sporo elementów ostrej politycznej karykatury czy parodii, które znamy z ich dawniejszych przedstawień – ale „Jeńczyna” przede wszystkim dotyka języka i samych schematów myślenia o seksie. Robi to nie w ostrym tonie manifestu, a raczej w lekkim klimacie politycznego variétés. Inaczej niż np. „W imię Jakuba S.”, wrocławskiej „Tęczowej Trybunie 2012” czy krakowskiej „Nie-boskiej komedii. Wszystko powiem Bogu!”, nie ma w „Jeńczynie” głównej linii fabuły. Nie ma głównej opowiedzianej historii, która dominowałaby znacząco nad innymi, czy centralnego bohatera. Obok jasnych politycznych nawiązań będzie też np. samotność kosmonauty. Albo historia pierwszego wtajemniczenia w sekrety seksu przez erefenowskie pornokasety VHS (świetna scena Michała Majnicza). I wiele innych obrazów. I obraz.  „Jeńczyna” to zatem bulwarowy miszmasz scen złączonych tematem i emocją, przypominający początki duetu Strzępka – Demirski. A jeśli o emocjach mowa – rozwiał się tu też jakby nastrój ciążącej nad głowami katastrofy, przygnębienia i niemożności, skupienie na depresji doskwierającej polskiej klasie średniej. Nastrój, który unosił się ciemną, ciężką chmurą nad twórczością Strzępki i Demirskiego przez ostatnie ładnych parę lat. 26 września 2020 Wymieszanie wątków w narodowo-erotyczny bigos nie sprawia jednak, że nie ma tu mocnych ról – wręcz przeciwnie. Weźmy postać Prezydenta, którego gra Juliusz Chrząstowski. I to gra na modłę uważaną nieraz w dzisiejszym teatrze za nieco staroświecką – starając się mimetycznie naśladować realną postać. Chrząstowski robi to jednak znakomicie. Znajduje w sobie właśnie te pokłady plastyczności twarzy, takie grymasy, czy przejawy sztubackiego dowcipu i samozadowolenia, które kojarzą się obecną głową państwa.  Rewelacyjnie, choć w zupełnie innym aktorskim stylu, towarzyszy mu jako Pierwsza Dama Anna Paruszyńska, od niedawna w Starym Teatrze. Paruszyńska nie tyle kogokolwiek naśladuje, co zręcznie balansuje między drobnomieszczańską pruderią a ostrą ironią, rubasznym dowcipem a nieśmiałością. Ksiądz Romana Garncarczyka z kolei nie jest tu jowialnym plebanem, kolejnym groteskowym scenicznym katabasem. To raczej wieczny chłopiec, nieśmiały, nieco zakompleksiony, ale potrafiący cieszyć się władzą. I przerażony pragnącą nagle mówić o swojej seksualności matką.  Twórcom „Jeńczyny” udaje się uniknąć dydaktycznego, protekcjonalnego tonu. Wolą też komedię od mocnych deklaracji wprost. Nawet gdy – zgodnie zresztą z tym, co czytaliśmy w zapowiedziach spektaklu – Prezydent zmienia przymusowo płeć, nie jest to „poważna”, realistyczna scena o uzgodnieniu płci czy transfobii, ani też seksistowski żart rodem ze starej „Seksmisji”. Raczej groteska jak z telewizyjnego „South Parku”, a może wręcz bajek z przerysowanym morałem. 30 czerwca 2020 Ultrapatriarchalny prezydent magicznie przemienia się w poddaną ultrapatriarchalnej opresji Podręczną z powieści Margaret Atwood. Powieść tę okazują się inscenizować „w realu” – dla perwersyjnej zabawy, czy jako polityczny program? – prawicowe elity. Podręczną gra tu Marianna Linde. Obok Stanisława Linowskiego to jedno z dwóch odkryć aktorskich Strzępki w tym spektaklu.  W „Jeńczynie” znajdziemy jednak nie tylko ucieleśnienie ultrakonserwatywnych lęków, ale i niespełnionych fantazji. Mokrych snów o historycznej kinematografii na hollywoodzką modłę i nowej kulturze narodowej, która byłaby jednocześnie – jak kiedyś wyraziła się wiceminister kultury Wanda Zwinogrodzka na debacie u prezydenta Dudy – „sexy”. Z ich przerysowanej realizacji rodzi się narodowe porno – „połączenie dwóch namiętności – wzięliśmy przykład z firm, które łączą odzież z patriotyzmem”. Scena prezentacji tego pornograficznego projektu brawurowo łączy język branż „kreatywnych” z nacjonalistycznymi obsesjami. To chyba najlepsza scena komediowa napisana po polsku w ostatnich latach. „Jeńczyna” jest już piątym spektaklem Strzępki i Demirskiego w Starym Teatrze w Krakowie. Zaczynali tu w 2013 roku od „Bitwy Warszawskiej 1920”. Było to w zupełnie innym momencie politycznym – do Starego ściągnął ich w swoim pierwszym sezonie dyrektor Jan Klata, którego w krakowskim teatrze nie chciał potem minister kultury Piotr Gliński. Strzępka i Demirski w „krakowskim okresie” stali się z kontestowanych buntowników poniekąd klasykami nowej polskiej sceny. Wcześniej tyle przedstawień co w Starym, zrealizowali tylko w kojarzonym wówczas z mocnym politycznym teatrem Wałbrzychu. Towarzyszyła im w tamtych czasach łatka prowokatorów i lewicowych radykałów. Najgłośniejsze ich wałbrzyskie spektakle to powstałe dekadę temu „Był sobie Andrzej, Andrzej, Andrzej i Andrzej”, „Niech żyje wojna!!!!”. Z brakiem zaufania zarówno do rozpoznań liberalnych elit, jak i prawicowych obsesji nacjonalistyczno-martyrologicznych, Strzępka i Demirski byli głosem wyprzedzającym polityczne debaty. Później udało im się to także z „W imię Jakuba S.”, uprzedzającym dyskusję o „ludowej historii Polski” i długim trwaniu ech pańszczyzny. Ale ich wczesne przedstawienia mówiły też o postępującej degradacji kultury i jej pracowników, czy narastającym napięciu między dużymi miastami a peryferiami. 11 stycznia 2020 W Krakowie Strzępka i Demirski stanowili ważny głos przy kolejnych zawirowaniach, w które Stary Teatr wrzucał swoimi działaniami minister Gliński. Jednocześnie tandem dość szybko porzucił deklaracje o bojkocie narodowej sceny, które początkowo składali współpracujący wcześniej ze Starym artyści. Wkrótce wrócili tu m.in. Krzysztof Garbaczewski czy Agnieszka Glińska. Dyrektor Marek Mikos zobowiązał się respektować pomysły programowe Rady Artystycznej złożonej z aktorów Starego. Ale ten eksperyment miał swój koszt – chaos i podwójna de facto struktura zarządzania obniżyły produktywność teatru. A także przyniosły utratę najmłodszego pokolenia artystów, którzy ewakuowali się z sukcesem do Warszawy – byli to m.in. Jaśmina Polak, Monika Frajczyk czy doceniony w „Bożym Ciele” Bartosz Bielenia. Od niedawna krakowska scena ma kolejnego dyrektora – został nim, znów decyzją ministra Glińskiego, Waldemar Raźniak. Kiedy ponownie będzie grana – póki co, oczywiście w sieci, choćby z nagrania – powstała jeszcze przed jego rządami „Jeńczyna”? Tego nie wiemy. „Trwają ustalenia w tej sprawie. Na razie nie mamy żadnego konkretnego terminu” – odpisał mi 8 stycznia dział promocji Starego Teatru. Kościół, Kultura, Piotr Gliński, Ministerstwo Kultury i Dziedzictwa Narodowego, Kraków Prezydent Duda seks Stary Teatr teatr wanda zwinogrodzka
Fantom 30 szczepionek tygodniowo. Władze źle komunikują czy źle rozdzielają?^Piotr Pacewicz^16 stycznia 2021^https://oko.press/fantom-30-szczepionek-tygodniowo-wladze-zle-komunikuja-czy-zle-rozdzielaja/^Słyszymy w kółko, że każdy punkt szczepień na COVID-19 będzie podawał 30 dawek tygodniowo. Z rządowego harmonogramu wynika na szczęście, że będzie dwa razy więcej. Nie wiadomo, czy władze źle mówią, czy źle robią. Tylko 17 proc. osób 80 plus zgłosiło się na szczepienia Gigantyczna operacja masowych szczepień na COVID-19 napotyka na przeszkody. Ciążą nad nią też błędy w komunikacji, które opisujemy dalej jako „fantom 30 szczepionek”. Niepokojące są dane o liczbie chętnych seniorów. Jak podał w sobotę 16 stycznia o 13:00 Michał Dworczyk , „na konkretne terminy szczepienia zarejestrowało się 280 tys. osób w wieku 80 plus”. Ta informacja pełnomocnika rządu ds. szczepień oznacza, że zapisało się tylko 17 proc. z 1 mln 685 tys. osób z rocznika 1941 i starszych. Oczywiście proces rejestracji trwa, zapewne sporo seniorów zapisało się na listę rezerwową w swojej przychodni, ale niepokojąco daleko nam do 70 proc. zakładanych przez rząd.  Patrząc od góry na piramidę wieku na rok 2020, jaką publikuje GUS, widzimy, że: Razem, daje to 1 mln 685 osób w wieku 80 plus.  Jest też komplikacja z punktami szczepień. 15 stycznia Dworczyk informował, że zarejestrowało się ich 4 787 z blisko 6 tys. zakwalifikowanych. Być może zniechęciła ich właśnie mała liczba tygodniowych szczepień, bo to oznacza minimalny zarobek, a duża jest odpowiedzialność i biurokracja. Nie powinno to jednak utrudnić szczepień. Procedura zgłoszeń dla „spóźnialskich” została przedłużona do 25 stycznia, a poza tym rząd uruchamia punkty szczepień w 30 szpitalach tymczasowych, a także w szpitalach węzłowych, które teraz szczepią personel medyczny – zgłosiło się ich ponad 300. Czeka nas zakłócenie dostaw głównej – jak do tej pory – szczepionki Pfizera. Koncern ogłosił, że przez dwa tygodnie będzie ich do Europy wysyłał mniej, bo przestawia produkcję z 1,3 mld dawek na 2 mld. Dworczyk informował, że w poniedziałek 18 stycznia Polska dostanie 40 proc. dawek Pfizera (czyli ok. 210 tys., zamiast 354 tys.). Pfizer obiecuje jednak, że wywiąże się z obiecanych dostaw do końca I kwartału. W sobotę Dworczyk ogłosił nawet wstrzymanie transportu 330 tys. dawek dla grupy „zerowej” („medyków” szczepionych w 624 szpitalach węzłowych), do momentu, gdy firma Pfizer nie prześle dokładnego harmonogramu dostaw. Z drugiej strony, jest nadzieja, że w lutym pojawi się więcej szczepionek – Pfizer zapowiada większą produkcję, może zostaną dopuszczone do obrotu preparaty AstryZeneki i koncernu Johnson&Johnson. 15 stycznia 2021 W szczepionkowej narracji rządu króluje liczba 30. Michał Dworczyk tłumaczył 14 stycznia: „Jeżeli tygodniowo możemy przekazać 180 tys. szczepionek do wszystkich punktów na terenie całej Polski na pierwsze szczepienie (…) to tygodniowo każdy punkt będzie mógł dostać 30 szczepionek”. I dalej: „Każdą dostawę szczepionek dzielimy na dwie części: połowa zostaje w magazynie ARM, w mroźniach i czeka na to, aż będzie potrzeba wykorzystać ją na drugą szczepionkę; pierwsza część – trafia do punktów szczepień”. Przekonanie, że 30 oznacza liczbę wszystkich szczepień tygodniowo na punkt, czyli 180 tys. szczepień w skali kraju, jest tak rozpowszechnione, że pojawia się w alarmistycznych wyliczeniach. W wywiadzie dla OKO.press wiceprezydentka Warszawy Renata Kaznowska uznała, że „jeśli nic się nie zmieni, to ok. 1,2 mln warszawiaków szczepić będziemy przez… sześć lat”. Kaznowska liczyła zapewne tak: 250 punktów szczepień x 30 szczepionek tygodniowo x 57 tygodni – to daje rocznie 427,5 tys. szczepień. A potrzeba 1,2 mln x 2 (bo każda osoba jest kłuta dwukrotnie), czyli 2,4 mln szczepień (dawek). To oznacza dokładnie: 5,6 roku, czyli pięć lat i siedem miesięcy. 16 stycznia 2021 Nawiasem mówiąc, taka sama kalkulacja dla całego kraju, przy założeniu 6 tys. punktów i 75 proc. zgłoszeń na szczepienie osób dorosłych, daje niewiele mniej, bo cztery lata i siedem miesięcy. Gdy padają zarzuty, że tempo 180 tys. tygodniowo jest zbyt wolne, władze tłumaczą, że dostają zbyt mało dawek (niektórzy, jak wojewoda Radziwiłł, w tonie oskarżycielskim wobec UE), albo mówią – słusznie – że tempo wzrośnie, gdy pojawią się kolejne dostawy także z innych firm. Nie mówią najprostszego: zakładane już w I kwartale tempo szczepień jest dwukrotnie większe. Nie jest dość szybkie, ale nie jest też aż dramatycznie wolne. Czy to zatem prawda, że rząd chce szczepić co tydzień ok. 180 tys. Polek i Polaków, a drugie tyle każdej nowej porcji szczepionek docierającej do Polski zatrzymuje w rezerwie? Na szczęście ogłoszony przez rząd harmonogram szczepień mówi coś zupełnie innego. Przedstawimy go w przyjaźniejszej formie niż rządowa tabela. Nie uwzględniamy ewentualnych zmian w wyniku mniejszych dostaw Pfizera, zwłaszcza, że mają zostać wyrównane.   Na wykresie poniżej widać, jak w kolejnych tygodniach I kwartału ma wyglądać suma dostaw szczepionek i suma wykonanych szczepień. Gdyby obowiązywała zasada mrożenia połowy dostaw, szczepienia osiągnęłyby połowę wielkości dostaw, tymczasem – jak widać – fioletowa linia sumy szczepień idzie blisko niebieskiej linii sumy dostaw. To dlatego, że od czwartego tygodnia obok szczepień pierwszych (linia żółta) pojawiają się powtórne (pomarańczowa), które idą równolegle do nich, nieco poniżej, bo zaczęły się z trzytygodniowym opóźnieniem. Jeszcze wyraźniej widać liczbę szczepień w relacji do liczby docierających do Polski dawek (podajemy sumę dostaw Pfizera i Moderny) na następnych wykresach. Pokazują, ile w kolejnych 14 tygodniach pierwszego kwartału: Dla większej czytelności (zwłaszcza na komórkach) podzieliliśmy I kwartał szczepień na dwa okresy po 7 tygodni. Tygodnie numerujemy: 1-7 i 8-14; literka D odnosi się do dostaw, a S do wykonanych szczepień. W pierwszych tygodniach przewaga dostaw nad szczepieniami była duża, ale zaczyna maleć, gdy od czwartego tygodnia pojawiają się drugie szczepienia. Jak widać, w piątym tygodniu (25-31 stycznia) szczepień zostanie wykonanych więcej (484 tys.) niż przyjdzie nowych dawek (396 tys.). Od połowy lutego słupki drugiego szczepienia rosną szybciej. Harmonogram przewiduje, że do 4 kwietnia zużyjemy 5,4 mln dawek, szczepiąc 3 miliony ludzi, z tym, że 600 tys. z nich drugą dawkę dostanie zapewne w pierwszych 15-20 dniach kwietnia. To oznacza 386 tys. szczepień (pierwszych i drugich) tygodniowo, a nie 180 tys. W przeliczeniu na 6 tys. punktów dałoby to 64 szczepienia tygodniowo, a nie 30. Czym jest zatem fantomowa liczba 30 dawek tygodniowo? Optymistyczna hipoteza brzmi: to tylko nieumiejętność komunikacji, a może płytkie rozumienie procesu szczepień przez przedstawicieli władz. Nie byłoby to aż tak zaskakujące, bo osoby odpowiedzialne za całą akcję wypowiadają czasem wręcz szalone opinie. Główny doradca premiera ds. walki z pandemią prof. Andrzej Horban przewidując tempo szczepień, twierdził np., że osób 60 plus jest w Polsce „o ile mi wiadomo 2 miliony”. Jest 9,7 mln. Ministrowie zdrowia Łukasz Szumowski i Adam Niedzielski, a także premier Morawiecki wypowiedzieli wiele fałszywych, a nawet absurdalnych opinii o epidemii. 30 lipca 2020 Gorszą wersją byłby błąd systemowy, czyli komunikat o 30 dawkach tygodniowo krążący w obiegu informacji i instrukcji rządowych. W komunikacie z 14 stycznia dla punktów szczepień NFZ „przypomina o konieczności zalogowania się do systemu e-Rejestracja i ustawienie grafików szczepień na okres 25.1 – 31.3.2021 w ilości 30 terminów (30 szczepień) w każdym tygodniu”. W przychodni Medicenter przy Wołoskiej (na warszawskim Mokotowie), autor tego tekstu nie mógł w piątek 15 stycznia zapisać na szczepienie 88-letniej mamy. „Nie mamy miejsc – tłumaczyła rejestratorka – Będziemy szczepić tylko raz w tygodniu od 18:00 do 21:00, bo dostajemy tylko 30 dawek”. Zdrowie, Konstanty Radziwiłł, Michał Dworczyk, Mateusz Morawiecki, Łukasz Szumowski, Adam Niedzielski, Ministerstwo Zdrowia, COVID-19 Epidemia COVID-19 szczepienia na COVID-19
Wozem strażackim na szczepienie [POWIĘKSZENIE]^Agata Kowalska^16 stycznia 2021^https://oko.press/wozem-strazackim-na-szczepienie-powiekszenie/^Autem z urzędu gminy, gimbusem albo wozem Ochotniczej Straży Pożarnej - tak na szczepienia być może dojadą osoby niesamodzielne. Wszystko zależy od zaradności lokalnych włodarzy 15 stycznia 2021 Łata na łacie – tak polską politykę transportową określa dr Michał Wolański. Dowóz do punktów szczepień osób z niepełnosprawnościami to niejedyny kłopot gmin pozamiejskich. Do szkół wracają dzieci – ale tylko z klas 1-3. Czy przewoźnicy zechcą wozić tak niewielką grupę pasażerek i pasażerów i specjalnie dla nich uruchamiać linię? Jakie rozwiązania, pomysły i słowa wsparcia ma dla nich ekspert na co dzień badający wykluczenie transportowe w Polsce? Posłuchaj rozmowy Agaty Kowalskiej z dr. Michałem Wolańskim z Instytutu Infrastruktury, Transportu i Mobilności SGH. Polityka społeczna, Michał Wolański niepełnosprawni samorząd straż pożarna szczepienia na COVID-19 szkoły transport publiczny
„Wiadomości” przebiły dno: sugerują, że to Schetyna i TVN chcieli zaszczuć Pawła Adamowicza^Anton Ambroziak^16 stycznia 2021^https://oko.press/wiadomosci-to-schetyna-i-tvn-chcialy-zaszczuc-adamowicza/^OKO.press recenzuje materiały "Wiadomości" TVP o tragicznej śmierci prezydenta Pawła Adamowicza (żebyście wy nie musieli oglądać) 13 stycznia 2021 minęły dwa lata od ataku na prezydenta Gdańska Pawła Adamowicza. Podczas finału Wielkiej Orkiestry Świątecznej Pomocy na scenę wbiegł Stefan W. i ranił prezydenta nożem. W wyniku poniesionych obrażeń Paweł Adamowicz zmarł następnego dnia w szpitalu. Choć napastnik został aresztowany tuż po ataku, do dziś nie został skazany. 12 stycznia rodzina i znajomi Adamowicza zaapelowali o przyspieszenie śledztwa. 12 stycznia 2021 Temat podjęły „Wiadomości” TVP. Zazwyczaj ich zadaniem jest ratowanie z opresji polityków Zjednoczonej Prawicy, tym razem jednak pracownicy sztandarowego programu telewizji narodowej bronili samych siebie. Od 12 stycznia do 15 stycznia „Wiadomości” TVP codziennie emitowały ten sam materiał poświęcony tragicznej śmierci Pawła Adamowicza. Zmieniała się kolejność kadrów, narracja czasem zakręcała, ale sens pozostał ten sam. Przekaz? Opozycja bezdusznie pogrywa śmiercią człowieka, którego kiedyś politycznie się wyrzekła. Co więcej, robi to w czasie, w którym trwa śledztwo, a jak twierdzą „eksperci” (m.in. publicyści Tygodnika „Sieci” czy katolickiego tygodnika „Niedziela”) wszystko wskazuje na to, że Stefan W. był „niepoczytalny” i „chory psychicznie”, a powodował nim „długo skrywany żal”. Według autora materiału Marcina Tulickiego postawę dzisiejszej opozycji najlepiej oddają słowa Donalda Tuska sprzed lat o „uprawianiu nekrofilii politycznej” (wtedy chodziło o wykorzystywanie w sporze politycznym śmierci Barbary Blidy). „Nie wszyscy chcą czekać na wytłumaczenie. Politycy opozycji scenariusz napisali tuż po wydarzeniu. Winą próbują obarczać swoich przeciwników politycznych, a nawet dziennikarzy TVP” – tłumaczy nam Tulicki. Za chwilę mamy się dowiedzieć, że TVP, mimo trwającego śledztwa, jednak dokładnie wie, co się wydarzyło dwa lata temu. Narrator przekonuje, że Stefanem W. powodowała osobista uraza do Platformy Obywatelskiej, a TVP drobiazgowo recenzowała konflikt między Adamowiczem, a politykami PO. „Odcinali się od Adamowicza, gdy było jasne, że ciążą na nim poważne zarzuty” – słyszymy głos z offu. W kadrze widać m.in.: Grzegorza Schetynę, Sławomira Neumanna, Jarosława Wałęsę, Pawła Rabieja. „Morderca Adamowicza wcale nie oglądał materiałów TVP. Wiedziałby bowiem, że Adamowicz był skonfliktowany z PO, a to właśnie nienawiść do PO pchnęła Stefana W. do zbrodni” – tłumaczy narrator. Co więcej, to nie TVP, ale politycy PO tworzyli wokół Adamowicza „atmosferę podejrzeń i insynuacje działania niezgodnego z prawem”. Ze znacznie bardziej „zajadłą krytyką” miał się też zmarły prezydent spotykać w „lewicowych mediach” np. „Gazecie Wyborczej” czy TVN. „Również media opozycyjne nie stronią od kampanii dużo bardziej brutalnych, dużo bardziej agresywnych” – słyszymy. To zdanie to specyficzne wyznanie winy: „Wiadomości” przyznają bowiem, że tworzą treści brutalne i agresywne, z tym, że według pracowników TVP inne media są jeszcze bardziej brutalne. Omawiany materiał, przygotowany metodą kanapki (sens da się odnaleźć na początku i końcu, a w środku panuje zupełny chaos), wieńczy konstatacja, że nikt z opozycji nie pochyla się też nad fatalnym zabezpieczeniem imprezy WOŚP. „Morderca dostał się niezauważony na scenę i tam zaatakował” – tłumaczy narrator. Sens propagandy „Wiadomości” jest czytelny: trwa dochodzenie, ale jeśli potrzebujemy znaleźć winnego szczucia na Pawła Adamowicza, szukajmy go wśród polityków opozycji i w szeregach lewicowych mediów. My byliśmy i jesteśmy całkowicie w porządku. To słyszeli i oglądali widzowie „Wiadomości” cztery dni w tygodniu, średnio przez 5 minut. OKO.press w przeciwieństwie do ekipy TVP nie zamierza przesądzać, co zainspirowało do zbrodni mordercę Pawła Adamowicza 13 stycznia 2019 roku. Pamiętamy jednak, jak zachowywała się telewizja narodowa wobec zamordowanego prezydenta Gdańska. Adamowicz był przez państwowego nadawcę oskarżany m.in. o sympatię wobec komunizmu (za rekonstrukcję historycznego wyglądu bramy Stoczni Gdańskiej) i nazizmu (za kultywowanie pamięci o wielonarodowym Gdańsku). Według raportu Newton Media dla Urzędu Miasta Gdańska, TVP zajmowała się Adamowiczem 1 773 razy. Po śmierci prezydenta Gdańska o mowie nienawiści i braku rzetelności dziennikarskiej wielokrotnie mówił Rzecznik Praw Obywatelskich Adam Bodnar. 13 stycznia 2021 W 2019 roku pisał do szefa TVP Jacka Kurskiego w sprawie materiału wyemitowanego w dniu śmierci Adamowicza: „Proszę o wyjaśnienie, dlaczego materiał »Wiadomości« został przedstawiony w sposób całkowicie jednostronny, bez uwzględnienia niezbędnej w pracy dziennikarskiej zasady pluralizmu”. Jeszcze w styczniu 2019, w wywiadzie dla Onet.pl RPO uznał, że niektóre materiały prasowe mogą być uznane za mowę nienawiści wobec Adamowicza. TVP pozwała RPO za te słowa, ale przegrała. W 2020 roku sąd apelacyjny uznał wręcz, że słowa Bodnara były „nadzwyczaj wstrzemięźliwe”. Media, Adam Bodnar, Paweł Adamowicz, "Wiadomości" TVP, Wielka Orkiestra Świątecznej Pomocy,
Zaczął się proces badaczy Zagłady za wyniki badań. Stawką jest wolność badań naukowych^Adam Leszczyński^16 stycznia 2021^https://oko.press/proces-badaczy-zaglady-za-wyniki-badan/^Pozwani to prof. Jan Grabowski i prof. Barbara Engelking. Zarzut? W książce "Dalej jest noc" mieli w niewłaściwym świetle przedstawić sołtysa oskarżonego o współudział w wydaniu Żydów Niemcom. To precedensowa sprawa. OKO.press tłumaczy, o co chodzi Dwoje historyków i znanych badaczy Zagłady zostało pozwanych z powództwa cywilnego przez Filomenę Leszczyńską, której stryj – sołtys wsi Malinowo w powiecie Bielsk Podlaski – został jej zdaniem przedstawiony w niekorzystnym świetle w książce naukowej „Dalej jest noc”. Przypomnijmy, że jest to ogromna, dwutomowa praca zbiorowa pokazująca zagładę Żydów na polskiej prowincji. Zarówno sama książka, jak i jej autorzy byli wielokrotnie atakowani przez polityków PiS i prorządowe media, które zarzucały historykom, że bezzasadnie i ze złej woli przypisują Polakom współudział w zabijaniu Żydów. O sporach wokół „Dalej jest noc” OKO.press pisało wielokrotnie – m.in. tutaj oraz tutaj. Krytyki książki podjął się IPN, który zlecił podważenie jej tez badaczom zatrudnionym w tej instytucji. 18 kwietnia 2018 Filomenie Leszczyńskiej w procesie wytoczonym naukowcom wsparcie daje „Reduta Dobrego Imienia” – wspierana przez rząd organizacja, promująca wizję przeszłości zgodną z polityką historyczną PiS. Leszczyńska żąda 100 tys. zł odszkodowania i przeprosin w mediach. 12 stycznia 2021 obyła się pierwsza rozprawa. Dwoje pozwanych to prof. Barbara Engelking z Polskiej Akademii Nauk, autorka rozdziału w „Dalej jest noc”, w którym znalazła się wzmianka o stryju Filomeny Leszczyńskiej, oraz prof. Jan Grabowski, profesor Uniwersytetu w Ottawie, redaktor tomu. Oboje są znanymi i cenionymi w świecie specjalistami. Oboje należą także do ulubionych celów ataków prawicowych mediów. Zacytujmy (za portalem jewish.pl) fragment, o który toczy się proces: „Estera Drogicka (z domu Siemiatycka) po stracie rodziny [siostra z dziećmi i synek Estery po ucieczce z getta w Drohiczynie znajdowali się w dużej grupie Żydów w lesie; złapali ich Polacy i zawieźli na posterunek żandarmerii, gdzie wszystkich rozstrzelano], zaopatrzona w dokumenty kupione od Białorusinki, postanowiła wyjechać do Prus na roboty, w czym pomógł jej sołtys Malinowa Edward Malinowski (przy okazji ją ograbił) – i w grudniu 1942 r. trafiła do Rastenburga (Kętrzyna) jako pomoc domowa w niemieckiej rodzinie Fittkau. Nie tylko poznała tam swojego drugiego męża (Polaka, ktуry także był na robotach), lecz rozwinęła działalność handlową, przesyłając Malinowskiemu paczki z rzeczami na sprzedaż. Odwiedziła go, gdy jechała na urlop «do domu». Zdawała sobie sprawę, że jest on współwinny śmierci kilkudziesięciu Żydów, którzy ukrywali się w lesie i zostali wydani Niemcom, mimo to na jego procesie po wojnie złożyła fałszywe zeznanie w jego obronie”. „Sąd przesłuchiwał mnie i prof. Grabowskiego” – mówi OKO.press prof. Engelking. „Z zeznań p. Leszczyńskiej wynika, że nie do końca wie, o co chodzi. Nie zna relacji Estery. Po prostu wie, że była jakaś Żydówka, którą stryj w czasie wojny zaprowadził na posterunek i że jej pomógł”. Prawnik Reduty próbował przedstawić Esterę Drogicką jako niewiarygodnego świadka. Przypominał, że podawała np. różne wersje życiorysu. Engelking: „To było typowe dla Żydów, którzy przeżyli Zagładę”. Prawnik podkreślał też, że Estera chciała pracować w Urzędzie Bezpieczeństwa PRL. Engelking: „Brzmi strasznie, prawda? Ale ona chciała zostać kucharką na jakiś koloniach organizowanych przez UB”. „Sprowadziliśmy synów Żydówki, której świadectwo było najważniejszym źródłem dla Barbary Engelking. Jeden z synów przyjechał z Australii, drugi ze Szwecji. Potwierdzili to, co ich matka powiedziała” – mówi OKO.press prof. Grabowski. Na prośbę OKO.press prof. Engelking opowiedziała ze szczegółami całą historię, która w książce została opowiedziana w trzech zdaniach. Przytaczamy ją poniżej. „Estera Siemiatycka uciekła z getta w Drohiczynie z malutkim synkiem, bodajże półtorarocznym, siostrą oraz jeszcze grupą Żydów w trakcie wysiedlenia, czyli w listopadzie 1942 roku. Ukrywali się najpierw przez mniej więcej dwa tygodnie w lesie. Zostali jednak złapani, albo przez Polaków, albo Polacy zawiadomili Niemców — tego nie wiemy. Zabrano ich dokładnie w momencie, w którym Estera poszła kupić jedzenie, czy wymienić jakieś rzeczy na jedzenie, i w ten sposób uniknęła wywózki. Miała przy sobie papiery, które kupiła od pewnej Białorusinki. Z tymi papierami uciekła do przez las do pobliskiego Malinowa. Tam udała się do sołtysa Edwarda Malinowskiego. Od razu się zorientował, że ma do czynienia z Żydówką. Zapytał, czy ma jakieś rzeczy. Estera miała rzeczy na przechowaniu w Drohiczynie u Polaka Czapkowicza. Sołtys te rzeczy odebrał — Estera musiała mu dać jakąś kartkę, tak to się zazwyczaj odbywało — i zabrał dla siebie. Wszystko to wiemy z jej obszernej, kilkugodzinnej relacji złożonej w latach 90. w Shoah Foundation. Z opowieści Estery wynika, że sołtys zabrał jej także sweter, który miała na sobie, oraz 50 ze 100 posiadanych przez nią marek. Równocześnie jednak uratował jej życie. Zaprowadził ją na żandarmerię — to był zresztą jej pomysł — i powiedział, że jest Polką zbiegłą z robót przymusowych. Trafiła na miesiąc do karnego obozu w Bielsku Podlaskim i stamtąd odesłano ją na roboty do Prus, a dokładniej do Kętrzyna, ówczesnego Rastenburga. Stamtąd napisała do Malinowskiego list, żeby przysłał jej jakieś ubrania, ponieważ nic ze sobą nie miała. W tym momencie zaczęła się wikłać akcja. We wsi Malinowo było wielu Malinowskich, w tym co najmniej dwóch Edwardów. List Estery trafił do niewłaściwego Edwarda. Zaczęła z nim korespondować. Szybko się zorientowała, że to ktoś inny. Przysłał jej jakąś koszulę i zaczęli się wymieniać. Ona miała dostęp do drożdży, które były pożądanym dobrem, ponieważ wszyscy pędzili bimber. W 1944 roku Estera dostała urlop. Nie miała dokąd pojechać, ponieważ nie miała rodziny, przyjechała więc do Malinowa. Wtedy we wsi akurat mówiło się o tym, że w pobliskim lesie ukrywała się grupa 22 Żydów, która została wydana przez Polaków i zamordowana przez Niemców. Mówiło się, że sołtys Malinowski miał w tym udział. Przyszli do niego Niemcy i kazali zorganizować obławę na ukrywających się Żydów. Przyznał się zresztą do tego po wojnie, na procesie. Ukrywających się wydał prawdopodobnie gajowy, który został zamordowany w odwecie przez partyzantkę żydowską. Estera wróciła do Kętrzyna, była tam do końca wojny, wyszła za mąż za poznanego tam Polaka. W 1949 roku sołtys Malinowski został oskarżony przez grupę mieszkańców wsi o różne przestępstwa, w tym o zadawanie się z grupą »Jaskółki«. To jeden z »wyklętych«, którzy działali w tamtej okolicy. Oskarżono go również o to, że wydał Żydów w 1943 roku. W dwa dni po wyznaczeniu daty rozprawy do Malinowa przyszła grupa »Jaskółki«. Sołtys siedział wówczas w areszcie, ale jego żona i syn wskazali tych, którzy podpisali doniesienie. Wśród nich był ten drugi Edward Malinowski. On i kilku sąsiadów zostało pobitych, a felczer, który im pomógł, następnego dnia został zabity. Trudno się dziwić, że w czasie procesu świadkowie oskarżenia nie podtrzymali swoich zeznań. Sołtys został uniewinniony. »Jaskółka« został w czerwcu 1950 roku po prowokacji UB zamordowany. Estera zeznawała na korzyść sołtysa w tym procesie. Myślę, że mimo iż miała o nim niezbyt dobre zdanie, chciała mu oddać przysługę i okazać wdzięczność za uratowanie życia” – opowiada Engelking. Czy jest pewne, że sołtys Malinowski wydał tych Żydów? – pytamy. „Nie jest pewne, ale też sam się przyznał do zorganizowania obławy. Nie był ani bohaterem, ani szmalcownikiem, był pomiędzy. W czasie okupacji wiele było takich złożonych sytuacji. Ja nie napisałam, że uważam, że wydał Żydów. Relacjonowałam opinię świadka” — odpowiada prof. Engelking. Badaczka także podkreśla, że w pierwotnym tekście uznała, iż Estera handlowała z sołtysem (a nie z drugim Malinowskim). Ta pomyłka jednak, zdaniem historyków, nie ma żadnego znaczenia dla dóbr osobistych zarówno nieżyjącego sołtysa Malinowskiego jak i Filomeny Leszczyńskiej. Stawia bowiem sołtysa w korzystnym świetle. „Gros pytań adwokaci strony przeciwnej skierowali do prof. Engelking. Mnie tam dołączono dlatego, że Reduta — jak powiedział jej szef Maciej Świrski – bardzo chce się mną zająć. Przepytywano nas z metodologii historii” – mówi prof. Grabowski. Proces ma charakter precedensowy dlatego, że groźba pozwów cywilnych może wywoływać tzw. efekt mrożący – zniechęcać historyków do podejmowania potencjalnie niewygodnych dla rządzących kwestii. Wystarczy jedno zdanie w bardzo obszernej publikacji – dodajmy, że dobrze udokumentowane – a i tak można narazić się na proces. Prof. Grabowski: „Z mowy obrończej naszego mecenasa dowiedziałem się, że pojawiło się coś, co się nazywa »ochroną tożsamości i dumy narodowej«. Pojęcie zaczyna się pojawiać w polskich sądach w procesach cywilnych. Można poczuć się urażonym z powodu rzekomo naruszonej godności narodu. Dla mnie jako historyka jest to sygnał o najwyższym stopniu zagrożenia. Żąda się np. prawa do nieskazitelnej przeszłości własnych przodków, czego naukowiec nie może zagwarantować”. Sama perspektywa długotrwałego i kosztownego procesu – nawet zakończonego wygraną – stanowi groźbę dla badaczy przeszłości. „Gdyby Polska była normalnym, demokratycznym krajem, to bym się optymistycznie na to zapatrywał” – mówi prof. Grabowski. „Pytanie, do jakiego stopnia tego rodzaju optymizm jest w dzisiejszej Polsce uzasadniony” – dodaje. Rozprawę 12 stycznia poprzedziła propagandowa kanonada w prorządowych mediach – m.in. w tygodniku „Do Rzeczy”, co zdaniem historyków może być próbą wywierania nacisku na sąd. 9 lutego nastąpi ogłoszenie wyroku. Historia, Sądownictwo, Centrum Badań nad Zagładą Żydów polityka historyczna udział Polaków w Zagładzie Żydów
Jeśli nic się nie zmieni, warszawiaków szczepić będziemy przez 6 lat. Rozmowa z wiceprezydent miasta^Anton Ambroziak^16 stycznia 2021^https://oko.press/jesli-nic-sie-nie-zmieni-warszawiakow-szczepic-bedziemy-przez-6-lat/^"Liczymy, że wraz ze zwiększoną liczbą szczepionek, tempo wzrośnie. Jesteśmy gotowi, by szczepić szybciej i więcej" - mówi OKO.press wiceprezydent Warszawy Renata Kaznowska Anton Ambroziak, OKO.press: W piątek 15 stycznia ruszył masowy program szczepień przeciw COVID-19. Na infolinii 989 słyszeliśmy, że wszyscy konsultanci są zajęci; seniorom została strona internetowa (pacjent.gov.pl) lub telefon do przychodni. Media informowały, że niektóre punkty szczepień zapisują swoich pacjentów “na zeszyt”, a część seniorów, mimo mrozów, tłumnie ustawiała się w kolejkach. Jak ten pierwszy dzień wyglądał Warszawie?  Wiceprezydent m.st. Warszawa, Renata Kaznowska: Samorząd zarządza 44 z 250 punktów szczepień, które dostępne są w Warszawie. Będziemy oczywiście nalegać, by mieć dostęp do informacji o tym, co dzieje się w całym mieście, by wiedzieć, w jakim tempie przebiegają szczepienia. 15 stycznia 2021 Po spotkaniu z prezesami i dyrektorami prowadzonych przez nas SZPZLO (Samodzielny Zespół Publicznych Zakładów Lecznictwa Otwartego) i SPZOZ (Samodzielny Publiczny Zespół Opieki Zdrowotnej), gdzie zorganizowane zostały punkty szczepień, mogę powiedzieć, że pula zapisów wyczerpała się do końca lutego, a w części punktów szczepień – do końca marca. Na przykład: tylko w ciągu trzech godzin do jednostki leczniczej przy Mehoffera zgłosiło się ponad 60 osób. Skoro rząd planuje dostawę 30 dawek tygodniowo, pacjenci musieli zostać podzieleni zgodnie z deklaracją na dwa terminy. Pierwsze 30 osób zostanie tam zaszczepionych 27 stycznia. Czyli de facto punkty szczepień będą póki co pracować tylko w poniedziałki? Na przykład w poniedziałki, a dokładnie raz w tygodniu, ponieważ niektóre punkty zdecydowały o szczepieniu we wtorki, czy środy, a mogłyby pięć, a nawet siedem dni w tygodniu. Założyliśmy, że czas potrzebny na zaszczepienie jednego pacjenta wyniesie 12 minut. Wśród medyków szło to nawet szybciej, podawaliśmy nawet 150-200 dawek dziennie – ekspres! Jednak w szczepieniu populacyjnym trzeba wziąć poprawkę na dłuższe wypełnianie czy sprawdzanie kwestionariusza kwalifikacyjnego, pomoc osobie starszej przy rozebraniu się, przygotowaniu się do szczepienia, rozmowę i kwalifikację medyczną. 12 minut to bardzo ostrożna kalkulacja. Moglibyśmy więc szczepić średnio 40 osób dziennie. Będzie 30 tygodniowo, bo nie ma czym szczepić. A zespoły będą pracować raz w tygodniu przez sześć godzin. W takim tempie wyszczepienie mieszkańców Warszawy potrwa lata… Policzyłam, że jeśli nic się nie zmieni, zważywszy, że podać trzeba podwójną dawkę, to ok. 1,2 mln warszawiaków szczepić będziemy przez sześć lat. Liczymy, że wraz ze zwiększoną liczbą szczepionek, tempo wzrośnie. Jesteśmy gotowi, by szczepić szybciej i więcej. Pamiętajmy, że pierwszy dzień jest zawsze najtrudniejszy. Rządowa Infolinia była non stop zajęta. Informacji o szczepieniach szukali wszyscy, nie tylko najstarsi Polacy. Na pewno niedługo będzie lepiej, ale bez większej liczby szczepionek to i tak nie ma większego znaczenia, czy senior zapisze się dziś, czy w poniedziałek. Co najbardziej przeszkadza w organizacji szczepień? Poza brakiem szczepionek? Zamieszanie. Już w grudniu 2020 w imieniu Unii Metropolii Polskich zgłosiliśmy ok. 70 uwag do Narodowego Programu Szczepień. Rząd uwzględnił sześć z nich, między innymi szczepienie pracowników edukacji w I etapie. Okazało się jednak, że z tej grupy wyłączeni są pracownicy żłobków. Nalegaliśmy, by to zmienić. Przecież jesienny lockdown, wbrew tezie ministra Piontkowskiego, że „mury szkoły nie zarażają”, był w dużej mierze wynikiem ogniskowania się wirusa w dużych skupiskach szkolno-przedszkolnych. 12 grudnia 2020 Na styczniowej konferencji prasowej rządzący zapowiedzieli, że pracownicy żłobków zostaną uwzględnieni, jednak w Narodowym Programie Szczepień próżno było szukać tej grupy zawodowej. Dosłownie wczoraj, 14 stycznia 2021, w godzinach wieczornych na mojej poczcie email pojawił się kolejny dokument. Do etapu 1 dopisani zostali pracownicy żłobków, ale nie wiadomo czy wszyscy. Stanowi on dokładnie, że w grupie priorytetowej mogą znaleźć się ci, którzy bezpośrednio pracują z dziećmi. Czy pracownik kuchni przygotowujący, wydający posiłki, rozkładająca talerze i sztućce pracuje z dziećmi czy nie? A obsługa sprzątająca, która sprząta i dezynfekuje przestrzenie? Zresztą mamy wątpliwości, czy miesiące pracy nad priorytetowymi grupami szczepień, to najlepiej spożytkowany czas. Proszę spojrzeć, co się dzieje w etapie 1? Czy nie powinniśmy określić priorytetów w poszczególnych grupach? Czy 30-letnia osoba pracująca w danej grupie zawodowej, za biurkiem, niebędąca na pierwszej linii frontu w walce z Covid-19 powinna być szczepiona przed 60-letnim nauczycielem, który pracuje w środowisku, gdzie o zakażenie łatwo? Osoby z niepełnosprawnościami, a także część seniorów nie dotrze sama na szczepienia. Jak zorganizujecie dowozy do punktów?  Otworzył pan kolejną puszkę Pandory. Od ponad miesiąca, jako Unia Metropolii Polskich ustalaliśmy z rządem zasady transportu osób z niepełnosprawnościami. To naturalnie dla nas kwestia bardzo istotna — chcielibyśmy jak najlepiej zaopiekować się naszymi mieszkańcami. Jaki był finał tych rozmów? Marny. Niemal wszystkie ustalenia zostały odłożone na półkę. 12 stycznia, w godzinach popołudniowych dostaliśmy za to decyzję wojewody z poleceniem organizacji transportu dla osób niesamodzielnych. Dokument był dziurawy. Zawierał w zasadzie tylko stawkę — 75 zł minus 20 proc. wkładu własnego dla miasta pow. 100 tys. mieszkańców, a także opis grupy docelowej. W dużych miastach z transportu mogą korzystać osoby z aktualnym orzeczeniem o niepełnosprawności (o kodzie N lub R), lub odpowiednio osoby z grupy 1 z w.w. schorzeniami. W mniejszych miejscowościach, tam gdzie nie np. nie ma transportu publicznego, możliwy będzie dowóz także osób starszych, które nie mają możliwości samodzielnego dotarcia. W dużych miastach ten zapis dotyczy to osób 70 plus. Te osoby muszą zgłaszać się same? Tak. Na bieżąco będziemy informować osoby potrzebujące wsparcia. W czwartek, po godzinie 20:00, dostaliśmy kolejny dokument rządowy, który stwierdza, że transport nie jest jednak zadaniem własnym samorządu, ale zadaniem zleconym. Wnioskowaliśmy o tę korektę jako samorządowcy, bo uznanie tej usługi jako zadanie własne było niezgodne z prawem. Stawka za przewóz jednej osoby to 60 zł, czyli prawdopodobnie poniżej kosztów faktycznych. Dopiero teraz możemy planować przetarg, by wyłonić przewoźnika. Nawet w uproszczonej procedurze Covid-19 to musi chwilę potrwać. Będziemy oczywiście gotowi na czas, a już dziś jesteśmy przygotowani do transportu powstańców warszawskich. 15 stycznia 2021 18 stycznia do szkół podstawowych wracają uczniowie klas I-III. I chyba wszyscy zadają sobie jedno pytanie: czy nie powtarzamy błędów z września? My również zadajemy sobie to pytanie. Po to zabiegaliśmy o priorytetowe szczepienie nauczycieli, by uniknąć kolejnego lockdownu. Dla nas nic się nie zmieniło. Do szkół wraca co prawda tylko część dzieci, ale okoliczności są te same: rząd nic specjalnego nie przygotował, pandemia się nie wyciszyła, nauczyciele nie są zaszczepieni. 30 grudnia 2020 Szkoły nie będą jednak aż tak przepełnione. Rząd przygotował też nowe wytyczne, zgodnie z którymi uczniowie mają uczyć się w tzw. bańkach. Choć 14 stycznia minister edukacji i nauki Przemysław Czarnek na konferencji prasowej stwierdził, że wydanych przez jego resort wytycznych „nie trzeba stosować, a jeśli już, to można z nich wybrać tylko to, co akurat pasuje”. To niepoważne. Albo mamy wytyczne, albo ich nie mamy. Albo pracujemy w reżimie sanitarnym, albo nie. Życzenie ministra Czarnka o „bańkach” nie spełni się z bardzo prostego powodu. Jeśli chcemy, by uczeń miał jednego nauczyciela, nie zmieniał klasy, przychodził na różne godziny, nie dzielił przestrzeni wspólnych, to trzeba zrezygnować z obowiązku realizacji podstawy programowej. Dzieci w klasach I-III mają przecież zajęcia z języka angielskiego, w-fu, muzyki czy plastyki. W jaki sposób mamy podzielić jednego nauczyciela między sześć, siedem, osiem klas? Po prostu nie da się tego zrobić. Czyli w szkołach nie będzie bezpiecznie? Robimy, co możemy. Wszystkie placówki zostaną zdezynfekowane, wprowadzimy reżim podobny do tego, który był we wrześniu, zaopatrzymy pracowników w środki ochrony osobistej. Nie mamy jednak możliwości, by uczniowie w ogóle się nie mieszali. Może się wydawać, że to tylko trzy roczniki, ale w Warszawie to ponad 54 tysiące uczniów. Czasem oznacza to powrót 24 oddziałów i kilkudziesięciu nauczycieli do jednej szkoły. Nie przeskoczymy ograniczeń infrastrukturalnych. Część szatni da się podzielić, inne nie. Stołówki mogą wydawać posiłki o innych godzinach, ale czy naprawdę mają to robić cały dzień? Co zrobić ze świetlicą? Przecież wszystkie trzy roczniki mają możliwość w nich przebywać. Rząd postawił dyrektorom szkół warunki nie do spełnienia, choć nie wiem, czy coś, co jest nie tylko dobrowolne, ale niepoważne, można nazwać warunkami. Dr Paweł Grzesiowski pediatra, immunolog, ekspert w zakresie kontroli zakażeń stwierdził, że otwarcie szkół bez szczepień dla nauczycieli to przepis na trzecią falę koronawiursa.  W piątek wieczorem sanepid skończył testowanie kadr. Czekamy na wyniki. Jestem bardzo ciekawa, jaki odsetek nauczycieli będzie mieć wynik dodatni. Do testów przesiewowych zgłosiło się 8,5 tys. z 13 tys. pracowników stołecznych szkół. Wiemy oczywiście, że jednorazowe testowanie to nie metoda prewencji zakażeń. Pamiętajmy także, że we wrześniu wnioskowaliśmy, by opóźnić rozpoczęcie roku szkolnego o dwa tygodnie. Epidemiolodzy zwracali uwagę, że po wakacjach, gdy kontakty były intensywne, potrzebna jest kwarantanna. Nie wiemy, czy ferie, które dobiegają końca, faktycznie były czasem izolacji. Nie wiemy, czy poświąteczne zakażenia już się wyciszyły. Boimy się, że efekt dosyć przypadkowego otwarcia szkół, znów będzie błyskawiczny. Edukacja, Zdrowie, Przemysław Czarnek, Urząd Miasta Warszawy, pandemia Renata Kaznowska szczepienia na COVID-19 szkoła Warszawa
Budka: Żeby wygrać, opozycja musi wystartować razem. Fałsz, to nie jest recepta na sukces^Michał Danielewski^16 stycznia 2021^https://oko.press/budka-zeby-wygrac-opozycja-musi-wystartowac-razem/^Borys Budka, przewodniczący Platformy Obywatelskiej, przedstawia receptę na wygraną z PiS w następnych wyborach. Jednak jego pomysł to raczej recepta na samobójstwo dla opozycji, która nie potrafi wygrać z partią Jarosława Kaczyńskiego od 2015 roku Szef Platformy Obywatelskiej Borys Budka w piątek 15 stycznia wystąpił w „Faktach po faktach” TVN, gdzie przedstawił swoją receptę na wygraną z Prawem i Sprawiedliwością. Jego zdaniem jest nią wspólna lista wyborcza opozycji. Jak za chwilę pokażemy, zderzając wypowiedź Budki z faktami, szef PO opiera się na fałszywej przesłance oraz pomija różnice w ordynacjach wyborczych między głosowaniem do Sejmu i Senatu. W sensie analizy politycznej słowa Budki są teoretycznie poprawne, ale faktycznie lekceważą poważne ryzyko, jakie niesie za sobą wspólna lista opozycji w głosowaniu sejmowym. Ale po kolei.   Co dokładnie powiedział Budka? "Recepta na zwycięstwo z obozem populistów jest prosta. Wspólna lista, wspólny start. W wyborach do Senatu zapewniło to opozycji milion głosów więcej"  Borys Budka,Fakty po faktach, TVN24 - 15/01/2021 Źródło: Twitter Słowa Budki to powielenie błędu, który Platforma popełnia od dawna. Inne są bowiem reguły gry w wyborach do Senatu, inne – w wyborach sejmowych. Różnice są fundamentalne. Pokażemy je za chwilę. Gorzej, że Budka stosuje również kreatywną wyborczą księgowość, fakty są natomiast takie, że wynik senacki był gorszy od zsumowanego wyniku trzech partii opozycyjnych startujących osobno do Sejmu aż o 4 pkt. proc. To 500 436 głosów, które dobitnie pokazują, że wybory nie odzwierciedlają sumującej wyborców tabelki w arkuszu kalkulacyjnym – elektoraty partii nie sumują się tak prosto, jak marzyliby o tym niektórzy liderzy opozycji. Wybory do Senatu są przeprowadzane według ordynacji większościowej – w praktyce mamy w nich do czynienia ze słynnymi jednomandatowymi okręgami wyborczymi, które we wszystkich wyborach w Polsce chce wprowadzić Paweł Kukiz. Kandydaci walczą w stu okręgach, a w każdym z nich do zdobycia jest jeden mandat, czyli zwycięzca bierze wszystko. Co to oznacza w działaniu? Jeśli w danym okręgu startuje np. jeden kandydat prawicowy i trzech lewicowych, szanse tych drugich na zdobycie mandatu gwałtownie maleją. Jeśli kandydat prawicowy zdobędzie 26 proc. głosów, a poparcie dla kandydatów lewicowych rozłoży się proporcjonalnie, mandat zdobędzie kandydat prawicowy, mimo, że w okręgu prawica przegrała z lewicą w stosunku 26:74. Wybory według ordynacji jednomandatowej są bowiem skrajnie nieproporcjonalne. Można sobie wyobrazić, że partia, której kandydaci w każdym okręgu wygrywają o 0,01 pkt. proc., bierze wszystkie mandaty, choć w skali kraju zdobyła mniej głosów od konkurentów. Dlatego w przypadku wyborów do Senatu jedność opozycji była bardzo sensownym pomysłem: kluczem w tym wypadku jest bowiem minimalizacja ryzyka, że głosy na opozycyjnych kandydatów się rozdrobnią. W tym wypadku warto było zaryzykować „podatek za jedność”, czyli utratę głosów na skrzydłach opozycyjnego bloku, by w poszczególnych okręgach pokonać kandydata PiS. Bo w aż 11 okręgach w 2019 roku opozycja zdobyła procentowo mniej głosów niż w 2015 roku, a i tak zdobyła mandat. W wyborach do Sejmu to nie działa w ten sposób. W wyborach sejmowych przeliczamy głosy na mandaty metodą D’Hondta – to system, który jest tym mniej proporcjonalny, im mniejsze są okręgi wyborcze. W polskich warunkach duże okręgi mamy w wyborach do Parlamentu Europejskiego, które są praktycznie proporcjonalne (czyli liczba głosów na daną listę przekłada się niemal wprost proporcjonalnie na mandaty), małe – w wyborach samorządowych, gdzie mniejszym komitetom wyborczym trudno o mandaty, nawet jeśli przekroczą próg wyborczy. Nieco uproszczając, możemy przyjąć, że wybory sejmowe są po środku tej skali. Jak to się przekłada na układanki polityczne? Jak pisał w OKO.press analityk Leszek Kraszyna, rzeczywiście metoda D’Hondta daje premię za jedność. Dwa ugrupowania startujące oddzielnie, które dostaną po 10 proc. głosów, zawsze zdobędą mniej (mówiąc zupełnie ściśle – nie więcej) mandatów niż gdyby wystawiły wspólną listę i zdobyły 20 proc. głosów. Ale pod warunkiem że naprawdę dostaną te 20 proc. głosów, a nie na przykład 15 proc. Innymi słowy w ordynacji sejmowej opłaca się tworzyć takie bloki, które minimalizują ryzyko utraty głosów na skrzydłach: jak najbardziej spójne politycznie, programowo, ideowo. Teoretycznie najbardziej spójne byłyby dwa bloki opozycji: Po pierwsze, jak wiemy, taki podział w obecnych konfiguracjach jest bardzo mało realny, co czyni całą operację o wiele trudniejszą. Po drugie, nawet powyższe uszeregowania rodzą zagrożenia: nie wiadomo na przykład, jak zareagowaliby antysystemowi wyborcy Szymona Hołowni na sojusz z Platformą Obywatelską. Po trzecie, nie wiadomo, co ma na myśli Borys Budka, kiedy mówi o wspólnej liście. Jednak każdy wariant, o który może chodzić, jest skrajnie ryzykowny. Lista od SLD i Razem przez Platformę do Konfederacji wydaje się niemal pewnym przepisem na katastrofę. Lista od Platformy do Razem również nie wygląda na receptę sukcesu: konserwatywni zwolennicy PO mogą obrazić się na „lewaków” w koalicji, zwolennicy Razem – na „neoliberałów”. I wreszcie po czwarte, szeroką koalicję opozycja już ćwiczyła i to w najłatwiejszych dla niej wyborach – europejskich. Efekt? Koalicja Europejska zdobyła 1,8 mln głosów mniej, niż tworzące ją partie dostały rok wcześniej w wyborach samorządowych. I przegrała z kretesem. Zwycięstwo opozycji nie urodzi się za pomocą magicznych zaklęć i politycznej alchemii łączącej wodę z ogniem. Partyjne układanki mogą pomóc lub zaszkodzić wygranej, ale nie zastąpią programu politycznego i rozmowy z wyborcami. Ważne zastrzeżenie: jedna lista opozycji może okazać się konieczna, jeśli Jarosław Kaczyński zrealizuje swój plan i zmieni ordynację wyborczą do Sejmu, wprowadzając głosowanie w 100 okręgach. Ale to już zupełnie inny scenariusz, który analizowaliśmy w poniższym tekście: 24 lipca 2020 Prezydent obiecuje. OKO rozlicza.Wesprzyj nas, byśmy mogli działać dalej.WSPIERAM  KomentarzeUdostępnij:+ 1kUdostępnij:Wybory, Borys Budka, Platforma Obywatelska, wybory do Senatu wybory parlamentarne 2019 Michał DanielewskiPochodzi z Sieradza. Socjolog, redaktor, publicysta. Wieloletni dziennikarz i redaktor "Gazety Wyborczej". Radosław GrucaPisał m.in. dla "Gazety Wyborczej", "Dziennika" i "Faktu"; współpracuje z kanałem Reset Obywatelski. Autor książki "Hipokryzja. Pedofilia wśród księży i układ, który ją kryje". Od sierpnia 2020 dziennikarz zespołu śledczego OKO.press. Wybory, Borys Budka, Platforma Obywatelska, wybory do Senatu wybory parlamentarne 2019  Pochodzi z Sieradza. Socjolog, redaktor, publicysta. Wieloletni dziennikarz i redaktor "Gazety Wyborczej".
Brunatny klan Człowieka-bizona. Pokazujemy, kim są „amerykańcy patrioci”, których ciągnie do nazizmu^Katarzyna Jaremko^16 stycznia 2021^https://oko.press/brunatny-klan-czlowieka-bizona-pokazujemy-kim-sa-amerykancy-patrioci-ktorych-ciagnie-do-nazizmu/^"Q to sekretny członek rządu, który chce przywrócić kraj na właściwe tory i wyrwać go z rąk pedofilów i globalistów" - w taką teorię wierzy człowiek z rogami bizona i neonazistowskimi tatuażami, który stał się symbolem ataku na Kapitol. Kłopot w tym, że nie jest sam Jake Angeli, czyli najbardziej charakterystyczna postać ze środowego (6 stycznia) oblężenia Kapitolu, rozebrany do pasa mężczyzna z pomalowaną twarzą, neonazistowskimi tatuażami i futrzaną czapą z rogami bizona został zatrzymany w sobotę 9 stycznia. „Jacoba Anthony’ego Chansley’a, będącego mieszkańcem stanu Arizona, szerzej znanego jako Jake Angeli, oskarżono o wtargnięcie na teren posesji bez właściwych uprawnień oraz o agresywne zachowanie w budynku Kapitolu” – podało federalne Ministerstwo Sprawiedliwości. To nie pierwsze zatrzymania środowych demonstrantów. Wcześniej aresztowano mężczyznę z Arkansas, który fotografował się w gabinecie demokratycznej przewodniczącej Izby Reprezentantów Nancy Pelosi, oraz republikańskiego deputowanego do legislatury stanowej z Zachodniej Wirginii, po tym jak wrzucił do sieci film na którym widać, że usiłuje wtargnąć do siedziby Kongresu. Większość uczestników oblężenia zdążyła się rozpierzchnąć po zajściu i teraz Federalne Biuro Śledcze szuka ich na terenie całych Stanów. 12 stycznia 2021 32-letni Angeli od środy stał się bohaterem tysięcy memów. Wcześniej, gdy jego tożsamość nie była jeszcze powszechnie znana, część sympatyzujących z Donaldem Trumpem komentatorów głównego nurtu rozpędziła się i rozpowszechniała informacje, że jest on aktorem wynajętym przez Antifę i ruch Black Live Matters do skompromitowania „amerykańskich patriotów”. Na antenie prawicowej stacji Fox News twierdzili tak m.in. była gubernator Alaski i kandydatka republikanów na wiceprezydentkę 12 lat temu Sarah Palin oraz protrumpowski kongresmen Matt Gaetz. Angeli powiązań ze wspomnianymi organizacjami nie ma, ale aktorem rzeczywiście jest. Pracy w zawodzie szukał za pośrednictwem portalu Backstage.com, ale po ujawnieniu, że to on szturmował Kapitol jego konto zostało usunięte. Po sieci krążą natomiast zdjęcia mężczyzny z różnych wieców, a także fotografie w towarzystwie uśmiechniętego prezydenta Trumpa oraz jego prawej ręki Rudy’ego Giulianiego. W czasie minionej kampanii wyborczej pojawiał się na wielu spotkaniach zwolenników republikańskiej głowy państwa. W maju 2020 udzielił wywiadu „Arizona Central”, w którym mówił o swoim przywiązaniu do Trumpa jako profety amerykańskich wartości oraz krytykował media za – jego zdaniem – szerzenie nieprawdy o prezydencie. W lutym według „Arizona Republic” pojawił się na wiecu, na którym trzymał transparent z napisem: „Q mnie tu wysłał”. I krzyczał, że Q to sekretny członek rządu, który chce przywrócić kraj na właściwe tory i wyrwać go z rąk pedofilów i globalistów. 7 stycznia 2021 Chodziło mu oczywiście o QAnon, czyli anonimową grupę, która od października 2017 roku przez strony internetowe „ujawnia” informacje o rzekomo dziejącej się „za kulisami” cichej wojnie toczącej się między zapleczem Donalda Trumpa wspieranym przez armię, a tajemniczą ogólnoświatową rozproszoną grupą przestępczą, korumpującą i podporządkowującą sobie instytucje USA innych państw. Angeli po środowych zajściach został nazwany „szamanem QAnona”. A Q po prostu rozsiewa nowe i odgrzewane spiskowe teorie podlewając je historyjkami z popkultury. QAnon ma wreszcie swoją reprezentację w Kongresie. Jest nią kongresmenka Marjorie Taylor Greene z ultrakonserwatywnego, białego, peryferyjnego okręgu wyborczego w północno-zachodniej Georgii. Trump miał tam 73 proc. poparcia. Polityczka prowadziła kampanię pod hasłem “Ocalić Amerykę, powstrzymać socjalizm”. Na kilka dni przed prawyborami wrzuciła na Facebooka filmik, na którym pozowała z karabinem i krzyczała, że terroryści z Antify mają się trzymać z daleka od Georgii. Platforma zdjęła nagranie jako niezgodne ze standardami. Ale konta Green w mediach społecznościowych pełne są wsparcia dla QAnon i wszelakich spiskowych teorii. Raz wrzuciła na Twittera zdanie, że 11 września 2001 roku żaden samolot nie rozbił się o Pentagon. Potem, pod presją, usunęła je. Po wygranych prawyborach portal Politico przypomniał jej nagrania, w jakich wyrażała rasistowskie, antysemickie i islamofobiczne poglądy. Potępiła ją za to nie tylko Nancy Pelosi, ale i kierownictwo republikanów z Izby Reprezentantów. Taylor Greene rozpowszechniała też jedną z flagowych quanonowych historii, czyli tzw. Pizzagate. Chodzi o to, że w kampanii wyborczej w 2016 roku Wikileaks opublikowało zawartość skrzynki mailowej Johna Podesty, szefa sztabu Hillary Clinton. Na podstawie standardowych wiadomości dotyczących zamawiania pizzy powstała teoria spiskowa, że część amerykańskich polityków należy do pedofilsko-satanistycznej grupy, na czele której stała ówczesna kandydatka demokratów na prezydenta. Według autorów tej teorii pizza była hasłem, którym członkowie grupy określali niepełnoletnie osoby, które można było wykorzystać seksualnie. Poza tym centrum dowodzenia grupy miała być waszyngtońska pizzeria Comet Ping Pong. Na początku tygodnia Twitter zamknął ponad 70 tys. kont użytkowników związanych z QAnonem. Administratorzy platformy oświadczyli, że zrobili to „w celu ochrony debaty przed próbami podżegania do przemocy, organizowania ataków i udostępniania celowo wprowadzających w błąd informacji o wyniku wyborów”. Władze firmy oświadczyły, że zaczęły zawieszać konta 8 stycznia po południu. Tłumaczyły to zwiększonym ryzykiem wywołania ewentualnej szkody i związkiem między spiskowymi teoriami w propagowanymi w sieci a realną przemocą. Decyzja Twittera dolała paliwa do awantury wokół zamknięcia konta Donalda Trumpa. Teorie spiskowe znowu zaczynają się piętrzyć. Cześć kongresmenów Partii Republikańskiej uważa, że to wynik zmowy lewicy i wielkich korporacji z Doliny Krzemowej, której celem jest uciszenie Amerykanów głoszących niewygodną prawdę. 15 stycznia 2021 W jakim zakątku internetu QAnonowcy i ich akolici znajdą teraz przyjazne miejsce? Na razie nie ma co do tego pewności, ale kandydatur jest – według Aarona Maka ze Slate’a – kilka. Pierwszym jest Gab, zwany czasem „alternatywnym Twitterem”. Publiczna wersja serwisu wystartowała w maju 2017. Portal określa się jako sieć „broniąca wolności słowa, wolności jednostki i swobodnego przepływu informacji w sieci”. To zawoalowane przyzwolenie na rasistowski i antysemicki język jego użytkowników. Kolejne miejsce to Telegram, darmowy komunikator internetowy. Użytkownicy mogą wysyłać wiadomości, zdjęcia, filmy, naklejki, nagrania oraz pliki różnego typu. Odkąd Whatsapp zaczął tracić na popularności ze względu na rozpoczęcie gromadzenia danych użytkowników, Telegram zyskał kilkadziesiąt milionów nowych odbiorców i uchodzi teraz za najlepiej zaszyfrowany komunikator. Z kolei Rumble to konkurent YouTube’a, szybko zdobywający popularność wśród alt-rightowców, podobnie jak otwarcie nawiązujący do kłamstwa wyborczego portal thedonald.win. Mike Rothschild, badacz QAnona i autor „The World’s Worst Conspiracies” (Najgorsze spiski świata) jest sceptyczny co do tego, że na dłuższą metę w którymkolwiek z tych miejsc zgromadzi się lud Make America Great Again. „Na Gabie czy Parlerze nie ma lewaków, których można hejtować i za nimi ganiać. Jesteś zamknięty we własnej bańce i zaczyna się robić nudno. A ci goście przecież naprawdę kochają wojować” – uważa Rothschild. Tymczasem w środę 13 stycznia Amazon zdecydował, że usunie ze swojej oferty produkty związane z ideologią QAnona, oczywiście w związku z atakiem na Kapitol. Firma zaczęła dopiero ten proces i twierdzi, że zakończy go w ciągu kilku dni. QAnon to także problem dla Partii Republikańskiej, której główny nurt nie chce być kojarzony ze spiskowcami. Demokratyczny kongresmen z Kolorado Jason Crow, którego zdjęcia z tragicznych wydarzeń 6 stycznia – gdy pociesza struchlałą koleżankę z Izby – obiegły wszystkie światowe agencje, udzielił wywiadu „5280”, lokalnemu magazynowi z Denver. Odniósł się w nim do dylematów umiarkowanych prawicowców z Kapitolu. „Cóż, rozmawiałem z wieloma ludźmi z Partii Republikańskiej, z którymi rozwijałem relacje przez lata, których znam jako racjonalnych i rozsądnych. To zupełnie inna grupa niż ci teoretycy wszelkich spisków. Osoby te wyrażały wiele obaw. Boją się jeszcze większej radykalizacji politycznej bazy Trumpa” – stwierdził Crow. I dodał, że demokraci chcą przywództwa, które leży w interesie kraju. Dlatego wita w klubie tych dystansujących się coraz bardziej od Trumpa republikanów. „Od lat bronimy naszej demokracji przed Donaldem Trumpem, co spowodowało, że wielu z nas jest obiektem gróźb śmierci i innych aktów agresji. Taka jest właśnie cena przywództwa w obecnej epoce” – powiedział kongresmen. Jego republikańscy koledzy od 6 stycznia poczuli co to groźby. A co do pogróżek: jeden z gorliwych wyznawców QAnona Cleveland Grover Meredith Jr. z Kolorado przyjechał 6 stycznia po południu do stołecznego Waszyngtonu ciężarówką pełną broni. Według śledczych, którzy sprawdzają, co robił w dniach poprzedzających oblężenie Kapitolu, mężczyzna planował zabić przewodniczącą Izby Reprezentantów Nancy Pelosi oraz burmistrzynię stolicy Muriel Bowser. Został aresztowany 7 stycznia, po tym, jak wygrażał przygodnie napotkanemu człowiekowi. 11 stycznia 2021 Ale człowiek z rogami bizona i neonazistowskimi tatuażami to nie jedyny potworny symbol ostatnich wydarzeń. Na zdjęciach z zajść na Kapitolu jest mężczyzna z długą siwą brodą w czarnej bluzie z kapturem, na której widnieje biała czaszka ze skrzyżowanymi piszczelami. Nad nią napis „Camp Auschwitz”, czyli „Obóz Oświęcim”, a pod nią – „Work brings freedom”. To angielskie tłumaczenie słów z oświęcimskiej bramy Arbeit macht frei – praca czyni wolnym. Amerykańska historyczka Lindsey Fitzharris zwróciła uwagę na Twitterze, że głównym problemem nie jest mężczyzna, który ten osobliwy strój założył, a jego producent. I zalinkowała Auschwitz Memorial, oficjalny profil muzeum obozu koncentracyjnego Auschwitz-Birkenau. Someone not only wore this sweatshirt, but some company made it. We historians have a lot of work to do, it seems.  Let's start with this: follow @AuschwitzMuseum. Read their stories about those who died in the Holocaust. Learn about the past. Learn *from* the past. pic.twitter.com/k22IPzb9Et — Lindsey Fitzharris (@DrLindseyFitz) January 7, 2021  Z kolei osoba obsługująca konto muzeum ostrzegła, że takie bluzy i t-shirty, w różnych wariantach, można dostać na stronie TeeChip.com. Na internetowego sprzedawcę koszulek posypały się gromy, że takie wykorzystywanie pamięci o miejscu, w jakim zginęło ponad milion ludzi jest niemoralne i haniebne. .@Etsy Please remove this. It is painful to Survivors and disrespectful to the memory of all victims of Auschwitz. pic.twitter.com/TIWWK2DEVG — Auschwitz Memorial (@AuschwitzMuseum) January 11, 2021  „New York Times” o upiornym logo na bluzie rozmawiał z ocalałą z Zagłady 78-letnią dr Evą Umlauf, która pracuje jako pediatra i psychoterapeuta. Do Oświęcimia trafiła jako niemowlę. “Nie mogłam uwierzyć w to, co zobaczyłam. Zostało przełamane tabu. Na myśl by mi nie przyszło, że Amerykanie są do tego zdolni” – powiedziała lekarka. Dla Umlauf to czerwone światło, że kolejne pokolenia nie nauczyły się wiele z doświadczenia Holocaustu.  Według The Jewish Daily Forward, żydowskiej gazety wydawanej w USA od 1897 roku, nie wiadomo na razie, kto pierwszy wypuścił ten osobliwy produkt na rynek, ale w ciągu kilku godzin od oblężenia Kapitolu jego różne kopie zaczęły krążyć po sklepach w sieci włączając w to Amazona. Niektórzy sprzedawcy od razu zareagowali i usunęli akcesoria z napisem Camp Auschwitz ze swojego asortymentu, ale inne nie, a firma TeeHands w ramach reklamy wrzuciła na swój portal zdjęcie siwobrodego człowieka z waszyngtońskich zamieszek. JDF wskazuje jednak, że to nie pierwszy raz kiedy podczas demonstracji w Ameryce pojawiają się hasła otwarcie afirmujące Zagładę i wprost nawiązujące do eksterminacji Żydów. Liga Przeciwko Zniesławieniom zarejestrowała, że podczas grudniowych protrumpowskich protestów w Waszyngtonie ludzie z grupy Proud Boys mieli koszulki z akronimem 6MWE, czyli “Six Million Wasn’t Enoug” – sześć milionów to było za mało. 19 stycznia 2020 Warto przypomnieć, że antysemityzm jest związany z amerykańskim nacjonalizmem i natywizmem od zamierzchłych czasów. W latach 40. XIX w., w ramach protestu przeciwko imigracji z Irlandii oraz południowej i wschodniej Europy powstała populistyczna i ksenofobiczna Partia Nic Niewiedzących – Know Nothing Movement. Sami nazywali się Stronnictwem Amerykańskim. W wyborach prezydenckich 1856 roku ich kandydat zdobył nawet 870 tys. głosów. Potem równie szybko co powstali rozpłynęli się w politycznej polaryzacji rywalizacji wolnej Północy i niewolniczego Południa, ale resentyment wobec Żydów pozostał i wracał czasem, chociażby w Ku Klux Klanie. Ten natywistyczny żywioł, o ironio, powrócił z pewną siłą w antyimigranckim i izolacjonistycznym ruchu w latach 30. XX w., który oskarżał uciekających przed nazizmem Żydów o bycie… „agentami Hitlera”. Pamięć o Nic Niewiedzących wraca we współczesnej publicystyce. W 2006 roku w neokonserwatywnym magazynie „The Weekly Standard” William Kristol, wówczas wpływowy ideolog republikanów, który ostatnio spłoszony przez nacjonalizm Trumpa poparł Joego Bidena, oskarżył populistyczną frakcję w Partii Republikańskiej o niedostrzeganie niebezpieczeństwa przekształcenia jej w antyimigrancką partię Know Nothing. Jednym słowem już 14 lat temu widmo zawłaszczenia GOP przez ksenofobów i antysemitów było na horyzoncie. Potrzeba było tylko lidera, który ten żywioł obudzi. 12 stycznia 2021 W waszyngtońskiej insurekcji jest jeszcze pewna zagadka dla semiotyków. Dlaczego ludzie przedstawiający się jako amerykańscy patrioci i sól tamtejszej ziemi tyleż często co gwieździstym sztandarem, czyli flagą USA, machają tzw. Południowym Krzyżem, czyli symbolem przegranych w wojnie secesyjnej Skonfederowanych Stanów Ameryki, innymi słowy – zdrajców? Debata na temat obecności Southern Cross w przestrzeni publicznej toczy się odkąd w 1962 roku wywiesiły ją na budynku stanowego Kapitolu w Columbii władze Karoliny Południowej, stanu, w którym było najwięcej niewolników w relacji do reszty społeczności. A zrobiły to prawie po stu latach nieobecności tego znaku w zbiorowej świadomości na znak protestu przeciwko wyrokom Sądu Najwyższego znoszącym funkcjonalną i strukturalną segregację rasową. Od 1962 roku Południowy Krzyż zaczął powiewać na setkach państwowych budynków na Południu. Później – pod presją organizacji broniących praw człowieka, przede wszystkim Krajowego Stowarzyszenia na rzecz Popierania Ludności Kolorowej – był zdejmowany. Ameryka w ocenie konfederackiej flagi jest podzielona. Według sondażu zamówionego przez Politico w czerwcu 2020 roku – gdy Ameryką targały niepokoje po zabójstwie Afroamerykanina George’a Floyda – 44 proc. Amerykanów uważa Southern Cross za symbol dumy Południa, a 36 proc. za symbol rasizmu. Z badania nie wynika jednak, czy obie grupy respondentów się nie przenikają, tzn. czy dumni południowcy nie są jednocześnie dumnymi białymi suprematystami. Świat, Donald Trump, QAnon USA
PiS przepycha nową ustawę o służbie zagranicznej, która dopełni dzieła zniszczenia MSZ^Maria Pankowska^15 stycznia 2021^https://oko.press/pis-przepycha-nowa-ustawe-o-sluzbie-zagranicznej-ktora-dopelni-dziela-zniszczenia-msz/^"Musimy oddzielić politykę od spraw urzędniczych" - tak nową ustawę o służbie zagranicznej zachwala minister spraw zagranicznych Zbigniew Rau. Ale przyjęty naprędce i bez konsultacji projekt, który trafił już do Sejmu, tylko pogłębi patologie MSZ pod rządami PiS Informacja o rządowym projekcie zmiany ustawy o służbie zagranicznej po raz pierwszy pojawiła się w Biuletynie Informacji Publicznej Kancelarii Premiera 21 grudnia 2020. Na stronie przedstawiono dość lakoniczne uzasadnienie zmian i opis celów projektu. Treść pozostawała jednak tajemnicą, próżno było szukać jej w witrynie Rządowego Centrum Legislacji. Dopiero 11 stycznia 2021 w RCL utworzono pozycję „projekt ustawy o służbie zagranicznej”, która odsyłała do pustej strony. Wreszcie, 14 stycznia 2021 Rada Ministrów uzupełniła informacje o przebiegu procesu legislacyjnego. W międzyczasie – 13 stycznia 2021 – gotowy projekt zdążył już trafić do Sejmu i zostać skierowany do pierwszego czytania. Sejm może zająć się nim już na posiedzeniu 20-21 stycznia 2021. Z informacji opublikowanych w RCL wynika, że Rada Ministrów przyjęła projekt 12 stycznia. Choć rządowe projekty ustaw co do zasady wymagają konsultacji publicznych, w tym przypadku zostały one pominięte. Pośpiech był tak duży, że na ostatnią chwilę swoje opinie zdążyli przedstawić jedynie minister rozwoju Jarosław Gowin i minister ds. europejskich Konrad Szymański. Obaj mają do projektu szereg zastrzeżeń i wskazują, że nie był z nimi uzgadniany, choć mocno ingeruje w ich pracę. Z listów Gowina i Szymańskiego wynika, że treść ustawy została im przekazana na kilka godzin przed głosowaniem w Radzie Ministrów. W tym szaleńczym tempie dokonać ma się w MSZ ustrojowa rewolucja. „Ustawa nie była konsultowana z szerokim gronem dyplomatów. Z całą pewnością była inicjatywą Dyrektora Generalnego Służby Zagranicznej [Andrzeja Papierza – red.]. Trzeba pokazać opinii publicznej, że choć temat dotyczy niewielkiej grupy ludzi, to chodzi o grupę, która decyduje o ustawieniu Polski wobec całego świata. Źle przeprowadzone zmiany będą katastrofalne w skutkach” – komentuje dla OKO.press Katarzyna Pełczyńska-Nałęcz, była ambasador RP w Moskwie, obecnie dyrektorka think tanku Szymona Hołowni „Strategie 2050”. Analizujemy najbardziej kontrowersyjne zapisy projektu. 14 listopada 2019 Jednym z pomysłów zachwalanych m.in. przez ministra Zbigniewa Raua w wywiadzie dla PAP z 15 stycznia 2021, ma być zmiana charakteru pracy i natury funkcji ambasadora. Rząd PiS uznaje, że jest to funkcja czysto polityczna i likwiduje stopień ambasadora tytularnego, zmieniając go na ministra pełnomocnego. Zgodnie z procedurą przewidzianą w projekcie ambasador: „Model taki obowiązuje przede wszystkim w Stanach Zjednoczonych. Nie jest prawdą, na co powołują się autorzy ustawy w uzasadnieniu, że jest to model przyjęty również we Francji czy Wielkiej Brytanii” – komentuje dla OKO.press Katarzyna Skórzyńska, była ambasador RP w Brazylii i Portugalii. „W świetle tych zapisów stanowisko ambasadora jawi się jako posada dla beztroskiego, nieponoszącego odpowiedzialności politruka, który pobiera wysoką pensję, pomimo faktycznego braku odpowiedzialności związanej z zarządzaniem placówką. Na stanowisko ambasadora może być mianowana osoba niespełniająca żadnych kryteriów merytorycznych” – podkreśla Skórzyńska. Kandydatów na stanowiska ambasadorskie opiniować ma nowo utworzony Konwent Służby Zagranicznej. Jego członkami będą: Minister Spraw Zagranicznych, Szef Służby Zagranicznej [nowe stanowisko, więcej o nim poniżej – red.], przedstawiciel Kancelarii Prezydenta i przedstawiciel KPRM (art. 39). „Nie wiadomo, czy w dalszym ciągu będą odbywały się przesłuchania kandydatów na ambasadorów w Komisji Spraw Zagranicznych Sejmu. Komisja obradowała w sposób jawny i każdy mógł transmisję z przesłuchania zobaczyć i usłyszeć. Konwent Służby Zagranicznej oceniać ma kandydatów na ambasadorów na posiedzeniach niejawnych, z których sporządzony będzie protokół stanowiący informację niejawną. Trudno mówić o transparentności” – mówi OKO.press Grażyna Sikorska, była ambasador RP w Czarnogórze i dyrektor generalna służby zagranicznej. Projekt tworzy też w MSZ zupełnie nowe stanowisko – Szefa Służby Zagranicznej. Do jego zadań, zgodnie z art. 9 ustawy, mają należeć m.in.: Sprawy kadrowe zostaną więc po części wyłączone z kompetencji Dyrektora Generalnego Służby Zagranicznej. „Szef Służby Zagranicznej, czyli w warunkach Polski pierwszy dyplomata państwa, musi posiadać wśród urzędników najlepsze kwalifikacje i musi być w stanie koordynować zakres prac kilku tysięcy pracowników na całym świecie. […] Na pewno zarówno SSZ, jak i Dyrektor Generalny MSZ będą osobami spoza polityki” – przekonywał PAP minister Rau. Tymczasem w art. 11 czytamy, że wymogi do zostania Szefem Służby Zagranicznej nie są wygórowane. „Proszę zwrócić uwagę na wymagania jakie spełniać musi, a właściwe nie musi, Szef Służby Zagranicznej. Wystarczy 3-letni staż na stanowisku kierowniczym związanym ze stosunkami międzynarodowymi. Nie musi być zawodowym dyplomatą, by zarządzać całą służbą zagraniczną, nie mając pojęcia o tej służbie i pracy dyplomaty” – ubolewa Grażyna Sikorska. W uzasadnieniu projektu jego pomysłodawcy wskazują, że do kompetencji Szefa Służby Zagranicznej należeć będzie między innymi stworzenie nowoczesnego systemu szkoleń w ramach Akademii Dyplomatycznej MSZ. „Sama Akademia Dyplomatyczna musi przejść głęboką zmianę, tak by wyjść z modelu ogólnego czuwania nad programem aplikacji dyplomatyczno-konsularnej oraz podstawowych szkoleń i stać się wyspecjalizowaną jednostką prowadzącą wysoko specjalistyczne szkolenia” – przekonują autorzy projektu. Katarzyna Skórzyńska przypomina jednak, że rząd PiS w 2016 roku zlikwidował Polski Instytut Dyplomacji, który oferował kilkadziesiąt specjalistycznych szkoleń. Miał podpisane umowy o współpracy z NATO oraz innymi partnerami zagranicznymi, jak również umowy z wybitnymi polskimi i zagranicznymi wykładowcami. „PID przeszedł pozytywnie dwa audyty. Drugi, przeprowadzony już za rządów PiS, jednoznacznie rekomendował utrzymanie i dalszy rozwój instytucji. Likwidacja Instytutu i zawieszenie szkoleń oznaczały zmarnowanie kilku milionów złotych i kilkuletniego dorobku merytorycznego” – ubolewa Skórzyńska, która szefowała PID w latach 2012-2016. Była ambasador wskazuje także, że Szef Służby Zagranicznej będzie jedynym organem uprawnionym do kierowania kandydatów do udziału w seminarium dyplomatyczno-konsularnym na podstawie niejasnych, arbitralnych kryteriów. Seminarium ma przygotowywać osoby zatrudnione na stałe w MSZ lub w służbie cywilnej do pracy w służbie zagranicznej. Odbycie go ma być jednym z warunków nadania im stopni dyplomatycznych. Projektodawcy przekonują, że służba zagraniczna jest dziś zbyt hermetyczna, a praca na placówkach powinna być otwarta także dla świeżo upieczonych absolwentów uczelni. Aplikacja dyplomatyczno-konsularna nadal ma być bramą do kariery dyplomatycznej (ustawa obniża wymagania dla kandydatów na aplikację), ale już nie jedyną. „Ustawa wprowadza także nową kategorię pracownika zagranicznego, która umożliwia zatrudnienie na placówce osoby znajdującej się dotychczas poza służbą zagraniczną, która wraz z osiągnięciem 3-letniego stażu pracy będzie mogła przystąpić do zawodowej służby zagranicznej” – czytamy w uzasadnieniu projektu. 25 sierpnia 2020 „Wbrew twierdzeniom twórców projektu służba zagraniczna nigdy nie była hermetyczna i byli w niej zatrudniani różni kandydaci spoza resortu, na ogół specjaliści potrzebni do wykonywania konkretnych zadań. Obawiam się, że teraz otwiera się szeroko furtkę dla osób, które mogą spełniać znacznie mniejsze wymagania, niż zawodowi dyplomaci, co w połączeniu z brakiem doświadczenia grozi obniżeniem poziomu kadr” – uważa Grażyna Sikorska. Zgodnie z art. 17 pracownicy zagraniczni będą musieli wykazać, że mają obywatelstwo polskie, nie byli karani, znają co najmniej jeden język obcy i posiadają wyższe wykształcenie. Powinni też mieć zdolność fizyczną i psychiczną do pracy „w warunkach wymagających szczególnej dyscypliny i dyspozycyjności”. „Projekt ustawy umożliwia dostanie się do służby dyplomatycznej bez spełnienia warunków merytorycznych. W miejsce wejścia do grona zawodowych dyplomatów poprzez aplikację dyplomatyczną proponuje kierowanie na placówkę pracowników zagranicznych bez dostatecznego przygotowania dyplomatycznego i językowego” – wskazuje Katarzyna Skórzyńska. „Ustawa zrównuje status dyplomaty zawodowego ze statusem pracowników bez przygotowania i doświadczenia dyplomatycznego, jednocześnie nakłada na dyplomatów zawodowych większe zobowiązania i wymagania [w art. 16 – red.]” – dodaje była ambasador. Projekt budzi też poważne wątpliwości konstytucyjne. W art. 4 i 69 czytamy, że stosunek pracy w służbie zagranicznej wygasa w dniu ukończenia przez daną osobę 65 lat, a w przypadku osób starszych w ciągu 3 miesięcy od wejścia w życie ustawy. Dana osoba może poprosić kierownictwo MSZ, by wyłączyć stosowanie tego przepisu w jej przypadku. Minister musi podjąć decyzję w ciągu dwóch tygodni. Nie przysługuje od niej odwołanie. „Podobna sytuacja miała miejsce w ustawie o komornikach. Rzecznik Praw Obywatelskich zwrócił uwagę na niekonstytucyjność regulacji i dyskryminacyjny charakter ze względu na wiek. Potwierdził to wyrok NSA. Niezgodne z prawem jest także wyłączenie możliwości odwołania od decyzji ministra o przedłużeniu pracy mimo ukończenia 65 lat. Jest to sposób na dokończenie procesu tzw. dekomunizacji resortu, a nie jego odmłodzenia” – uważa Grażyna Sikorska. Minister Rau w wywiadzie dla PAP chwalił jednak to rozwiązanie. „Efektem będzie pewnego rodzaju odmłodzenie kadr” – powiedział. „W Ministerstwie będą mogli zostać pupile obecnego kierownictwa, a odejść ci, których nie udało się usunąć w ramach tzw. dekomunizacji MSZ” – komentuje Sikorska. Katarzyna Skórzyńska uważa także za wątpliwe prawnie zablokowanie możliwości przyjęcia do służby zagranicznej osób, które pełniły służbę w organach bezpieczeństwa państwa w latach 1944-1990. Oraz pozbawienie dyplomatów nabytego wcześniej tytułu ambasadora tytularnego. „Jednym z głównych celów ustawy wydaje się maksymalne zhierarchizowanie i ulojalnienie służby dyplomatycznej, tak żeby głównym motorem kariery była lojalność wobec szefostwa” – uważa Katarzyna Pełczyńska-Nałęcz. W art. 21 ustawodawca podkreśla, że jeśli zawodowy dyplomata dwa razy z rzędu odmówi przyjęcia stanowiska na placówce zagranicznej, Dyrektor Generalny Służby Zagranicznej na wniosek Szefa Służby Zagranicznej obniża dyplomacie dodatek służby zagranicznej – z 40 do 20 proc. W dodatku, gdy dany dyplomata odmówi przyjęcia pierwszej placówki, kolejną propozycję dostanie nie wcześniej niż po sześciu miesiącach. Art. 31 w punkcie 8. mówi także, że stopień dyplomatyczny może uzyskać jedynie osoba, która „wykazuje gotowość do podjęcia zadań w dowolnej placówce zagranicznej Rzeczypospolitej Polskiej, w dowolnym kraju i w dowolnym czasie”. W efekcie dyplomaci będą mieli jeszcze mniejszy wpływ na przebieg swojej kariery zawodowej. „Służba zagraniczna to specyficzne miejsce. Ludzie i ich rodziny oddają jej całe życie. Tymczasem zmierzamy do dalszego umacniania pozycji szefostwa, w stronę zależności totalnej, niemal niewolnictwa. To nie uzależnienie od reguł, a od arbitralnych decyzji Dyrektora Generalnego i Szefa Służby Zagranicznej” – ubolewa Pełczyńska-Nałęcz. W ustawie zapisano także, że członkowie służby zagranicznej nie będą mogli pełnić funkcji w związkach zawodowych. „To kolejny krok niepraktykowany na Zachodzie, zabranie podmiotowości i prawa do samoorganizacji. To nie jest wojsko” – podkreśla Pełczyńska-Nałęcz. Władza, Świat, Zbigniew Rau, Ministerstwo Spraw Zagranicznych,
Burmistrz Ustrzyk Dolnych: „Gdy przyszła pandemia byliśmy pewni, że nie przetrwamy”^Anton Ambroziak^15 stycznia 2021^https://oko.press/burmistrz-ustrzyk-dolnych-gdy-przyszla-pandemia-bylismy-pewni-ze-nie-przetrwamy/^Jak wygląda organizacja szczepień z perspektywy małej gminy? Jak radzą sobie przedsiębiorcy w regionach turystycznych? Czy nauczyciele chętnie wracają do szkół? I w końcu, czy samorządy udźwigną koszty pandemii? OKO.press rozmawia z burmistrzem Ustrzyk Dolnych Bartoszem Romowiczem  Anton Ambroziak, OKO.press: Jakie sygnały spływają do gminy w pierwszym dniu rejestracji do szczepień?  Bartosz Romowicz, burmistrz Ustrzyk Dolnych: Jesteśmy małą społecznością: gmina Ustrzyki Dolne liczy 17 tys. mieszkańców, a cały powiat to 22 tys. W ostatnich dniach nie było problemu ze szczepieniami grup priorytetowych. Chętni szczepili się z dnia na dzień. Zgodnie z informacją dyrekcji ustrzyckiego szpitala, teraz będziemy dysponować 30 szczepionkami tygodniowo. Na naszą gminę to nie jest ani dużo ani mało. Czekamy na rozwój sytuacji. 13 stycznia 2021 Sam zgłosiłem dziś chęć przystąpienia do szczepienia poprzez platformę „pacjent.gov.pl”, o czym w mediach społecznościowych poinformowałem moich mieszkańców. Przygotowujemy też z moim zastępcą specjalny list, w którym będziemy zachęcali do powszechnych szczepień. Trafi on do każdej skrzynki pocztowej w gminie. Uważamy, że to jedyny sposób, by wrócić do normalności sprzed pandemii. Jako gmina chcemy wspomóc akcję szczepień tak mocno, jak to możliwe. Nasi strażacy-ochotnicy są gotowi, by wesprzeć mieszkańców w dojazdach do punktów szczepień. Także w Urzędzie Miejskim wyznaczaliśmy pracownika, który autem służbowym będzie pomagał w transporcie. Uruchomiliśmy też infolinię dla mieszkańców, na której można uzyskać niezbędne informacje, a także zgłosić specjalne potrzeby. Mam nadzieję, że również rodziny, wnukowie będą odgrywać pozytywną rolę w całym przedsięwzięciu. Czyli osoba, która potrzebuje transportu, powinna zadzwonić na waszą infolinię?  Najpierw osoba musi mieć datę i godzinę szczepienia. Dopiero potem, jeśli jest konieczność dowozu, będzie kontaktować się z nami. Wtedy podejmiemy decyzję czy transportem zajmie się ochotnicza straż pożarna, czy nasz pracownik. Wszystko musi być racjonalne — wiadomo, że osoba starsza, z trudnościami motorycznymi nie wsiądzie do niskopodłogowej osobówki. Chcemy jednak, by było jasne, że każdy z naszych mieszkańców może na nas liczyć. 12 stycznia 2021 Nie oszukujmy się, stawki, które od państwa otrzymamy za przewóz potrzebujących, są niewystarczające. Dostaniemy 24 zł od osoby, podczas gdy koszt benzyny do wsi Ropienka czy Trzcianiec jest większy. Samorządowcy po raz kolejny pokażą, że dobro i zdrowie naszej społeczności jest najważniejsze. Nie możemy oglądać się na to, kto i co nam zrefunduje. Co z mobilnymi punktami szczepień?  Jako gmina nie dysponujemy własnym „POZ” czy przychodnią. W Ustrzykach Dolnych jest szpital powiatowy, a to oznacza, że ewentualnym mobilnym punktem będzie zawiadywać starosta. 18 stycznia przed samorządem kolejne duże wyzwanie organizacyjne: klasy I-III wracają do szkół podstawowych. Jesteście gotowi? To dla nas żadna nowość. Od marca 2020 samorządowcy i dyrekcje szkół starają się zapewnić maksimum bezpieczeństwa w szkołach. Ostatnie wytyczne, które otrzymaliśmy, w zasadzie nie różnią się do tego, co wdrażaliśmy wiosną czy jesienią. Dzieci mają się nie mieszać, mają być wydzielone miejsca w przestrzeniach wspólnych itd. Wczoraj dostałem informację od dyrektorów, że gotowość do powrotu do tradycyjnego nauczania jest. A co z nauką w tzw. bańkach?  Dzieci z klas I-III mają zajęcia w jednej klasie, nie wychodzą na przerwy, gdy przebywa tam inna grupa uczniów. Nauczyciele mają środki ochrony osobistej. W przestrzeniach wspólnych takich jak stołówki czy szatnie jest rotacja. Czy to są bańki? Nie wiem, ale staramy się minimalizować kontakty, na tyle, na ile to możliwe. Oczywiście trochę sami siebie tutaj oszukujemy. Fajnie, że w szkole dzieci nie będą się mieszać, ale przecież część z nich wspólnie wraca do domów, reszta ma rodzeństwo, które spotyka się rówieśnikami w lokalnych społecznościach. W końcu mają też rodziców, którzy spotykają się z innymi. Nie ma tu złotego środka. Staramy się zachowywać racjonalnie. Nauczyciele nie boją się wrócić do szkół? Nasze bieszczadzkie środowisko rozumie trudną sytuację. Musimy też pamiętać, że nauczyciel w małym mieście to wciąż zawód prestiżowy. Trzeba odróżnić sytuację warszawskiego pedagoga, który ma jedno z najniższych wynagrodzeń na rynku, od nauczyciela dyplomowanego w Ustrzykach, który gdy dołoży kilka nadgodzin, ma jedno z wyższych uposażeń w gminie. 14 stycznia 2021 Mam poczucie, że nasi nauczyciele dobrze wykorzystują swoją pozycję społeczną i świecą przykładem. Nie spotkałem się nadmiernymi obawami, ale w każdej grupie znajdą się osoby, które są na tyle przestraszone, że będą uciekać na zwolnienia lekarskie. To jednak problem marginalny. Mamy zresztą informacje o kilku nauczycielach, którzy zachorowali mimo nauki zdalnej czy świątecznej przerwy. Takie są realia pandemii: ludzie żyją w swoich społecznościach, czasem dochodzi do zakażeń. Wszyscy staramy się jednak minimalizować ryzyko. Jak zmieniły się zasady dowozu dzieci do szkół w pandemii? Najpierw była nauka zdalna, teraz przewoźnicy muszą liczyć się z mniejszym obłożeniem, a autobus pali tyle samo. Nie zmienia się też pensja kierowcy.  Gmina Ustrzyki Dolne od lat w przetargu zleca usługi transportowe firmie prywatnej — pokrywając ceny biletów. Dzieci jeżdżą więc do szkół komunikacją publiczną. W grudniu 2020 złożyliśmy wniosek do wojewody o wsparcie z Funduszu Rozwoju Przewozów Autobusowych i w ten sposób zapewniliśmy środki w wysokości 1,2 mln zł, by zniwelować straty przewoźnika. Myślę, że to dobrze, że mniej dzieci jeździ teraz komunikacją, bo łatwiej zapewnić dystans. Jednocześnie cieszę się, że możemy wypłacić rekompensatę. Straty ponoszą nie tylko przewoźnicy. Region bieszczadzki żyje z turystyki. Jak restrykcje znoszą przedsiębiorcy?  Sytuacja nie jest za wesoła. Faktycznie, duża grupa naszych przedsiębiorców zarabia w styczniu i lutym, a potem w lipcu i sierpniu, co powoduje, że połowa rocznych wpływów jest obcięta przez lockdown. To z pewnością będzie trudny rok. Jeśli uda się przeprowadzić szczepienia w taki sposób, by ochronić sezon letni, to sytuacja jest do uratowania. Liczymy, że turyści zostaną w Polsce, a wtedy uda się zmniejszyć zimowe straty. Tak czy siak, potrzebujemy wsparcia rządu. Będziemy starać się o pieniądze na inwestycje z tarczy antykryzysowej dla samorządów. Jeśli otrzymamy tyle środków, ile pokazuje nam algorytm, to możemy liczyć na prawie 6 mln zł. To byłoby 30 proc. wszystkich wydatków inwestycyjnych planowanych przez gminę w 2021 roku. Z drugiej strony, przygotowujemy pomoc dla naszych przedsiębiorców, którzy legalnie prowadzą swoją działalność: odprowadzają podatki, mają wpisy do PKD itd. Zasada jest prosta: samorząd jest solidarny z tymi, którzy w ostatnich latach byli fair wobec samorządu. Ci, którzy prowadzili swoje działalności czy usługi w sposób nieuczciwy, niestety, zostaną sami. W kraju słychać o buncie przedsiębiorców: będą otwierać swoje biznesy, by uniknąć bankructwa.  Niewątpliwie ludzie są źli. Słychać to w rozmowach, widać na forach w mediach społecznościowych. Nie spodziewamy się jednak u nas takich akcji jak na Podhalu. Myślę, że duże hotele nie mogą sobie pozwolić na podobne ruchy, ale mniejsi przedsiębiorcy? Zobaczymy, jak będzie rozwijać się sytuacja. 28 grudnia 2020 Pandemia przygniotła też budżety samorządów: mniej wpływów, więcej kosztów.  Wiedzieliśmy, że rok 2020 będzie trudny jeszcze zanim dowiedzieliśmy się o pandemii. Obniżenie stawek podatkowych, wzrost wydatków edukacyjnych, podniesienie płacy minimalnej — to wszystko wieszczyło, że będzie ciężko. Gdy przyszła pandemia byliśmy pewni, że po prostu nie przetrwamy. Zdecydowaliśmy się na radykalne ograniczenie wydatków bieżących. Innymi słowy, cięliśmy wszystko, co się da, w każdej gałęzi naszej działalności. Sprzedaliśmy też część majątku gminy zbędny w wykonywaniu zadań publicznych. Dostaliśmy też bardzo nieznaczne wsparcie z rządu w kwocie 1 mln zł. 22 listopada 2020 Według wstępnych obliczeń rok 2020 zakończyliśmy z nie najgorszym wynikiem finansowym. Nie jest tragicznie, nie jest też rewelacyjnie. Chyba wszyscy po prostu cieszymy się, że przetrwaliśmy. Liczymy na to, że w 2021 roku dostaniemy więcej wsparcia od rządu. A jeśli nie? Cóż, będziemy musieli sobie poradzić. Na szczęście jako samorządowcy jesteśmy grupą ludzi, która kocha samorząd i jest oddana lokalnej społeczności. Coś wspólnie wymyślimy. Ogromne kontrowersje wzbudził sposób podziału środków z Funduszu Inwestycji Lokalnych, który miał pomóc rozruszać lokalne rynki po zastoju. Okazało się, że w drugiej transzy pieniądze trafiły głównie do JST sympatyzujących z rządem. Gmina Ustrzyki Dolne skorzystała w programu? Niestety, w ostatnim naborze, o którym pan mówi, nie otrzymaliśmy ani złotówki. Ubolewam nad tym, ale co mogę zrobić? Mleko się rozlało. Bierzemy udział w kolejnym naborze. Chcielibyśmy zrealizować szereg inwestycji, w sumie na kwotę 80 mln zł. Szczerze mówiąc, nie liczę, że dostaniemy te pieniądze. Wśród samorządowców w kuluarach dużo mówi się o tym, jak te środki są podzielone. Z kategorycznymi sądami poczekam na oficjalne rozstrzygnięcie. Jednocześnie apeluję do rządu, posłów, senatorów, pracowników ministerstw o wsparcie. Wszyscy potrzebujemy pomocy, niezależnie od tego, jakie kto ma barwy polityczne. 21 grudnia 2020 Edukacja, Zdrowie, koronawirus samorząd szczepienia na COVID-19 szkoły turystyka
Szczepienia dla 80+. Tłumaczymy, jak zarejestrować się możliwie bez bólu^Miłada Jędrysik^15 stycznia 2021^https://oko.press/pierwszy-dzien-rejestracji-na-szczepienia/^Były kolejki przed przychodniami, godziny na infolinii, brak terminów. Byli i tacy, którzy już dostali termin. System informatyczny miał czkawki, ale wytrzymał. Skandalem jest brak troski o szczepienia osoby leżącej lub transportu dla osoby z niepełnosprawnością  Z ostatniej chwili: W wieczornym „Sprawdzam” TVN24 minister Michał Dworczyk poinformował, że najbliższa dostawa szczepionki Pfizera będzie o ok. 40 proc. mniejsza, co oznacza, że zamiast ok. 360 tys. dostaniemy ok. 215 tys. dawek. Pfizer obiecuje jednak, że wywiąże się z obiecanych dostaw do końca I kwartału. To może spowodować pewne opóźnienie szczepień, choć wystarczyłoby nieco zmniejszyć bufor bezpieczeństwa (dawki zatrzymywane w centrali), żeby tak się nie stało (więcej o tym – na końcu tekstu). W piątek 15 stycznia 2021 ruszył w Polsce masowy program szczepień przeciw COVID-19. Rejestrować na szczepienia na razie mogą się osoby 80 plus, których jest w Polsce ( wg danych GUS, 1 685 mln). Wielu już się to udało. Dla tych, którzy jeszcze nie wiedzą, jak to zrobić, mamy instrukcję, która pomoże przejść przez system.  Uwaga! Kryterium jest rocznik 1941 lub wcześniejszy. Oznacza to, że kwalifikują się także osoby, które jeszcze nie ukończyły 80 lat, np. urodzone w grudniu 1941. Wygląda na to, że w piątek był to najbardziej skuteczny sposób. „Zapisałem seniorkę na szczepienie za 2 tygodnie. W sobotę [30 stycznia]. Późnym wieczorem” – pisze na FB Jarosław z Warszawy. System e-rejestracji wytrzymał zainteresowanie i do piątkowego południa w ten sposób zarejestrowano 10 tys. osób.  Do takiej rejestracji potrzebny jest jednak profil zaufany, coś w rodzaju elektronicznego podpisu. Normalnie jego uzyskanie wymaga internetowego konta w banku lub wizyty w punkcie potwierdzającym, np. w urzędzie gminy. Na czas pandemii uruchomiono jednak tymczasowy profil zaufany dla osób 80 plus, który można założyć bez konieczności wyjścia z domu i założenia konta w banku. W tym wariancie rozmowa wideo z urzędnikiem potwierdzająca profil zaufany odbędzie się online.  Jak to zrobić?  Obsługą seniorów będzie się zajmować siedem dni w tygodniu grupa specjalnie przeszkolonych urzędników.  Kiedy już podczas rozmowy wideo urzędnik potwierdzi profil, można rejestrować się na szczepienie. W tym celu trzeba wejść na stronę pacjent.gov.pl i tam wybrać przycisk „e-rejestracja”. System poprosi o zalogowanie przy pomocy profilu zaufanego. Kiedy to się uda, na stronie będzie widoczne e-skierowanie na szczepienie. System zaproponuje pięć punktów szczepień w pobliżu. Jeśli terminy i odległość będą nie do zaakceptowania, można skorzystać z wyszukiwarki. Na podany podczas rejestracji numer telefonu przyjdzie sms z potwierdzeniem, a potem przypomnienie na dzień przed terminem.  HACZYKI Osoby powyżej 80. roku życia nie są „cyfrowymi tubylcami” i wiele z nich podchodzi do internetu jak pies do jeża, nie posiada również odpowiedniego sprzętu: komputera z kamerką, smartfonu. Można jednak – zadanie dla dzieci i wnuków – pomóc im przy rejestracji, a wcześniej asystować przy rozmowie z urzędnikiem potwierdzającym profil zaufany, zapisać w bezpiecznym miejscu login i hasło do profilu. Problem jednak z tymi, które nie mają „cyfrowych bliskich”.  15 stycznia 2021 Może się też okazać, że żaden dostępny punkt nie będzie blisko domu i trzeba będzie seniora tam zawieźć. Dostaliśmy list od naszej czytelniczki, pani Jadwigi, która opisuje swoje cyfrowe perypetie:  „Droga redakcjo. Dziś próbowałam się zarejestrować na szczepienie. bo mam skończone 90 lat. Założyłam internetowe konto pacjenta i przez nie próbowałam się zarejestrować. Wybrałam punkt szczepień, zakres dni i możliwe godziny (próbowałam różnych wariantów dni i godzin) i za każdym razem odpowiedź, że w tym zakresie nie znaleziono możliwości. Dzwoniłam na 989, jest tylko informacja ogólna nagrana wcześniej i telefon się wyłącza. Poszłam do najbliższego punktu szczepień (w mojej przychodni nie szczepią) i dowiedziałam się, że oni nie mają możliwości rejestracji. Zalecają poczekać do poniedziałku, bo może wtedy będzie już coś wiadomo. Mieszkam w Gdańsku i nie wiem czy to tylko tak tutaj czy w całej Polsce”. Potem pani Jadwiga napisała drugi list, po kolejnej rozmowie z infolinią: „Dowiaduję się, że w Gdańsku już nie ma żadnego miejsca, w Sopocie było na 27 stycznia. Więc jestem szczęśliwa. Dowiedziałam się od tej pani, że rejestrują tylko 30 osób i w Gdańsku na razie w rejestrze punktów jest tylko około 1/6 tych, które widnieją na listach. Dlatego internetowo nic nie mogłam zrobić, bo klikałam w te punkty szczepień, które miały pełną listę, czyli 30 osób. Przez głowę mi nie przeszło, że ta rejestracja to tylko na pierwszy tydzień szczepień”. Rząd poinformował jednak w piątek, że punkty szczepień zostaną również otworzone w 30 szpitalach tymczasowych i w szpitalach węzłowych, które teraz szczepią medyków. To powinno zwiększyć szanse na szczepienie bliżej domu. Po południu strona pacjent.gov.pl w Warszawie proponowała na przykład już tylko szpitale, w tym Szpital Narodowy na stadionie.  Tam również konsultant przedstawi propozycję najbliższych punktów szczepień. Trzeba podać mu numer PESEL, nr telefonu lub e-maila osoby, która zgłasza się do szczepienia. E-skierowanie konsultant będzie widział w systemie.  HACZYKI Infolinia jest oblężona. „Komunikat się zmienia. Raz jest, że w kolejce przed tobą jest jeszcze 20 osób, innym razem, że numer jest nieistniejący. To pewnie wtedy, gdy chętnych jest zbyt dużo” – opowiada mi Piotr, który po północy, a potem między 09:00 i 10:00 rano próbował zarejestrować 88-letnią mamę.  Jednak osoby 80 plus mają aż do przyszłego piątku 22 stycznia wyłączność na rejestrowanie się. Infolinia powinna więc się odblokować. I może to jest najlepszy sposób na to, żeby nie tracić nerwów: poczekać kilka dni.  Poza tym problem jest podobny jak przy rejestracji przez internet: może się okazać, że w pobliżu nie ma już terminów. Nie każdy senior ma też telefon komórkowy albo adres e-mail, na które przyjdą potwierdzenia miejsca i terminu.  To może być sposób najprostszy, jeśli będzie się miało szczęście. Ale może też oznaczać zmarnowanie całego dnia. Wielu seniorów jest przywiązanych do swojej przychodni, i nie chce słyszeć o tym, żeby szczepić się gdzie indziej. Jeśli to koniecznie ma być ta przychodnia niedaleko domu, w której na razie nie ma miejsc, to nie ma wyjścia, trzeba czekać. W tej chwili każdy punkt szczepień dostaje tylko 30 dawek na tydzień – rząd tłumaczy, że równo dzieli tygodniowe dostawy od firm. 13 stycznia 2021 Jeśli nie musi to koniecznie być przychodnia przy domu, w której na razie nie ma miejsc, warto skorzystać z mapy punktów szczepień na stronie gov.pl. Są tam podane telefony do punktów szczepień, w których można umawiać się bezpośrednio. Strona jest w miarę przyjazna, w ciągu dnia przybyła mapa, która pokazuje gdzie są punkty szczepień, w wyszukiwarce można wpisać nazwę miejscowości a nawet ulicę. HACZYKI Punkty szczepień – przychodnie POZ, gabinety lekarzy rodzinnych, placówki prywatne, szpitale itd. – stosują różne strategie. Jednym jeszcze w ogóle nie udało się zgłosić do centralnego kalendarza szczepień: jak podał rząd, takich punktów jest 1 200, czyli aż jedna piąta. Udało mi się zapewne dodzwonić do jednego z takich punktów w Gdańsku, bo automatyczna sekretarka informowała: w celu zapisania się na szczepienie proszę dzwonić na infolinię 989.  Inne już od jakiegoś czasu przyjmowały zapisy od swoich seniorów „na kartce” i w piątek miały wypełnione wszystkie terminy. W przychodni w mojej gminie zostałam poinformowana, że jest lista rezerwowa, i kiedy już wyszczepią wszystkich swoich 80-latków, moja seniorka wskoczy do kolejki. Czyli raczej na święty nigdy.  Są takie przychodnie, które rejestrują raz na tydzień i każą dzwonić w przyszłym tygodniu i takie, które nie rejestrują telefonicznie. Stąd kolejki pod przychodniami, z których można też odejść z kwitkiem, jeśli miejsca się skończą.  Są też i takie przychodnie, które zbierają dane zgłaszających się osób, żeby zarejestrować je w systemie na szczepienie w innym punkcie. „Nie mogłem się dodzwonić na infolinię, więc poszedłem do przychodni mamy – Medicenter przy Wołoskiej (na warszawskim Mokotowie) – opowiada Piotr – Po pół godzinie w kolejce miła pani przyjęła dane mamy, i kazała czekać na informację, gdzie i na kiedy zostanie zapisana”.  Piotr dopytywał się, czemu mama nie może być zaszczepiona w swojej przychodni? „Nie ma mowy, my będziemy szczepić raz w tygodniu od 18:00 do 21:00 bo dostaniemy tylko 30 dawek. Ale na pewno mama gdzieś trafi. Pacjenci naszej przychodni już dzisiaj dostawali sms z informacją, że zostaną zaszczepieni w Szpitalu Narodowym. Tam będą szczepić setki ludzi” – powiedziała rejestratorka. W tej samej przychodni pojawiły się też dwie starsze panie, które chciały podać numer telefonu stacjonarnego, bo nie mają komórek. Jedna nawet się rozpłakała, jak się okazało, że bez komórki się nie da. Pani z recepcji poradziła jej, żeby poszukała sąsiadki, która odbierze w jej imieniu esemesa. Jeśli ktoś chce próbować w wielu przychodniach, to z poziomu mapy na gov.pl nie widać niestety, gdzie są wolne miejsca. Pozostają telefony (nr na „mapie szczepień”, ale większość nie odpowiada) albo osobista wizyta.  RADA Jeśli w punkcie szczepień zapiszą cię na konkretny termin, wygrałaś. Jeśli powiedzą, że nie mają miejsc (i do widzenia się z panem), to staraj się ich przekonać, żeby zapisali cię do systemu, który wskaże inne miejsce (patrz przykład warszawskiej przychodni Medicenter). W ostateczności niech cię zapiszą na listę rezerwową u siebie, ale wtedy próbuj się zarejestrować telefonicznie. Niestety osoby w najtrudniejszej sytuacji mają najgorzej. Z rejestracją seniorów, którzy mają kłopoty z poruszaniem się, i trzeba ich zawieść do punktu szczepień albo przyjechać do nich do domu, jest źle. Panuje chaos. Na mapie punktów szczepień nie można znaleźć informacji, który punkt szczepień ma zespół wyjazdowy. Trzeba więc dzwonić od Annasza do Kajfasza. Jak pisze jeden z internautów: „Od dwóch dni walczę, żeby zarejestrować moją Babcię, lat 99, na szczepienie. Zadzwoniłem na infolinię 989. Udało się za szóstym razem, przyjęto rejestrację. Mówię, że chodzi o szczepienie mobilne. Odpowiedź: „»proszę zadzwonić do punktu szczepień, gdzie jest rejestracja, i to ustalić«. Dzwonię. Odpowiedź: „Nie mamy zespołu mobilnego, nie mam sprzętu. Musi pan dzwonić do ministerstwa. Dzwonię z powrotem na 989. »Jak to nie mają? Jak jest punkt szczepień, to musi świadczyć też szczepienia mobilne!«. Dzwonię ponownie do punktu szczepień. »To nie pierwszy tego typu telefon dzisiaj, nie szczepimy mobilnie, jest nas za mało i nie mamy sprzętu. Proszę dzwonić do innych punktów szczepień«”.  3 września 2018 Sytuacja ma miejsce w Szczecinie, żaden z obdzwonionych przez wnuka punktów szczepień nie chce zaszczepić 99-latki. Nawet jeśli mają zespoły mobilne, chcą szczepić tylko swoich pacjentów.  Sławomir z Warszawy spotkał się z innym problemem: zapłacił za teleporadę u prywatnego lekarza, żeby zgrać terminy.  „Zapisujemy mamę, 97 lat, mieszkankę Warszawy, leżącą. Najpierw próbujemy dwukrotnie na infolinię 989. Po odsłuchaniu nagranej wiadomości, połączenie urywa się. Szkoda czasu. Sprawdzamy na stronie, jaki jest najbliższy punkt szczepień od miejsca zamieszkania mamy. Okazuje się, że to punkt prywatny. Na jego stronie internetowej jest informacja, że szczepią też w domu pacjenta. Dzwonimy. Pani zapisuje mamę na pierwszy możliwy termin (2 lutego, a więc bardzo bliski). Na pytanie, czy w zespole szczepiennym będzie lekarz na wypadek, gdyby mama źle zareagowała na szczepienie, pada odpowiedź, że to zostanie wyjaśnione później. Okazuje się natomiast, że przed szczepieniem konieczna jest teleporada u lekarza, pracownika firmy. Kosztuje 90 zł. Dziwimy się, bo Narodowy Program Szczepień jest przecież całkowicie bezpłatny. Jest jednak furtka, żeby nie płacić. Jeśli zamówimy teleporadę u lekarza pierwszego kontaktu na NFZ, punkt szczepień będzie to honorować. Decydujemy się na zapłatę 90 zł z obawy, że moglibyśmy mieć kłopot ze zgraniem terminów działania dwóch instytucji. »W czasie teleporady lekarz udzieli wszystkich informacji« – zapewnia pani. O jej terminie zostaniemy zawiadomieni telefonicznie. Odbędzie się ona prawdopodobnie w dniu szczepienia. Nie jest dla nas jasne, czy teleporada jest kwalifikacją do szczepienia, czy tylko wstępną selekcją pacjentów. To drugie ma sens, bo gdyby okazało się, że mama z jakiś względów nie powinna być szczepiona, nie warto wysyłać do niej ekipy. Wydaje się nam, że ta prawdziwa kwalifikacja, czyli zbadanie mamy przed szczepieniem, nastąpi już w domu, przed samym podaniem zastrzyku. Po zakończeniu rozmowy dostajemy sms, że szczepienie odbędzie 2 lutego w tym i tym punkcie szczepień pod takim adresem. Nie niepokoimy się, przyjmując, że odpowiada automat”. Brakuje też informacji na temat innego rodzaju usługi: dowożenia przez samorządy na szczepienie osób, które mają orzeczenie o niepełnosprawności lub mają trudności z dotarciem na szczepienie ze względu na wiek. Transport powinna organizować placówka Podstawowej Opieki Zdrowotnej. Jeśli nie ma takiej możliwości, zwraca się o pomoc do gminy. POZ oraz gmina informację o możliwości transportu mają podawać na swoich stronach. Nie ma ich jednak na stronie mojej podwarszawskiej gminy, ani na stronach miejscowych przychodni.  W kolejny piątek 22 stycznia rozpocznie się rejestracja osób powyżej 70. roku życia. Procedury będą takie same, jak 80 plus. Osoby w wieku 18-69 lat mogą zgłaszać na pacjent.gov.pl chęć zaszczepienia się. Po podaniu numeru PESEL, adresu mailowego i telefonu dostaną maila z linkiem potwierdzającym. Rząd, a konkretnie odpowiadający za szczepienia szef Kancelarii Premiera Michał Dworczyk zapewnia, że wcześniej zapisani będą mieli pierwszeństwo, kiedy przyjdzie czas na ich grupę wiekową.  Proces zgłoszenia zaniepokoił osoby poniżej 60. roku życia z chorobami, które według Narodowego Programu Szczepień kwalifikują do przejścia z III grupy (etapu 3) szczepionych (wszyscy w wieku 18-59 lat) do swojej, II grupy szczepionych (etap 2). W zgłoszeniu nie można było bowiem zaznaczyć takiej opcji. Minister Dworczyk uspokajał, że będą mogły zakwalifikować się do II grupy: i tak warunkiem będzie skierowanie od lekarza pierwszego kontaktu, potwierdzające schorzenie.  80 plus, 70 plus – i to by było na tyle, bo nie mamy wystarczającej liczby szczepionek. W pierwszym kwartale Polsce udało się w ramach unijnych zakupów „zdobyć” tylko 6 mln dawek, co wystarczy do zaszczepienia 3 mln osób. Z tego 700 tys. podwójnych dawek jest zarezerwowane dla „medyków”. Pozostałe wystarczą do zaszczepienia wszystkich 80-latków (i osób starszych) i znacznej części grupy 70-latków.  Jak wynika z wyliczeń OKO.press, w I kwartale zabraknie szczepionek dla ok. 1-1,2 mln osób w wieku 70 plus, nie mówiąc o 60-latkach, których szczepienie zacznie się dopiero w II kwartale. 9 stycznia 2021 Każdy z 6 tys. punktów szczepień w całej Polsce miał dostać zaledwie 30 dawek na tydzień, a ta liczba miała się nieco zwiększyć w lutym i potem w połowie marca, jak wynika z poniższego harmonogramu.   Jednak jedna piąta z tych placówek nie zdążyła do piątku zarejestrować się w systemie i nie przyjmuje zgłoszeń. Podczas konferencji prasowej w południe 15 stycznia minister Dworczyk mówił, że do północy z czwartku na piątek zgłosiło się 4 787 punktów z 6 tys. zakwalifikowanych.  Co z ich dawkami? Rząd sięgnął do planu B, czyli uruchamia punkty szczepień w 30 szpitalach tymczasowych. Zaangażował też do powszechnych szczepień szpitale węzłowe, czyli te, które teraz szczepią personel medyczny. Zgłosiło się ich mniej więcej połowa – ponad 300. Same szpitale tymczasowe powinny zapewnić kilkaset tysięcy dodatkowych terminów i to one przejmą dawki przeznaczone dla tych punktów, które się nie zgłosiły. Poza tym procedura zgłoszeń dla „spóźnialskich” została przedłużona do 25 stycznia.  Minister Dworczyk 15 stycznia mówił również, że w przyszłości system będzie bardziej elastyczny i tam, gdzie jest większe zainteresowanie szczepieniami może być kierowanych więcej dawek. Na razie jednak będzie ich jeszcze mniej niż po 30 na tydzień na punkt. Koncern Pfizer, który jest w tej chwili głównym dostawcą szczepionek, ogłosił, że przez następne dwa tygodnie będzie ich do Europy wysyłał mniej. Takie są koszty przestawiania produkcji z planowanych 1,3 mld w tym roku na 2 mld.  W związku z tym np. Belgia dostanie w najbliższym czasie połowę zamówionych dawek, Norwegia o 18 proc. mniej. W wieczornym „Sprawdzam” TVN24 minister Michał Dworczyk poinformował, że najbliższa dostawa szczepionki Pfizera będzie o ok. 40 proc. mniejsza, co oznacza, że zamiast ok. 360 tys. dostaniemy ok. 215 tys. dawek. Pfizer obiecuje jednak, że wywiąże się z obiecanych dostaw do końca I kwartału. To może spowodować pewne opóźnienie szczepień, choć wystarczyłoby nieco zmniejszyć bufor bezpieczeństwa (dawki zatrzymywane w centrali), żeby tak się nie stało. Z drugiej strony jest nadzieja, że w lutym pojawi się więcej szczepionek – Pfizer zapowiada, że ruszy z większą produkcją, może zostaną dopuszczone do obrotu preparaty AstryZeneki i koncernu Johnson&Johnson. Zdrowie, Michał Dworczyk, Ministerstwo Zdrowia, Rząd Mateusza Morawieckiego, COVID-19 szczepienia na COVID-19
Puszcza Karpacka. „Wilczyce” okupują las i ogłaszają „leśną rewolucję”^Robert Jurszo^15 stycznia 2021^https://oko.press/puszcza-karpacka-wilczyce-okupuja-las-i-oglaszaja-lesna-rewolucje/^"Działamy tak, jak chcemy, żeby działał świat - bez hierarchii, dominacji ludzi nad innymi istotami, patriarchatu, queerfobii i faszyzmu" - pisze kolektyw Wilczyce, który protestuje w Puszczy Karpackiej. Leśnicy: "protestujące próbują przenosić na grunt leśny spory światopoglądowe" „My, Wilczyce stajemy w obronie lasu i mieszkających w nim istot. Żądamy zaprzestania wycinki i polowań w ponad stuletnich drzewostanach w otulinie Bieszczadzkiego Parku Narodowego. Żądamy podjęcia natychmiastowych działań ochronnych oraz reformy Lasów Państwowych zgodnej z oczekiwaniami społecznymi. Działamy tak jak chcemy, żeby działał świat – bez hierarchii, dominacji ludzi nad innymi istotami, patriarchatu, queerfobi i faszyzmu. Z radykalną empatią i troską. Ramię w ramię, łapa w łapę, bez względu na wszystko stawiamy opór i rozpoczynamy leśną rewolucję!” – to manifest grupy ekologicznej określającej się jako Wilczyce, która właśnie zaczęły protest w Puszczy Karpackiej. Jest anonimowa a jej członkowie i członkinie noszą przypominające wilcze głowy maski. Wydzielenie 219 a (administracyjnie wydzielony fragment lasu), które – jak piszą Wilczyce – jest przez nie „okupowane” leży w obrębie Obszaru Natura 2000 „Bieszczady”. Przylega bezpośrednio do granicy Bieszczadzkiego Parku Narodowego. W obronie tego fragmentu lasu w 2019 roku do Lasów Państwowych apelowała pisarka i noblistka Olga Tokarczuk. Wilczyce deklarują, że pozostaną w lesie tak długo, jak będzie to konieczne. Jak czytamy w rozesłanym do mediów stanowisku, domagają się „się zakończenia wycinek w naturalnych, ponad stuletnich lasach tworzących Otulinę Bieszczadzkiego Parku Narodowego i reformy Lasów Państwowych”. 15 sierpnia 2020 „Nazwałyśmy się rodziną Wilczyc, by solidaryzować się zarówno z tymi jak i innymi istotami mieszkającymi w lesie” – mówią OKO.press. Podkreślają, że są właśnie rodziną, a nie watahą, bo odcinają się od języka łowieckiego, z którego pochodzi ten drugi termin. „Wierzymy w solidarność międzygatunkową i odrzucamy przekonanie o wyższości ludzi nad innymi zwierzętami” – mówią. Zaznaczają, że odcinają się od dualnego pojęcia płci: Wilczyce to osoby kobiece, męskie i niebinarne „wspólnie stawiające opór kapitalizmowi i patriarchatowi, które niszczą zarówno przyrodę jak i relacje społeczne”. Jest pewną nowością, że przekaz Wilczyc łączy przekaz ekologiczny z politycznym i równościowym. Na filmie prezentującym ich grupę aktywistki pokazują się z flagą LGBT oraz flagami zielonego (czarnozieloną) i feministycznego (czarnofioletową) anarchizmu. „Jesteśmy tu, żeby bronić lasu. Jesteśmy częścią przyrody i bronimy go dla siebie i dla innych istot. Mówimy otwarcie o walce z queerfobią i faszyzmem, ponieważ uważamy, że szczególnie w obecnej sytuacji politycznej brak wypowiedzi w tym temacie jest jednoznaczny z wypowiedzią przychylną opresorom” – dodają. Podkreślają, że zdają sobie sprawę, iż ktoś może twierdzić, że ich hasła odwracają uwagę od lasu. „Naszym zdaniem jednak nasza narracja jest bardzo spójna. Jeżeli walczymy o dobrostan wszystkich istot i o harmonię w przyrodzie, to jednym z jej elementów jest też dobrostan ludzi. Chcemy więc, żeby każda i każdy z nas miały swobodę życia w zgodzie z sobą” – przekonują.  My, Wilczyce, stajemy dziś w obronie Lasu. W imieniu wszystkich istot domagamy się sprawiedliwości międzygatunkowej. Żądamy zaprzestania wycinki i polowań w ponad stuletnich drzewostanach w otulinie Bieszczadzkiego Parku Narodowego, w planowanych i projektowanych rezerwatach przyrody oraz we wszystkich lasach w kraju, wskazanych przez stronę społeczną oraz środowisko naukowe jako lasy, które powinny zostać wyłączone z gospodarki leśnej. Żądamy podjęcia natychmiastowych działań ochronnych oraz reformy Lasów Państwowych zgodnej z oczekiwaniami społecznymi. Od tego zależy przyszłość klimatyczna, nasze bezpieczeństwo wodne oraz dobro pozostałych gatunków, które mają takie samo prawo do życia, wolności i realizowania swoich naturalnych potrzeb, w środowisku wolnym od presji człowieka. Działamy jako intersekcjonalny kolektyw. Podejmujemy decyzje na drodze konsensusu. Wierzymy, że możemy funkcjonować tak jak chciałybyśmy, żeby funkcjonował świat: bez hierarchii, dominacji ludzi nad pozostałymi istotami, patriarchatu, queerfobii i faszyzmu. Z radykalną empatią i troską. Antropocentryczny kapitalizm zawłaszcza ziemię i niszczy przyrodę. Dzikie zwierzęta stanowią już tylko 4 proc. wszystkich ssaków żyjących na planecie. Kawałek po kawałku odbieramy im kolejne tereny i przekształcamy na własne potrzeby, nie licząc się zupełnie z resztą istot. Stare lasy, o charakterze naturalnym, jak te, których bronimy, są domem dla niezliczonych gatunków – Puszcza Karpacka to nie tylko niedźwiedź, wilk, ryś i żbik, ale tysiące innych, nie mniej ważnych, gatunków zwierząt, roślin i grzybów. Nie zgadzamy się na dewastację dzikiej przyrody i eksploatację cennych lasów jako magazynów drewna. Bieszczadzkie lasy to niezwykle złożony, wrażliwy ekosystem, który pełni wiele bardzo ważnych funkcji. Lasy te mają charakter glebo oraz wodochronny – od ich kondycji zależy ilość wody w kraju. To tu występują największe opady w postaci deszczu i śniegu. Górskie potoki zasilają rzeki, a nadmiar wody magazynowany jest przez las. Lasy, zwłaszcza te stare, o naturalnym charakterze, pełnią kluczową rolę w ochronie klimatu. Jeśli dalej będą masowo wycinane, gleba miażdżona ciężkim sprzętem, a głębokimi koleinami dróg zrywkowych nadal spływać będzie morze błota do górskich potoków, to nie mamy żadnych szans w walce z suszą w kraju, powodziami, o katastrofie klimatycznej nie wspominając. Tymczasem Lasy Państwowe konsekwentnie wykonują plan zniszczenia lasów na obszarach, które mogłyby zostać włączone do parków narodowych lub na których projektowane są rezerwaty, tak, aby umniejszyć ich przyrodniczą wartość, by nie było już podstaw by je objąć ochroną. Ponieważ wszystkie inne metody zawiodły, zdecydowałyśmy zatroszczyć się o dobro lasu i ochronić go przed chciwością i żądzą władzy człowieka. Wierzymy, że naszym moralnym obowiązkiem jest walka w obronie naszego wspólnego dobra. Ramię w ramię, łapa w łapę, bez względu na wszystko, stawiamy opór i rozpoczynamy Leśną Rewolucję! Dołącz do nas i stań po stronie tych, którzy sami walczyć nie mogą! Wolne lasy dla wszystkich istot!  Część Wilczyc zamieszkuje na specjalnie zbudowanych dla tego celu nadrzewnych platformach, tzw. skypodach. Dokładną lokalizację obozowiska pokazują na swojej stronie internetowej, gdzie zachęcają również do przyłączenia się.  „Nasza blokada polega na zamieszkaniu bezpośrednio w lesie. Robimy to oczywiście z szacunkiem dla obecnej tam fauny i flory. Zajmujemy tyle miejsca, ile potrzebujemy, zostawiając przestrzeń dzikim zwierzętom i unikając niszczenia roślinności” – mówią OKO.press Wilczyce. Zapowiadają, że infrastruktura będzie jeszcze udoskonalana, by można było tu prowadzić bardziej komfortowe życie. Mają powstać m.in. przestrzenie wspólne. Jak grupa poinformowała na swoim profilu facebookowym, w nocy 13 na 14 stycznia ktoś zniszczył jeden z namiotów tnąc go ostrym narzędziem oraz przeciął linę mocującą jeden ze skypodów. „Gdyby w momencie rozcięcia na drzewie znajdowała się osoba, spadłaby ona wraz z platformą z wysokości ok. 10 metrów, co prawdopodobnie skończyłoby się jej śmiercią lub poważnym kalectwem. Czy takie właśnie były intencje sprawcy tego zajścia?” – napisały Wilczyce na Facebooku. Wokół obozu porozwieszały ostrzeżenia ,,Nie tnij liny, bo umrze człowiek”. 8 października 2020 Jak piszą Wilczyce, wydzielenie 219a, w którym trwa protest, do 1945 roku zachowywało charakter lasu pierwotnego. Po II wojnie światowej prowadzono tu gospodarkę leśną, ale była ona mocno ograniczona, z powodu słabej infrastruktury drogowej a także bliskości słynnego ośrodka łowieckiego w Arłamowie. „Wiek występującego tam drzewostanu szacuje się na około 120-160 lat. Las ten jest domem dla m.in. puszczyka uralskiego i dzięcioła białogrzbietego – chronionych gatunków ptaków. Występuje tutaj również 13 gatunków chronionych mchów, porostów i wątrobowców” – piszą Wilczyce. Powołują się na inwentaryzację przyrodniczą przygotowaną przez Fundację Dziedzictwo Przyrodnicze, która chce wyłączenia tego obszaru z produkcyjnej gospodarki leśnej. W obronie wydzielenia 219a protestowała w 2019 roku. Inicjatywa Dzikie Karpaty. O wstrzymanie wycinki w tym miejscu apelowała też do Lasów Państwowych Olga Tokarczuk. 22 lutego 2020 „Nie odmawiamy nikomu prawa do głoszenia swoich poglądów, nie komentujemy też formy protestu prowadzonego z >>radykalną empatią i troską<<, choć byłoby dobrze, gdyby towarzyszyła temu też odrobina nieradykalnej wiedzy. Informujemy, że w oddz. 219a nie są w tej chwili prowadzone żadne prace związane z pozyskaniem drewna” – napisał Edward Marszałek, rzecznik prasowy Regionalnej Dyrekcji Lasów Państwowych (RDLP) w Krośnie, poproszony przez portal wbieszczady.pl o komentarz do akcji Wilczyc. Dodał, że leśnicy i pracownicy RDLP w Krośnie oraz nadzorowanych przez nią nadleśnictw nie poczuwają się do szerzenia „patriarchatu, queerfobii i faszyzmu”. „Z przykrością stwierdzamy tylko, że protestujące próbują przenosić na grunt leśny spory światopoglądowe niemające z lasem nic wspólnego” – dodał Marszałek. Rzecznik zaznaczył też, że żądanie od nadleśniczego zaniechania działań gospodarczych w lasach powierzonych jego pieczy to rodzaj podżegania do naruszenia prawa. Jeśli zaś chodzi o sam oddział 219a, to przytoczył stanowisko Rady Naukowo-Społecznej Leśnego Kompleksu Promocyjnego Lasy Bieszczadzkie, według którego na tym terenie powinno się prowadzić gospodarkę leśną opartą o obowiązujący plan urządzenia lasu. Wygląda więc na to, że Lasy Państwowe chcą wziąć Wilczyce na przetrzymanie i na razie, przynajmniej oficjalnie, je ignorują. Dalsze kroki będą zapewne zależały od tego, jak będzie rozwijał się protest i czy będzie eskalował. Ekologia, Lasy Państwowe, Blokada wycinki puszcza karpacka wilczyce wycinka Wycinka Puszczy Karpackiej
LOT zwolni 300 etatowych pracowników. Bo są niepokorni? RPO chce wyjaśnień od Sasina^Daniel Flis^15 stycznia 2021^https://oko.press/zwolnienia-grupowe-lot-rpo-sasin/^Spółki lotnicze PLL LOT i LOT AMS planują zwolnić grupowo setki etatowych pracowników, oszczędzają samozatrudnionych. "To kpina z nas i z państwa” - mówi Monika Żelazik, działaczka związkowa. RPO domaga się wyjaśnień od Jacka Sasina, który nadzoruje państwowe spółki Rzecznik Praw Obywatelskich w piśmie z 14 stycznia zażądał, by minister aktywów państwowych Jacek Sasin przekazał mu informacje i własną ocenę na temat zwolnień grupowych w Polskich Liniach Lotniczych LOT. 8 stycznia LOT poinformował pracowników, że zwolni 150 z 530 zatrudnionych na etacie stewardes i stewardów (28 proc.), 50 z 269 pilotów i pilotek (19 proc.) oraz 100 z 750 pracowników biurowych (13 proc.). Pracę straci więc 300 z ok. 1600 pracowników. Jednocześnie spółka nie planuje rozwiązywać umów z grupą 1200 stewardes i 600 pilotów, czyli tzw. samozatrudnionymi, z którymi zawarła umowy B2B. W ubiegłym roku nie przedłużyła umów 200 osobom z tej grupy, ale nie zwolniła nikogo z personelu zatrudnionego na umowę o pracę. Państwowa spółka, która powinna wzorowo przestrzegać prawa pracy, zwalnia więc pracowników, których ono chroni, pozostawiając tych, którzy pozbawieni są praw pracowniczych. Wzbudziło to niepokój Rzecznika Praw Obywatelskich. Zwrócił też uwagę, że LOT może łamać prawo, nie udzielając pracownikom pełnych informacji o działalności spółki, które mają wpływ na zwolnienia grupowe. O jakie informacje chodzi? “Spółka nie przedstawiła planowanej planowej siatki połączeń. Przewiduje tylko, że w 2021 roku LOT obsłuży tylu pasażerów co w 2017 roku. A wtedy zatrudniała 700 stewardes. Powinna więc zwiększyć zatrudnienie” – mówi OKO.press Monika Żelazik, związkowczyni z PLL LOT. 29 lipca 2020 Państwowa spółka tłumaczy, że zmniejszenie zatrudnienia jest wymuszone przez Komisję Europejską, która zatwierdziła plan pomocowy polskiego rządu. Polski Fundusz Rozwoju przyznał LOT prawie 3 mld zł. W tym 1,8 mld złotych pożyczki w dwóch transzach po 900 mln zł oraz 1 mld 180 mln zł bezzwrotnej dotacji ze Skarbu Państwa. “Realizując zatwierdzony przez Komisję Europejską plan pomocy publicznej, musimy dostosować się do warunków rynkowych i między innymi ograniczyć zatrudnienie o ok. 300 osób. Stosunkowo niewielkie ograniczenie zatrudnienia w przypadku PLL LOT jest możliwe dzięki oszczędnościom wypracowanym przede wszystkim na umowach leasingu samolotów, finansowanych przez zagraniczne instytucje” – tłumaczy biuro prasowe LOT. Monika Żelazik w rozmowie z OKO.press przekonuje, że spółka powinna gdzie indziej szukać oszczędności: “Namawialiśmy LOT do programu dobrowolnych odejść, ale propozycję odrzucono. Naszym zdaniem powinno zrezygnować się z leasingu niedochodowych samolotów. W tym z niedochodowej bazy LOT-u na Węgrzech. Pracuje tam 50 osób, które od marca nie wykonały żadnego połączenia” – mówi nam Żelazik. Poza tym, jak wskazuje Żelazik, pracownicy etatowi nie są wcale dla LOT-u wyjątkowo kosztowni. “Od czerwca, żeby utrzymać stanowiska, 530 stewardes i stewardów zgodziło się na zatrudnienie na połowę etatu. Dostają na rękę 1505 zł. Nie są obciążeniem dla spółki. Łącznie to tylko 265 etatów. Pracownicy firm zewnętrznych tymczasem otrzymują pełne wynagrodzenie, To kpina z nas i z państwa. Wygląda to tak, jakby spółka chciała pozbyć się etatów pod pretekstem pandemii” – uważa Żelazik. Kierownictwo PLL LOT od dawna jest w konflikcie z etatowymi pracownikami. W czerwcu 2018 zwolniło Żelazik, która była wtedy szefową Związku Zawodowego Personelu Pokładowego i Lotniczego, za samo wysłanie do pracowników maila wzywającego do strajku. Sąd uznał, że zwolnienie za działalność związkową jest bezprawne. Przywrócił ją do pracy, a pięciu członkom zarządu nakazał zapłacenie po 5 tys. zł grzywny. Z kolei w październiku 2018, gdy pracownicy rozpoczęli strajk, prezes PLL LOT Rafał Milczarski próbował zwolnić strajkujących pod pretekstem prowadzenia rozmów. Opublikowaliśmy wtedy w OKO.press nagranie z tego wydarzenia. 23 października 2018 Pracownicy domagali się wówczas przywrócenia dawnych zasad pracy i budżetu wynagrodzeń z 2010 roku. Regulamin wynagrodzeń został wypowiedziany w 2013 roku, kiedy LOT znalazł się w bardzo złej sytuacji finansowej. Później sytuacja spółki się poprawiła, ale prekaryzacja zatrudnienia w LOT postępowała. Prawie połowa pensji pracowników opiera się na nieregularnych dodatkach w różnej wysokości. W takiej sytuacji np. choroba pracownika skutkuje niższymi zarobkami. Pilotki i stewardzi, którzy chcą pracować dla LOT-u, są zmuszani do zakładania jednoosobowej działalności gospodarczej. Piloci, z którymi rozmawialiśmy, wskazują, że to rozwiązanie jest nie tylko fatalne dla pracowników, ale jest też po prostu niebezpieczne. Gdy piloci nie latają z powodu choroby, nie zarabiają – finansowa presja może więc zmuszać ich do ignorowania choroby. Milczarski nazywa to formułą „business to business” (kontrakt między dwoma przedsiębiorstwami), tak jakby istniała symetria między spółką o wielomiliardowych obrotach a jednoosobową działalnością gospodarczą. „Nie jestem wrogiem etatów, ale jestem zwolennikiem tego, żeby ludzie brali sprawy w swoje ręce i mogli się rozwijać” – mówił prezes LOT w rozmowie z Radiem Zet w 2018 roku „I chciałbym pani przypomnieć, że ogromna część polskiego wzrostu gospodarczego właśnie jest generowana przez osoby, które wykonują działalność gospodarczą. Ja taką działalność gospodarczą wykonuję od 1999 roku. I przyczyniam się do wzrostu gospodarczego Polski”. Obecne zwolnienia grupowe mogą być dla prezesa Milczarskiego kolejnym sposobem na spacyfikowanie pracowników i związków zawodowych. 22 czerwca 2018 Czy rzeczywiście Komisja Europejska wymogła na polskim przewoźniku zwolnienia grupowe, jak sugeruje komunikat LOT? Od dzisiaj (15 stycznia 2021) sprawdzają to posłowie Koalicji Obywatelskiej. Na środowej konferencji prasowej Michał Szczerba, Paweł Poncyljusz i Dariusz Joński zapowiedzieli kontrole poselskie w Locie i PFR. Poncyljusz zaapelował nawet do prezesa PLL LOT Rafała Milczarskiego o wstrzymanie zwolnień grupowych, a zwolnienia nazwał „modelem z drapieżnych czasów kapitalizmu”, w których „człowiek jest kompletnie nieważny”. Posłowie sprawdzą też, czy rządowa dotacja zamiast na utrzymanie miejsc pracy nie sfinansuje roszczeń niemieckich linii lotniczych Condor. W połowie kwietnia 2020 roku należąca do Skarbu Państwa Polska Grupa Lotnicza, właściciel LOT, poinformowała niemiecką spółkę, że rezygnuje z jej zakupu. Condor domaga się z tego powodu odszkodowania wysokości 55,8 mln euro. OKO.press relacjonowało dzisiejszą (15 stycznia) konferencję prasową posłów KO. Paweł Poncyljusz mówił na niej: „Nasza kontrola w PFR wskazuje, że rząd nie zadbał o zastrzeżenie, że kolejna transza pomocy – 1 mld 800 mln zł – gwarantuje utrzymanie miejsc pracy i godnych warunków pracy. Okazuje się, że rząd dzieli firmy na swoje, od których mało wymaga i nieswoje, od których wymaga utrzymania miejsc pracy”.  W środę 20 stycznia sytuacją w PLL LOT z inicjatywy posłów KO zajmie się sejmowa Komisja Infrastruktury. Tego samego dnia, co w LOT, 8 stycznia, o zwolnieniach grupowych poinformowała także spółka LOT AMS, również należąca do Polskiej Grupy Lotniczej. AMS zatrudnia przede wszystkim personel odpowiedzialny za stan techniczny samolotów. Ze 1 100 etatowych pracowników chce zwolnić 250. Podobnie jak w spółce lotniczej, AMS LOT nie rozwiązuje teraz umów B2B ze współpracownikami na podobnych stanowiskach. Jest ich 150 i drugie tyle na umowach cywilnoprawnych. Jeśli oni też będą zwalniani, to w drugiej kolejności. “Inne firmy, które oferują obsługę techniczną, np. Norwegian, w ubiegłym roku zaproponowały zatrudnionym na B2B, żeby przeszli na etat. Walczyli o najlepszych pracowników. Nasza firma z kolei w trakcie pandemii przyjmowała na B2B, a teraz pozbywa się etatów” – tłumaczy OKO.press Robert Skalski, Przewodniczący Związku Zawodowego Naziemnego Personelu Lotniczego w LOT AMS. Gospodarka, LOT
Zastępczyni Ziobry chce degradacji dla sędzi. Bo nie aresztowała mężczyzny, który uderzył księdza^Mariusz Jałoszewski^15 stycznia 2021^https://oko.press/zastepczyni-ziobry-chce-degradacji-dla-sedzi/^Resort Ziobry chce zdegradować sędzię Alicję Karpus-Rutkowską, bo nie zgodziła się na areszt dla mężczyzny, który uderzył księdza na manifestacji Strajku Kobiet. Sędzi stawia się absurdalny zarzut, że naraziła obywateli na utratę życia lub zdrowia, bo mężczyzna miał koronawirusa Zdegradować sędzię Alicję Karpus-Rutkowską z Sądu Rejonowego w Myśliborzu w Zachodniopomorskim chce wiceminister sprawiedliwości Anna Dalkowska (na zdjęciu z Ziobrą), która odpowiada za sądy. Zastępczyni ministra Zbigniewa Ziobry chce odwołać sędzię ze stanowiska wiceprezesa sądu w Myśliborzu. Jak ustaliło OKO.press, pismo z zapowiedzią dymisji Dalkowska wysłała do Kolegium Sądu Okręgowego w Szczecinie, które musi wydać opinię, czy zgadza się na takie rozwiązanie. Z naszych informacji wynika jednak, że sędziowie z Myśliborza, jak i sędziowie z okręgu szczecińskiego, stoją murem za Karpus-Rutkowską i protestują przeciwko planom jej odwołania. Sędzi broni też prezes jej macierzystego sądu i prezes Sądu Okręgowego w Szczecinie, którego powołał minister Ziobro. Alicja Karpus-Rutkowska zajmuje się sprawami karnymi w sądzie w Myśliborzu. To mały sąd, jest w nim 10 sędziów. Sędzia oprócz sądzenia jest więc też przewodniczącą wydziału karnego i wiceprezesem tego sądu (nominację dostała w 2017 roku, czyli już za obecnej władzy). Jak inni sędziowie pełni też dyżury aresztowe. Jej problemy zaczęły się w ostatnich dniach października. Wtedy w Myśliborzu odbyła się manifestacja Strajku Kobiet przeciwko orzeczeniu Trybunał Konstytucyjnego Julii Przyłębskiej ws. aborcji. Na ulice wyszło ok. 200 osób. Gdy manifestacja była przy stacji benzynowej, doszło do scysji ze stojącymi na stacji osobami. Nie wiadomo, co było jej powodem. Czy ktoś ze stacji zwracał uwagę, że manifestanci mają świeczki? Czy też wzywał ich do rozejścia się? Nie udało się tego ustalić. Nagle jeden z mężczyzn podbiegł do stojącej na stacji osoby i ją uderzył. Wywiązała się sprzeczka. Potem okazało się, że zaatakowany jest księdzem. Na stacji był jednak ubrany po „cywilnemu”. Sprawę nagłośnił Dariusz Matecki, szczeciński radny PiS, który wcześniej współpracował z resortem ministra Ziobry. 30 lipca 2020 Temat podchwyciły zwłaszcza prorządowe media, grzmiały, że osoba z manifestacji Strajku Kobiet zaatakowała księdza. Prokuratura Rejonowa w Myśliborzu zażądała aresztu dla atakującego za pobicie i znieważenie księdza. Koronnym argumentem za aresztem był fakt, że napastnik ma koronawirusa i zdaniem prokuratury na manifestacji mógł zarażać nim inne osoby. W nocy 30 października około godziny 23:00 prokurator zadzwonił do sędziego dyżurnego w Myśliborzu, że chce złożyć wniosek o areszt. Sędzia początkowo przekonywał, że sprawa może poczekać do rana, ale prokurator naciskał, by wniosek przyjąć w nocy i sędzia w końcu się zgodził. W małych sądach otwieranie sądu w nocy to problem. Bo wtedy nikogo w nich nie ma. Są też procedury, trzeba wyłączyć alarm i wyłączyć ozonowanie antycovidowe. Nie ma pracowników sekretariatów. Dlatego sędziowie wolą, by w sprawach, które mogą poczekać, wnioski o areszt prokuratura składała w godzinach pracy sądu lub uprzedzała o tym wcześniej sąd, by można było się przygotować. Wniosek o areszt dla mężczyzny, mimo że został przyjęty w nocy i tak został rozpoznany następnego dnia w godzinach pracy sądy. Trafił on do sędzi Alicji Karpus-Rutkowskiej, która uznała jednak, że nie ma przesłanek do aresztu. Mężczyzna nie narażał bowiem świadomie innych uczestników demonstracji na zachorowanie, bo wtedy jeszcze nie wiedział, że ma koronawirusa (wyniki testu były znane już po tym zdarzeniu). Sędzia orzekła też, nie będzie on mataczył w sprawie, bo wcześniej przesłuchano go aż trzy razy, a zajście z udziałem księdza zostało utrwalone na nagraniach. Sędzia orzekła ponadto, że mężczyzna na wolności nie będzie zagrażał bezpieczeństwu księdza, bo jego kontakt z nim był incydentalny i gdy dowiedział się, że jest księdzem, zaraz się z nim pogodził. Rozmawiał z nim spokojnie i w ramach przeprosin go obejmował. Sędzia wobec mężczyzny zastosowała tylko dozór policyjny. Jej orzeczenie utrzymał w mocy Sąd Okręgowy w Szczecinie. Prawicowe media zarzuciły sędzi, że puściła wolno bojówkarza i hejtera, który napadł na księdza. Wytykano jej, że jest członkinią stowarzyszenia sędziów Iustitia. Zarząd Iustitii w oświadczeniu napisał m.in. że „stanowczo sprzeciwia się medialnej nagonce na sędzię w związku z wydanym przez nią ostatnio orzeczeniem, w szczególności ze strony Telewizji Polskiej S.A”. Ale to był dopiero początek problemów sędzi Karpus-Rutkowskiej. 3 listopada po godzinie 19:00 odebrała telefon z Prokuratury Rejonowej w Myśliborzu. Zażądano od niej, by otworzyć sąd – powodem miał być wniosek o areszt wobec podejrzanego w innej sprawie. Dzwoniono do niej, choć to nie ona miała tego dnia dyżur aresztowy. Doszło do scysji. Prokurator zagroził sędzi, że jeśli nie przyjmie wniosku, zostaną podjęte wobec niej kroki prawne. Sędzia odmówiła jednak otwarcia sądu. Przekonywała, że to spory kłopot i nic się nie stanie, jeśli prokuratura przyjdzie z wnioskiem o areszt rano. I tak się stało, a Karpus-Rutkowska zgodziła się na aresztowanie podejrzanego. Odmowa otwarcia sądu rozsierdziła prokuraturę i był to pretekst, by zaatakować sędzię. O sprawie zawiadomiono zastępcę rzecznika dyscyplinarnego dla sędziów Przemysława Radzika. To nominat Ziobry, znany ze ścigania niezależnych sędziów. Listę ściganych przez niego i pozostałych dwóch rzeczników dyscyplinarnych sędziów opublikowaliśmy w OKO.press: 28 czerwca 2020 Radzik szybko zrobił sędzi dyscyplinarkę. Nie pytając jej o wyjaśnienia, postawił zarzut dyscyplinarny uchybienia godności sędziego za to, że 3 listopada nie otworzyła sądu w nocy na żądanie prokuratury. Radzik twierdzi, że był to jej obowiązek, bo miała wówczas dyżur aresztowy. Jak pisaliśmy, nie jest to zgodne z faktami. Radzik zarzuca sędzi popełnienie przestępstwa urzędniczego polegającego na niedopełnieniu obowiązków służbowych. Ujawniliśmy to w OKO.press: 12 stycznia 2021 Zarzut dyscyplinarny stał się pretekstem do odwołania Karpus-Rutkowskiej z funkcji wiceprezesa Sądu Rejonowego w Myśliborzu. Wskazuje to jako powód dymisji wiceminister sprawiedliwości Anna Dalkowska. Z informacji OKO.press wynika, że jest też drugi powód dymisji. Zastępczyni Ziobry uważa, że Alicja Karpus-Rutkowska nie może być dalej wiceprezesem, bo rzecznik dyscyplinarny Przemysław Radzik ustala, czy sędzia naraziła obywateli na utratę życia i zdrowia. Winą sędzi ma być to, że nie widząc przesłanek do aresztu puściła na wolność osobę zakażoną koronawirusem. Ta sprawa też może zakończyć się zarzutem dyscyplinarnym uchybienia godności urzędu sędziego, a nawet zarzutem karnym z artykułu 160 paragraf 1 kodeksu karnego, który mówi: „Kto naraża człowieka na bezpośrednie niebezpieczeństwo utraty życia albo ciężkiego uszczerbku na zdrowiu, podlega karze pozbawienia wolności do lat 3”. „To kuriozum. To teraz sędziowie mają aresztować wszystkie osoby tylko dlatego, że mają koronawirusa? Prawo i przesłanki do stosowania tymczasowego aresztu są już nieważne?” – zastanawia się w rozmowie z OKO.press osoba znająca kulisy pracy wymiaru sprawiedliwości. I dodaje: „Z intencji wiceminister Dalkowskiej widać, że sędzia ma dyscyplinarkę i ma zostać odwołana, bo nie zgodziła się na areszt w sprawie dotyczącej incydentu z księdzem na Strajku Kobiet”. W sprawie wypowiedziało się już Kolegium Sądu Okręgowego w Szczecinie. W Kolegium zasiadali kiedyś sędziowie, ale PiS ustawą kagańcową ich wyciął i są w nim teraz tylko prezes sądu okręgowego i podlegli mu prezesi sądów rejonowych. 21 grudnia 2019 Kolegium szczecińskiego sądu zebrało się w czwartek 14 stycznia i negatywnie zaopiniowało dymisję Alicji Karpus-Rutkowskiej. A zgoda Kolegium jest niezbędna. Resort Ziobry ma jednak jeszcze otwartą furtkę do zwolnienia, bo o zgodę może wystąpić do nowej KRS. Sprawa represji jakie spadły na sędzię Alicję Karpus-Rutkowską oburzyła środowisko szczecińskich sędziów. Aż 168 z nich podpisało list protestacyjny w tej sprawie. Uważają, że dymisja wiceprezes jest przedwczesna, tym bardziej, że rzecznik dyscyplinarny Radzik postawił zarzut dyscyplinarny bez wysłuchania oskarżonej. Apelują też, by wiceminister Anna Dalkowska nie ferowała zbyt wcześnie wyroków. Szczecińscy sędziowie przypominają, że usunięcie z zajmowanej funkcji jest karą dyscyplinarną. A tę może orzec tylko sąd dyscyplinarny. Sędziowie podkreślają, że sprawa sędzi jest niejednoznaczna i minister sprawiedliwości swoimi decyzjami administracyjnymi nie może zastępować sądu. Podobny list wystosowali sędziowie z Sądu Rejonowego w Myśliborzu. Piszą w nim, że kierowany przez Alicję Karpus-Rutkowską wydział karny ma najlepsze wyniki pracy w apelacji szczecińskiej. Podkreślają, że gdy wybuchła epidemia, sędzia wdrożyła dobre rozwiązania, które zapewniły normalną pracę sądu i zabezpieczyły wszystkich przed ryzykiem zakażenia. Sędziowie z Myśliborza piszą, że sędzia zarządza sądem bez zarzutu, a podległym jej wydziałem karnym – wzorowo. Chwalą też sędzię za zdolności organizacyjne. List podpisali wszyscy sędziowie z Myśliborza (poza samą zainteresowaną). Co ciekawe, sędzi Alicji Karpus-Rutkowskiej broni też prezes Sądu Okręgowego w Szczecinie Maciej Strączyński. To były prezes stowarzyszenia sędziów Iustitia (nadal jest jego członkiem). Prezesem sądu został z nominacji ministra Ziobry. „Żądanie natychmiastowego przyjęcia przez sąd wniosku o zastosowanie aresztowania poza godzinami pracy sądu (po południu, wieczorem) uzasadnione jest tylko wtedy, gdyby okres 48 godzin zatrzymania (w tym czasie trzeba przekazać zatrzymanego do dyspozycji sądu, od tej chwili sąd ma 24 godziny na wydanie postanowienia) upływał przed ponownym otwarciem sądu, np. w nocy. Taka jest wieloletnia praktyka, nigdy nie kwestionowana” – informuje OKO.press sędzia Strączyński. Dodaje, że w sprawie, w której dzwoniono 3 listopada do sędzi Karpus-Rutkowskiej czas za złożenie wniosku o areszt mijał następnego dnia rano i prokuratura zdążyła wniosek złożyć. „Ustawodawca po to określił czas 48 godzin zatrzymania, aby prokurator mógł składać wnioski w normalnych godzinach pracy sądu bez przekraczania tego terminu. Tylko w dni wolne od pracy, gdy sąd jest dłużej nieczynny, składanie takich wniosków musi następować na dyżurach. Żądanie od sędziego wykonywania czynności poza godzinami pracy sądu, na dyżurze, gdy nie wymaga tego sytuacja w sprawie, jest niezasadne i zbędne” – podkreśla w odpowiedzi dla OKO.press prezes szczecińskiego sądu. I dodaje, że choćby nawet wniosek o areszt został przyjęty w nocy, to i tak zostałby rozpoznany dopiero następnego dnia. OKO.press wysłało też pytania do Prokuratury Okręgowej w Szczecinie, której podlega Prokuratura w Myśliborzu. Nie dostaliśmy odpowiedzi. Wiceminister Anna Dalkowska, która chce zdymisjonować wiceprezeskę sądu w Myśliborzu, jest zastępczynią Ziobry od 2019 roku. Zastąpiła Łukasza Piebiaka, który musiał odejść po wybuch afery hejterskiej. Dalkowska przez wiele lat była szeregową sędzią Sądu Rejonowego w Gdyni. W 2020 roku od nowej KRS dostała awans aż na sędziego Naczelnego Sądu Administracyjnego. 18 czerwca 2020 Sądownictwo, Anna Dalkowska, Zbigniew Ziobro, Ministerstwo Sprawiedliwości, Alicja Karpus - Rutkowska Przemysław Radzik Sąd Rejonowy Myslibórz
Kto ma serwery, ten ma władzę. Koniec bajki o „niepolitycznych” cyberkorporacjach^Helena Chmielewska-Szlajfer^15 stycznia 2021^https://oko.press/koniec-bajki-o-niepolitycznych-cyberkorporacjach/^Neutralność platform takich jak Facebook była szkodliwym pozorem. Zablokowanie Trumpa w mediach społecznościowych kończy z tą fikcją. Co nas czeka teraz? Dominującą reakcją na zawieszenie kont na Facebooku, Instagramie i Twitterze nadal jeszcze urzędującego prezydenta Stanów Zjednoczonych Donalda Trumpa – najpierw tymczasowe, po kilkudziesięciu godzinach już na stałe – było stwierdzenie, że to zbyt mało i zbyt późno. Jednak wbrew tej obiegowej opinii jest to krok radykalny. Zwiastuje zasadniczą zmianę faktycznej roli, jaką pełnią media społecznościowe, które jeszcze przed chwilą odżegnywały się od jakichkolwiek prób cenzury w imię niczym nieposkromionej wolności słowa. Po pierwsze, dlatego, że cyberkorporacje same coraz odważniej wchodzą w buty arbitrów. Po drugie, dlatego, że instytucje państwowe i międzynarodowe mają coraz większą motywację, żeby platformy – również społecznościowe – uregulować. 8 stycznia 2021 „Broń boże, żadnej redakcji, przecież nie jesteśmy wydawcami!” – to zdanie było do niedawna mantrą mediów społecznościowych, z Facebookiem na czele. Nie dalej jak w październiku 2019 roku Mark Zuckerberg w trakcie swojego wykładu na Uniwersytecie w Georgetown deklarował, że medium nie będzie usuwać celowo wprowadzających w błąd reklam politycznych, ponieważ nie będzie odbierać obywatelom prawa do autonomicznej decyzji na temat ich prawdziwości. W klasycznym liberalnym amerykańskim duchu Zuckerberg przekonywał, że postawił na człowieka – konkretnie: użytkownika – i jego indywidualny wybór. Jednak była to tylko część prawdy o działaniach Facebooka. Po poprzednich wyborach prezydenckich w Stanach Zjednoczonych – które odbyły się w 2016 roku i po których na media społecznościowe spadło odium szerzycieli dezinformacji, rzecz jasna w imię zysków (nie tylko własnych, vide: skandal Cambridge Analytica) – Facebook ogłosił stworzenie specjalnych paneli użytkowników. Ci mieli oceniać wiarygodność treści publikowanych w tym medium społecznościowym. Kryteria tych paneli od początku były niejasne, od doboru członków po kryteria oceny postów, niemniej miały one stanowić coś na podobieństwo redakcji, tyle, że oddolnych – to nie wyspecjalizowani moderatorzy Facebooka decydują, co jest wiarygodne, a co nie, ale jego użytkownicy. Pomysł, potencjalnie interesujący, ale nieprzemyślany, okazał się umiarkowanym sukcesem. Kolejnym krokiem było pojawienie się przy linkach publikowanych na Facebooku krótkich informacji o źródle, w dalszym ciągu w duchu oddolnej współpracy zaczerpniętym z Wikipedii. Niedługo potem na Twitterze pojawiły się oznaczenia dotyczące tweetów podających podejrzane informacje. O ile Facebook zaczął podpierać się internetową encyklopedią i przez jakiś czas współpracował nawet z portalem fact-checkingowym Snopes, Twitter ograniczył się do oznaczania wątpliwych postów, pozostawiając użytkownikom ostateczną decyzję co do ich oceny. Obydwie platformy wymieniane jedynym tchem przy okazji niedawnych wydarzeń na Kapitolu, miały w gruncie rzeczy podobną strategię: patrz na to, co pokazują ci nasze algorytmy i podejmij decyzję, czy nie jest to wyssane z palca. 9 stycznia 2021 Dobrze jednak pamiętać, że amerykańskie prawo telekomunikacyjne, a w szczególności część 230(c)(2) tzw. ustawy o komunikacyjnej przyzwoitości (Communications Decency Act) z 1996 roku głosi, że nie można pociągnąć do odpowiedzialności dostawcy ani użytkownika usług komputerowych, w dobrej wierze ograniczającego dostęp do treści, które uważa za obsceniczne, lubieżne, nadmiernie agresywne, nękające czy w inny sposób budzące sprzeciw, niezależnie od tego, czy treści te są pod ochroną konstytucji. Innymi słowy, wedle amerykańskiego prawa te amerykańskie platformy mają narzędzia do usuwania treści „w dobrej wierze”, jednak do tej pory nie czyniły tego zbyt gorliwie, zasłaniając się pierwszą poprawką do amerykańskiej konstytucji.  Pierwsza poprawka została uchwalona w 1789 roku jako część karty Praw – zbioru pierwszych dziesięciu poprawek do amerykańskiej konstytucji (1787). Poprawka zakazuje ograniczania wolności religii, prasy, słowa, petycji i zgromadzeń. „Kongres nie ustanowi ustaw wprowadzających religię lub zabraniających swobodnego wykonywania praktyk religijnych; ani ustaw ograniczających wolność słowa lub prasy, lub naruszających prawo do pokojowych zgromadzeń i wnoszenia do rządu petycji o naprawę krzywd”.  Głównym argumentem za niemoderowaniem treści w mediach społecznościowych jest zatem wolność słowa. Jednocześnie nie od dziś wiadomo, że media społecznościowe stanowią doskonałe narzędzie o globalnym zasięgu do propagowania terroryzmu i przemocy, od grup neofaszystowskich po entuzjastów czystek religijnych i etnicznych – z walną pomocą WhatsAppa, należącego do Facebooka komunikatora. Do niedawna umożliwiał on natychmiastowe przekazywanie wiadomości 256 osobom, które w swoich grupach również mogły mieć do 256 osób. W kilka sekund wiadomość mogła więc trafić do ponad 65 tysięcy osób. W praktyce okazuje się, że paragrafy o podżeganiu do przestępstwa mają mniejszą moc niż wolność wyrażania poglądów. 22 grudnia 2020 Innym paradoksem, który ujawnia się z całą mocą w mediach społecznościowych, jest różnica między społecznym i prawnym statusem celowej dezinformacji. Przykładowo, polski kodeks karny mówi o oszustwie jako nielegalnym sposobie osiągnięcia korzyści majątkowej lub o podstępie wykorzystywanym do gwałtu i rozboju, ale co z korzyścią polityczną, czyli podstępie prowadzącym do wyborczej wygranej i sprawowania władzy? Demokracja ma bronić się sama mocą obywateli, a nie sankcji karnych. Skoro regulacje umożliwiające usuwanie treści istnieją, pozostaje pytanie dlaczego media społecznościowe, na czele z Facebookiem, dotychczas tak skromnie z nich korzystały? Według firmy badawczej Borrell Associates wydatki na amerykańską prezydencką kampanię wyborczą w mediach społecznościowych w 2020 roku wyniosły prawie 3 miliardy dolarów i były ponad dwukrotnie wyższe niż w 2016 roku. Dla porównania, wszystkie wydatki na reklamy polityczne w Stanach Zjednoczonych w telewizji, radiu i internecie w latach 2019-2020 wyniosły około 8,5 miliarda dolarów. Patrząc jeszcze szerszej, wydatki na reklamę w amerykańskich mediach społecznościowych w zeszłym roku wyniosły ogółem blisko 98 miliardów dolarów, więc 3 „polityczne” miliardy to nikły procent dochodów tych platform. Decyzja szefa Twittera Jacka Dorseya – jeszcze z 2019 roku – o niepublikowaniu reklam politycznych na Twitterze, choć symbolicznie znacząca, prawdopodobnie więc nie uderzyła firmy znacząco po kieszeni. Skoro nie (bardzo) chodzi o pieniądze z polityki, może zatem Mark Zuckerberg nie chce cierpieć redakcyjnych katuszy, brać odpowiedzialności za decyzje, które trudno uznać za czysto techniczne? Facebook odsuwa arbitralne decyzje w imię pozornej neutralności – choć nastawionej na zysk, więc jednak nie do końca neutralnej. Stawia na techno-solucjonizm algorytmów, które jednak tworzone są przez ludzi, a ci mają poglądy. Stawia na przepracowanych, niedofinansowanych oraz psychicznie i fizycznie wycieńczonych moderatorów, którzy wbrew idei neutralności treści najbardziej drastyczne usuwają, choć kryteria tych decyzji pozostają niejasne. Niezależnie jednak od motywacji twórcy Facebooka, Chris Wylie, whistleblower z Cambridge Analytica podkreśla, że zapewnianie wolności słowa to jedno, ale sztuczne wzmacnianie widoczności treści to zupełnie co innego, a neutralność platform takich jak Facebook to szkodliwy pozór. Wojna o (a)polityczność mediów społecznościowych trwa. Na froncie walki konserwatyści biją się o wolność wypowiedzi, progresywiści o prawo do bezpiecznej sfery publicznej, a media społecznościowe o zyski. Regulatorzy póki co straszą karami, ale najnowszym politycznym pomysłem jest traktowanie platform społecznościowych jak przedsiębiorstw użyteczności publicznej. Skoro twierdzą, że spełniają podstawową społeczną potrzebę, niech podlegają prawom na miarę tych, jakich muszą przestrzegać dostawcy prądu czy firmy obsługujące transport zbiorowy. Dlaczego Donalda Trumpa pozbawiono jego narzędzi do bezpośredniej komunikacji, której był ewidentnym mistrzem? Bezpośrednią przyczyną stanowiły – również zapośredniczone przez media – obrazki szturmu tłumu wyznawców teorii spiskowych na waszyngtoński Kapitol. Nagle zdjęcia typowo przypisywane odległym i dzikim „republikom bananowym” okazały się niebezpiecznie swojsko amerykańskie. Natychmiast odezwały się też głosy sprzeciwu. „To nie jest to, kim jesteśmy,” uspokajał prezydent-elekt Joe Biden, ale nie wszyscy są przekonani. Jednak innym powodem zdeaktywowania kont Trumpa mógł być fakt, że ten odchodzący w niesławie przywódca mimo wszystko nadal mocarstwa demokratycznego świata był już na tyle słaby, że można mu było te narzędzia bez strachu przed Twitterową vendettą odebrać. 14 stycznia 2021 Na koniec, ciekawym post scriptum tej polityczno-internetowej układanki jest przypadek zamknięcia prawicowego portal Parler. Z mocnym alt-rightowym skrętem miał stanowić przeciwwagę dla „liberalnego” i „cenzurującego” Facebooka. Kilka dni temu to alternatywne medium społecznościowe zostało zdjęte z serwerów Amazona, a także ze smartfonowych sklepów Apple i Google. Póki co nie ma chętnych na hostowanie Parlera, chociaż zapewne niebawem się znajdą, na przykład Epik, znany z utrzymywania na swoich serwerach treści od alt-rightowych po neonazistowskie. Co z tego wynika? Kto ma serwery, ten ma władzę. Media, Donald Trump, Facebook twitter
Czy Izrael szczepi ludzi z ulicy? Na pewno każdy może się zaszczepić? Sprawdzamy fakty, obalamy mity^Miłada Jędrysik^15 stycznia 2021^https://oko.press/czy-izrael-szczepi-ludzi-z-ulicy-sprawdzamy-tezy-radka-sikorskiego/^Izraelski sukces szczepień jest już legendarny - ponad 20 proc. populacji do tej pory dostało już pierwszą dawkę. Czy jednak jest tak, jak przekonuje Radosław Sikorski, że ludzi do szczepień zbiera się z ulicy i zaszczepić może się każdy? Nie do końca, ale i tak ciekawie Europoseł Platformy Obywatelskiej Radosław Sikorski napisał, dlaczego jego zdaniem Izraelowi udaje się szczepić obywateli o wiele szybciej niż Polsce. I w jednym wpisie w mediach społecznościowych udało mu się zmieścić jedno stwierdzenie prawdziwe, jedno nieprawdziwe i jedno podkoloryzowane. Były szef polskiej dyplomacji w poniedziałek 11 stycznia w „Kropce nad i” powiedział też, że chciałby się dowiedzieć, dlaczego Polska nie szczepi tak szybko jak Izrael. Postaramy się spełnić jego życzenie, także dlatego, że temat szybkości i skuteczności szczepień interesuje ludzi na całym świecie.  Izrael szczepi prawie 40 razy szybciej niż Polska. Postawili na tempo, a nie reglamentowanie według kryteriów społecznych czy funkcjonalnych. Akcja 24/7. Zdarza się, że pielęgniarki wychodzą na ulicę i szczepią przechodniów bez żadnej biurokracji.   Radosław Sikorski, Facebook - 10/01/2021 Fot. Mateusz Skwarczek / Agencja Gazeta A więc po kolei:  Rzeczywiście izraelskie tempo szczepień jest najszybsze na świecie. Do czwartku 14 stycznia dawkę szczepionki dostały tam 23 osoby na 100. To prawie dwa razy tyle niż w trzecim w zestawieniu Bahrajnie.  Takie tempo jest możliwe dzięki wielu czynnikom:  Izrael zagwarantował sobie dostawy szczepionki od amerykańskich firm Pfizera i Moderny. Pierwsze dawki dotarły do kraju już 9 grudnia, a więc 2 i pół tygodnia wcześniej niż do Polski. Premier Benjamin Netanjahu osobiście wielokrotnie rozmawiał z szefami obu koncernów – Pfizera i Moderny – oferując im w zamian za szybkie dostawy dane o przebiegu masowych szczepień. Dla firm farmaceutycznych takie dane to skarb, bo pomogą w ewaluacji bezpieczeństwa i skuteczności szczepionki. Izrael jest więc poligonem, na którym będą sprawdzane szczepionki.  Tak się składa, że Teva Pharmaceutical Company, firma z pierwszej piętnastki światowych koncernów farmaceutycznych, ma siedzibę w Izraelu. Przechowywaniem i dostarczaniem szczepionek zajmuje się jej logistyczna gałąź, spółka SLE, która w swoim centralnym magazynie może przechowywać nawet 5 mln dawek. Szczepionki są dzielone na paczki po 100 fiolek i rozwożone przez SLE do punktów szczepień. Logistyka była opracowana i gotowa już w listopadzie. Atutem Izraela jest też to, że to niewielki kraj: 20 tys. km kw. Dla porównania największe w Polsce województwo mazowieckie ma 35 tys. km kw. 13 stycznia 2021 Co ciekawe, Izrael zrezygnował ze szczepień w szpitalach jako nieefektywnych, stawiając na przychodnie, duże centra szczepień jak to na Placu Rabina w Tel Awiwie, a nawet mobilne punkty w samochodach. W Polsce szczepienia grupy „0″, czyli medyków, prowadzone są w szpitalach. Dopiero 25 stycznia mają ruszyć punkty szczepień w przychodniach. W Izraelu są cztery kasy chorych, do których należą praktycznie wszyscy obywatele i obywatelki. I wszystkie są w wysokim stopniu zdigitalizowane. Pozwala to nie tylko na szybką procedurę zapisu na szczepienia, ale także na szybkie zidentyfikowanie pacjentów z grup ryzyka i zaproszenie ich do szczepień.  To nieprawda, że szczepienia w Izraelu nie są reglamentowane. Pierwszeństwo mieli seniorzy. Zaszczepiono już 73 proc. osób 60 plus, 13 stycznia otworzono zapisy dla 50 plus.  Jednak chęć do szczepień nie jest równomierna w całym kraju. O wiele bardziej sceptyczni wobec tej idei są izraelscy Arabowie. Nie rejestrują się na szczepienia albo nie zgłaszają się na nie – jedna z kas chorych poinformowała, że 40 proc. pacjentów nie pojawia się w wyznaczonym terminie. Żydzi zaczęli więc „turystykę szczepionkową” do arabskich miast. Ale jak pisze „Times of Israel”, również Arabowie widząc, że Żydzi traktują szczepionkę jako cenny i deficytowy towar, przekonują się do szczepień.  9 stycznia 2021 Poza tym ze względu na logistykę szczepionki Pfizera, która w zwykłej lodówce może leżeć tylko przez pięć dni, powstaje tam podobny problem jak w Polsce: pod koniec dnia w wielu punktach są dawki, które mogą się zmarnować. Pod koniec pracy pod punktami szczepień pojawiają się więc ludzie czekający na „wejściówki” – czyli na wolne miejsca z ostatniej chwili (kiedy np. ktoś nie przyszedł na szczepienie). W mediach społecznościowych powstały też grupy, których członkowie wymieniają się informacjami na temat tego, która kasa chorych ma krótkie terminy albo szczepi także nie-seniorów. Jak pisze „Times of Israel”, polityka poszczególnych kas różni się bowiem między sobą. Reporter, który odwiedził największą arabską miejscowość Umm-a-Fahm, opisał taką scenę: w jednym budynku znajdował się punkt szczepień Maccabi i Clalit. W Maccabi nie chcieli zaszczepić nikogo poniżej 60. roku życia, a w Clalit nie patrzyli na metrykę.  Z drugiej strony przychodnie same szukają dodatkowych potencjalnych chętnych na nadmiarowe dawki, zapisując na szczepienia nieco młodsze osoby z grup ryzyka z powodu przewlekłych chorób.  Tu Radek Sikorski ma rację o tyle, że rzeczywiście można czatować przed punktem szczepień na ewentualne niewykorzystane dawki. Izraelskie media obiegła też historia pielęgniarki, która dosłownie wyszła na ulicę i zaprosiła na szczepienie dostawcę pizzy. To jeden barwny przykład, ale generalnie izraelski system to jednocześnie reglamentacja i elastyczność. Dzięki tej ostatniej zaszczepiło się już ponad 100 tys. osób poniżej 40. roku życia – bez poczucia, że ktoś wepchnął się komuś do kolejki.  Świat, Zdrowie, Izrael szczepienia na COVID-19
Prokuratura bada finanse europosła Czarneckiego. Fikcyjnie zatrudniał asystentów?^Radosław Gruca^15 stycznia 2021^https://oko.press/prokuratura-bada-finanse-europosla-czarneckiego/^Prokuratura sprawdza, czy europoseł PiS Ryszard Czarnecki zatrudniał fikcyjnie asystentów. Śledztwo dotyczy "doprowadzenia do niekorzystnego rozporządzenia mieniem Parlamentu Europejskiego" - ustaliło OKO.press Jak potwierdziliśmy w Prokuraturze Okręgowej w Warszawie, śledztwo zostało wszczęte w maju 2017 roku. Mimo upływu czasu, wciąż jest prowadzone w sprawie, a nie przeciwko konkretnej osobie czy osobom. Z naszych ustaleń wynika jednak, że prokuratorzy przesłuchiwali świadków „na okoliczność” fikcyjnego zatrudnienia asystentów w biurze Ryszarda Czarneckiego we Włocławku, w latach 2011-2015. Aleksandra Skrzyniarz, rzeczniczka Prokuratury Okręgowej w Warszawie, w odpowiedzi na pytania OKO.press napisała, że śledztwo „toczy się w sprawie doprowadzenia do niekorzystnego rozporządzenia mieniem Parlamentu Europejskiego, tj. o czyny z art. 286 § 1 k.k. Postępowanie to zostało zainicjowane zawiadomieniem złożonym przez instytucję publiczną. Obecnie wykonywane są czynności dowodowe”. Szczegółów dotyczących tej sprawy rzeczniczka nie chciała jednak ujawnić, uzasadniając to dobrem postępowania przygotowawczego. Nie odpowiedziała m.in., jaka instytucja złożyła doniesienie o podejrzeniu popełnienia przestępstwa. Za przestępstwo opisane w art. 286 kk par. 1, czyli za oszustwo, grozi kara od 6 miesięcy do 8 lat więzienia.  Art. 286 kk § 1. Kto, w celu osiągnięcia korzyści majątkowej, doprowadza inną osobę do niekorzystnego rozporządzenia własnym lub cudzym mieniem za pomocą wprowadzenia jej w błąd albo wyzyskania błędu lub niezdolności do należytego pojmowania przedsiębranego działania, podlega karze pozbawienia wolności od 6 miesięcy do lat 8. § 2. Tej samej karze podlega, kto żąda korzyści majątkowej w zamian za zwrot bezprawnie zabranej rzeczy. § 3. W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do lat 2. § 4. Jeżeli czyn określony w § 1-3 popełniono na szkodę osoby najbliższej, ściganie następuje na wniosek pokrzywdzonego.  31 grudnia 2020 Jak ujawniliśmy w grudniu 2020, w sądzie we Włocławku od kilku miesięcy toczy się sprawa, w której o wyłudzenie środków z Sejmu i Parlamentu Europejskiego oskarżony jest Łukasz Z., były poseł PiS, znany z licznych skandali. Według śledczych, w latach 2012-2014 zorganizował on fikcyjne zatrudnienie dla Grzegorza W. Najpierw zatrudniał go w swoim biurze poselskim we Włocławku, a potem załatwił mu posadę asystenta europosła Czarneckiego (w tym czasie poseł i europoseł mieli wspólne biuro). W rzeczywistości Grzegorz W. nie wykonywał jednak obowiązków asystenta posła i europosła, lecz przez 2 lata, 5 dni w tygodniu, po kilka godzin dziennie, pracował w prywatnym gospodarstwie rolnym Łukasza Z. i jego ówczesnej żony. Za swoją pracę otrzymał: W sprawie przeciwko Łukaszowi Z. europoseł Czarnecki nie usłyszał żadnych zarzutów. Ale w akcie oskarżenia skierowanym do włocławskiego sądu, umowę o pracę zawartą pomiędzy Ryszardem Czarneckim i Grzegorzem W. prokurator nazywa „fikcyjną”. W innym miejscu pisze, że zatrudnienie mężczyzny w biurze Czarneckiego „miało charakter fikcyjny”. W jednym z zarzutów przeciwko Łukaszowi Z. prokuratura wskazuje, że doprowadził on PE do niekorzystnego rozporządzenia mieniem w taki sposób, że „za pośrednictwem ustalonej osoby – posła do Parlamentu Europejskiego przekazał do Sekretariatu Generalnego PE” dokumenty poświadczające pracę Grzegorza W. w biurze europosła i wnioski o zwrot kosztów związanych z tym zatrudnieniem. Z aktu oskarżenia przeciwko Łukaszowi Z. nie wynika, jaką rolę odegrał w tym oszukańczym procederze Czarnecki. 30 lipca 2020 Jak nieoficjalnie ustaliło OKO.press, warszawscy prokuratorzy w śledztwie rozpoczętym w 2017 roku, przesłuchiwali wiosną 2020 roku osoby związane z posłem Łukaszem Z. Pytali, czy wiedzą coś o sytuacjach podobnych do tych z zatrudnieniem Grzegorza W. Jeden z byłych współpracowników Łukasza Z. i radny Włocławka – Jan S. miał zeznać, że pracując w biurze poselskim Łukasza Z. również formalnie był zatrudniony przez około rok jako asystent Czarneckiego. Przez cały czas faktycznie pracował jednak dla Łukasza Z., a z Czarneckim miał incydentalny kontakt. Europoseł korzystał z jego pracy zaledwie kilka razy. Kilka lat temu głośno było o innej współpracownicy Łukasza Z., która przez jakiś czas pracowała u Czarneckiego. Chodziło o działaczkę młodzieżówki PiS, z którą – jak ujawniły media – posła łączył romans. Lidia W. najpierw była zatrudniona w biurze europosła Czarneckiego, a potem, gdy Czarnecki dostał się do PE z innego okręgu i gdzie indziej otworzył biuro, przeszła do biura europosła PiS Kosmy Złotowskiego (które mieściło się już pod innym adresem niż biuro Ł.). Latem 2016 roku „Fakt” ujawnił, że kobieta w rzeczywistości pracuje w biurze Łukasza Z. Gdy dziennikarze zgłosili się tam, udając chętnych do wstąpienia w szeregi PiS, Lidia W. wręczyła im ankiety członkowskie. Po zakończonej pracy zamykała biuro Łukasza Z. Europoseł Złotowski tłumaczył wówczas, że Lidia W., choć jest jego pracownicą, nie musi przychodzić do pracy w jego biurze. A Łukasz Z. przekonywał, że kobieta siedzi u niego, bo jest wolontariuszką stowarzyszenia mieszczącego się pod tym samym adresem. Z aktu oskarżenia przeciwko Łukaszowi Z. wynika, że była jeszcze przynajmniej jedna osoba, która współpracowała z nim, a była zatrudniona również u Czarneckiego. To kobieta o inicjałach I.D. Pracowała dla Łukasza Z. w latach 2008-2015. Z roczną przerwą (w 2012) na zatrudnienie u europosła Czarneckiego. Nie udało nam się ustalić, czy Lidia W. i I.D. były przesłuchiwane przez warszawską prokuraturę i pytane o obowiązki w biurze europosła Czarneckiego. Gdy pod koniec 2020 roku zapytaliśmy Ryszarda Czarneckiego o zatrudnienie asystentów związanych ze Zbonikowskim mówił: „Ci ludzie pracowali jako moi asystenci, ja ich zatrudniałem i była umowa, że będą mieli dyżury poselskie w moim biurze. Tyle mam w tej kwestii do powiedzenia”. Gdy w 2016 pytano go o komentarz w sprawie zatrudnienia Lidii W. w biurze europosła Złotowskiego i pracę dla Łukasza Z. Czarnecki odparł: „Według mojej wiedzy [asystenci] nie mogą pracować na rzecz posłów krajowych, bo mają pracować wyłącznie na rzecz europarlamentu”. Potwierdził więc, że wie, że praca asystentów europosłów dla posłów krajowych jest jest niezgodna z regułami PE. 10 grudnia 2020 Latem ubiegłego roku OKO.press ujawniło, że Europejski Urząd ds. Zwalczania Nadużyć Finansowych (OLAF) skierował do polskiej prokuratury zawiadomienie o możliwości popełnienia przestępstwa przez europosła Czarneckiego. Według śledczych UE, pobierał on nienależne zwroty kosztów podróży służbowych i diety. Raport dotyczący kosztów podróży Czarneckiego OLAF przekazał polskiej Prokuraturze Krajowej już w maju 2019 roku. „OLAF zalecił także Parlamentowi Europejskiemu odzyskanie nienależnie wydanych kwot” – poinformowało nas biuro prasowe urzędu. Zawiadomienie OLAF trafiło do Prokuratury Okręgowej w Zamościu. Artur Szykuła, wiceszef i zarazem rzecznik prasowy zamojskiej prokuratury, potwierdził, że prowadzi ona postępowanie „w sprawie doprowadzenia Parlamentu Europejskiego do niekorzystnego rozporządzenia mieniem, przy składaniu wniosków o zwrot kosztów podróży służbowych przez jednego z europosłów, tj. o czyn z art. 286 par. 1 kk i inne”. Jak ustaliła później „Rzeczpospolita”, OLAF zakwestionował rozliczenia Czarneckiego na łączną kwotę 100 tys. euro. Dotyczyły one podróży europosła z 9 lat. Unijni kontrolerzy badali m.in. liczne przejazdy Czarneckiego różnymi samochodami, które nie należały do niego. Po sprawdzeniu okazało się, że właściciele tych aut zaprzeczyli, by pożyczali je posłowi. Na przykład w jednym z rozliczeń Czarnecki wpisał, że w lutym 2012 roku jeździł fiatem punto cabrio (podając dokładne dane auta). A właściciel samochodu zeznał, że 11 lat wcześniej samochód został rozbity i zezłomowany. Inna osoba, której autem miał jeździć do europarlamentu Czarnecki stwierdziła, że go nie zna i nigdy nie świadczyła na jego rzecz żadnych usług transportowych. Afery, Ryszard Czarnecki, Parlament Europejski VIII kadencji, Prokuratura, oszustwo
Rada Europy krytycznie o demokracji w Polsce w 2020 roku. Dotarliśmy do treści raportu^Anna Wójcik^14 stycznia 2021^https://oko.press/rada-europy-krytycznie-o-demokracji-w-polsce-w-2020-roku-dotarlismy-do-tresci-raportu/^Zgromadzenie Parlamentarne Rady Europy w 2020 roku monitorowało, czy Polska wywiązuje się ze zobowiązań państwa należącego do Rady Europy. Wskazuje na problemy z poszanowaniem niezawisłości sędziowskiej, praworządności, praw reprodukcyjnych i praw osób LGBT+  Z powodu obaw o stan praworządności, w tym zwłaszcza niezależności sądownictwa w Polsce, Zgromadzenie Parlamentarne Rady Europy w 2020 roku uruchomiło wobec polskiego rządu procedurę monitorującą, czy Polska w pełni wypełnia zobowiązania wynikające z członkostwa w RE. Taką procedurę prowadzi też wobec Albanii, Armenii, Azerbejdżanu, Bośni i Hercegowiny, Gruzji, Mołdawii, Rosji, Serbii, Turcji oraz Ukrainy. 29 stycznia 2020 27 stycznia 2020 roku Zgromadzenie Parlamentarne RE przyjęło Rezolucję 2316 (2020) o „Funkcjonowaniu demokratycznych instytucji w Polsce”, rozpoczynającą monitoring. 27 maja ustanowiło specjalnych sprawozdawców odpowiedzialnych za śledzenie sytuacji w Polsce. Są nimi szwedzki socjalista Azadeh Rojhan Gustafsson oraz Holender Pieter Omtzigt z Europejskiej Partii Ludowej. 25 stycznia Zgromadzenie Parlamentarne RE będzie głosować nad sprawozdaniem z wyników procedury monitorującej w 2020 roku. Obszerna część sprawozdania dotyczy sytuacji w Polsce. OKO.press dotarło do tekstu dokumentu, przygotowanego przez Duńczyka Aastrupa Jensena. Sprawozdanie zawiera zdecydowaną krytykę zmian w sądownictwie w Polsce po 2015 roku. Odnotowuje prawne wątpliwości co do sposobu przeprowadzenia wyborów prezydenckich. Zauważa obniżanie standardów debaty publicznej i ochrony praw człowieka, w tym zwłaszcza praw osób LGBT. Przypomina o apelu, żeby większość rządząca w Polsce nie podejmowała kroków zmierzających do wypowiedzenia przez Polskę konwencji o ochronie przed przemocą (tzw. konwencji stambulskiej). Wyraża obawy, że Polska nie stosuje wyroków sądów krajowych oraz Trybunału Sprawiedliwości UE dotyczących różnych elementów zmian w sądownictwie po 2015 roku. Wzywa polski rząd do wprowadzenia w życie rekomendacji z uchwały Zgromadzenia Parlamentarnego RE „Funkcjonowanie demokratycznych instytucji w Polsce”, w szczególności dotyczących niezależności sądownictwa i poszanowania praworządności, a także do poszanowania praw reprodukcyjnych. Poniżej cytujemy i omawiamy kluczowe fragmenty sprawozdania Zgromadzenia Parlamentarnego RE z monitoringu demokracji w Polsce w 2020 roku. 18 listopada 2020 „Zgromadzenie Parlamentarne Rady Europy uważa za nieakceptowalne to, że zmiany w sądownictwie sprowadzają się do poddania sądownictwa kontroli władz wykonawczej lub ustawodawczej, czy – co gorsza – politycznej kontroli większości rządzącej. Zgromadzenie wyraziło zatem poważne obawy wobec zmian w sądownictwie i wymiarze sprawiedliwości w Polsce, których liczne elementy stoją w sprzeczności z europejskimi normami i standardami. Rozpatrywane łącznie, te zmiany podważyły i poważnie naruszyły niezależność sądownictwa i praworządność w Polsce. Ponadto sprawiły, że system sądownictwa jest podatny na polityczne ingerencje oraz miały na celu poddanie sądownictwa politycznej kontroli władzy wykonawczej, co podważa podstawowe zasady demokratycznego państwa prawa. Niestety, [w 2020 roku] nie uczyniono postępów w zakresie zbliżenia zmian w sądownictwie do europejskich norm i standardów. Szczególnie niepokoi, że polskie władze do tej pory odmawiały, co stoi w sprzeczności ze zobowiązaniami międzynarodowymi, stosowania wyroków Trybunału Sprawiedliwości UE dotyczących tych zmian, zwłaszcza w ustawach o sądach powszechnych i Sądzie Najwyższym. Należy podkreślić, że kwestie dotyczące niezależności sądów krajowych w Polsce mają reperkusje poza Polską i wpływają na wszystkie państwa Rady Europy. Dowodem na to była decyzja międzynarodowej sekcji Sądu w Amsterdamie, żeby wstrzymać ekstradycje do Polski w wyniku pytań dotyczących niezawisłości sądownictwa i gwarancji sprawiedliwego procesu w Polsce. Należy odnotować, że w swoim raporcie specjalni sprawozdawcy wyrazili już obawę, że pogorszenie niezależności sądownictwa w Polsce może prowadzić do znacznego zwiększenia obciążenia Europejskiego Trybunału Praw Człowieka”. 3 września 2020 11 stycznia 2021 „Kryzys konstytucyjny dotyczący składu Trybunału Konstytucyjnego pozostaje nierozwiązany. Powoduje to wątpliwości odnośne legalności składów orzekających oraz wydawanych przez nie orzeczeń”. W sprawozdaniu wskazano, że wątpliwości dotyczą m.in. głośnego orzeczenia TK ws. ustawy aborcyjnej. Odnotowano, że Europejski Trybunał Praw Człowieka przyjął do rozpatrzenia skargę dotyczącą obsadzenia TK. W sprawie Xero Flor przeciwko Polsce (skarga nr 4907/18) prywatna spółka skarży za niekorzystne dla siebie orzeczenie Trybunału Konstytucyjnego, wydane z udziałem nieprawidłowo powołanego Mariusza Muszyńskiego, wskazując m.in. na naruszenie prawa do sądu (art. 6.1 EKPC). 14 września 2019 W sprawozdaniu odnotowano, że planowane na 10 maja wybory prezydenckie zostały de facto odwołane w ostatniej chwili po porozumieniu sił politycznych, co dawało podstawy do kwestionowania legalności wyborów ostatecznie przeprowadzonych w czerwcu i lipcu. Podkreślono silnie spolaryzowany i konfrontacyjny charakter kampanii wyborczej. Zauważono, że debata publiczna w Polsce jest silnie spolaryzowana, a jej język coraz ostrzejszy i mniej tolerancyjny, zwłaszcza wobec osób LGBT. Wskazano, że geje i lesbijki mierzą się z coraz bardziej nietolerancyjnym i uprzedzonym otoczeniem politycznym. W sprawozdaniu wyraźnie potępiono uchwały dyskryminujące osoby LGBT, przyjęte przez gminy w Polsce. Określono je jako „zniewagę dla praw człowieka”. W sprawozdaniu odnotowano też plan Ministra Sprawiedliwości, żeby Polska wypowiedziała konwencję o ochronie przed przemocą (tzw. konwencję stambulską). Przypomniano, że Zgromadzenie Parlamentarne RE apelowało o niewypowiadanie konwencji, rzetelne informowanie o niej i o powstrzymanie się od wykorzystania jej dla doraźnych celów ideologicznych. 27 lipca 2020 Wiele uwagi poświęcono decyzji TK ws. przepisu ustawy aborcyjnej. Zacytowano słowa Komisarz Rady Europy ds. Praw Człowieka Dunji Mijatović: „Usunięcie podstawy prawnej dla niemal wszystkich legalnych aborcji w Polsce to de facto zakaz [aborcji] i naruszanie prawa człowieka”.  Jak wyjaśnia Ministerstwo Spraw Zagranicznych, Zgromadzenie Parlamentarne Rady Europy to jeden z dwóch głównych (obok Rady Ministrów) organów statutowych Rady Europy. Zasiada w nim 648 przedstawicieli parlamentów krajowych. Delegaci działają w Zgromadzeniu Parlamentarnym według przynależności partyjnej. Zgromadzenie Parlamentarne zbiera się cztery razy w roku na tygodniowe sesje plenarne w siedzibie Rady Europy w Strasburgu. Zgromadzenie Parlamentarne monitoruje stan przestrzegania przez państwa członkowskie ich zobowiązań. Przeprowadza wizyty terenowe służące przygotowaniu raportów. Na zaproszenie państw monitoruje przebieg wyborów.  Sądownictwo, Kobiety, Aastrup Jensen Azadeh Rojhan Gustafsson Pieter Omtzigt Rada Europy Zgromadzenie Parlamentarne Rady Europy
80+, rejestrujcie się od północy. Ale już o 19:00 na infolinii „kolejka przekracza 50 połączeń”^Piotr Pacewicz^14 stycznia 2021^https://oko.press/80-rejestrujcie-sie-od-polnocy-ale-juz-o-19-na-infolinii-kolejka-przekracza-50-polaczen/^Poradnik z ostatniej chwili dla osób 80 plus i ich rodzin. Kto pierwszy, ten lepszy, ale spieszcie się powoli. Może być nerwowo, już o 19:00 kolejka w infolinii przekroczyła 50 połączeń. Ale wszyscy chętni na pewno dostaną szczepionkę. Jak to zrobić? Aktualizacja godz. 12:45, piątek, 15 stycznia, próba dodzwonienia się przez autora tego tekstu na infolinię 989 w celu zapisania 88-letniej mamy nie powiodła się, numer był długo zajęty, albo głos mówił, że „podany numer nie istnieje”. Natomiast udało mi się po pół godzinie oczekiwania zapisać mamę w rejonowej przychodni. Dostanę (na swój numer telefonu, który podałem) informację „może jeszcze dziś” gdzie i kiedy to nastąpi. Przychodnia zapisała kilkoro pierwszych pacjentów u siebie, następnych wpisuje do systemu. Uwaga! Trzeba podać tylko 3 informacje: Imię i nazwisko, PESEL, nr telefonu komórkowego (dwie starsze panie odeszły z kwitkiem, bo mają tylko nr stacjonarny). Nie potrzebne są inne dane dowodu osobistego. Aktualizacja, godz. 00:30 w piątek, 15 stycznia: próba dodzwonienia się przez autora tego tekstu na infolinię 989 w celu zapisania 88-letniej mamy nie powiodła się, numer był długo zajęty, w końcu usłyszałem „kolejka oczekujących przekracza 50 połączeń”. I zapewnienie, że ktoś do mnie oddzwoni, co nie nastąpiło. Podobnie poszło z próbą e-rejestracji na stronie pacjent.gov.pl.  Zgodnie z przewidywaniami (patrz niżej) system nie podołał na razie zadaniu przyjmowania zgłoszeń osób, które chcą się zaszczepić. Poniżej poradnik pisany kilka godzin wcześniej z myślą o osobach 80 plus i ich rodzinach.   Już informowaliśmy, jak będzie wyglądał proces rejestracji osób w wieku 80 plus (rocznik 1941 i wcześniejsze, także cudzoziemców z prawem pobytu), które zdecydują się zaszczepić na COVID-19. Teraz nasz poradnik z ostatniej chwili. 13 stycznia 2021 Zdrowie naszych rodziców, dziadków, czy prababć to rzecz tak bezcenna, że w rejestracji powinna pomóc cała rodzina. Dzieci (autor tego tekstu ma lat 68) mogą łatwo wspomóc matkę (w moim przypadku 88 lat), zwłaszcza, że aby zgłosić osobę 80 plus na szczepienie wystarczy podać jej PESEL oraz nr dowodu tożsamości. Można ją w tym wyręczyć. Jeżeli seniorka lub senior ma tzw. profil zaufany, może zapisać się na szczepienie (od północy) na stronie pacjent.gov.pl. Taki profil można było uzyskać np. poprzez stronę internetową banku, albo w urzędzie gminy. To pewnie będzie najłatwiejsza droga rejestracji. Zapewne jednak ogromna większość seniorów nie ma takiego profilu. O 19:00 zadzwoniłem pod numer 989. „Witamy w infolinii Narodowego Programu Szczepień” – powiedziała miła pani. Już po minucie kolejnych komunikatów dowiedziałem się, że rejestracja zacznie się 15 stycznia i że mogę uzyskać dodatkową informację. I wtedy usłyszałem: „W chwili obecnej kolejka oczekujących przekracza 50 połączeń. Twoje połączenie zostanie zarejestrowane, oddzwonimy wkrótce”. Przekracza 50 połączeń – to brzmi niepokojąco. Czy to znaczy, że oczekujących jest 56 czy 566? Do 22:30 nikt do mnie nie oddzwonił. Można się spodziewać, że zarejestrowanie się tą drogą będzie trudne, a w pierwszych godzinach nawet niemożliwe. Trudno liczyć na to, że nawet w środku nocy dodzwonicie się na infolinię. Trzeba próbować, ale nadziei bym w tym nie pokładał. Jeśli uda ci się dodzwonić, choćby w piątek lub któregoś następnego dnia, to podaj imię nazwisko osoby 80 plus, jej PESEL oraz numer telefonu, na który potem przyjdzie sms z potwierdzeniem czasu i miejsca szczepienia. Powinieneś dostać 2-3 propozycje punktów w swojej okolicy i wybrać jeden. Ważne. Jeśli robisz to w imieniu mamy czy babci, możesz podać swój numer telefonu i dalej pilotować całą akcję. Aktualizacja: Trzeba podać także serię i numer dowodu tożsamości. Zostaje najbardziej tradycyjna, świetnie znana starszym osobom, powszechna w PRL droga uzyskania trudno dostępnego dobra – ustawić się w kolejce do wybranego punktu szczepień. (Gdyby stosować strategie znane z „komuny”, należałoby stanąć w nocy, a w razie potrzeby utworzyć komitet kolejkowy. Ale w nocy z 14 na 15 stycznia ma by zimno, nawet do minus 10 stopni…). Nie obowiązuje rejonizacja, więc można stosować wyrafinowane strategie, np. podjechać do mniejszej miejscowości, gdzie teoretycznie powinno być łatwiej się zapisać, niż np. na warszawskim Mokotowie. Ale pewnie większość z nas zdecyduje się na wybór punktu w okolicy mieszkania seniora czy seniorki. Jak wybrać taki punkt szczepień? Lista ok. 6000 punktów z podziałem na województwa jest tutaj. Niestety, nie została opracowana w sposób przyjazny, nie ma np. mapy, po której można by namierzyć punkt w swojej okolicy. Jest na szczęście wyszukiwarka, która działa na poziomie województwa. Możesz wpisać nazwę miejscowości a nawet ulicy. Dla województwa mazowieckiego punktów jest najwięcej – 822. Jak już znajdziesz 2-3 punkty, które wydadzą ci się na oko odpowiednie, to możesz tam pójść, powiedzmy rano, i zobaczyć jaka jest kolejka. Prawie na pewno będzie. Uwaga! Jeżeli bardzo zależy Wam na tempie, to możecie obstawić wybrane punkty rodzinnie: syn seniora tutaj, wnuczka tam, wnuczek jeszcze gdzie indziej. Ale uwaga! Nie należy rejestrować tej samej osoby w kilku miejscach, prawdopodobnie system zresztą do tego nie dopuści. Bądźcie ze sobą w kontakcie telefonicznym, komu się uda pierwszemu. Na liście punktów podane są numery telefonów punktów szczepień. Nie wiadomo, czy punkt przyjmie twoje zgłoszenie przez telefon (byłoby to działanie niestandardowe), ale na pewno możesz się dowiedzieć o godzinach przyjmowania zgłoszeń i być może o aktualnej liczbie chętnych. To może oszczędzić chodzenia z miejsca na miejsce. O ile uda ci się dodzwonić. Najprawdopodobniej pierwsi zapisani do punktu, będą szczepieni jako pierwsi. Ale sytuacja nie przypomina kolejek z PRL, bo w odróżnieniu od biletów na festiwal filmowy lub garsonki starczy dla wszystkich. Nie martwcie się zatem, jeśli nie zostaniecie zapisani do gabinetu lekarskiego na 25 stycznia (pierwszy dzień szczepień 80-latków), albo nawet jeśli uda wam się zapisać dopiero w sobotę czy nawet w poniedziałek. Wtedy też możecie założyć profil zaufany. Jak pisaliśmy wyżej – to może być najłatwiejsza droga rejestracji, a sam profil przyda się też do innych celów. Ogromna prośba zwłaszcza do samych seniorów, nie stresujcie się. Skąd wiemy, że dla wszystkich starczy? Bo wiadomo, że do końca marca Polska otrzyma 6 mln 156 tys. szczepionek firm Pfizer/BioNTech i Moderna. Tę liczbę trzeba podzielić na pół, bo każdy i każda dostanie dwie dawki preparatu. A więc będzie można zaszczepić 3 mln78 tys. osób. Jeżeli odliczymy ok. 700 tys. „medyków” z etapu zero (wg szacunków rządu), zostaje ogromna porcja dawek dla 2 378 tys. osób. Patrząc od góry na piramidę wieku na rok 2020, jaką publikuje GUS, widzimy, że: Razem, daje to 1 mln 685 osób w wieku 80 plus. Nawet gdyby wszystkie te osoby chciały się zaszczepić, zapasu, który zostanie „po medykach” wystarczy. Bardziej realistyczne jest przyjęcie założenia, że zaszczepi się 70 proc. osób 80 plus, czyli ok. 1 mln 180 tys. Jak wynika z tabel rządowych, które uwzględniają zarówno dostawy szczepionek Pfizera, jak Moderny do końca marca 3 mln osób zostanie zaszczepione pierwszą dawką szczepionki, a 2,4 mln dwiema dawkami. Z tej samej tabeli wynika, że pierwsze szczepienie dla 80-latków i „medyków” – razem ok. 1,9 mln osób – powinno potrwać do końca lutego, a drugą dawkę dostaną do 21 marca. Oczywiście te terminy dotyczą osób, które zapiszą się ostatnie. Pierwsze będą szczepione już 25 stycznia i 15 lutego.    Na koniec przestroga. To będzie wielka próba dla systemu informatycznego. Może tego nie wytrzymać i paść. Ale szczepionek od tego nie ubędzie, dla wszystkich starczy. Dlatego na koniec jeszcze raz prośba do 80-latek i 80-latków: Zdrowie, Ministerstwo Zdrowia, szczepienia na COVID-19 szczepionka
Posłuchali krytyki i szybciej szczepią „medyków”. Czyli kogo właściwie?^Piotr Pacewicz^14 stycznia 2021^https://oko.press/posluchali-krytyki-i-szybciej-szczepia-medykow-czyli-kogo-wlasciwie/^"Zamiast narzekać na brak dostaw, trzeba je lepiej wykorzystać – uelastycznić system, wprowadzić dwie dostawy tygodniowo" - pisało m.in. OKO.press. Władze poszły o krok dalej - trzy dostawy. Szczepienia "medyków" mogą się zakończyć już 7-15 lutego Podane w czwartek 14 stycznia dane o szczepieniach w grupie 0 („medyków”) są zaskakująco dobre. Zanotowaliśmy dobowy rekord prawie 60 tys. dawek, co oznacza po 96 szczepień na punkt. Średnia z ostatnich siedmiu dni zbliżyła się do 30 tys. Zaskakujące na tle poprzednich danych jest to, że środa (bo w czwartek poznajemy dane ze środy) okazała się lepszym dniem niż poniedziałek i wtorek, czyli złamany został dotychczasowy fatalny cykl, w ramach którego 624 punkty (w 509 tzw. szpitalach węzłowych) szczepiły intensywnie tylko na początku tygodnia, a potem wykańczały resztki z poniedziałkowej dostawy. Druga wiadomość, trudniejsza do zauważenia, jest jeszcze lepsza. Liczba dostarczonych od początku szczepień dawek do punktów szczepień wyniosła w czwartek 521 220, co oznacza, że w porównaniu ze środą wzrosła o prawie 38 tys. dawek. Oznacza to odejście od sztywnego systemu, który obowiązywał do tej pory, że dawki szczepionki Pfizera były zamawiane przez szpitale wyłącznie w czwartki i dostarczane w poniedziałki. Docierały już rozmrożone, a więc do wykorzystania w ciągu 5 dni. Usztywniało to system, bo szpitalom trudno było planować liczbę szczepień z takim wyprzedzeniem, a w soboty i niedziele dostarczone w poniedziałek szczepionki nie nadawały się do użytku. Dodatkowe 38 tys. dawek, które trafiły w czwartek do szpitali, to efekt decyzji Agencji Rezerw Materiałowych, by wprowadzić dwa dodatkowe dni dostarczania szczepionek: poza poniedziałkiem jeszcze czwartek i piątek:  W odpowiedzi na wpis dr Pawła Grzesiowskiego, eksperta Naczelnej Izby Lekarskiej ds. COVID, Agencja tłumaczy, że „taka możliwość była od początku” (zapewne stąd brały się śladowe zaszczepienia w weekend), ale teraz „wprowadzamy [ją] na stałe do systemu, aby uprościć ten proces. Zależy nam na jak najszybszym zaszczepieniu wszystkich chętnych”. Dobrze, że władze wycofują się z niemądrego systemu, choć szkoda, że go nie wprowadziły wcześniej, konsultując się z ekspertami i szpitalami. Poprzedni system krytykowaliśmy już 4 stycznia m.in. cytując dr. Grzesiowskiego. Tłumaczył, że zamawianie w czwartek szczepionek na cały następny tydzień sprawia, że „trudno zaplanować i zrealizować harmonogram dla kilkuset osób w 4 dni”. W odpowiedzi na narzekania władz (ministrów Niedzielskiego i Dworczyka, czy wojewody Radziwiłła), że nie da się szczepić szybciej, bo brakuje szczepionek pisaliśmy: „zamiast narzekać na brak dostaw, trzeba je lepiej wykorzystać – uelastycznić system, wprowadzić dwie dostawy tygodniowo”. Jak widać, Agencja poszła nawet o krok dalej – trzy dostawy. 13 stycznia 2021 13 stycznia zaszczepiono 369 tys. osób, czyli wykorzystano 35 proc. z otrzymanych do tej pory dawek. Ale do szpitali dostarczono już 521,2 tys., czyli 49,6 proc. W lodówkach Agencji Rezerw Materiałowych zostało drugie tyle (530,6 tys.), co jest odpowiednim buforem – to dawka na drugie szczepienie. Na pozór drobna zmiana procedur może radykalnie poprawić tempo szczepienia „medyków”. Przyjmijmy za rządem założenie, że zgłosi się 70 proc. z miliona upoważnionych, czyli 700 tys. osób. Ile to potrwa? Do środy wykonano 369,2 tys. szczepień. Do wykonania pozostało nieco ponad milion – 1030,8 tys. szczepień (330,8 tys. pierwszych i 700 tys. drugich). Gdyby szczepienia poszły w obecnym tempie 30 tys. dziennie potrwałyby 34 dni, czyli do 16 lutego. Prawie na pewno nowy, bardziej elastyczny system zamówień sprawi, że tempo wzrośnie i możemy dojść nawet do 40 tys. dziennie. Wtedy szczepienia mogłyby skończyć się już 7 lutego. Proces szczepień można jeszcze przyspieszyć, gdyby zmniejszyć dwie inne bariery. Preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż 5 dni. Władze zdecydowały, że wszystkie punkty szczepień będą dostawać szczepionkę już rozmrożoną. Tymczasem są szpitale węzłowe, które mają odpowiedni sprzęt do bezpiecznego przechowywania preparatu Pfizera i one mogłyby bezpiecznie zamawiać większe dawki, bez obawy, że nie zdążą ich wykorzystać.Opisywaliśmy też strach „żeby się nie zmarnowało”, jako błąd systemowy. Szpitale boją się zamówić zbyt dużo, bo obowiązują sztywne zasady, że można szczepić wyłącznie „medyków”. NFZ dał w okresie świątecznym furtkę na wykorzystanie nadmiaru szczepionek dla lekarskich rodzin i pacjentów, ale 6 stycznia ją zamknął. Inicjatywy w rodzaju zaszczepienia „grupy Jandy” mogą się dla szpitala fatalnie skończyć, a rząd rozdął aferę z grupą aktorów i aktorek do niebywałych rozmiarów. Swoje dołożyły też tabloidy, a „Super Express” podał służbowy telefon do aktorki i dał tytuł „Chcesz się zaszczepić, zadzwoń do Jandy”. Zostawienie przemyślanej formuły wykorzystania nadmiarowych dawek mogłoby zwiększyć zamówienia.  Tempo szczepień „medyków” nie ma większego znaczenia dla pozostałych grup, które będą szczepione w innym systemie, w blisko 6 000 punktów w całym kraju (ich lista tutaj). Znaczenie ma liczba „medyków” do zaszczepienia, bo wszyscy zainteresowani korzystają ze wspólnej puli szczepionek. Zgodnie z Narodowym Programem Szczepień etap zero obejmuje „pracowników sektora ochrony zdrowia (personel medyczny, pracowników DPS i MOPS oraz personel pomocniczy i administracyjny w placówkach medycznych, w tym stacjach sanitarno-epidemiologicznych)”. Jak wyjaśniło ministerstwo zdrowia, są to osoby „najbardziej narażone na zakażenie koronawirusem z racji wykonywanych obowiązków zawodowych”. 12 stycznia 2021 Nikt nie zakwestionuje, że ludzie, którzy ratują zdrowie i życie osób zakażonych, powinni być najlepiej zabezpieczeni. Także dlatego, że każde ich zachorowanie zmniejsza wydolność systemu. Jak 30 grudnia podała PAP za ministerstwem zdrowia, w 2020 roku na COVID-19 zmarło 66 lekarzy, 48 pielęgniarek, 10 dentystów, 4 farmaceutów, 5 ratowników, 4 położne. Razem 137 osób. W tych sześciu grupach zawodowych zakażonych zostało 81 910 osób. To nie znaczy jednak, że wszyscy zakwalifikowani do etapu zero spełniają warunek szczególnego narażenia na zakażenie. Ministerstwo precyzuje, że w grupie 0 znaleźli się: To dość oczywiste grupy, nie jest jednak jasne, czy wyjątkowo narażeni na zakażenie są pracownicy: Innymi słowy, pracowniczka sortująca czy pakująca leki i kierowca dowożący je do aptek, a także personel pomocniczy w stacji Sanepidu znaleźli się grupie najbardziej uprzywilejowanych, przed 80-latkami. Zapewne bardziej od nich narażone na zarażenie są np. kasjerki supermarketów, czy listonosze. Nie zawsze oczywisty jest też priorytet dla pracowników i studentów uczelni medycznych (do których zaliczono też uczelnie psychologiczne) którzy zostali wyróżnieni z grona akademickiego. Poza – rzecz jasna – oczywistymi przypadkami studentów i pracowników, którzy mają zajęcia lub staże w szpitalach. Ministerstwo zdrowia podkreśla: „Ważne! Do grupy 0 zalicza się także personel niemedyczny pracujący w wymienionych podmiotach, czyli administracyjny i pomocniczy”. Wydaje się, że zwyciężyła tu logika myślenia sektorowego: „Do szczepień można zgłaszać cały personel pracujący (w tym administracyjny i pomocniczy) lub wykonujący zawód w podmiotach z sektora ochrony zdrowia, niezależnie od podstawy zatrudnienia, również w formie wolontariatu lub w ramach praktyk zawodowych, niezależnie od tego czy dana osoba wykonuje zawód medyczny”. Są poważne argumenty za takim podejściem. Inaczej mogłoby dochodzić do sytuacji i konfliktów, że w jednej jednostce organizacyjnej pracowaliby ludzie z etapu zero i tacy, którzy musieliby na szczepionkę poczekać. Ponadto, chodzi o ochronę całej branży przed paraliżem, bo np. bez kierowców nie byłoby dostaw leków, a brak sekretarki sparaliżowałby oddział Sanepidu. Nie chodzi o to, by komuś żałować, że szybciej się zaszczepił. Ale w tak delikatnej sprawie jak kolejka do bezpiecznego życia można było być może ograniczyć szczepienia „medyków” do armii z pierwszej linii frontu. Zdrowie, Adam Niedzielski, Michał Dworczyk, Konstanty Radziwiłł, Ministerstwo Zdrowia, COVID-19 koronawirus szczepienia na COVID-19 szczepionka
UK i UE w pułapce Vidala: „Nie wystarczy odnieść sukces, inni muszą ponieść porażkę”^Timothy Garton Ash^14 stycznia 2021^https://oko.press/wielka-brytania-i-ue-nie-wystarczy-odniesc-sukces-inni-musza-poniesc-porazke/^Wielka Brytania po brexicie wchodzi w epokę nieustannych negocjacji, nieporozumień, konkurencji i konfliktów z UE. A przecież istnieje większa, strategiczna logika współpracy, która przeciwstawia się politycznej logice rywalizacji pełnej zazdrości - przypomina Timothy Garton Ash Timothy Garton Ash jest profesorem Studiów Europejskich na Uniwersytecie Oksfordzkim oraz starszym wykładowcą w Hoover Institution na Uniwersytecie Stanforda. Ostatnio wydał: „Wolny świat: Ameryka, Europa i Zadziwiająca Przyszłość Zachodu” [Free World: America, Europe & the Surprising Future of the West]. Ten tekst, napisany dla „The Guardian”, w Polsce publikuje tylko OKO.press Po brexicie, Wielka Brytania i Unia Europejska stoją w obliczu pułapki Gore’a Vidala. Amerykański pisarz zasłynął stwierdzeniem: „Nie wystarczy odnieść sukces. Inni muszą ponieść porażkę”. Dziś dominuje logika polityczna, która skłania obie strony do uznawania względnej porażki przeciwnika za miarę własnego sukcesu. Obserwowaliśmy to już przy szczepionkach na Covid, gdy Boris Johnson pysznił się, że Wielka Brytania zrobiła więcej niż cała reszta Europy razem wzięta. Gavin Williamson, brytyjski minister edukacji, doszedł w tej retoryce do infantylnego ekstremum. Stwierdził, że stało się tak, ponieważ Wielka Brytania „jest znacznie lepszym państwem niż wszystkie pozostałe”. Podejście Vidala jest głęboko zakorzenione w projekcie zwolenników brexitu. W końcu cały sens tego ćwiczenia ma polegać na pokazaniu, że Wielkiej Brytanii „lepiej będzie poza Unią”. 9 stycznia 2021 Dla Unii Europejskiej ta logika jest mniej kluczowa, nie tylko, dlatego, że ma teraz mnóstwo spraw na głowie. Natomiast ta logika nadal jest obecna, zwłaszcza w krajach, w których liczący się eurosceptyczni politycy (np. Marine le Pen we Francji) mogliby na inne sposoby podkreślić sukces „wyzwolonej” Wielkiej Brytanii. Tę logikę wyraźnie widać we wpisach na Twitterze Clémenta Beaune’a, utalentowanego francuskiego ministra do spraw Europy. W noc ostatecznego wyjścia Wielkiej Brytanii z Unii Beaune zamieścił na Twitterze komentarz, którego udzielił kanałowi informacyjnemu LCI. Jak słusznie zauważył, Wielka Brytania sama karze się brexitem, ale „konieczne było też pokazanie ceny, jaką trzeba było zapłacić za to wyjście”. Takie stwierdzenie może oczywiście budzić sprzeciw. Przecież negocjacje już się zakończyły. Mamy umowę. Brexit się dokonał. Cóż, zastanówcie się ponownie. W nadchodzących latach Wielka Brytania będzie w stanie ciągłych negocjacji z Unią Europejską. Rząd Borisa Johnsona powiedział, że wybór sprowadza się do bycia „Australią lub Kanadą”, ale w rzeczywistości będziemy bardziej podobni do Szwajcarii, która musi znosić niekończące się rundy żmudnych negocjacji z UE, przerywanych atakami odwetu ze strony Brukseli. Żeby było jasne: Wielka Brytania stanie się Większą Szwajcarią z rakietami. Co do sedna, dylemat pozostaje ten sam. 2 lutego 2020 Rząd Johnsona wynegocjował doskonały układ w sprawie handlu – to znaczy doskonały dla UE. Niemieckie samochody mogą nadal być sprowadzane do Wielkiej Brytanii, wraz z innymi produkowanymi towarami, w których UE ma nadwyżkę handlową z Wielką Brytanią. Dla 80 proc. brytyjskiej gospodarki, czyli usług, prawie wszystko pozostaje do uzgodnienia. Dotyczy to również usług finansowych, które stanowią blisko 10 proc. brytyjskiego eksportu. Jak błyskotliwie napisał Beaune, około 6 miliardów euro w europejskich transakcjach opuściło londyńską giełdę, aby wejść na rynki wewnątrz UE. Już pierwszego dnia handlu w tym roku. Francuski dziennik Le Figaro ironicznie określił tę wypowiedź jako wyraz Schadenfreude. 30 grudnia 2020 Doskonały raport, który David Henig, ekspert do spraw handlu, opracował dla organizacji społecznej Best for Britain [jej celem było powstrzymanie wyjścia Wielkiej Brytanii z UE – red.] dowodzi, że umowa Johnsona z UE stanowi jedynie „ramy dla przyszłej współpracy”. Hening dalej określa długą listę obszarów, w których w długoterminowym interesie gospodarczym Wielkiej Brytanii leży zabezpieczenie dalszych porozumień. Wiele z nich, jak na przykład ustalenie „równoważności” brytyjskich usług finansowych, stanowi jednostronny dar UE – a z niektórych z nich można wycofać wedle uznania, jak dowiedzieli się Szwajcarzy. Asymetria sił między obiema stronami jest obecnie bardziej dotkliwa niż kiedykolwiek. A to wszystko po co? Jeśli „suwerenność” oznacza formalne upoważnienie państwa do stanowienia własnych praw, interpretowanych przez jego własne sądy, to Wielka Brytania zyskała trochę więcej suwerenności. Jeśli natomiast „suwerenność” oznacza rzeczywistą władzę państwa nad własnym losem oraz wspieranie własnych interesów narodowych, to Wielka Brytania tę suwerenność utraciła. Nie chodzi tu o to, by powtórzyć starą brexitową debatę „zostać czy wyjść”. Chodzi o to, że w tym bagnie ciągłych negocjacji będzie nieskończenie wiele okazji do nieporozumień, konkurencji i konfliktów. Dlatego też pytanie do wszystkich inteligentnych i pełnych dobrej woli ludzi po obu stronach kanału La Manche brzmi: jak uniknąć wpadnięcia w pułapkę Vidala. Nie chodzi o brak konkurencji. Konkurencja jest dobra dla biznesu. W istocie historycy twierdzili, że poziom konkurencji pomiędzy różnymi graczami jest tym, co historycznie uczyniło Europę bogatą i potężną, w przeciwieństwie do bardziej monolitycznych tworów, takich jak Chiny. Sztuka polega na znalezieniu właściwej równowagi między konkurencją a współpracą. 1 stycznia 2021 Każdy, kto śledził jakiekolwiek wewnętrzne negocjacje Unii Europejskiej, wie, że nadal istnieje duża rywalizacja między państwami członkowskimi UE. Ale rywalizacja ta przypomina raczej zawody w rugby pomiędzy tym, co w Wielkiej Brytanii nazywane jest „home nations” [reprezentacjami krajów wchodzących w skład Wielkiej Brytanii – red.]. Zawodnicy rugby z Anglii, Szkocji, Walii i Irlandii (nadal zaliczanej tutaj do „home nations”) walczą ze sobą zacięcie przez 80 minut. Ale na koniec podają sobie ręce i klepią się po plecach, wiedząc doskonale, że w przyszłym tygodniu będą grać po tej samej stronie, dla British and Irish Lions [Brytyjskich i Irlandzkich Lwów] przeciwko All Blacks lub Springboks. Podobnie, kraje wchodzące w skład UE wiedzą, że w przyszłym tygodniu zagrają w europejskiej drużynie kontra Rosja lub Chiny. 7 listopada 2020 I oto pojawia się promyk nadziei. Bo jeśli chodzi o Rosję, Chiny, Iran czy zmiany klimatyczne, Wielka Brytania i większość krajów Europy kontynentalnej stoją po tej samej stronie. Brexit tego nie zmieni. Tak więc istnieje większa, strategiczna logika współpracy, która przeciwstawia się politycznej logice rywalizacji pełnej zazdrości. Ale to racjonalne spojrzenie, podzielane nawet przez twardy brytyjski rząd zwolenników brexitu, samo w sobie nie wystarczy, aby zapewnić dobre stosunki po obu stronach kanału po brexicie. Wymaga to zaufania, dobrej woli, jasnej komunikacji i częstych interakcji. Po prawie pięciu latach nieszczęsnych sporów wokół brexitu brakuje już zaufania i dobrej woli. Minister Michael Gove, który obok Johnsona jest wiodącym brytyjskim „Panem Brexitem”, mówi, że mamy teraz „specjalne relacje” z UE. W tej chwili są to puste słowa. Urzeczywistnienie ich wymaga ustanowienia nowych kanałów komunikacji, zastąpienia gęstej sieci codziennych kontaktów, którą straciliśmy opuszczając UE. Widzę w Downing Street pewną gotowość do wypracowania tego bilateralnie, zwłaszcza z Niemcami i Francją, ale jak dotąd nie ma takiej woli w przypadku samej UE. Patrząc na internetowy harmonogram ministrów brytyjskiego rządu, jedyne, co widzę, to wzmianka o „przyszłych stosunkach z UE” u Gove’a (który w praktyce wydaje się być ministrem do spraw wszystkiego), podczas gdy sekretarz spraw zagranicznych wśród swoich obowiązków wymienił „Europę”. Ma on pod sobą wiceministra „do spraw Europejskiego Sąsiedztwa i Ameryk”, tej samej rangi, co wiceminister, w innym departamencie, „do spraw Bezdomności i Mieszkalnictwa”. Jeśli rząd będzie postępował w ten sposób, to jego „specjalne relacje” z UE dojrzeją do tego, aby usłyszeć złośliwą uwagę, którą kiedyś usłyszałem od byłego kanclerza Niemiec Helmuta Schmidta na temat chwalonych przez Wielką Brytanię specjalnych relacji z USA: „Są one tak wyjątkowe, że tylko jedna strona wie o ich istnieniu”. Po brexicie Wielka Brytania bardziej niż kiedykolwiek potrzebuje polityki europejskiej – a UE potrzebuje polityki brytyjskiej. Tłumaczyła Anna Halbersztat Śródtytuły od redakcji Władza, Unia Europejska, Boris Johnson Brexit Clément Beaune Gavin Williamson Michael Gove Unia Europejska Wielka Brytania
Przewrót w nowej KRS. „Jastrzębie” Ziobry odwołały przewodniczącego Rady i jej rzecznika^Mariusz Jałoszewski^14 stycznia 2021^https://oko.press/przewrot-w-nowej-krs-jastrzebie-ziobry-odwolaly-przewodniczacego-rady-i-jej-rzecznika/^Nowa KRS odwołała nagle przewodniczącego Mazura i rzecznika Miterę. Obaj ścierali się z sędziami bliskimi Ziobrze. "Odwołanie mnie świadczy o tych członkach, którzy zbyt dużą wagę przywiązują do swych dochodów i wybiórczo traktują zasadę jawności pracy Rady" - mówi OKO.press sędzia Mazur Neo KRS, która miała być posłusznym narzędziem „reform sądowniczych” zawiodła oczekiwania min. Ziobry. Zwłaszcza przewodniczący Leszek Mazur (na zdjęciu u góry) i rzecznik prasowy Maciej Mitera. Stanowiska stracili w czwartek 14 stycznia po godzinie 14:00. W niejawnym głosowaniu za odwołaniem Mazura z funkcji przewodniczącego Rady głosowało 13 członków Rady, 2 było przeciw, 2 się wstrzymało. Sędziego Miterę odwołano zaś z funkcji rzecznika prasowego (14 głosów „za”) i z funkcji członka Prezydium nowej KRS (12 głosów „za”). Wniosek o odwołanie Mazura i Mitery został złożony w czwartek rano. Złożył go sędzia Marek Jaskulski z Poznania, członek Prezydium nowej KRS. Oficjalny powód to utrata zaufania. Odwołania chciało jednak więcej sędziów z Rady. Dyskusję nad wnioskiem jednak utajniono, a to podczas niej formułowano zarzuty wobec Mazura i Mitery. Jawna była tylko krótka część posiedzenia Rady wraz z głosowaniem nad ich odwołaniem. Leszek Mazur chciał przełożenia głosowania na piątek, by do tego czasu przygotować swoje stanowisko. Ale prowadzący obrady poseł PiS Arkadiusz Mularczyk (od trzech miesięcy jest wice przewodniczącym nowej KRS mimo, że jest politykiem) parł do szybkiego głosowania. Mazur dostał tylko kilka minut na krótkie wygłoszenie swojej obrony. A potem zarządzono głosowanie. Odwołanie przewodniczącego KRS to pierwszy taki przypadek w historii Rady. I co ciekawe, może być to nielegalne, bo prawo nie przewiduje jego odwołania. Odwołanie przewodniczącego Leszka Mazura (na co dzień jest sędzią Sądu Okręgowego w Częstochowie) i rzecznika prasowego Rady Macieja Mitery (jest też prezesem Sądu Rejonowego dla Warszawy-Śródmieścia z nominacji resortu Ziobry) to skutek narastającego od miesięcy konfliktu w nowej KRS. Rada podzieliła się na tzw. gołębie i jastrzębie. Pisaliśmy o tym w OKO.press: 27 października 2020 Pierwsza grupa to członkowie Rady, którzy chcieli pracować bardziej niezależnie i transparentnie. Chcieli też, by kandydatury do awansów sędziowskich były oceniane bardziej krytycznie – by nie dawać awansów „swoim” sędziom. Mazur i Mitera nie skorzystali z okazji i jako członkowie nie przyklepali sobie awansów do sądów wyższych instancji. Uważali, że członkowie Rady nie powinni starać się o awans w trakcie pracy w Radzie. Z grupą gołębi wiąże się też członków Rady: Wiesława Johana, Pawła Styrnę, Jędrzeja Kondka, Ewę Łąpińską. Druga grupa, czyli „jastrzębie”, to raczej zwolennicy ostrego kursu w sądach. Bliżej im do resortu ministra Ziobry. Mówi się też o nich, że blisko im do byłego wiceministra sprawiedliwości Łukasza Piebiaka, który był kadrowym w sądach. Piebiak w 2019 roku musiał odejść ze stanowiska po wybuchu afery hejterskiej. Z tą grupą wiąże się: 29 kwietnia 2020 Część z Jastrzębi dostała już awanse od nowej KRS. Nawacki na sędziego Sądu Okręgowego w Olsztynie, a Drajewicz i Puchalski do nielegalnej Izby Dyscyplinarnej. Awans dostała też Dagmara Pawełczyk-Woicka, prezes Sądu Okręgowego w Krakowie, szkolna koleżanka Ziobry. Ponadto awanse dostali rzecznicy dyscyplinarni Ziobry: Piotr Schab, Michał Lasota i Przemysław Radzik oraz jego żona. Pisaliśmy o tym w OKO.press: 29 października 2020 O te awanse też były spory na posiedzeniach nowej KRS. Reszta członków Rady próbuje być po środku. Ale po głosowaniu widać, że poparli odwołanie Mazura i Mitery. Krytycznie o byłym już przewodniczącym Rady mówiła np. Dagmara Pawełczyk-Woicka. Do frontalnego starcia „jastrzębi” z „gołębiami” w nowej KRS doszło w grudniu 2020 roku. Najpierw próbowano odwołać wiceszefa KRS Wiesława Johana (sędzia TK w stanie spoczynku), który zasiada w Radzie z ramienia prezydenta. Jako jeden z nielicznych w czwartek 14 stycznia bronił Mazura. Do jego odwołania parł Maciej Nawacki. Na Radzie w grudniu była też dyskusja o wynagrodzeniach członków KRS za udział w pracach komisji tematycznych. Dyskusję wywołał przewodniczący Rady Leszek Mazur, bo okazało się, że część członków nowej KRS znalazło sposób, by w ten sposób dorabiać. Ich wynagrodzenia szły w tysiące złotych – w drugim półroczu w ten sposób część członków Rady zarobiła ok. 160 tys. zł. To zagrażało, że KRS zabraknie pieniędzy. Leszek Mazur doprowadził do ukrócenia tego. Potem proceder dorabiania na posiedzeniach komisji opisał „Dziennik Gazeta Prawna” i RMF. Jak pisał RMF w ten sposób pokaźne sumy zarobili: Maciej Nawacki – 22 tys. zł, Dariusz Drajewicz – 23 tys. zł, Jędrzej Kondek – 18 tys. zł, poseł Arkadiusz Mularczyk i Teresa Kurcyusz-Furmanik po 15 tys. zł (ta ostatnia od dwóch dni nie zasiada już w Radzie, bo przeszła w stan spoczynku, na jej miejsce Sejm wybierze nowego sędziego), Jarosław Dudzicz – 14,5 tys. zł. Dodatkowe wynagrodzenie było możliwe, bo posiedzenia komisji zwoływano w innych dniach niż posiedzenia Rady i dlatego KRS musiała za nie dodatkowo zapłacić. Działo się tak od lipca 2020 roku. Przez epidemię posiedzenia komisji mogły odbywać się online. Członkowie komisji zaczęli więc coraz częściej zwoływać obrady i dostawali za to wynagrodzenie (za każdy dzień pracy przysługuje 1 tys. zł diety). Wcześniej nie było to możliwe, bo posiedzenia komisji były w dniach posiedzeń plenarnych Rady i można było pobrać tylko jedną dietę. Potem materiał o tym pojawił się w „Czarno na Białym” TVN24. Pokazano w nim także, jak zarabia na zasiadaniu w kilku miejscach członek nowej KRS Dariusz Drajewicz. Z materiału TVN24 wynika też, że w ostatnim czasie nie jest on aktywny na posiedzeniach nowej KRS. W materiale TVN24 krytycznie wypowiadali się Maciej Mitera i Leszek Mazur. Pisaliśmy w OKO.press o tym, że Drajewicz jako wiceprezes nie ma prawie żadnych obowiązków w sądzie: 28 listopada 2020 I te materiały w mediach mogły doprowadzić do czerwoności „jastrzębi” i stać się pretekstem odwołania Mazura i Mitery. Z dyskusji na posiedzeniu nowej KRS wynika, że Mazurowi i Miterze zarzuca się właśnie krytykowanie postaw innych członków nowej KRS (z grupy jastrzębi) w mediach. Nie spodobało się też to, że KRS w ramach dostępu do informacji publicznej udostępniła dziennikarzom protokoły z posiedzeń komisji, za które płaciła KRS. Stawiano zarzut, że w protokołach państwowego organu mogą być dane osobowe obywateli, którzy składali skargi do KRS. Mówił o tym Maciej Nawacki. Poseł Arkadiusz Mularczyk zamówił nawet w Biurze Analiz Sejmowych opinię potwierdzającą, że protokołów nie można dać dziennikarzom. W ten sposób pominął i zlekceważył konstytucyjny organ, w którym sam zasiada z ramienia Sejmu. Odwołany szef KRS Leszek Mazur z kolei powołał się na opinię biura prawnego Rady z której wynika, że protokoły są informacją publiczną. KRS w piątek 15 stycznia ma pracować dalej. Nie wiadomo, kto stanie na jej czele, ale należy sądzić, że będzie to ktoś z „jastrzębi”. Na razie nie powinno się jednak powoływać przewodniczącego. Z ustawy o KRS wynika bowiem, że po zwolnieniu stanowiska przez szefa Rady, kolejne posiedzenie KRS zwołuje pierwsza prezes SN – czyli Małgorzata Manowska – i prowadzi obrady do czasu wyboru nowego przewodniczącego. Na zwołanie posiedzenia ma 30 dni. Wydaje się, że to formalność. Ale odwołanie przewodniczącego Rady może być nielegalne. Dlaczego? Ustawa o KRS, choć reguluje powołanie przewodniczącego, to nic nie mówi o jego odwołaniu. Nie mówi też o tym Konstytucja. Te wątpliwości poruszono na czwartkowym posiedzeniu Rady. Co zrobi w tej sytuacji prezes SN Małgorzata Manowska? Czy do sporu wkroczy prezydent Andrzej Duda? Jego przedstawiciel w Radzie Wiesław Johan mówił, że prezydent jest zaniepokojony odwołaniem Mazura. Z informacji OKO.press wynika, że w piątek na posiedzeniu może dojść do dalszego ciągu przewrotu. Bo nie można wykluczyć, że Rada będzie jednak chciała – nie czekając na prezes SN – wybrać przewodniczącego lub dokooptować nowe osoby do Prezydium KRS. OKO.press zapytało sędziego Leszka Mazura o komentarz do odwołania. „Odwołanie mnie świadczy o tych członkach Rady, którzy zbyt dużą uwagę przywiązują do swoich dochodów i wybiórczo traktują zasadę jawności pracy Rady. Nie mógłbym dalej realizować mandatu przewodniczącego przy takich oczekiwaniach na stosowanie zasady jawności i na organizację pracy Rady. Bo miałbym wątpliwości czy postępuję słusznie. Nie rozumiem też zarzutów do sędziego Mitery. Był otwarty na media, bo poważnie traktował swoje obowiązki rzecznika prasowego. Nie widział on też możliwości nieupublicznia informacji z pracy Rady” – mówi OKO.press sędzia Leszek Mazur. OKO.press wiele razy pisało o nowej KRS, kto w niej zasiada i dlaczego ten konstytucyjny organ nie ma przymiotu niezależności: 3 grudnia 2019 Sądownictwo, Leszek Mazur, Maciej Mitera, Krajowa Rada Sądownictwa, Krajowa Rada Sądownictwa Leszek Mazur Maciej Mitera odwołanie
Nauczyciel: to system zabił naszego kolegę. Zmuszono nas do powrotu do szkół bez żadnej ochrony^Marta K. Nowak^14 stycznia 2021^https://oko.press/nauczyciel-to-system-zabil-naszego-kolege-zmuszono-nas-do-powrotu-do-szkol-bez-zadnej-ochrony/^"Niektórym dopiero ta śmierć uświadomiła, jak groźny jest wirus i na jakie niebezpieczeństwo zostaliśmy wystawieni. Półtora miesiąca wystarczyło, żeby doprowadzić jedną osobę do śmierci, drugą w ciężkim stanie do szpitala " - mówi nauczyciel z Nowego Sącza 17 stycznia kończą się ferie, a zgodnie z decyzją rządu dzieci 1-3 i ich nauczyciele wrócą do szkół. Bezpieczeństwo przed niekontrolowanym roznoszeniem się wirusa COVID ma zapewnić tzw. „system bańkowy”. Dzieci będą miały przypisaną klasę i nauczyciela, żeby uniknąć spotkań z innymi grupami. Nie rozwiązuje to wszystkich problemów, bo kilku nauczycieli pozostanie „wędrującymi”, np. ci od języków lub wuefiści. Samorządy obawiają się, że to na nie spadną koszty dostosowania się do nowych wymogów. „Gdyby szkoły chciały trzymać się tej zasady, musiałyby zatrudnić dodatkową kadrę. A wiadomo, że nie ma nowych etatów bez pieniędzy. O specjalnych nakładach z budżetu centralnego nie ma mowy, a to oznacza, że albo dodatkowe wydatki poniosą samorządowcy, albo wytyczne znów zostaną tylko na papierze” – pisze Anton Ambroziak w OKO.press. 11 stycznia 2021 Decyzja o powrocie do szkół w sytuacji, gdy liczba wykrywanych codziennie zakażeń sięga 9 tys., budzi obawy. Ostatni wrześniowy powrót do szkół, z którego rząd wycofał się w połowie października, miał z pewnością wpływ na gwałtowny skok zachorowań. „Otwarcie szkół z równoległym ograniczeniem testowania spowodowało, że pandemia wymknęła się w Polsce spod kontroli” – mówiła OKO.press epidemiolożka prof. Maria Gańczak. Dzieci często przechodzą wirusa bezobjawowo, mogą więc łatwo go przenosić. Grożą im też poważne powikłania po-covidowe: PIMS, o których pisaliśmy tutaj: 2 grudnia 2020 O swoje zdrowie i życie boją się też nauczyciele, którzy w zamkniętych zimą klasach są wobec wirusa bezbronni. Niedawno opublikowaliśmy nadesłaną przez czytelnika historię nauczyciela – Wojtka, który zachorował na COVID. Jego kolega z pracy zmarł, inna nauczycielka trafiła do szpitala. 12 grudnia 2020 Przeczytało ją kilku nauczycieli z jednej ze szkół zawodowych w Nowym Sączu. „Historia naszej szkoły jest bardzo podobna” – napisał jeden z nich, który wini rząd za śmierć kolegi z pracy. „Władza swoją decyzją o otwarciu szkół 1 września przyczyniła się do wielu tragedii, nieodwracalnych zmian w zdrowiu i psychice kolejnych osób, bez żadnej odpowiedzialności i bez zabezpieczenia zmuszając nauczycieli i uczniów do pójścia do szkół” – mówi OKO.press nauczyciel, który woli zostać anonimowy (redakcja zna personalia nauczyciela oraz nazwę szkoły, o której mowa). Opowiada, jak wyglądał wrześniowy powrót do szkoły i jakie przyniósł konsekwencje. Marta K. Nowak, OKO.press: jak wyglądał początek pandemii w pana szkole? Kiedy wprowadzono naukę zdalną, jej organizację przerzucono na szkoły. Nauczyciele robili, co mogli, szkoła próbowała ich wspierać – nasza zainwestowała w kosztowną platformę, dzięki której organizowaliśmy naukę zdalną. Jesteśmy technikum, ale ekonomicznym, więc nie mamy takiego problemu z zajęciami praktycznymi, jak szkoły przygotowujące kucharzy, fryzjerów czy mechaników. Musieliśmy tylko zapewnić komputery uczniom, którzy ich nie mają. Dostaliśmy je dopiero w Sylwestra. Nauczyciele, jeśli chcieli, mogli chodzić do szkoły i łączyć się z uczniami z sali lekcyjnej. Chętnie z tego korzystałem, raz spotkałem przy takiej okazji na korytarzu kolegę z pracy. Był wtedy jeszcze sceptyczny wobec obostrzeń, nie uważał, że wirus jest aż tak niebezpieczny. To właśnie on później zmarł, bo przyszedł wrzesień i decyzją rządu szkolnictwo znowu uruchomiono. Z ogromnym narażeniem nauczycieli i uczniów. Co się działo, kiedy ministerstwo ogłosiło powrót do szkół od września? Mieliśmy duże obawy. Uważaliśmy, że lepszym rozwiązaniem byłoby przeczekanie w systemie zdalnym, o którym od wiosny wiele się już nauczyliśmy, albo nawet przedłużenie wakacji, żeby się lepiej przygotować. Przez całe lato nie było wiadomo, co ministerstwo zdecyduje. Szkoła opracowała procedury, przeszkolono nas. Jednak podczas ponad dwugodzinnego szkolenia na temat wprowadzonych procedur nabrałem jeszcze większych obaw, czy powrót do szkoły to dobre rozwiązanie. Większość procedur nie miała szans być zrealizowana. Klasy miały być przypisane do konkretnych sal, tak żeby uczniowie cały czas przebywać w jednej. Mieli nie wychodzić na przerwy, a do toalety chodzić wyłącznie pojedynczo. Przestrzeganie tych zasad było jednak trudne. Klasę trzeba było jednak zmienić kiedy odbywały się zajęcia zawodowe, wychowania fizycznego czy informatyka. Nie mamy stołówki, ale działa szkolny sklepik. Nie dało się tam zapewnić odpowiednich odstępów. Nie było komu tego kontrolować, bo większość nauczycieli na przerwach pilnowała uczniów w klasie, a potem starali się zdążyć do innej sali na następną lekcję. A gdyby udało się uczniów zamknąć w klasach, mogłoby być bezpiecznie? Nie do końca. Klasy są dość liczne- w każdej minimum 30 uczniów. Nauczyciel nie jest w stanie kontrolować ich stanu zdrowia. Jeszcze wiosną uruchomiliśmy konsultacje dla maturzystów. Zapisywali się na nie wcześniej, grupy były małe, odległości zachowane. Ale okazało się, że przychodzili z katarem i kaszlem. Mówili: ale my usiądziemy w ostatniej ławce, nie będziemy zarażać. W naszej szkole jest 1000 uczniów, pracujemy na dwie zmiany. Stary budynek szkoły ma 3 wejścia. W ciągu jednej zmiany tymi wejściami przechodzi ok. 500 uczniów. Nie da się im nawet wszystkim zmierzyć przy wejściu temperatury. Szkoła nie ma też żadnego wpływu na to, co dzieje się przed rozpoczęciem zajęć. Wielu uczniów dojeżdża z innych miejscowości, przyjeżdża pół godziny przed czasem. Czekają na otwarcie szkoły, gromadzą się pod salami. Widzieliśmy, że nie wszyscy przestrzegali reżimu maseczkowego. Jaka była wasza reakcja na decyzję o powrocie we wrześniu? Baliśmy się. Nikt nie wiedział, jak to się rozwinie. Widzieliśmy tylko rosnące statystyki zachorowań i zgonów. Przy mniejszej zachorowalności szkoły zamknięto, przy większej – otwarto. Dyrekcja słyszała o naszych wątpliwościach co do procedur, ale odpowiadała, że są zgodne z wytycznymi samorządu. Trudno było zaproponować lepsze rozwiązanie. Okazało się, że wrócić do systemu zdalnego możemy dopiero jeśli na wniosek dyrektora zgodzi się urząd miasta i sanepid. A sanepid zrobi to pod warunkiem, że będą potwierdzone przypadki. To może się przecież stać nawet dwa tygodnie od zakażenia. Zostawiono nas więc w sytuacji, kiedy zamiast zapobiegać, musimy czekać, aż coś się stanie. I stało się, właśnie kiedy przestawaliśmy się obawiać. Był taki moment? Jak wyglądał powrót do szkoły? Pierwsze dni w szkole we wrześniu przeżyłem z wielką obawą. Wśród moich znajomych spoza grona nauczycieli było już kilku, którzy bardzo ciężko przechorowali COVID. W szkole paru nauczycieli od razu wzięło chorobowe, jedna osoba skorzystała z urlopu na poratowanie zdrowia. To oznaczało więcej pracy dla tych, którzy ich zastępowali. Nie tylko my się baliśmy, nieobecności było też widać wśród uczniów. Na początku byli radośni, widzieli się pierwszy raz od pół roku. Ale szybko w poszczególnych klasach zaczęły się nieobecności. Zamiast 2 – 3 osób, jak zazwyczaj, przychodzić przestawało nagle 10. W połowie września przyzwyczaiłem się do sytuacji. Chyba nawet statystyki pokazujące wzrost zachorowań przestały robić na mnie wrażenie. Strach z końca wakacji powoli mijał. Z drugiej strony nie miałem pojęcia, jak wygląda sytuacja, ile osób choruje. O chorobie nauczyciela dowiadywała się jedynie osoba, którą proszono o zastępstwo. Nikt też nie informował o rodzaju choroby, mogliśmy się tylko domyślać. W połowie października szkoły znów zamknięto. Następnego dnia okazało się, że nasz kolega jest na zwolnieniu chorobowym. Wiedzieliśmy, że w jego klasie pojawiły się wcześniej objawy. Około tygodnia później już nie żył. Jak zareagowaliście? Wstrząsnęło to nami. To był człowiek, który podczas 30 lat pracy w szkole ani razu nie wziął L4. Nie chorował, był aktywny, bez samochodu, dużo chodził. Lubił góry, narty, organizował wycieczki. Miał swoje sposoby na dobre zdrowie, może to uśpiło jego czujność? Prawdopodobnie pomoc wezwano za późno. Kiedy przyjechała karetka, nie byli go w stanie uratować. W tym samym dniu, w którym dowiedzieliśmy się o jego śmierci, inną nauczycielkę mieszkającą po sąsiedzku zabrało pogotowie. W śpiączce była trzy tygodnie, obawialiśmy się najgorszego. Całe szczęście udało jej się z tego wyjść. Chodziły pogłoski, że chorych jest więcej – jedni przechodzą ostrzej, inni łagodniej. Żadnych oficjalnych informacji nie dostawaliśmy. Niektórym dopiero ta śmierć uświadomiła, jak groźny jest wirus i na jakie niebezpieczeństwo zostaliśmy wystawieni. Napisałem wtedy, że to system go zamordował. Nadal tak uważam. Zostaliśmy zmuszeni do powrotu, bez gwarancji skutecznego zabezpieczenia – ani nauczycieli ani uczniów. Półtora miesiąca otwartych szkół wystarczyło, żeby doprowadzić jedną osobę do śmierci, inną w ciężkim stanie do szpitala, nie mówiąc o zdrowiu wielu innych, którzy przeszli zakażenie lżej. Już za tydzień do szkół wrócą klasy 1-3. „Ryzyko napędzenia pandemii nie jest aż tak duże, natomiast szkody związane z nieprzebywanie dzieci z klas 1-3 w grupie rówieśniczej, to jest koszt, który nie równoważy ryzyka” – uznał minister Czarnek.  Wiem, że młodzież potrzebuje kontaktu i szkoły jako miejsca spotkań, nauczyciele też chcą powrotu, mają zdalnego trybu dość. Chcemy, żeby to się wszystko skończyło. Ale nie ryzykować życiem, zanim to się stanie. Sytuacja jest dziś bardzo podobna do tej z września, mamy tylko więcej tragicznych doświadczeń. Nadal nie wiemy niczego na pewno, dowiadujemy się o wszystkim w ostatniej chwili, podobnie jak dyrekcja. Widzimy te wszystkie absurdalne decyzje, jak zakaz wychodzenia dzieci przed 16:00 i nie wierzymy, że za tym wszystkim jest ktoś, kto wie, co robi. Co by się stało, gdyby zaczęto niedługo otwierać kolejne szkoły i doszłoby do waszej szkoły średniej? Czy nauczyciele by się zbuntowali? Rzucili pracę ze strachu o życie i zdrowie? To raczej zbyt trudna decyzja, szczególnie teraz, kiedy nie ma alternatyw. Dominuje raczej rezygnacja. Jesteśmy pewni, że warunki pracy wciąż nie zapewnią bezpieczeństwa. Widzimy, że nic się w tej kwestii odgórnie nie dzieje. Na pewno wiele osób próbowałoby wszystkich możliwości zabezpieczenia się. Ucieczka na zwolnienia chorobowe i urlopy byłaby masowa. Liczycie, że szczepionki uratują sytuację? Na razie zostaliśmy tylko zapytani, czy chcemy się szczepić, potem żadnej informacji już nie dostaliśmy. Nie wiem, ilu nauczycieli wyraziło chęć, ja na pewno na szczepionkę czekam. Wiem, że nie zaszkodzi, ale czy rozwiążę problem w tak dużej szkole, jeśli większość nie będzie zaszczepiona? Zdrowie, Edukacja, Przemysław Czarnek, Adam Niedzielski, Ministerstwo Zdrowia, Ministerstwo Edukacji Narodowej, COVID-19 koronawirus szkoła
Emilewicz nie jest wyjątkiem. Władza łamie własne zakazy. Badania pokazują, jakie to groźne^Agata Szczęśniak^14 stycznia 2021^https://oko.press/emilewicz-nie-jest-wyjatkiem-wladza-lamie-wlasne-zakazy-badania-pokazuja-jakie-to-grozne/^Jadwiga Emilewicz dołączyła do długiej listy polityków obozu władzy, którzy bez żenady łamią covidowe obostrzenia obowiązujące zwykłych ludzi w szpitalach, hotelach, na cmentarzach, w kościołach. Brytyjskie badania dowodzą, że takie zachowania elit mają fatalne konsekwencje Jadwiga Emilewicz pojechała ze swoimi synami na narty w Tatry. Sprawę ujawnił 13 stycznia 2020 portal TVN24. Trzech synów byłej wicepremier brało udział w treningach na zakopiańskich stokach. Kawałek dalej zjeżdżała na nartach Emilewicz i jej mąż. To wszystko w momencie, gdy sytuacja w Polsce wciąż jest bardzo poważna. Na covid-19 umiera dziennie 300-500 osób (dzisiaj, 14 stycznia, w raporcie 381 zgonów). Liczba wykrytych dobowych zakażeń nie spada poniżej 5 tys. (dzisiaj, 14 stycznia, w raporcie 9 436 nowych zakażeń). Większość dzieci spędza więc ferie w domach, zgodnie z apelem ministra zdrowia. Stoki narciarskie i hotele są zamknięte. W sprawie Jadwigi Emilewicz nie chodzi o to, czy jej synowie naprawdę są licencjonowanymi narciarzami, tylko o to, jak sprawić, żebyśmy w zdrowiu przetrwali najbliższe miesiące. Jak się podzielić odpowiedzialnością i zbudować solidarność. „Ludzie zaczęli łamać covidowe zasady, kiedy zobaczyli, że ignorują je ci, którzy są uprzywilejowani” – twierdzi Daisy Fancourt, profesor psychobiologii i epidemiologii. Stoki narciarskie są zamknięte do 17 stycznia, by ograniczyć rozprzestrzenianie się epidemii. Są jednak wyjątki. Można jeździć, jeśli jest się sportowcem z licencją Polskiego Związku Narciarskiego. Kiedy dziennikarz TVN24 zaczyna pisać tekst, synów Emilewicz w wykazie PZN nie ma: „Sprawdzam to kilkukrotnie w poniedziałek, 4 stycznia i we wtorek, 5 stycznia. Po wpisaniu nazwiska nie wyświetla się żaden wynik, co oznacza, że żaden z synów Jadwigi Emilewicz jeszcze tydzień temu nie miał aktualnej licencji PZN. Ich nazwiska pojawiły się na liście dopiero w czwartek, 7 stycznia” – pisze Grzegorz Łakomski z TVN24. Co na to była wicepremier? W opublikowanym na FB oświadczeniu Emilewicz twierdzi, że wszyscy synowie mają licencje: najstarszy od 2017 roku (nr 01115), młodsi nr 02367 i 02368. Jeśli chodzi o najstarszego syna, to nieprawda. Jak ustalił dziennikarz TVN24, licencja 01115 należy do innego, 20-letniego zawodnika. Synowie byłej wicepremier mają numery: 02367, 02368, 02369. Emilewicz nie wyjaśniła, dlaczego licencje zostały wydane jedna po drugiej, choć według niej jeden jeździ od 2011 roku, drugi od 2014, a trzeci od 2015. To nie wszystko. Emilewicz jest też na liście uczestników treningów – dopisana na końcu długopisem. Ona utrzymuje jednak, że nie jeździła razem z resztą szkółki, lecz „na skiturach – między innymi w Suchem, Małem Cichem – poza granicą stoków narciarskich wyznaczoną przez ogrodzenia”.  W nawiązaniu do materiału TVN24, który dzisiaj został opublikowany, chciałam sprostować podane informację. Synowie od 6 roku życia są członkami klubów narciarskich i uczestniczą w zgrupowaniach i zawodach. Najstarszy syn od 2011 był członkiem krakowskiego Klubu Narciarskiego Slalom, później klubu Yeti. W klubie tym od 2014 jeździł także drugi syn. Co roku przygotowania do zawodów oraz treningi z krakowskimi klubami odbywały się od ostatnich weekendów listopada do marca. Dzieci wyjeżdżały wcześnie rano w soboty i wracały po zamknięciu stoków. Trenowały w Suchem, na Rusińskim Wierchu, w Czarnej Górze czy Jurgowie. Brały udział w zawodach organizowanych przez MOZN (Małopolski Okręgowy Związek Narciarski) w styczniu 2015 w Lubomierzu oraz w lutym 2016 w Suchem. Dodatkowo podczas sezonów uczestniczyli w zawodach narciarskich organizowanych dla klubu Slalom przez licencjonowany przez PZN krakowski klub Lider. Po przeprowadzce do Warszawy wszyscy synowie stali się członkami WTS Deski, gdzie kontynuują trenowanie narciarstwa alpejskiego. Najstarszy syn od 2017 r. posiada licencję nr 01115. Od 2019 ma stopień demonstratora szkolnego PZN. Starsi synowie brali udział w zawodach Młodzieżowego Pucharu Polski oraz Narciarskiego Pucharu Mazowsza w Suchem 14-17/12/2017, Czarnej Górze 2-7/01/2018, Jurgowie 8-11/03/2018 oraz w Rytrze i Białce Tatrzańskiej 15-20/03/2018. Młodsi synowie posiadają licencje o numerach odpowiednio 02367, 02368. Najmłodszy syn, który ma 8 lat, będzie uczestniczył w zawodach organizowanych przez PZN po raz pierwszy w tym roku. W ubiegłych latach uczestniczył w zawodach klubowych, a na nartach jeździ od 3 roku życia. Ponieważ WTS Deski w tym roku nie zorganizował zgrupowania przed zawodami i olimpiadą młodzieżową chłopcy uczestniczyli od 2 do 6 stycznia w Suchem w zgrupowaniu prowadzonym przez szkołę narciarską Ptak-Team.Pl prowadzoną przez Pana Bartłomieja Ptaka, trenera II kl. w narciarstwie. Codziennie od 8:00-10:00 mieli trening na slalomie gigancie, a od 10:30-12:30 na slalomie specjalnym. Ponieważ młodsi nie jeżdżą slalomu specjalnego, od 11:00-13:00 kontynuowali jazdę na tym samym stoku, także slalom gigant, z klubem Sporteum. Aby uczestniczyć w zgrupowaniu musieli być tam skierowani – stąd ich obecność na skierowaniu wystawionym przez WOZN. W Suchem mieszkaliśmy u rodziny, do której od lat jeździmy. Ciocia po śmierci męża 7 lat temu nie wynajmuje pokoi. Przyjmuje tylko rodzinę. Wraz z mężem chodziliśmy w czasie treningów synów na skiturach – między innymi w Suchem, Małem Cichem – poza granicą stoków narciarskich wyznaczoną przez ogrodzenia. Nie naruszyliśmy rozporządzenia o zamknięciu stoków. Nie wiem dlaczego moje nazwisko – dopisane przez kogoś odręcznie, w przeciwieństwie do wydrukowanych nazwisk zawodników, w tym moich synów, znalazło się na liście. Nie trenowałam i nie korzystałam w żaden sposób ze stoku. Wszyscy ponosimy koszty działań mających na celu ograniczenie rozprzestrzeniania się koronawirusa. Uważam, że decyzje rządu są słuszne i w pełni się im podporządkowuję. Żadnym swoim działaniem nie lekceważę apeli rządu, ani tym bardziej rządowych rozporządzeń. Jeszcze raz podkreślam, że moi synowie trenują narciarstwo alpejskie i przebywali na szkoleniu przygotowującym do zawodów. Jako rodzic i ich opiekun byłam tam z nimi, ale w żaden sposób nie naruszyłam rządowych wytycznych.  AKTUALIZACJA Jak podał dziś, 14 stycznia 2021, portal TVN24, synowie Jadwigi Emilewicz jeździli bez licencji. Polski Związek Narciarski dostał wnioski o licencje 7 stycznia, na ten dzień były datowane badania i przelewy opłat regulaminowych. Zgrupowanie narciarskie, w którym brali udział synowie Emilewicz, odbywało się w dniach 2-6 stycznia 2021. „Czuję się jak frajerka, uczciwa frajerka” – można było przeczytać w komentarzach pod tekstami o Jadwidze Emilewicz. Nie pierwszy raz ludzie poczuli, że są równi i równiejsi. Od wiosny uzbierała się cała galeria polityków związanych z obozem rządzącym naginających lub jawnie łamiących zasady, które mają nas chronić przed śmiercią najbliższych i załamaniem systemu opieki zdrowotnej. Oto część tej galerii: 10 kwietnia 2020 prezes PiS pojechał na Powązki złożyć kwiaty na grobie swojej matki i kilku osób, które zginęły w katastrofie smoleńskiej. Cmentarze były wtedy zamknięte. Dodatkowo obowiązywało jedno z najbardziej bolesnych obostrzeń czasów pandemii: w pogrzebach mogło uczestniczyć zaledwie pięć osób. O tym wydarzeniu piosenkę „Twój ból jest lepszy niż mój” napisał potem Kazik. Ból ukoić możesz Ty jeden Wszyscy inni wpadli w biedę Limuzyny dwie, jedna, cały cmentarz twój Lepszy niż mój. 14 kwietnia 2020 31 lipca Szumowski powiedział w Polsat News: „Jadąc za granicę, trochę ryzykujemy”. Trwały wtedy dyskusje nad tym, czy wprowadzać kwarantannę dla wracających z wakacji. Rząd zachęcał, by wakacje spędzać w Polsce. I Szumowski, jeszcze jako minister, to zrobił – w lipcu pojechał na Suwalszczyznę. Jednak trzy tygodnie później wybrał się na wycieczkę jachtem na Wyspy Kanaryjskie. Szumowski był już wtedy ex-ministrem. Tłumaczył potem, że jacht to żaden luksus, bo był stary, na ląd wyszedł tylko raz, a cały urlop spędził z jedną osobą. Ten towarzysz podróży to biznesmen Bogusław Szemioth, honorowy konsul Islandii w Polsce, członek zarządów w spółkach Atlantex i Północnoatlantyckiej Organizacji Producentów, a także członek Zakonu Kawalerów Maltańskich – pisał Onet. W tym czasie nawet największe biura podróży były na granicy bankructwa. Miały nawet o 85 proc. mniej klientów niż we wcześniejszych latach. W sobotę 3 października 2020 ówczesny poseł odwiedził ciężko chorą babcię w Wojskowym Szpitalu Klinicznym w Lublinie. Dwa dni później, w poniedziałek, miał zostać zaprzysiężony na ministra edukacji, ale okazało się, że ma covid i zaprzysiężenie przełożono. Czarnka nie powinno być w szpitalu. Od 12 marca 2020 obowiązywał zakaz odwiedzin w szpitalach wydany przez wojewodę. Przyszły minister tłumaczył, że wyjątkowo można odwiedzać osoby zagrożone śmiercią. Ale w piśmie wojewody próżno takiego wyjątku szukać („zakazać odwiedzin pacjentów przez osoby spoza szpitala”). 18 listopada spotkał się w hotelowej restauracji w Nysie z samorządowcami. Tymczasem od soboty 7 listopada w hotelach mogły przebywać jedynie osoby podróżujące służbowo, a restauracje mogły wydawać tylko jedzenie na wynos. Bortniczuk bronił się później, że był w podróży służbowej, a lokalni politycy (m.in. burmistrz) do restauracji „wpadli na chwilę”. Uczestniczący w spotkaniu Marek Rymarz, zastępca burmistrza Nysy, przyznał jednak, że równie dobrze mogło się ono odbyć online. Choć politycy złamali obowiązujące wówczas zakazy, policja nie wystawiła mandatów. Sprawa wiceministra z resortu rozwoju jest jeszcze mocniejsza niż przypadek posła Bortniczuka. Gut-Mostowy jest bowiem właścicielem hoteli. Dziennikarze stacji RMF FM zadzwonili do hotelu „Sabała”, gdzie usłyszeli: „hotel przyjmuje gości, jest tu takie mruganie okiem, że służbowo, ale jeśli państwo chcą jechać z dzieckiem, z żoną, to można”. Podobny proceder odbywa się w hotelu „Poncyljuszówka” należącym do posła Koalicji Obywatelskiej, Pawła Poncyliusza. Premier wezwał ministra na „rozmowę wyjaśniającą”, krążyły plotki o dymisji, ale do niczego takiego nie doszło. Michał Dworczyk zapowiadał, że takie osoby „muszą się liczyć z konsekwencjami”, ale konsekwencji do dziś brak. Gut-Mostowy jest jednym z najbardziej wpływowych polityków w Małopolsce, kiedyś związany w PO, przeszedł potem do Porozumienia Jarosława Gowina. 5 grudnia w kościele w Toruniu obyły się 29. urodziny Radia Maryja. Obowiązujące wtedy przepisy? W kościele może znajdować się jedna osoba na 15 metrów kwadratowych, należy zachować odstęp 1,5 m. I oczywiście wszyscy, z wyjątkiem sprawujących posługę, muszą nosić maseczkę. Odstępu nie utrzymywali i maseczek nie nosili najważniejsi hierarchowie Kościoła, obecni na uroczystości. Nie oburzyło to jednak najważniejszych polityków przybyłych do Torunia. W mszy uczestniczyli m.in. minister Mariusz Błaszczak, minister Zbigniew Ziobro, minister w Kancelarii Prezydenta Adam Kwiatkowski, Antoni Macierewicz, minister Michał Woś, Rzecznik Praw Dziecka Mikołaj Pawlak. 5 grudnia 2020 Nic nam nie wiadomo o tym, żeby ktokolwiek z uczestników lub organizatorów dostał mandat. Do tej galerii dołączyli artyści i osoby biznesu, które skorzystały ze szczepionek, choć nie są w grupie 0 obejmującej zatrudnionych w opiece zdrowotnej. 3 stycznia 2021 A jeśli jednak Jadwiga Emilewicz ma w stu procentach rację? Sama wszak pisze: „Uważam, że decyzje rządu są słuszne i w pełni się im podporządkowuję. Żadnym swoim działaniem nie lekceważę apeli rządu, ani tym bardziej rządowych rozporządzeń. (…) w żaden sposób nie naruszyłam rządowych wytycznych”. Co jeśli faktycznie wszyscy trzej jej synowie zawodniczo uprawiają narciarstwo? Może w numeracji licencji nie ma niczego podejrzanego, a posłanka przebywała w pobliżu stoku wyłącznie w charakterze opiekunki. Czy wówczas wszystko jest w porządku? Gdybyśmy uznali, że coś takiego jak solidarność społeczna i poświęcenie nie istnieje i nie ma żadnego znaczenia – to tak. „Ludzie zaczęli łamać covidowe zasady, kiedy zobaczyli, że ignorują je ci, którzy są uprzywilejowani” – pisze w brytyjskim „Guardianie” Daisy Fancourt, profesor psychobiologii i epidemiologii. Fancourt prowadzi badania na temat zachowań społecznych w czasie pandemii covid-19. Twierdzi, że ludzie przestają przestrzegać obostrzeń nie dlatego, że obowiązują one przez zbyt długi czas. Zaczynają się migać, gdy zakazy są mętne, sprzeczne, często zmieniane, oraz gdy widzą, że uprzywilejowane osoby nie trzymają się zasad. Autorka dzieli się ciekawą obserwacją: osoby zamożne i uprzywilejowane bez większych problemów poddawały się restrykcjom w czasie pierwszego lockdownu. Mogły sobie na to pozwolić, np. pracować ze swoich rozległych domów z ogrodami. Kiedy jednak lockdown się przedłużał, osoby z góry hierarchii społecznej zaczęły wykupywać sobie sposoby na obchodzenie zakazów. Wyjeżdżali na wakacje zagranicę albo za miasto i roznosili koronawirusa po mniejszych miejscowościach. Szukali usprawiedliwień: „przecież to nikomu nie szkodzi”. Tymczasem to właśnie te osoby mają kluczowe znaczenie dla utrzymania solidarności społecznej, a ostatecznie – utrzymania nas wszystkich w zdrowiu (i przy życiu). 11 stycznia 2021 W Wielkiej Brytanii masowa zmiana w podejściu do obostrzeń wiąże się z osobą Dominica Cummingsa. Ten doradca premiera Borisa Johnsona w maju 2020 pojechał z Londynu do domu swoich rodziców. Gdy jego żona zachorowała, rzekomo chciał się odizolować 425 kilometrów dalej, na wypadek gdyby miała covid i to on musiał się zaopiekować ich synem. W tym czasie rząd zalecał, by się przemieszczać tylko w wyjątkowych przypadkach. Cummings tłumaczył, że nie złamał zasad lockdownu, ale większość Brytyjczyków (71 proc.) uznała inaczej, a premier ostatecznie go zdymisjonował. Jaki to miało wpływ na społeczeństwo? „Zmienił się wróg: wcześniej był nim wirus, a teraz restrykcje nałożone, żeby go okiełznać”. Fancourt zauważyła zmianę tonu u badanych: obostrzenia, które wcześniej uznawali za wyraz społecznej odpowiedzialności, teraz nie wydawały im się konieczne. „Dobra wola zamieniła się w złość i przygnębienie”. Obiektem tej złości stał się rząd, który wcześniej bronił Cummingsa. A zaufanie do rządzących jest fundamentalnym czynnikiem, który pozwala radzić sobie z pandemią. Pokazuje to badanie opublikowane w październiku 2020, a przeprowadzone na grupie 51 tys. dorosłych osób podczas trzech pierwszych miesięcy lockdownu. W Polsce znaleźliśmy się być może w punkcie przesilenia. Europejskie kraje zacieśniają restrykcje (Niemcy), przedłużają lockdowny (np. Holandia do 9 lutego, Belgia do 1 marca), a u nas różne grupy coraz bardziej naciskają na rząd, by luzował obostrzenia. Buntują się górale, sieci handlowe domagają się otwarcia sklepów. Jednocześnie szczepienia idą ślamazarnie, a nowe mutacje covidu – przeciwnie, rozprzestrzeniają się błyskawicznie. Główna ekspertka naukowa WHO Soumya Swaminathan ostrzega, że w 2021 roku nie osiągniemy populacyjnej odporności na covid-19. 13 stycznia 2021 Żeby zapobiec katastrofie (i śmierci), w czasie pandemii ludzie muszą ze sobą współpracować. Noszenie maseczek, utrzymywanie dystansu, ograniczanie i śledzenie kontaktów – to wciąż najlepsze lekarstwo na chorobę, na którą prawdziwego lekarstwa nie ma. Nie da się jednak postawić policjanta przy każdym, by sprawdzał, czy zawsze kiedy kontaktujemy się z innymi, nosimy maseczkę. Oczywiście, kiedy ludzie naokoło zaczynają się dusić, trafiać na intensywną terapię i umierać, jesteśmy bardziej skłonni do rezygnacji z przyjemności, wykazywania się odpowiedzialnością i poświęceniem. Ale widziana na własne oczy tragedia nie musi być jedynym powodem solidarności. „Każdy ma rolę do odegrania, niezależnie od swojego statusu czy uprzywilejowania. Wszelkie wyjątki albo modyfikacje reguł mogą wpłynąć na to, jak inni będą ich przestrzegali. Mogą wysłać sygnał, że obostrzenia to tylko takie wytyczne, a osobiste poświęcenie nie jest konieczne” – ostrzega prof. Fancourt. Autorka zwraca też uwagę, że do różnych osób trafiają różne przekazy. Dla jednych największe znaczenie ma to, że sami mogliby zachorować na covid-19 („Noś maskę, aby chronić się przed własnymi nieumytymi rękami” – brzmi tajwański slogan używany przez władze), inni zareagują raczej na przekaz solidarnościowy („noś maseczkę dla swojej babci”). Znaczenie ma też to, kto kieruje ten przekaz. Jedni ufają politykom, inni naukowcom, jeszcze inni lokalnym liderom opinii lub artystom. 11 stycznia 2021 Historie pojedynczych polityków naginających albo obchodzących reguły mają ogromny rezonans. Co z tego, że ja oraz 95 proc. osób wokół mnie chodzimy w maseczkach, nie spotykamy się w restauracjach, nie wymuszamy wizyt w szpitalach, choć pęka nam serce, gdy nasi bliscy umierają w samotności? Nasze przestrzeganie zasad nie zostanie opisane. Niesolidarny minister, niesolidarna polityczka prędzej czy później zostaną opisani przez media i napiętnowani przez społeczeństwo. Niestety, znajdą też tysiące naśladowców. Władza, Jadwiga Emilewicz,
Trump, toksyczny ojciec Amerykanów, którzy nie widzą dla siebie miejsca we współczesnym świecie^Agata Szczęśniak^14 stycznia 2021^https://oko.press/trump-toksyczny-ojciec-amerykanow-ktorzy-nie-widza-dla-siebie-miejsca-we-wspolczesnym-swiecie/^Dla ludzi, którzy mają poczucie, że świat im odjechał, nie ma znaczenia, jaką on politykę prowadzi. Znaczenie ma to, że on artykułuje bóle części amerykańskiej duszy. Trump im daje bezgraniczne przyzwolenie na to, żeby wyrzucić z siebie tę tłumioną od dekad wściekłość „Nawet jeśli Trump zniknie jako osoba, wydaje mi się, że trumpizm jako ruch – nie. Czyli konserwatyzm, w którym mniej chodzi o tradycyjny liberalizm gospodarczy, a bardziej o natywistyczną tożsamość kulturową. A ona w mniejszym stopniu jest religijna, chodzi o urazy związane z utratą roli społecznej. W sprawach gospodarczych – relatywna elastyczność” – mówi prof. Tomasz Makarewicz, profesor na Uniwersytecie w Bielefeld w Niemczech. Interesuje się interakcjami rynków finansowych i makroekonomii, wpływem polityki monetarnej na stabilność makroekonomiczną i finansową, oraz bańkami spekulacyjnymi. Agata Szczęśniak, OKO.press: Na co pan zwrócił uwagę, oglądając przed tygodniem wydarzenia na Kapitolu? Prof. Tomasz Makarewicz, Junior profesor na Uniwersytecie w Bielefeld: Tak się złożyło, że jako pierwsze zobaczyłem nagranie momentu, kiedy postrzelono kobietę w Kongresie [później zmarła]. Wstrząsające. Kocioł policjantów, protestujących, ludzie się przekrzykują, słychać strzał, ta kobieta pada na ziemię, ktoś woła lekarza. Pomyślałem wtedy: jeśli to ma być stolica największego mocarstwa na świecie, to coś jest nie tak. A drugi obraz, który mi utkwił w pamięci, to ten, kiedy Secret Service musiało ewakuować wiceprezydenta Mike’a Pence’a. Polityk uciekał przed własnymi wyborcami. Kim są ludzie, którzy wdarli się na Kapitol? W mediach jest mnóstwo obrazów umalowanych, poprzebieranych osób, radykałów różnej maści. Ale krążą też nagrania, na których widać osoby wyraźnie zagubione w tej sytuacji, chodzą po budynku, jakby zwiedzali muzeum, trzymając się barierek. To jest pytanie, kim w ogóle są wyborcy Trumpa. Nie ma jednej prostej odpowiedzi na to pytanie. Na pewno byli tam ludzie, których trzeba brzydko nazwać rasistami. Najpierw nie mogli pogodzić się z tym, że prezydentem został czarny mężczyzna – Barack Obama, a później bardzo wielu z nich popłynęło potem w rejony teorii spiskowych. Wierzą, że tzw. „deep state” [to określenie związane ze spiskową teorią, że istnieją ukryte struktury sprawujące rzeczywistą władzę] jest satanistycznym kultem pedofilów, którzy składają dzieci w ofierze. A Trump, jak rycerz na białym koniu, nas uratuje. Nie wymyśliłem tego! Oni w to wierzą! Niektórzy przynieśli flagi Konfederacji. Ściśle rzecz biorąc, to nie jest flaga Konfederacji. Ci ludzie nawet tego nie wiedzą. To był jeden ze sztandarów bojowych konfederatów. Ale od lat jest symbolem Południa i pewnego podziału kulturowego. Wiąże się z pewną tożsamością polityczną: „Wierzę, że Ameryka jest krajem dla białych, chrześcijańskich mężczyzn. I jestem przeciwny tym wszystkim progresywnym przemianom, które wydarzyły się w Ameryce od lat 60. A tak naprawdę już od wojny domowej”. To także nieoficjalny symbol amerykańskich neonazistów, co nie znaczy, że wszyscy, którzy korzystają z tej flagi są neonazistami. 7 stycznia 2021 Prawdziwych neonazistów jest mało, ale tę anty-progresywną tożsamość podziela w różnym stopniu zaskakująco wielu Amerykanów. W tym wielu białych z zamożnych przedmieść, z poważaną pracą lub drobnym biznesem. I chociaż są relatywnie bogaci, mają poczucie krzywdy, bo tracą monopol na kulturę i władzę. Ale trzeba też pamiętać, że na Trumpa zagłosowało bardzo wiele osób z poprzemysłowych hrabstw w Ameryce. To się często nazywa „pasem rdzy” – zachodnia Wirginia, Pensylwania. Niegdyś był tam przemysł, przede wszystkim węgiel i huty, który w latach 60., 70. zaczął znikać. Są całe połacie kraju, które wyglądają, jakby przetoczyła się tam wojna. Śladów po kulach oczywiście nie ma, ale można bardzo łatwo spotkać opustoszałe miasteczka. Ci ludzie nie mają tego, co nam w Europie wydaje się zagwarantowane: dobrej ochrony zdrowia, edukacji, pracy. Od dłuższego czasu głosują na kandydatów, którzy obiecują, że coś się zmieni. Szacuje się na przykład, że co mniej więcej co dziesiąty wyborca Obamy poparł w 2016 roku Trumpa. „Wśród zwolenników Trumpa były i świry z forum 4chan, i pobożne babunie. Głosował na niego każdy, kto żywił jakąś urazę. A w Stanach Zjednoczonych uraz mamy wyjątkowo szeroki wybór” – pisze Matt Taibbi, dziennikarz magazynu „The Rolling Stone” w książce „Nienawiść spółka z o.o.”, która niedawno ukazała się w Polsce. Tak, proszę pamiętać, że kultura republikańska w obecnym kształcie została uformowana w latach 70., a w szczególności po roku 1980, kiedy wybory wygrał Ronald Reagan. W wizji Reagana rdzeniem Ameryki jest tzw. milcząca większość. Zdrowi, moralni ludzie, którzy ciężko pracują, mieszkają na przedmieściach, wszystkiego się sami dorobili, klasa średnia. Amerykański ideał. Oczywiście mówimy o białych Amerykanach, bo biali są bogatsi i stać ich na te domki na przedmieściach. Reagan mówił też, że rdzeń Ameryki stanowią porządne, moralne rodziny. Wszyscy wiedzą, że chodzi tu o ewangelików, radykalnych amerykańskich chrześcijan. To było kłamstwo, Republikanie nigdy nie dbali o klasę średnią. Zawsze byli partią wielkiego biznesu, pierwotnie – partią Północy, czyli bardziej uprzemysłowionej części Stanów. I dlatego wciąż wygrywają wyraźnie wśród najbogatszych. 5 lipca 2020 I nagle ci, którzy mają być tym rdzeniem Ameryki, budzą się w świecie, w którym już nim nie są. Pracownik z fabryki w Pensylwanii już nie mieszka na przedmieściach. Po pierwsze, zamknęli mu fabrykę, a po drugie, nie ma wyższego wykształcenia, żeby móc znaleźć sobie jakąś inną robotę, więc mieszka w znacznie gorszych warunkach. Ci ludzie widzą, że dobrze się żyje bogatym liberałom w dużych miastach, a oni sami mają coraz gorzej. Więc ta reakcja obronna jest jak najbardziej zrozumiała, naturalna, nie chcę użyć słowa racjonalna… Tylko niestety ukierunkowana w złą stronę. A jak to się ma do Trumpa? Który sam jest przecież bogaczem z wielkiego miasta, a nawet bywał liberałem. Wspomniany Taibbi twierdzi, że duże znaczenie miało to, że Trump ustawił się w kontrze do mediów głównego nurtu, „agitował w kontrze do tego latającego cyrku zakulisowych umów”. Jest taki dowcip, że w normalnym kraju rolą mediów jest polowanie na polityków, a w Stanach Zjednoczonych rolą mediów, przynajmniej głównego nurtu, jest obrona polityków. Jak ktoś ogląda CNN, to widzi, że według tych gadających głów w polityce najważniejsze jest to, żeby Demokraci się dogadali z Republikanami, zachowanie status quo. Kiedy media zaczęły atakować Trumpa jako niebezpiecznego kandydata, bardzo wiele osób zareagowało: „Super! Chcemy kogoś niebezpiecznego. Skoro wy nam mówicie, że on jest zły, to musi być dobry”. Tylko że Trump to jest opakowanie od czekoladki, a w środku jest kamień. Kiedy doszedł do władzy, otoczył się dokładnie tym samym establishmentem, przeciwko któremu walczył w trakcie kampanii wyborczej. Obama zrobił ten sam numer, otoczył się ludźmi z Wall Street. I w następnych wyborach wyborcy Obamy odwrócili się od Partii Demokratycznej. A od Trumpa się nie odwrócili, wręcz rozwinął się kult Trumpa. Kiedy chorował na Covid, ludzie się gromadzili i modlili za niego. Na wiecach mówiono, że zesłał go Bóg. Tak, tak. To jest niesamowite. Na początku prawyborów w 2015 roku wszyscy się spodziewali, że hardcorowi Republikanie, religijni ewangelicy będą głosować na senatora Teda Cruza. A oni przeszli na stronę Trumpa. Dlaczego? Wydaje mi się, że w porównaniu z Obamą wynika to z dwóch rzeczy. Obama w pewnym momencie porzucił język rewolucyjny, przestał mówić o zmianach. A Trump do dziś zachowuje się jak outsider. Czasami, jak mam za dobry humor i chcę go sobie zepsuć, czytam tweety Trumpa. W połowie z nich Trump zawiadamia, jaki świat jest dla niego zły. Kiedy opowiadał, że ukradziono mu wybory, na okrągło korzystał z angielskiej frazy „it’s not fair to me” (to nie jest dla mnie sprawiedliwe). Postawił siebie w roli ofiary. Dla ludzi, którzy mają poczucie, że świat im odjechał, nie ma znaczenia, jaką on politykę prowadzi. Znaczenie ma to, że on artykułuje bóle części amerykańskiej duszy. Druga sprawa: nawet jak Trump był w Waszyngtonie, nigdy nie przestał być politycznie niepoprawny. Mówi, co mu ślina na język przyniesie. I to go odróżnia od plastikowych, wyuczonych polityków, którzy ćwiczą każdy gest przed lustrem. Trump jest ewidentnie autentyczny, przez to wielu osobom łatwiej uwierzyć, że chce dobrze, tylko źli bojarowie mu nie dają. Ostatnio od Trumpa odeszli różni jego współpracownicy zatrudnieni w Białym Domu. Dla jego twardych zwolenników to będzie potwierdzenie wiarygodności Trumpa? Wydaje mi się, że możliwe są dwa scenariusze. Pierwszy jest taki, jak pani mówi. Trump ustawił się w roli ofiary: chciałem dobrze, a widzicie, ci głupi Republikanie mi nie pomogli. Część ludzi lubi Trumpa, nawet jeśli cały czas się nad sobą użala. Ale jednocześnie jeśli zapytać jego wyborców, co im się w Trumpie podoba, to prędzej czy później padnie, że jest odnoszącym sukcesy biznesmenem. I z tym wiąże się drugi scenariusz. Ludzie z jednej strony mają poczucie władzy nad Ameryką, a z drugiej strony poczucie olbrzymiego żalu, że tę władzę tracą. A taki Trump jest zwycięzcą, bo jest milionerem, mówią. Choć tak naprawdę nie jest milionerem. Trzy miesiące temu dowiedzieliśmy się, że ma dług w wysokości kilkuset milionów dolarów. Teraz Trump przegrał. Może ludzie zaczną myśleć, że on jednak nie zawsze wygrywa? Trochę trudno to przewidzieć, zwłaszcza że cykl polityczny jest dziś krótki. Pamięta pani, co się działo w polityce dwa tygodnie temu? Akurat ja zawodowo muszę pamiętać. Ale większość z nas ma relatywnie krótką pamięć. Może za dwa miesiące ludzie będą myśleć o czymś innym i powoli o Trumpie zaczną zapominać? Szczególnie, że establishment republikański Trumpa nie lubi. Jeśli Fox News tylko będzie mógł, to zrezygnuje z Trumpa, a wtedy on może wypaść z obiegu. Pamiętajmy, że wielu wyborców republikańskich to nie są młodzi ludzie, którzy będą go śledzić na tych nowych, powstających portalach. Rdzeniem wyborców Republikanów są ludzie relatywnie starsi, dla których telewizja wciąż jest głównym źródłem informacji. Jednak nawet jeśli Trump zniknie jako osoba, wydaje mi się, że trumpizm jako ruch – nie. Trumpizm, czyli co? Konserwatyzm, w którym mniej chodzi o tradycyjny liberalizm gospodarczy, a bardziej o natywistyczną tożsamość kulturową. A ona w mniejszym stopniu jest religijna, a w większym chodzi o te urazy, o których mówiliśmy. W sprawach gospodarczych – relatywna elastyczność. W czasie ataku na Kapitol pojawiły się nawoływania, by Trump zatrzymał tych ludzi. Zastanawiam się, czy to jest tego rodzaju przywództwo, że on może powiedzieć: „Nie róbcie tego, zatrzymajcie się!”? Zabawmy się w political fiction: wyobraźmy sobie, że Trump umarł rok temu i od tego czasu Trumpem nie jest Trump, tylko sobowtór. Ma zupełnie inny charakter niż Trump, ale odgrywa jego rolę. I orientuje się, że to chyba idzie w złą stronę, więc myśli: To ja teraz wyjdę i powiem „słuchajcie, ostatni rok to była ściema, proszę, nie róbcie tego więcej”. Publiczność by go wygwizdała. A dlaczego publiczność kocha Trumpa? Bo Trump nie jest psychologicznie zdolny do zrobienia czegoś takiego. To człowiek, który nigdy nie ponosił konsekwencji własnych czynów. Urodził się w złotym pałacu, tatuś przez pierwsze 20, 30 lat dał mu w prezencie kilkaset milionów dolarów, ratował go kilka razy z problemów. A potem Trump przez dwadzieścia lat mógł żyć w ten sposób, że miał nazwisko, brał kredyty na swoje firmy, nic nie spłacał. Ten facet założył własny uniwersytet, który okazał się totalną ściemą. Obiecywał ludziom, że nauczy ich handlować nieruchomościami, a to był trzydniowy „kurs”, gdzie ludziom wybijano karty kredytowe. W normalnym kraju taki człowiek by poszedł do więzienia. On nie pomyśli, że ludzie idą za daleko. Wydaje mi się, że to jest paradoksalnie jeden z powodów, dlaczego jest popularny. To taka rodzicielska miłość do swoich wyznawców, bez granicy. On im daje absolutne, bezgraniczne przyzwolenie na to, żeby wyrzucić z siebie tą tłumioną od dekad wściekłość. Trump wydał jednak oświadczenie, w którym mówi: „Demonstranci, którzy wtargnęli do Kapitolu, zhańbili siedzibę amerykańskiej demokracji” oraz: „do tych, którzy złamali prawo: odpowiecie za to”. To przemówienie było ewidentnie czytane z promptera, napisane przez jego doradców. I w dodatku nie wspomniał o kluczowej sprawie: kto właściwie wtargnął do Kapitolu. W prawicowym internecie już obwinia się, a jakże, Antifę. Nie odwołał też swoich spiskowych teorii o oszustwach wyborczych, za to zapowiedział, że będzie kontynuował walkę. Wątpię, aby jego zwolennicy odczytali to przemówienie jako wezwanie do kapitulacji. Zresztą, wszyscy wiedzą, że gdyby Trump nie dostał bana na Twitterze, już dzień po tym przemówieniu, bez doradców za plecami, nakręcałby te historie o rzekomych prowokatorach „radykalnej lewicy” na Kapitolu i wybielał własnych zwolenników. Tak przecież było po Charlottesville. 8 stycznia 2021 Joe Biden też próbował wejść w figurę ojca. Trochę innego, ale jednak ojca. Trump jest ojcem toksycznym, Biden próbuje być takim rzymskim patriarchą, który wprowadzi pewien porządek i spokój. Jakbym był na jego miejscu, to pewnie też próbowałbym coś takiego robić. Ameryka jest w takim miejscu, że trzeba ugasić te emocje i zabrać się za prawdziwe problemy. Biden ma szanse dotrzeć przynajmniej do części tych ludzi? Do wyznawców Trumpa nie, ale to nie ma chyba znaczenia. W Polsce często się mówi, że Ameryka jest podzielona pół na pół między Republikanami a Demokratami. To duże uproszczenie. Demokraci i Republikanie to są może dwie trzecie wyborców, a reszta to ludzie umiarkowani, pośrodku, niezdecydowani albo głosujący na inne partie. Najważniejsze jest, żeby Biden dotarł do nich, wtedy będzie mógł rządzić. Politolog David Ost powiedział w „Krytyce Politycznej”, że zwycięstwo Demokratów w Georgii sprawia, że Biden już nie będzie miał wymówek i będzie musiał zrealizować sporą część progresywnej agendy, zająć się kwestiami ubóstwa czy wykluczenia społecznego Afroamerykanów.  Bardzo ciekawy temat. Amerykańscy Demokraci to nie jest socjaldemokracja w stylu Lewicy Razem, niemieckiego SPD czy brytyjskiego Labour z lat 80. Partia Demokratyczna to bardzo szeroka koalicja ruchów, które w sprawach społecznych są w miarę jednolicie progresywne, natomiast w sprawach gospodarczych idą od centrolewicy w stylu europejskim (Sanders) aż po coś, co w Europie byśmy nazwali liberalizmem gospodarczym (jak były prezydent Clinton). Notabene Biden reprezentował bardziej prawicowe skrzydło Partii Demokratycznej. Wobec Bidena są oczekiwania, że zajmie się tymi problemami, o których pani mówi. On jest akurat politykiem w miarę elastycznym ideologicznie, co zwykle ludzie uważają za wadę, ale w tej sytuacji może być zaletą. Biden może bardziej wyczuwać wiatr historii. 2 stycznia 2021 Ale może być tak, że dla progresywnych reform będzie miał olbrzymią opozycję w partii, konserwatywnych Demokratów. Biden ma nie tylko rozwalony kraj, ale też dysfunkcyjny model polityczny i bardzo dysfunkcyjną koalicję, która za nim stoi: dwa ruchy, między którymi będzie musiał jakoś balansować. Niezależnie od tego, co my o nim myślimy, to jest bardzo trudne zadanie. Zwłaszcza że Biden zapowiedział, że nie będzie się ubiegał o reelekcję, w partii już są osoby, które myślą o prawyborach w 2024 r. Dla takich osób może być wręcz przydatne, żeby mu się nie udało. A co w tej sytuacji byłoby optymalnym ruchem Bidena? Skupić się na epidemii, niech to będzie przewodnim tematem jego prezydentury. I myślę, że on to rozumie. Dobrał sobie jak na amerykańskie warunki niezły gabinet. Nie wszystkie osoby mi się podobają, Avril Haines [sekretarz ds. służb specjalnych, była wicedyrektor CIA] kojarzy mi się z torturami CIA. Ale np. sekretarzowa skarbu, czyli Janet Yellen, to jest, jak na środowisko amerykańskich ekonomistów, bardzo rozsądna i progresywna osoba. Pracowała w banku centralnym, nie jest z Wall Street, ale raczej z akademii. Biden ma wokół siebie kompetentnych ludzi, ale myślę, że jego prezydentura może być relatywnie słaba. Zwłaszcza, że nie ma takiej pozycji, jak Obama. Obama był niesamowicie charyzmatyczny, miał legitymizację od wyborców, a i tak się strasznie zagubił w rozgrywkach partyjnych, co było widać przy okazji reformy służby zdrowia. Po prostu się poddał konserwatywnemu skrzydłu Demokratów. Czy Bidenowi uda się lepiej? Myślę, że wszyscy mu tego życzymy, natomiast ja sobie pozwolę zachować sceptycyzm. 11 stycznia 2021 Widzi pan jednak więcej powodów do optymizmu czy pesymizmu? Kiedy przeglądałem różne komentarze do tego, co się działo w Stanach na Kapitolu, bardzo mnie uderzyło, że po raz pierwszy nie było nikogo, kto by twierdził, że to, co się tam wydarzyło, było fajne. Wszyscy się zorientowali, że coś jest nie w porządku. Więc jestem optymistą w tym sensie, że po epidemii więcej osób i polityków na świecie zrozumie, że potrzebujemy większych zmian. Dobrym sygnałem jest to na przykład, że w Europie państwa unii monetarnej zdecydowały się na wspólny dług. Z drugiej strony, jeśli Ameryka będzie szła w złą stronę, to niestety będzie ciągnęła za sobą cały świat. Nasz ład międzynarodowy jest oparty na ważnej roli Ameryki. Może jakaś wioska na Mazowszu nie odczuje tego za bardzo, ale strach się bać, co się będzie działo w Afryce czy na Bliskim Wschodzie. Świat, Donald Trump, Joe Biden,
Impeachment: Trump oskarżony o „podżeganie do buntu”. Co zrobią Republikanie?^Piotr Tarczyński^14 stycznia 2021^https://oko.press/impeachment-trump-oskarzony-o-podzeganie-do-buntu-co-zrobia-republikanie/^Donald Trump zapisał się właśnie w historii jako pierwszy prezydent, którego Izba Reprezentantów dwukrotnie postawiła w stan oskarżenia. W środę stosunkiem głosów 232 do 197 przegłosowano drugi impeachment prezydenta, ledwie 13 miesięcy po pierwszym. Co zrobi teraz Senat kontrolowany przez Republikanów? Tym razem wobec Trumpa sformułowano tylko jeden artykuł impeachmentu, za to największego kalibru: oskarżono go o „podżeganie do buntu” (incitement of insurrection). To, że artykuł zostanie przyjęty, a prezydent postawiony w stan oskarżenia, nie ulegało wątpliwości: Demokraci pod wodzą Nancy Pelosi mają większość w Izbie Reprezentantów, więc pytanie brzmiało ilu Republikanów się do nich przyłączy. Ostatecznie impeachment Trumpa poparło dziesięcioro. Jednak impeachment w Izbie Reprezentantów jest karą wyłącznie symboliczną – realne są dopiero sankcje nakładane przez Senat, a ten kontrolują Republikanie. Co zrobią? Demokraci zapowiedzieli, że uruchomią procedurę impeachmentu, jeśli Trump nie zostanie usunięty ze stanowiska w ramach 25. poprawki. Zaproponowana przez Demokratów rezolucja, wzywająca wiceprezydenta Mike’a Pence’a do zastosowania tejże poprawki, została przyjęta przez Izbę Reprezentantów 12 stycznia, ale zagłosował za nią tylko jeden Republikanin. Wiceprezydent – kluczowa postać w tym procesie – wydał zaś oświadczenie, że jest przeciwny „grom politycznym, kiedy sytuacja jest tak poważna”. 25. poprawka, przyjęta w 1967 roku, pozwala m.in. na ogłoszenie prezydenta niezdolnym do sprawowania urzędu, jeśli uznają tak wiceprezydent oraz co najmniej połowa członków gabinetu. W zamyśle poprawka miała chronić Stany Zjednoczone przed bezkrólewiem, np. gdyby prezydent znalazł się w stanie śpiączki – żył, ale nie mógł podejmować decyzji, w tym o rezygnacji ze stanowiska. Donald Trump, zdaniem Demkratów, „okazał niezdolność do wykonywania podstawowych obowiązków” prezydenta, w tym do „poszanowania dla prawowitego wyniku wyborów” i „ochrony Konstytucji”. Oświadczenie Pence’a nie znaczy wcale, że jest przychylny Trumpowi. Jak wiemy z doniesień prasowych, wydarzenia z 6 styczni, kiedy musiał chronić się w podziemiach Kapitolu, a podburzony przez Trumpa szturmujący tłum krzyczał „powiesić Pence’a!”, wstrząsnęły spokojnym zazwyczaj wiceprezydentem. Choć przez cztery lata okazywał swojemu szefowi wyłącznie lojalność (niektórzy powiedzieliby nawet „służalczość”), okazało się, że dla prezydenta nie ma to żadnego znaczenia. Kiedy Pence odmówił unieważnienia głosów elektorskich (do czego i tak nie miał prawa) i zamiast Trumpa wybrał Konstytucję, stał się od razu wrogiem, a jego życie znalazło się w niebezpieczeństwie. Użycie 25. poprawki było najlepszą – a może i jedyną – szansą Pence’a na to, by zostać prezydentem. Choćby i tymczasowym, choćby i na kilka dni. Musiał jednak dojść do wniosku, że gra nie jest warta świeczki. Do końca kadencji Trumpa został tydzień, więc nawet gdyby Pence’owi udało się zgromadzić większość gabinetową do takiego posunięcia, to Trump zdążyłby odwołać się do Kongresu (na co pozwala 25. poprawka). Ostatnie dni przed zaprzysiężeniem Bidena Amerykanie spędziliby na przepychankach między Trumpem, Pence’em, Izbą Reprezentantów i Senatem. Pozbawienie Trumpa urzędu w taki sposób – choć konstytucyjne – łatwiej też przedstawić jako „przewrót”, zakulisowe machinacje, niż ponadpartyjną inicjatywę ludzi zatroskanych o los republiki. 13 stycznia 2021 Jeśli jednak celem jest ukaranie Trumpa, znacznie lepszym pomysłem jest impeachment – łatwiejszy do przeprowadzenia i otwarcie popierany przez niewielką, ale symbolicznie istotną część Republikanów. Procedura impeachmentu, czyli de facto postawienia pod trybunałem stanu, składa się z dwóch etapów: najpierw Izba Reprezentantów stawia zarzuty („artykuły impeachmentu”), przyjmowane zwykłą większością głosów, a następnie o winie lub niewinności oskarżonego decyduje Senat, gdzie wymagana jest większość kwalifikowana dwóch trzecich. Tym razem wobec Trumpa sformułowano tylko jeden artykuł impeachmentu, za to największego kalibru: oskarżono go o „podżeganie do buntu” (incitement of insurrection), nawiązując tym samym do uchwalonej po wojnie secesyjnej 14. poprawki, zakazującej pełnienia urzędów publicznych osobom, które wzięły udział w buncie lub udzielały buntownikom pomocy. To, że artykuł zostanie przyjęty, a prezydent postawiony w stan oskarżenia, nie ulegało wątpliwości: Demokraci pod wodzą Nancy Pelosi mają większość w Izbie Reprezentantów, więc pytanie brzmiało ilu Republikanów się do nich przyłączy. Ostatecznie impeachment Trumpa poparło dziesięcioro, w tym nr 3 w klubie republikańskim, Liz Cheney (córka Dicka), która określiła swoją decyzję ”głosem sumienia”. Nie jest to głos donośny, bo 10 na 211 kongresmenów to zaledwie niecałe 5 procent, ale w czasie pierwszego impeachmentu Trumpa – kiedy oskarżono go o nadużycie władzy, tzn. szantażowanie prezydenta Ukrainy w zamian za „brudy” na Joego Bidena – ani jeden Republikanin w Izbie Reprezentantów nie odważył się podnieść ręki przeciw Donaldowi Trumpowi. W Senacie za uznaniem prezydenta winnym zagłosował tylko Mitt Romney z Utah, były kandydat partii na prezydenta w roku 2012, od dawna otwarcie krytyczny wobec Trumpa. Nawet umiarkowane senatorki Lisa Murkowski i Susan Collins zagłosowały wówczas tak, jak reszta kolegów. Tym razem Murkowski była pierwszą Republikanką, która powiedziała, że Trump musi odejść i wkrótce dołączyło do niej kilkoro innych członków izby. 9 stycznia 2021 Partia Republikańska na własne życzenie znalazła się w bardzo trudnym położeniu. Wydarzenia 6 stycznia sprawiły, że Trump jest dziś toksyczny dla mainstreamu politycznego, biznesowego i medialnego. Telewizja Fox News, która przez cztery lata była tubą propagandową Trumpa, wycofała się nieco, złagodziła ton. Wielkie korporacje wstrzymały datki na kampanię dla tych republikańskich polityków, którzy już po ataku na Kapitol głosowali za podważeniem wyniku wyborów. Twitter, Facebook i inne wielkie technokorporacje, które na Trumpie zarabiały przecież krocie, oportunistycznie się od niego odcięły, zawieszając mu konta. Dla kierownictwa Republikanów symboliczne odcięcie się od Donalda Trumpa także byłoby szansą na odbudowanie swojego wizerunku, nowe otwarcie. Sęk w tym, że choć Trump jest toksyczny dla elektoratu centrowego, to w oczach prawicowej, osuwającej się w stronę QAnonu bazy, jest wciąż półbogiem. Jeśli Republikanie odetną się od prezydenta, żeby zyskać w oczach centrystów, to w następnych prawyborach zostaną pokonani przez kandydatów fanatycznie protrumpowych. Jeśli go będą bronić, licząc na to, że zdobędą tym zaufanie i poparcie rozgniewanej bazy, mogą zapomnieć o zwycięstwach wyborczych w takich stanach, jak Michigan, Pensylwania czy Georgia. Istotny jest tu punkt siedzenia: członkowie Izby Reprezentantów, startujący przeważnie w okręgach bezpiecznie konserwatywnych, boją się przede wszystkim wyzwania w partyjnych prawyborach, a zatem kochającej Trumpa bazy. Senatorom, dla których okręgiem jest cały stan, zależy z kolei częściej na elektoracie niezależnym, bowiem samą bazą trudno zdobyć większość. Przywódcy partii wykonują zatem akrobacje, żeby zadowolić obie strony. Lider Republikanów w Izbie Reprezentantów, Kevin McCarthy, oznajmił, że choć prezydent „ponosi odpowiedzialność” za atak na Kapitol, to impeachment byłby błędem, bowiem tylko „podzieliłby naród” i „rozpalił żar partyjnych podziałów”. Zamiast impeachmentu proponował niewiążącą rezolucję potępiającą prezydenta. Jakby tego było mało: 6 stycznia, już po sprowokowanym przez Trumpa ataku na Kapitol, który miał uniemożliwić potwierdzenie wyboru Bidena na prezydenta, McCarthy głosował za odrzuceniem głosów elektorskich. Z kolei senator Lindsay Graham, który w 2016 roku zażarcie zwalczał Trumpa, potem przez cztery lata był jego najwierniejszym sojusznikiem i obrońcą, 6 stycznia odciął się od niego, teraz mobilizuje kolegów w Senacie przeciw impeachmentowi. 11 stycznia 2021 Podziały wśród Republikanów są na rękę Demokratom, ale nie kierują się oni wyłącznie swoim interesem politycznym – Donald Trump musi po prostu zostać ukarany za to, co zrobił. Jeśli podżeganie do ataku na Kapitol, w którym giną ludzie, nie jest czymś, za co należy się kara, to znaczy, że impeachment jest martwym prawem. To, że do końca kadencji zostało tylko kilka dni, nic tu nie zmienia. Impeachment w Izbie Reprezentantów i tak jest karą wyłącznie symboliczną – realne są dopiero sankcje nakładane przez Senat. Nie wiadomo jednak czy proces Trumpa w ogóle dotrze do izby wyższej, a jeśli tak, to kiedy. Kontrolujący Senat Republikanin Mitch McConnell nie zabrał w tej sprawie głosu oficjalnie, ale podobno uważa impeachment za dobry pomysł. Traumatyczne doświadczenia z 6 stycznia, kiedy też ewakuowano go w bezpieczne miejsce, nie są pewnie bez znaczenia. Ale dla McConnella ważniejsze jest zapewne co innego. Przez Trumpa i jego kłamliwą narrację o fałszerstwach wyborczych, Republikanie przegrali drugą turę wyborów do Senatu w Georgii, stracili większość w Senacie. McConnell zaś stracił fotel lidera większości, który był ukoronowaniem jego kariery. Trump był dla niego użyteczny, kiedy rządził i kiedy pomagał Republikanom przy urnach. Kiedy zaczął szkodzić – partii w ogóle, a McConnellowi w szczególe – wszelka lojalność wobec niego rozpłynęła się jak sen złoty. McConnell myśli jednak o przyszłości partii, więc wygląda na to, że też próbuje drogi pośredniej. Z jednej strony wysyła sygnały, że może być za impeachmentem, z drugiej nie robi nic, żeby go ułatwić. Póki co wciąż kontroluje proces legislacyjny w Senacie i już zapowiedział, że izba nie zbierze się w piątek. To znaczy, że w najlepszym razie proces Trumpa mógłby zacząć się we wtorek – dzień przed zaprzysiężeniem Joego Bidena. Czy Senat może osądzić Trumpa, kiedy ten już nie będzie urzędującym prezydentem? Konstytucjonaliści nie są tu zgodni. Nie ma precedensu dotyczącego prezydenta, ale Senatowi zdarzyło się już osądzić w takim trybie byłego sekretarza wojny. Wiadomo jednak, że w takim wypadku nawet uznanie Trumpa winnym przez Senat nie oznaczałoby usunięcia go ze stanowiska. Otwierałoby jednak możliwość, na którą liczy wielu Demokratów (a pewnie i niejeden Republikanin), czyli pozbawienia Trumpa prawa ubiegania się o stanowisko federalne. Do tego wystarczyłaby zwykła większość, a gwarantowałoby to, że w 2024 roku Donald Trump nie mógłby ponownie kandydować na prezydenta. Świat, Donald Trump, impeachment wybory w usa
Gasnący płomień rewolucji? Nie, złość się odkłada, refleksja kumuluje [STRAJK KOBIET]^Piotr Pacewicz^14 stycznia 2021^https://oko.press/gasnacy-plomien-rewolucji-sie-odklada-refleksja-kumuluje-strajk-kobiet/^Okrzyk "wypierdalać" nie przepędził ani władzy PiS, ani hierarchów Kościoła, ani patriarchalnych struktur w polityce, pracy, mediach i rodzinach. Co w tej sytuacji robi Ogólnopolski Strajk Kobiet? O pretensjach i wyzwaniach mówi OKO.press Agnieszka Czerederecka, jedna z liderek ruchu Ogólnopolski Strajk Kobiet staje wobec wyzwania, jakim jest gasnący płomień rewolucji. Ulice, na które w końcu października i w listopadzie wychodziły dziesiątki i setki tysięcy „wkurzonych kobiet i wspierających nas rozumnych mężczyzn”, opustoszały. Okrzyk „Wypierdalać” nie przepędził ani władzy PiS, ani hierarchów Kościoła, ani patriarchalnych struktur w miejscach pracy, w polityce, także opozycyjnej, w mediach i w rodzinach. Ruch przechodzi do fazy programowej, liderki stawiają na aktywność i samoorganizację. Podkreślają, że są „nieformalną, bezpartyjną inicjatywą kobiet. Nie mamy centrali ani zarządu, tylko helpdesk – ogólnopolski komitet wsparcia (…) W Strajku Kobiet obowiązuje zasada autonomii grup lokalnych. Przy wspólnej akcji obowiązuje nas korzystne minimum – wspólna nazwa, hasło i podstawa identyfikacji wizualnej oraz wsparcie formalne i materialne ze strony helpdesku”. Masa uczestniczek (a także uczestników) zażarcie dyskutuje nad postulatami, żądaniami, profilem ruchu. To pospolite ruszenie myśli zamienia wkurwienie w refleksję, jak walczyć o prawa kobiet, prawdziwą edukację, chronić klimat, jak zatrzymać faszyzację kraju. Ale padają też zarzuty, że OSK zapomniał o swoim kluczowym haśle – prawie kobiety do przerwania ciąży i tym samym zdradza swoje wartości, odcina się od korzeni. Toczy się spór o termin „aborcja na żądanie”? Czy to semantyczne nieporozumienie? Różnica czysto taktyczna? Czy faktycznie OSK chce ograniczyć żądania praw reprodukcyjnych? O sporach, problemach i planach na przyszłość OKO.press rozmawia z Agnieszką Czerederecką, jedną z liderek i aktywistką Strajku Kobiet. Od Czarnego Poniedziałku 3 października 2016 roku współzałożycielką Warszawskiego Strajku Kobiet, organizatorką setek demonstracji, protestów ulicznych, happeningów (na zdjęciu głównym – ostatnia z prawej, obok Marty Lempart i Klementyny Suchanow; zobacz jej sylwetkę w „Alfabecie Buntu” Archiwum Osiatyńskiego). Bezpośrednio po rozmowie szła na przesłuchanie, wezwana przez policję do Komendy Rejonowej Policji Warszawa I za udział w ulicznych akcjach, m.in. happeningu „Podręczne” pod Trybunałem Konstytucyjnym 21 października 2021 (zdjęcie poniżej). Miała zamiar, jak zawsze, odmówić zeznań. I odmówiła.  Piotr Pacewicz, OKO.press: Najpierw o starych pretensjach. Skład ogłoszonej przez was 2 listopada 18-osobowej Rady Konsultacyjnej, która miała uporządkować i opracować postulaty protestujących, budził zdumienie. Było tam kilkoro dziadersów i – dodajmy niegrzecznie – babersów, w tym byli politycy. Teraz czytam, że Radę tworzy 800 osób. Agnieszka Czerederecka, OSK: To nie był „skład Rady Konsultacyjnej”, tylko grupa, która na naszą prośbę spotkała się, żeby wesprzeć nas w opracowaniu pomysłu na Radę. Wiadomo było, że to będzie szersze ciało ekspertek i ekspertów. Teraz jest 800 osób, bo tyle zgłosiło swój udział w pracach 14 zespołów tematycznych, nie umiem powiedzieć, ile z nich jest aktywnych, ale to ogromna energia i takie działania dają ludziom poczucie sprawstwa. Pracują nad programem, wychodząc od postulatów protestów, szukają rozwiązań zgłoszonych problemów. 14 seminariów zadaniowych? Towarzyszy temu ogromna debata na tzw. loomio, internetowym narzędziu komunikacji na dużą skalę. Znajdują się tam już pierwsze rozwiązania problemów z zakresu praw kobiet, edukacji, klimatu, rynku pracy i świeckiego państwa. W drugiej połowie stycznia OSK wrzuci następną porcję materiału, którą wypuści Rada Konsultacyjna. Zostało jeszcze dziewięć tematów: zdrowie, psychiatria dziecięca i młodzieżowa, prawa osób LGBTQ+ a także osób z niepełnosprawnościami, kultura. praworządność, prawa zwierząt, propaganda i media oraz No Pasarán, czyli o defaszyzacji Polski. Ja na przykład działam w zespole praw zwierząt, angażuję się w to od kiedy byłam nastolatką. Wychodzimy od tego, co nam wyszło podczas protestów, i szukamy rozwiązań. Wśród opublikowanego zestawu praw kobiet jest 5 tematów. O prawie kobiety do przerywania ciąży mowa tylko w temacie 1 „Precz z pseudowyrokiem Trybunału Konstytucyjnego Julii Przyłębskiej” i to w kontekście obowiązującej restrykcyjnej ustawy. Bo to dopiero pierwsza część prac. Zdajesz sobie chyba sprawę, że napisanie ustawy zajmuje więcej czasu niż kilka tygodni? Na razie proponujemy rozwiązania na teraz. Podkreślamy, że ogłoszone przez panią Przyłębską orzeczenie to pseudo wyrok, sędziowie nie muszą go wykonywać, lekarze także nie muszą się do niego stosować. Proponujemy petycję do Parlamentu Europejskiego na podstawie art. 8 Europejskiej Konwencji Praw Człowieka (EKPCz), z uwagi na naruszenie praw podstawowych, takich jak prawo do poszanowania życia prywatnego i rodzinnego (art. 8), czy wolności myśli sumienia i wyznania (art. 9). Na drugim etapie prac przyjdą ustawodawcze rozwiązania dotyczące aborcji. Wśród pięciu głównych postulatów na stronie Strajku Kobiet jest „Pełnia praw reprodukcyjnych”. Tak. Pięć postulatów: Sformułowanie „bezpieczne przerywanie ciąży” nie określa, kiedy to powinno być dopuszczalne, czyli nie stawia postulatu dopuszczenia aborcji na żądanie, życzenie czy jako prawo kobiety. To są przecież nasze postulaty z 2017 roku, kiedy po raz pierwszy się spotkałyśmy po strajku 3 października 2016. Nawiązujemy w nich do haseł argentyńskiej akcji, która teraz właśnie zakończyła się dopuszczeniem aborcji. „Legalna, bezpieczna i darmowa” – Argentynkom się tak udało. 30 grudnia 2020 12 listopada 2020 OSK zorganizował konferencję, ogłaszając powstanie inicjatywy „Legalna aborcja bez kompromisów”, która ma zbierać podpisy pod legalizacją przerywania ciąży. „Bo taka jest potrzeba społeczna”. Można jaśniej? Ale zalała was fala krytyki, że w hasłach nie ma „aborcji na żądanie”. To jakiś absurd i zresztą ta fejsbukowa plotka została zbadana przez ekspertów jako manipulacja. 23 grudnia 2020 Marta Lempart tłumaczyła, „żeby nie było wątpliwości”, że celem jest legalizacja aborcji, taka jak we wszystkich krajach na podobnym poziomie rozwoju. Ale teraz walczymy o bezpieczeństwo dla Polek zagrożonych przez wyrok Trybunału pani Przyłębskiej. Aborcja jest prawem kobiety. Chodzi o prawo wyboru legalnej, bezpiecznej i darmowej aborcji, inni nazywają to „aborcją na żądanie”. Różnica jest czysto semantyczna, moim zdaniem nie warto się na tym skupiać. Jak ktoś chce mówić na żądanie, pasuje mu to hasło, niech mówi, choć – jak zauważyła Klementyna Suchanow – tego terminu z upodobaniem używają zwolennicy Kai Godek, by nas dyskredytować. Nam chodzi o niezbywalne prawo kobiety do decydowania, podstawowe prawa człowieka. 2 stycznia 2021 Faktem jest, że określenie „na żądanie” daje w sondażach mniejsze poparcie dla praw reprodukcyjnych niż np. pytanie z sondażu OKO.press: „Czy kobieta powinna mieć prawo do przerwania ciąży do 12 tygodnia jej trwania?”. Ale faktem jest też, że w waszych postulatach nie ma jasnego zapisu prawa do aborcji. W naszych postulatach od początku jest postulat legalnej aborcji – tak go zapisałyśmy w 2017 roku w gronie zwykłych kobiet, nie ekspertek, które wtedy po raz pierwszy wyszły, by sprzeciwić się pomysłowi karania za aborcję. Tak to wtedy czułyśmy, to się nie zmieniło. Dzisiaj, po kilku latach Strajku Kobiet, trzy czwarte osób w Polsce wie, że prawo do aborcji jako wyboru kobiety jest postulatem OSK – taki wynik przynosi ogólnopolski sondaż, jaki zamówiłyśmy. W samej istocie Strajku Kobiet jest przekaz, że aborcja to sprawa kobiet, bo to nasze ciała, nasza ciąża, nasza decyzja. W jakimś wywiadzie zwróciłam się wirtualnie do Ziobry: Jak będzie pan kobietą, to pogadamy. 29 grudnia 2020 Stop Bzdurom i aktywistka tego ruchu Margot stawia wam jednak zarzut pominięcia głównego postulatu. Pełnią rolę jastrzębi w ruchu? Na temat Stop Bzdurom nie będę się wypowiadać, jako Strajk Kobiet nie zajmujemy stanowiska wobec działalności innych organizacji. Jest wolność, każdy robi to, na czym mu zależy i jak potrafi. Wśród 14 tematów rzuca się w oczy brak gospodarki morskiej… Ale na poważnie, nie za szeroko to zakreśliłyście? Na fali rewolucyjnego wzmożenia postanowiłyście zmienić wszystko. „Idziemy po wolność, idziemy po wszystko”, takie było wasze hasło 13 grudnia 2020. OK, ale my takie wątpliwości jako Strajk Kobiet mamy już za sobą. W 2016 roku zaczynałyśmy od obrony prawa przed inicjatywą Kai Godek. W 2017 roku toczyłyśmy z innymi batalię o sądy, wtedy pod Sejmem stanął namiot Strajku Kobiet obok namiotu OSA [Stowarzyszenie Obywatele Solidarnie w Akcji – red.], uznałyśmy, że sądy to też nasza sprawa. Od samego początku walczyłyśmy o edukację, nie tylko seksualną. OSK – w wielu miastach, często razem z aktywistkami wywodzącymi się z KOD i Obywateli RP, podejmował inne protesty. Organizowałyśmy też blokady antyfaszystowskie. Polski ruch feministyczny nie ogranicza się tylko do praw reprodukcyjnych. Takie jesteśmy od lat i widać, że ludzie to rozumieją, skoro zdecydowali się do nas dołączyć i powierzyć nam swoje sprawy. Bo Polska jest kobietą. A nie martwi cię, że rewolucja gaśnie? To kwestia perspektywy. Dla wielu ludzi wielkie jesienne protesty to była obywatelska inicjacja. Jestem w Strajku Kobiet od 2016, nie raz już przeżywałam wzloty i upadki, amplitudę raz w górę, raz w dół. Ogromne protesty 2016 r. zatrzymały plany Kai Godek i Kaczyńskiego, ale potem był spadek nastrojów. 28 marca 2018 poprowadziłyśmy 90 tys. ludzi spod Sejmu na Nowogrodzką, a potem energia siadła. Był mocny protest rodzin osób z niepełnosprawnością w Sejmie, ja wspierałam go na zewnątrz budynku przez 40 dni, i też się rozładowało. Nie można żyć cały czas na wysokim C, bo człowiek zwariuje, ale mobilizujemy się szybko, gdy potrzeba. I to doświadczenie się odkłada, kumuluje, kształtują się postawy. A obecne protesty jeszcze się nie zakończyły. Ludzie młodzi, a zwłaszcza kobiety przed 40-tką, masowo opuściły PiS Dla wielu osób ostatnie protesty były odkryciem, że ta władza powinna „wypierdalać”. I to w nich zostanie. Co dalej? Będziecie tak sobie czekać, aż fala się znowu podniesie? Dzięki za złośliwe pytanie (śmiech). Pewnym utrudnieniem było zakażenie koronawirusem kilku z nas, w tym Marty Lempart i Klementyny Suchanow. Jak opublikują wyrok TK Przyłębskiej, to trzeba będzie znowu wyjść na ulice, jesteśmy w stanie zmobilizować się w kilka godzin. To akurat moja domena, ja odpowiadam w OSK za organizację protestów. Sama biorę udział nawet w małych happeningach jak „Podręczne”, za co zresztą mam zarzuty. Najbliższy zryw będzie też potrzebny, kiedy Sejm ma obradować nad wrzutką o mandatach 20 stycznia. Bo taka ustawa dekretująca państwo policyjne uderza we wszystkie protesty. Liczysz na opublikowanie wyroku TK? Bo to byłby impuls dla ruchu? Coś ty. Mam nadzieję, że nie opublikują tego skandalicznego „wyroku” w ogóle, do końca swojej kadencji, ze strachu przed reakcją kobiet. A jak ta władza przeminie, w najgorszym razie w wyborach 2023, ale może wcześniej, to kolejne rządy – jak przystało na europejskie państwo – dadzą kobietom pełne prawa reprodukcyjne. Kobiety, Prawa człowieka, Protesty, Policja i służby, Marta Lempart, Klementyna Suchanow, Zbigniew Ziobro, Trybunał Konstytucyjny, Agnieszka Czerederecka Ogólnopolski Strajk Kobiet protesty kobiet trybunał strajk kobiet
Jak zamknąć kopalnie za zgodą górników. Rozmowy związkowo-rządowe. Sezon 10^Karolina Baca-Pogorzelska^13 stycznia 2021^https://oko.press/jak-zamknac-kopalnie-za-zgoda-gornikow-kontredans-zwiazkowo-rzadowy-sezon-10/^Niecałą godzinę trwało w środę w Katowicach spotkanie przedstawicieli rządu z przedstawicielami górniczych związków zawodowych w sprawie umowy społecznej o przyszłości, czy raczej braku przyszłości branży węglowej. Kolejny raz sprawdziło się, że chodzi o to, by gonić króliczka, a nie, by go złapać. To było wyczekiwane spotkanie, bo powtarzanie, że zegar – finansowy i gospodarczy – tyka i przeciąganie liny w sprawie planu wygaszania górnictwa węgla kamiennego nie ma już najmniejszego sensu. Jednak gdy kilka dni temu wyciekł rządowy projekt umowy społecznej (oczywiście bez obszernych załączników na temat każdej z planowanych do zamknięcia kopalń) strona związkowa z góry zapowiedziała, że go nie podpisze. W rządowej propozycji porozumienia nie ma konkretów, bo dokument ma być „na miękko”, by strona społeczna nie miała powodów do jego niepodpisania. Jak widać to nie zadziałało. Na zdjęciu: szef „Solidarności” na Śląsku Dominik Kolorz w drodze na rozmowy  Nie ma dat zamykania 13 kopalń (cały proces ma się zakończyć w 2049 r.), bo te będą ostatecznie ustalone po audycie Głównego Instytutu Górnictwa i Agencji Rozwoju Przemysłu. Nie ma konkretnych kwot wsparcia. Jak mawia klasyk, „nie ma niczego”. Precyzyjne dane mają się znaleźć w załącznikach do umowy, tworzonych systematycznie. Czyli nawet jej podpisanie nie zakończy górniczej sagi. Przypomina mi to trochę sytuację z lipca, gdy też pojawił się projekt planu dla górnictwa. Został on oprotestowany nim jeszcze został oficjalnie przedstawiony, więc minister aktywów państwowych Jacek Sasin informacje o nim nazywał fake newsem, co opisywałam tu: 28 lipca 2020 Tym razem nie ma mowy, by wiceminister aktywów państwowych Artur Soboń, który odpowiada za górnictwo i energetykę, mówił o fake newsach, bo faktycznie w środę przyjechał na Śląsk z dokumentem, który wcześniej obiegł media i który liczy pięć stron (przy czym pierwsza to lista nazwisk sygnatariuszy dokumentu).  Projekt umowy zakłada likwidację 13 kopalń węgla energetycznego zatrudniających ok. 53 tysięcy osób. Dość ogólnikowo, bez żadnych kwot, opisany jest w projekcie także sposób dofinansowania kopalń do momentu ich likwidacji w związku z redukcją wydobycia, oraz sposób naliczania tych „kosztów nadzwyczajnych”. Jednak z góry było wiadomo, że do porozumienia nie dojdzie. Związkowcy bowiem już w ubiegłym tygodniu zapowiedzieli własną wersję umowy społecznej. Miała być gotowa na spotkanie 13 stycznia, ale strona społeczna „się nie wyrobiła” i jej projekt będzie gotowy do piątku. Związkowcy wyrobili się za to z apelem o zwołanie Zespołu Trójstronnego ds. Bezpieczeństwa Socjalnego Górników (tak, tak, ten twór nadal istnieje). Argument? Trudna sytuacja w górnictwie.  Oczywiście, spotkanie w sprawie umowy społecznej a zespół trójstronny, to inne twory, ale skoro wszyscy w końcu zjeżdżają się do Katowic, mimo koronawirusowych obostrzeń „w realu”, a spotkanie trwa niespełna godzinę, to naprawdę nie jestem w stanie zrozumieć mnożenia bytów. Niemniej jednak resort aktywów państwowych ma wyznaczyć termin spotkania zespołu. 26 września 2020 W jakim miejscu więc są rozmowy na linii rząd – górnicy i co dziś o nich wiemy? Kolejne spotkanie w sprawie umowy społecznej zaplanowane zostało na 25 stycznia. Związkowcy mają przedstawić wtedy swoją wersję dokumentu. Jak łatwo się domyślić, również wtedy nie należy spodziewać się podpisania porozumienia, bo po obu stronach barykady nadal będzie trwała próba sił. Realnie do podpisania dokumentu może dojść pod koniec lutego lub nawet w marcu. Wiceminister Artur Soboń podtrzymał daty zamykania kopalń zawarte we wrześniowym dokumencie. To 2049 rok dla kopalń węgla energetycznego. Ale wypracowany w zespołach roboczych harmonogram jest w tej chwili audytowany przez katowicki oddział Agencji Rozwoju Przemysłu i Główny Instytut Górnictwa. Kopalnie węgla koksującego będą mogły pracować najprawdopodobniej dłużej. Jeśli kogoś dziwi zapowiedź podlubelskiej Bogdanki, która wydobywa węgiel dla energetyki, o tym, że spółka będzie fedrowała dłużej niż do 2049 r., to wynika to z jej zapowiedzi o sięgnięciu po złoża węgla koksującego. Czas pokaże jednak jak to się w jej przypadku potoczy. 20 października 2020 Ważnym zapisem w rządowej propozycji porozumienia jest zdanie o tym, że wchodzi ono w życie nie z dniem podpisania, ale dopiero wtedy, gdy pomoc publiczna dla sektora zostanie notyfikowana przez Komisję Europejską. Jeśli bowiem nasze przynoszące miliardowe straty górnictwo ma naprawdę dociągnąć, przynajmniej częściowo, do 2049 r., to bez gigantycznej finansowej kroplówki sobie nie poradzi. A dziś UE pozwala tylko na dotowanie zamykania kopalń. Czy te, które mają pracować jeszcze 28 lat, uzna za „kopalnie do zamknięcia”? Zdaniem strony rządowej, Bruksela patrzy przychylnie na polskie propozycje. Prawnicy również nie wykluczają, że Komisja Europejska da nam zielone światło na pomoc publiczną dla kopalń, by raz na zawsze pozbyć się węglowego problemu Polski. Komisja Europejska dysponuje tu dużą swobodą, więc jeśli zechce pomóc Rządowi Polskiemu w zamknięciu kopalń – a wg. mnie zechce – to sposób i uzasadnienie się znajdzie, oczywiście w pewnych ramach. Trudno wyobrazić sobie więc zgodę na pomoc operacyjną, a także pomoc tylko dla jednej spółki, a dla innych nie. Preferencja raczej byłaby dla programu dla całego sektora. Rządowi pomaga też to, że Margrethe Vestager, Komisarz Komisji Europejskiej ds. konkurencji, jest osobą bardzo praktyczną i wie, że dotychczasowe systemy wsparcia nie wystarczą by Polska była w stanie zamknąć górnictwa jako branży. „A przecież Komisja Europejska – jak i większość państw unijnych – będzie chciała raz na zawsze pozbyć się odwiecznego problemu polskiego węgla i kopalnie zamknąć – mówił mi w listopadzie Tomasz Włostowski, Partner Zarządzający kancelarii brukselskiej EU STRATEGIES w rozmowie dla Biznesalert. Największym problemem, jak udało się nam ustalić, jest dziś to, kto ma podpisać umowę społeczną. I nie, to nie jest żart. Według moich rozmówców problemem są wewnętrzne tarcia w związkach zawodowych. Rząd oczekuje, że dokument podpiszą sygnatariusze wrześniowego porozumienia, które obejmowało Polską Grupę Górniczą i Węglokoks Kraj. Tymczasem w związkach trwa batalia o to, czy dokument dla całej branży mają podpisać centrale, czy może ich branżowe sekretariaty albo śląskie oddziały. Jeśli więc związkowcy nie dojdą do porozumienia sami ze sobą, trudno oczekiwać porozumienia ze stroną rządową. Jednak skoro zgodnie z zapisami wrześniowego dokumentu to umowa społeczna ma determinować Politykę Energetyczną Państwa do 2040 r., która wciąż nie została przyjęta, a jednocześnie rząd deklaruje uruchomienie pierwszego reaktora jądrowego w 2036 r., to zdecydowanie jesteśmy na etapie „Houston, mamy problem”. Z drugiej strony jednak ciężko mówić górnikom o konieczności zamykania kopalń przy wciąż ponad 10 mln ton importowanego węgla, z którego ponad 70 proc. pochodzi z Rosji. 9 listopada 2020 Gospodarka, Prawo i Sprawiedliwość, Artur Soboń górnictwo kopalnie
Rozłam u Republikanów. Schwarzenegger porównuje atak na Kapitol do hitlerowskiej Nocy Kryształowej^Katarzyna Jaremko^13 stycznia 2021^https://oko.press/rozlam-u-republikanow-schwarzenegger/^Rozłam u Republikanów. Szykują się do życia bez Trumpa. Ale Schwarzenegger pyta o ich odpowiedzialność, bo umożliwili Trumpowi głoszenie kłamstwa i zdradę Mitch McConnell, szef klubu Republikanów w Senacie, powiedział współpracownikom, że prezydent Trump popełnił przestępstwo kwalifikujące do przeprowadzenia procedury impeachmentu, i że się cieszy z decyzji demokratów z Izby Reprezentantów, by rozpocząć procedurę. Taką informację podała we wtorek Maggie Haberman z „New York Timesa”. Obserwatorzy amerykańskiej sceny politycznej doszli w tej sytuacji do wniosku, że piekło zamarzło. Najbardziej lojalny wobec Trumpa na Kapitolu człowiek, który przez cztery lata z maestrią przeprowadził przez Senat wszystkie prezydenckie inicjatywy, w tym nominacje trojga sędziów Sądu Najwyższego, zresztą w atmosferze sporych kontrowersji, obrócił się przeciwko niemu. McConnell miał dojść do wniosku, że to dobry moment, a poza tym najwyższy czas, by oczyścić Partię Republikańską z Trumpa i jego ludzi. Senator nie rozmawiał z urzędującym prezydentem od połowy grudnia, kiedy oświadczył mu, że nie będzie blokować procedur potwierdzających formalnie zwycięstwo Joego Bidena w wyborach prezydenckich i uznaje demokratę za prezydenta-elekta. 11 stycznia 2021 Biden zadzwonił w poniedziałek do McConnella, żeby ustalić czy przesłuchania kandydatów na ministrów jego rządu mogą się toczyć w tym samym czasie, co impeachment Trumpa, oraz czy w ogóle będzie to możliwe, jeżeli ten nie będzie już głową państwa. Szef klubu republikanów obiecał skonsultować się z konstytucjonalistami i udzielić Bidenowi pilnie odpowiedzi. Coraz więcej republikanów występuje przeciwko Donaldowi Trumpowi i wysyła do całego świata sygnały, że prawica w Ameryce może istnieć bez niego i wrócić do doktryny z czasów, kiedy jej liderami byli obaj Bushowie, John McCain oraz senator Mitt Romney, który zresztą napisał wprost, że Trump wywołał rebelię i jest za nią odpowiedzialny.  Chyba najwięcej uwagi w mediach społecznościowych poświęcono jednak byłemu gubernatorowi Kalifornii Arnoldowi Schwarzeneggerowi. „Jako imigrant chciałbym powiedzieć kilka słów moim rodakom Amerykanom i naszym przyjaciołom na całym świecie na temat wydarzeń ostatnich dni. Dorastałem w Austrii. Jestem bardzo świadomy zbrodni jaką była Noc Kryształowa. Był to okrutny atak na Żydów przeprowadzony w 1938 roku przez nazistowskich odpowiedników Proud Boys. (…) Prezydent Trump jest upadłym przywódcą. Przejdzie do historii jako najgorszy prezydent w historii. Dobrze, że wkrótce będzie tak samo nieistotny, jak stary tweet. Ale co mamy zrobić z tymi wybranymi urzędnikami, którzy umożliwili jego kłamstwa i zdradę? Przypomnę im o tym, co powiedział Teddy Roosevelt: „Patriotyzm oznacza stanąć po stronie kraju. A to nie znaczy stać przy prezydencie”. A John F. Kennedy napisał książkę „Profile odwagi”. Wielu członków mojej partii, z powodu braku kręgosłupa, nigdy nie zobaczyłoby swoich nazwisk w takiej książce” – powiedział w nagraniu wideo były gubernator. My message to my fellow Americans and friends around the world following this week's attack on the Capitol. pic.twitter.com/blOy35LWJ5— Arnold (@Schwarzenegger) January 10, 2021 My message to my fellow Americans and friends around the world following this week's attack on the Capitol. pic.twitter.com/blOy35LWJ5 7 stycznia 2021 Jeszcze dalej poszedł były szef dyplomacji w republikańskim rządzie Busha juniora, gen. Colin Powell. Oświadczył w CNN, że w związku z tym iż republikanie poparli rebelię, nie może się on już dalej uważać za republikanina. Dodał też, że chciałby, aby pilnie przeprowadzono impeachment Donalda Trumpa. Dzisiaj, kiedy emocje sięgają zenitu, trudno ocenić czy skłócone frakcje Partii Republikańskiej, która przetrwała wszystkie wewnętrzne kryzysy od 1860 roku, w tym wojnę secesyjną i co najmniej trzy wielkie kryzysy gospodarcze, a także szereg społecznych zmian, będą w stanie ze sobą dalej rozmawiać. Na razie, jak wynika z zacytowanych wypowiedzi, górą zdają się ci, którzy chcą oczyścić stronnictwo z populistów spod szyldu Make America Great Again. I pewne sygnały wskazują na to, że mogą zwyciężyć. Stara zasada dziennikarstwa śledczego mówi: „Follow the money – Podążaj wedle kanału, którym płynie forsa”. Kwestia pieniędzy może zdecydować o losie republikańskiego senatora Ricka Scotta z Florydy, który jako jeden z ośmiu członków Senatu poparł odrzucenie oficjalnych wyników wyborów prezydenckich ze stanów, w których Trump kłamliwie utrzymuje, że wygrał. Scott jest szefem National Republican Senatorial Comittee, czyli republikańskiego zespołu zajmującego się rekrutacją kandydatów partii do Senatu na wybory uzupełniające w 2022 roku, ale przede wszystkim zbieraniem środków na ich kampanie. Tymczasem wiele dużych korporacji, w tym Goldman Sachs, Citigroup i JPMorgan Chase, ogłosiło, że wstrzymuje wszelkie datki polityczne na najbliższą przyszłość. A niektóre, w szczególności sieć hoteli Marriott, wyraźnie zapowiedziała, że nie będzie przekazywać darowizn na rzecz takich polityków jak Scott, czyli tych, którzy głosowali przeciwko potwierdzeniu wyboru Bidena na prezydenta. Jeżeli świat wielkiej finansjery odwróci się od republikanów, ich szanse na prowadzenie udanej kampanii spadają do zera. Dlatego w Senacie panuje presja, by Scott zrezygnował z przewodzenia NRSC. Buntują się też tradycyjnie republikańskie media. Lokalna gazeta z hrabstwa York w Pensylwanii, wydawana od 1876 roku „York Dispatch”, zwróciła się do kongresmana Scotta Perry’ego, który reprezentuje ten okręg w Izbie Reprezentantów, do pilnego złożenia rezygnacji. “W dniu, w którym Kongres powinien był podjąć ostatnie kroki w kierunku formalnego zatwierdzenia wyniku wyborów, proces ten utknął w martwym punkcie, gdy do Kongresu wdarły się tysiące zwolenników prezydenta Donalda Trumpa, którzy bezpodstawnie domagali się ogłoszenia go prezydentem. Do tego bezprawia po północy przyłączył się nasz kongresmen Scott Perry i próbował oszukać własnych wyborców propagując kłamstwa na temat wyniku wyborów prezydenckich w Pensylwanii. Powinien on złożyć urząd. Natychmiast” – napisano w redakcyjnym komentarzu. Konserwatywny republikański kongresmen z Kentucky Brett Guthrie wezwał kolegów z Izby Reprezentantów, by powołali międzypartyjną komisję, która przeprowadzi dochodzenie w sprawie oblężenia Kapitolu z 6 stycznia oraz okoliczności w jakich do nich doszło. „Celem jest zbadanie sprawy, ustalenie faktów i przygotowanie raportów, aby nigdy więcej się to nie powtórzyło” – powiedział polityk. Yesterday I went to the House floor to share my support for a bipartisan commission to examine the circumstances around the Capitol attack.The goal is to investigate, find the facts, and deliver reports so this will never happen again. pic.twitter.com/0qMv32O9qB— Rep. Brett Guthrie (@RepGuthrie) January 13, 2021 Yesterday I went to the House floor to share my support for a bipartisan commission to examine the circumstances around the Capitol attack.The goal is to investigate, find the facts, and deliver reports so this will never happen again. pic.twitter.com/0qMv32O9qB Kongresmenka Nancy Mace z Południowej Karoliny, która w listopadzie prowadząc kampanię na pro-Trumpowskiej platformie pokonała demokratę Joego Cunninghama, oświadczyła, że jej zdaniem prezydent jest winien wydarzeń z poprzedniej środy, ale że nie poprze wniosku o postawienie prezydenta w stan oskarżenia, bo jest za mało czasu, by wszystko odbyło się zgodnie z procedurami. Nancy Mace of SC of Trump: "I hold him accountable for the events that transpired" a week ago. But she says she is against impeachment because it is a "rush" bypassing the Judiciary Committee, etc.— Domenico Montanaro (@DomenicoNPR) January 13, 2021 Nancy Mace of SC of Trump: "I hold him accountable for the events that transpired" a week ago. But she says she is against impeachment because it is a "rush" bypassing the Judiciary Committee, etc. 9 stycznia 2021 We wtorek Izba Reprezentantów głosowała nad niewiążącą rezolucją wzywającą wiceprezydenta Mike’a Pence’a do uruchomienia 25. Poprawki do konstytucji. W jej sekcji czwartej znajduje się przepis, na podstawie którego urzędującego prezydenta można uznać za niezdolnego do sprawowania władzy. „Ilekroć wiceprezydent i większość kierowników departamentów lub innego ciała określonego przez Kongres, w drodze ustawy złoży Przewodniczącemu pro tempore Senatu i Przewodniczącemu Izby Reprezentantów pisemne oświadczenie, że prezydent nie może sprawować władzy i zadań swojego urzędu, wiceprezydent niezwłocznie przejmuje władzę i zadania tego urzędu jako pełniący obowiązki prezydenta”. Rezolucja przeszła, w zasadzie według barw partyjnych. Demokratów poparł tylko jeden republikanin, Adam Kinzinger z Illinois, który jeszcze przed wyborami należał do dystansujących się wobec prezydenta Trumpa polityków prawicy. Jednak wiceprezydent Pence odmówił wszczęcia procedury z 25. Poprawki. Republikańska organizacja The Lincoln Project, która w minionych wyborach wypowiedziała posłuszeństwo Trumpowi i oficjalnie poparła Joego Bidena, uznając Trumpa za zagrożenie dla bezpieczeństwa Ameryki, zapłaciła za emisję reklamówki, w której krytykuje wiceprezydenta za niepodjęcie tego kroku i brak moralnego kręgosłupa. ”Mike Pence, jako wiceprezydent udowodnił, że nawet w obliczu kryzysu konstytucyjnego, z którym tylko on miał wyjątkowe możliwości uporania się, pozostaje nieugięty w swoim zobowiązaniu do niepodejmowania żadnych działań. To czyni go oczywistym i najlepiej wykwalifikowanym przywódcą, aby przejąć rolę lidera ruchu MAGA. To główny kandydat, by w 2024 roku poprowadzić nasz naród w kolejną erę rozczarowania” – mówi z szyderstwem narrator spotu. Ale z tego, co się dowiedziało OKO.press w Waszyngtonie, o ile oficjalnie wiceprezydent i ministrowie nie chcieli się podjąć usunięcia Trumpa z urzędu, to de facto rząd działa bez prezydenta. Akademicy i praktycy prawa konstytucyjnego będą się pewnie przez lata zastanawiać, czy w związku z tym nie doszło do pełzającego zamachu stanu, bo kierownicy resortów nie mogą ot tak sobie „nie gadać z prezydentem”, ale w rzeczywistości właśnie tak od co najmniej czterech dni wygląda sytuacja w Waszyngtonie.  Z tego, co usłyszeliśmy, szef dyplomacji Mike Pompeo i minister finansów Steve Mnuchin konsultowali się ze sobą jak rządzić bez prezydenta. Ministrowie i szefowie agencji federalnych robią swoje licząc, że prezydent nie zadzwoni, a ten jak na razie nie dzwonił. Na razie tylko dwie członkinie rządu zrezygnowały: szefowa resortu edukacji Betsy DeVos oraz ministra transportu Elaine Chao, prywatnie żona Mitcha McConnella. O ile wielkie projekty infrastrukturalne mogą poczekać aż w gabinecie ministra transportu zasiądzie wytypowany przez Bidena Pete Buttigieg, a testy przesiewowe nauczycieli i tak nadzorują władze stanowe, więc szkolnictwo może działać w miarę normalnie, aż zajmie się nim demokrata Miguel Cardona, to w kwestiach bezpieczeństwa przestoju być nie może. Dlatego republikańscy senatorowie zaapelowali do szefa Biura Bezpieczeństwa Narodowego Roberta O’Breina, by pozostał na stanowisku do czasu, aż 21 stycznia zastąpi go Jake Sullivan (obsadzenie tego stanowiska nie wymaga zgody Senatu, w przeciwieństwie do konstytucyjnych ministrów). Pozostaje jeszcze sprawa niesławnego guzika atomowego, która tak bardzo pobudza wyobraźnię ludzi na całym świecie. Nancy Pelosi wezwała dowódców armii, by odcięli prezydenta od niego. Formalnie nie miała ku temu podstaw, skoro de iure Trump pozostaje głową państwa. Ale „guzik” to pojęcie symboliczne. W rzeczywistości to teczka, którą nosi za prezydentem wojskowy adiutant, a gospodarz Białego Domu dysponuje dokumentem z serią kodów, by mechanizm schowany w teczce odbezpieczyć. Gdyby jednak Trump postanowił przekroczyć tę nieprzekraczalną granicę, to z dużym prawdopodobieństwem dowództwo zjednoczonych sztabów wypowie mu posłuszeństwo. Probierzem tego były czerwcowe zamieszki w Waszyngtonie na tle rasowym, po zamordowaniu z Minneapolis Afroamerykanina George’a Floyda. Trump chciał wtedy w uproszczeniu mówiąc wypuścić wojsko na ulice, ale ani armia, ani cywilne kierownictwo Pentagonu nie zgodziło się na wyprowadzenie z koszar żołnierzy przeciwko amerykańskim obywatelom. Świat, Donald Trump, Joe Biden, USA
Dymisja za obronę sędziów Tuleyi, Morawiec i Juszczyszna. Stanowisko straci sędzia z Łodzi^Mariusz Jałoszewski^13 stycznia 2021^https://oko.press/dymisja-za-obrone-sedziow-tulei-morawiec-i-juszczyszna-stanowisko-straci-sedzia-z-lodzi/^Prezes łódzkiego sądu i nominat Ziobry degraduje sędzię Ewę Maciejewską. Straci stanowisko wiceprzewodniczącej wydziału, bo prezesowi sądu nie podoba się to, że wspiera sędziów zawieszonych przez nielegalną Izbę Dyscyplinarną Sędzia Ewa Maciejewska z Sądu Okręgowego w Łodzi pismo o zamiarze zwolnienia jej z funkcji wiceprzewodniczącej I wydziału cywilnego dostała w ostatnich dniach. Podpisany pod pismem jest prezes tegoż sądu Michał Błoński, nominat resortu Ziobry. Prezes pisze wprost, że powodem zwolnienia jest zachęcanie przez Maciejewską innych sędziów do udziału w ogólnopolskiej akcji organizowanej przez stowarzyszenie niezależnych sędziów Iustitia. Chodzi o akcję solidarności z zawieszonymi przez nielegalną Izbę Dyscyplinarną SN sędziami Igorem Tuleyą, Beatą Morawiec i Pawłem Juszczyszynem. Akcja polega na tym, że każdego 18. dnia miesiąca sędziowie w całej Polsce nie będą prowadzić posiedzeń i rozpraw. Akcja będzie prowadzona do skutku, czyli do przywrócenia tej trójki sędziów do pracy. Pisaliśmy o tym w OKO.press: 18 grudnia 2020 Sędzia Ewa Maciejewska ma ponad 20-letni staż pracy w sądach. Od kilku lat mocno angażuje się w obronę wolnych sądów i jest z tego znana nie tylko w Łodzi. Prezes Sądu Okręgowego w Łodzi Michał Błoński w piśmie, które do niej wysłał, zarzuca jej, że jako wiceprzewodnicząca wydziału miała nakłaniać sędziów do odwoływania rozpraw i posiedzeń. Prezes nie napisał, o które sprawy chodzi, ale można się domyślać, że te zaplanowane na dzień akcji solidarnościowej z zawieszonymi sędziami. Zdaniem prezesa takie działania są „niezgodne z prawem” i „bezpośrednio godzą w konstytucyjne prawo obywatela do sądu i rozpoznania sprawy bez zbędnej zwłoki”. Jego zdaniem naraża to też budżet państwa „na dodatkowe i nieuzasadnione wydatki związane z czynnościami technicznymi w postaci informowania stron o zmianach terminów rozpraw czy posiedzeń” oraz „skutkuje dodatkową pracą korpusu urzędniczego przy w/w czynnościach”. Ponadto prezes zarzuca, że przyczynia się to do „obniżenia autorytetu wymiaru sprawiedliwości w oczach opinii publicznej”, a „powyższe okoliczności podważają zaufanie do Pani [sędzia Maciejewskiej – red.] jako osoby, która powinna dbać o zapewnienie sprawności postępowania w nadzorowanym wydziale”. Prezes dał siedem dni na możliwość złożenia wyjaśnień przez sędzię. Potem zgodnie z procedurą zapyta o opinię Kolegium Sądu Okręgowego. Opinia to formalność, bo po zmianach wprowadzonych przez PiS w ustawie kagańcowej, w skład Kolegium nie wchodzą już sędziowie, tylko prezes sądu okręgowego oraz prezesi sądów rejonowych. Ewa Maciejewska swoje stanowisko może stracić już 18 stycznia, bo wtedy zbiera się Kolegium. Pismo prezesa sądu informujące o jej zwolnieniu zostało opublikowane na blogu sędziów łódzkich. Sędzia Ewa Maciejewska zaskoczona jest zapowiedzią pozbawienia jej stanowiska, które zajmuje od 2015 roku. Tym bardziej, że obecny prezes sądu, którego resort Ziobry powołał w 2018 roku już dwa razy przedłużył jej kadencję. Czyli akceptował jej pracę. Sędzia w rozmowie z OKO.press podkreśla, że prezes wiedział też o jej zaangażowaniu w obronę wolnych sądów. Maciejewska jest jednymą z bardziej aktywnych łódzkich sędziów. W obronę niezależności wymiaru sprawiedliwości angażuje się też jej mąż Rafał Maciejewski, który również jest sędzią Sądu Okręgowego w Łodzi, w wydziale gospodarczym. Oboje publicznie się wypowiadają. Biorą też udział w różnych akcjach. Oboje należą do stowarzyszeń niezależnych sędziów Themis i Iustitia.  Sędzia Ewa Maciejewska z sędzią Rafałem Maciejewskim. Zdjęcie z profilu Sędziów Łódzkich na Facebooku.  Sędzia Maciejewska zapewnia jednak, że nie namawiała osobiście sędziów z kierowanego przez nią wydziału do odwoływania rozpraw w ramach akcji solidarnościowej. „Pisaliśmy tylko na naszym blogu o tym proteście. Każdy mógł wystosować taki apel i zachęcać sędziów, żeby się przyłączyli. Ale na zasadzie dobrowolności, a nie przymusu” – mówi w rozmowie z OKO.press. I dodaje: „Nigdy nie ukrywałam poglądów na to, co dzieje się w wymiarze sprawiedliwości. Namawiam sędziów, by w dozwolony sposób przeciwstawiali się temu. Bo łamana jest Konstytucja. Więc nie rozumiem dlaczego dopiero teraz prezes sądu uznał, że musi mnie zwolnić”. W jej wydziale na pierwszy dzień akcji solidarności z zawieszonymi sędziami, czyli na 18 stycznia, wyznaczone wcześniej sprawy odwołało trzech sędziów, w tym Maciejewska. Ale nie uderzy to w obywateli, bo nowe terminy wyznaczono w tym samym tygodniu. Czy prezes łódzkiego sądu odwołanie spraw przez sędzię Maciejewską potraktował jako pretekst do pozbycia się z jej funkcyjnego stanowiska? „Na pewno nie zniechęci mnie tym do dalszej działalności” – zapowiada w rozmowie z OKO.press Ewa Maciejewska. Pisaliśmy w OKO.press o zawieszeniu sędziego Juszczyszyna: 4 lutego 2020 Sędzia odpowiedziała też formalnie na pismo prezesa z zapowiedzią zwolnienia. Swoją odpowiedź upubliczniła na blogu łódzkich sędziów. W odpowiedzi napisała, że „Sędziowie I Wydziału Cywilnego Sądu Okręgowego w Łodzi są sędziami z ogromnym doświadczeniem życiowym i zawodowym oraz znają obowiązki sędziego wynikające z pełnionej funkcji i złożonego przyrzeczenia, w tym, aby stać na straży prawa, a obowiązki sędziego wypełniać sumiennie, zaś w postępowaniu kierować się zasadami godności i uczciwości. Część sędziów wydziału przynależy do legalnie działających stowarzyszeń sędziowskich. Wszyscy zaś orientują się w aktualnej sytuacji w wymiarze sprawiedliwości w Polsce, znają uchwałę trzech Izb Sądu Najwyższego z dnia 23 stycznia 2020 r. w sprawie BSA I-4110-1/20 oraz postanowienie Wielkiej Izby Trybunału Sprawiedliwości Unii Europejskiej w sprawie C-791/19 R z dnia 8 kwietnia 2020 r. zawieszające funkcjonowanie Izby Dyscyplinarnej Sądu Najwyższego wobec poważnych wątpliwości co do spełniania przez nią standardów niezależnego sądu. Znają też zarzuty formułowane wobec sędziów Pawła Juszczyszyna, Beaty Morawiec oraz Igora Tuleyi i orzeczenia Izby Dyscyplinarnej o zawieszeniu wymienionych sędziów w czynnościach służbowych”. Sędzia Maciejewska podkreśla w piśmie do prezesa, że „Wielokrotnie jako indywidualni sędziowie, samorząd zawodowy oraz stowarzyszenia sędziowskie przestrzegaliśmy przed upolitycznieniem wymiaru sprawiedliwości, a w szczególności przed upolitycznieniem szeroko rozumianych postępowań dyscyplinarnych wobec sędziów. Zabieraliśmy głos poprzez uchwały, podpisywanie apeli, udział w Marszu Tysiąca Tóg, stronę internetową sędziów łódzkich, solidarnościowe zdjęcia, pytania prejudycjalne do Trybunału Sprawiedliwości Unii Europejskiej. Wszystkie te działania, do dziś nie przyniosły rezultatu, a destrukcja, awanse dla swoich i podporządkowanie wymiaru sprawiedliwości partii rządzącej oraz represjonowanie niezależnych sędziów trwa. Symbolicznym kolejnym krokiem sprzeciwu wobec łamania art. 180 Konstytucji i zasady trójpodziału władzy jest ogłoszony 18 grudnia 2020 r. przez Stowarzyszenie Sędziów Polskich Iustitia solidarnościowy protest wszystkich sędziów podzielających opisane wyżej wartości, polegający na powstrzymaniu się w każdy 18. dzień miesiąca od orzekania (miesięcznice orzeczenia Izby Dyscyplinarnej wobec Igora Tuleyi z 18 listopada 2020 r.). Informacja o tej formie protestu dostępna jest na stronie internetowej SSP „Iustitia” oraz w mediach społecznościowych. Każdy sędzia, bez względu na członkostwo w stowarzyszeniu, mógł z łatwością powziąć o niej informację”. Pisaliśmy w OKO.press o zwieszeniu sędzi Morawiec: 12 października 2020 Sędzia Ewa Maciejewska odniosła się też do zarzutu rzekomego nakłaniania sędziów do zdejmowania wokand. „W I Wydziale Cywilnym Sądu Okręgowego w Łodzi w dniu 18 stycznia 2021 r. nie odbędzie się żadna rozprawa, zaś zaplanowane na ten dzień terminy zostały przełożone na 19 i 21 stycznia 2021 r. Decyzje o zmianie terminu wcześniej wyznaczonych rozpraw podjęli indywidualnie i całkowicie samodzielnie sędziowie referenci poszczególnych spraw bez jakiegokolwiek polecenia czy nakłaniania z mojej strony jako zastępcy przewodniczącej wydziału. Moje poglądy na temat tzw. reformy wymiaru sprawiedliwości oraz konieczności czynnego oporu sędziów wobec podporządkowania sądów władzy politycznej są powszechnie znane od lipca 2017 r. Nigdy ich nie ukrywałam ani przed sędziami swojego wydziału ani przed kierownictwem Sądu Okręgowego w Łodzi” – tłumaczy w liście do prezesa sędzia. I dodaje: „Zakomunikowane stronom z kilku tygodniowym wyprzedzeniem 1 i 3 – dniowe opóźnienie terminów rozpraw zaplanowanych w I Wydziale Cywilnym Sądu Okręgowego w Łodzi na 18 stycznia 2021 r. ma charakter symboliczny i w żaden sposób nie narusza konstytucyjnego prawa obywatela do sądu i rozpoznania sprawy bez zbędnej zwłoki. Jeżeli zaś chodzi o przywołane w przedstawionym mi piśmie skutki w postaci narażenia budżetu państwa na dodatkowe i nieuzasadnione wydatki czy dodatkową pracę korpusu urzędniczego, to są one zupełnie nieporównywalne do konsekwencji wynikających z funkcjonowania tzw. Izby Dyscyplinarnej Sądu Najwyższego oraz jej decyzji o zawieszeniu w czynnościach wymienionych na wstępie sędziów: – od 4 lutego 2020 r. Pawła Juszczyszyna (za zażądanie nadesłania do akt sprawy listy poparcia do KRS), – od 12 października 2020 r. Beaty Morawiec (za pomówienie przez podsądnego o przyjęcie wiele lat temu telefonu komórkowego i niewykonanie opracowania, które zostało wykonane) – oraz od 18 listopada 2020 r. Igora Tuleyi (za decyzję procesową o ujawnieniu ustnego uzasadnienia orzeczenia w sprawie uchylenia postanowienia prokuratury o umorzenia śledztwa w sprawie obrad Sejmu na Sali Kolumnowej). Wszyscy ci sędziowie mieli bowiem przydzielone sprawy do swoich referatów, wyznaczone rozprawy oraz od wielu tygodni, a sędzia Paweł Juszczyszyn od wielu miesięcy, nie mogą wykorzystywać swojej gotowości do orzekania. Z kolei w przypadku sędziego Igora Tuleyi, który orzeka w sprawach karnych, ze względów proceduralnych, wszystkie rozpoznawane przez niego sprawy o najcięższe przestępstwa muszą być przeprowadzone od początku”. Pisaliśmy w OKO.press o zawieszeniu sędziego Tuleyi: 18 listopada 2020 I jeszcze jeden fragment z odpowiedzi sędzi dla prezesa łódzkiego sądu: „Ostatni zarzut obniżenia autorytetu wymiaru sprawiedliwości w opinii publicznej proszę kierować do publicystów i polityków partii rządzącej wypowiadających się publicznie z pogardą i wrogością o stanie sędziowskim. Nie mam żadnych wątpliwości, że żaden sędzia w Polsce wobec tych działań skierowanych przeciwko prawie obywateli do sprawiedliwego i jawnego rozpatrzenia sprawy bez nieuzasadnionej zwłoki przez właściwy, niezależny, bezstronny i niezawisły sąd oraz przeciwko niezawisłości sędziów i niezależności sądów, nie może pozostać bierny i powinien w geście solidarności powstrzymać się od orzekania w 18. dniu każdego miesiąca – Dniu Solidarności z Represjonowanymi Sędziami. Wyrażam jednak tylko swoją opinię pozostawiając sumieniu każdego sędziego decyzję jak postąpić”. Przeczytaj całe pismo sędzi Ewy Maciejewskiej do prezesa sądu. Zapowiedź zwolnienia sędzi to nie pierwsza represja jaka na nią spada za obronę praworządności. Rzecznik dyscyplinarny ministra Ziobry prowadził przeciwko niej postępowanie wyjaśniające za zadanie pytań prejudycjalnych do TSUE. Kłopoty miał też jej mąż sędzia Rafał Maciejewski. Skrytykował on w internecie prezesa łódzkiego sądu, braki kadrowe w sądzie i dawanie nominacji przez nową KRS „swoim” sędziom. I za to w 2019 roku zastępca rzecznika dyscyplinarnego dla sędziów postawił mu zarzuty dyscyplinarne. Pisaliśmy o tym w OKO.press: 9 maja 2019 Sądownictwo, prezes Michał Błoński Sąd Okręgowy w Łodzi sędzia Ewa Maciejewska zwolnienie
Tylko 30 szczepionek na tydzień na punkt – rząd przedstawił harmonogram szczepień w I kwartale^Miłada Jędrysik^13 stycznia 2021^https://oko.press/rzad-przedstawil-harmonogram-szczepien-w-i-kwartale/^15 stycznia ruszą zapisy osób 80 plus, 22 stycznia: 70 plus. Ale szczepionek do końca marca starczy tylko dla połowy seniorów. W dodatku początkowo w punktach szczepień będzie po 30 dawek na tydzień. Start systemu dla wielu seniorów i ich bliskich będzie więc oznaczał wyścig po termin Szef Kancelarii Premiera Michał Dworczyk przedstawił w środę 13 stycznia na konferencji prasowej kolejne szczegóły zbliżających się masowych szczepień przeciwko koronawirusowi. W tej chwili trwa faza „0″, w której szczepi się pracowników placówek medycznych w 600 szpitalach. W kolejnej fazie „I” weźmie udział 5 994 punktów szczepień na terenie całej Polski. Dla seniorów i ich bliskich ważne są dwie daty: 15 stycznia i 22 stycznia. O północy z czwartku na piątek zostaną uruchomione zapisy dla wszystkich mieszkańców Polski (także cudzoziemców z prawem pobytu), którzy ukończyli 80 lat. Tydzień później dla tych, którzy skończyli lat 70. Termin zapisów dla osób w wieku 60 plus jeszcze nie został ogłoszony. Będzie można to zrobić: Do rejestracji wystarczy numer PESEL, dlatego seniorów mogą zapisywać też np. członkowie ich rodzin. Jeśli w wybranym punkcie szczepień blisko domu nie będzie dogodnych terminów, można zadzwonić na 989, gdzie konsultanci zaproponują inny punkt.  Żeby zarejestrować się poprzez stronę pacjent.gov.pl potrzebny jest profil zaufany. Można go uzyskać np. poprzez stronę internetową banku, albo w urzędzie gminy. System rejestracyjny zaproponuje pięć punktów szczepień w pobliżu miejsca zamieszkania. Jeśli terminy w żadnym z nich nie będą dogodne, można skorzystać z przeglądarki i wyszukać sobie inny punkt.  Po rejestracji otrzymasz SMS z potwierdzeniem miejsca i godziny szczepienia – może on trafić do opiekuna seniora, jeśli ten np. nie posiada telefonu komórkowego. Kolejny SMS przypomni o szczepieniu dzień przed terminem. Podczas zaszczepienia pierwszą dawką pacjent umówi się na termin przyjęcia drugiej. Również od północy z czwartku na piątek wszyscy pełnoletni mieszkańcy Polski będą mogli zgłosić na stronie www.gov.pl/szczepimysie, że chcą się zaszczepić. Kiedy przyjdzie kolejka ich grupy wiekowej (od najstarszych) lub zawodowej na szczepienie, zgłoszeni będą mieli pierwszeństwo przy rejestracji.  Do końca marca Polska otrzyma 6 mln 156 tys. szczepionek firm Pfizer/BioNTech i Moderna. Tę liczbę trzeba podzielić na pół, bo pełną odporność uzyskuje się pod dwóch dawkach preparatu. A więc będzie można zaszczepić 3 mln osób – w tym 700 tys. „medyków”. Szczepionki starczy więc dla 2,3 mln. seniorów. Tymczasem osób powyżej 70. roku życia mamy w kraju 4,62 mln. Oznacza to, że dostanie je niecała połowa z nich. Tyle udało się w pierwszym kwartale kupić poprzez wspólny system zakupów Komisji Europejskiej. Na jego podstawie każdy kraj otrzymuje szczepionki proporcjonalnie do liczby ludności. Minister Dworczyk mówił w piątek 8 stycznia, że te liczby mogą się jeszcze zmienić, jeśli zgodę Europejskiej Agencji Leków na warunkowe dopuszczenie do rynku otrzymają produkty innych firm. Ma na to szansę AstraZeneca, która 12 stycznia złożyła do Agencji wniosek w tej sprawie. W piątek unijna komisarz ds. zdrowia Stella Kyriakides powiedziała, że w lutym może również zostać zaakceptowana szczepionka firmy Johnson&Johnson, która kończy III fazę jej badań klinicznych. Dworczyk przedstawił harmonogram dostaw szczepionek do Polski do końca marca.  Wynika z niego, że do końca marca 3 mln osób zostanie zaszczepione pierwszą dawką szczepionki, a 2,4 mln dwoma dawkami. Rząd postanowił podzielić pulę 5,3 mln dawek dla seniorów równomiernie na 6 tys. punktów szczepień. Z jego wyliczeń wynika, że w pierwszych tygodniach każdy punkt dostanie zaledwie 30 dawek na tydzień: To nie jest oszołamiająca liczba. Zapewne w większych ośrodkach będzie to oznaczało, że umówienie się na szybki termin w pobliżu miejsca zamieszkania może graniczyć z cudem. Czy Polacy będą jeździli w poszukiwaniu wolnego miejsca na szczepienie po całym kraju, jak robią to np. izraelscy Żydzi, którzy korzystają z tego, że w zamieszkałych przez bardziej sceptycznych wobec szczepień Arabów miastach są wolne miejsca? Jednak Izrael to bardzo mały kraj, poza tym mówimy o seniorach, z których nie każdy jest wystarczająco sprawny. 17 grudnia 2020 Kolejny problem to brak punktów szczepień w około 200 gminach. Minister Dworczyk mówił w 8 stycznia, że około połowa z nich to tzw. gminy obwarzankowe, które znajdują się wokół większych ośrodków, gdzie są punkty. Jednak w pozostałej setce gmin żadna przychodnia ani żaden lekarz nie zgłosili się do szczepień. Na środowej konferencji prasowej nie było też mowy o seniorach nieporuszających się samodzielnie. Z wcześniejszych zapowiedzi wiemy, że samorządy mają im zorganizować transport, będą też mobilne zespoły szczepienne. Na razie jednak konkretów w tej sprawie jest mało. Masowe szczepienia przeciwko koronawirusowi, a wcześniej sama pandemia doprowadziły do wielkich zmian w ochronie zdrowia, która dotychczas była sektorem najbardziej opierającym się digitalizacji. 8 stycznia tego roku wprowadzono e-skierowanie, które będzie dokumentem uprawniającym do szczepienia. E-skierowanie zostanie automatycznie wygenerowane podczas rejestracji na szczepienie. Będą one widoczne w Internetowym Koncie Pacjenta i w systemie dla przychodni gabinet.gov.pl. Każdy pacjent będzie miał również Elektroniczną Kartę Szczepień na gabinet.gov.pl 15 listopada 2020 Cały proces szczepień będzie zdigitalizowany: punkty szczepień będą poprzez system zgłaszać Agencji Rezerw Materiałowych zapotrzebowanie na dawki. Centralny system e-rejestracji pozwoli na wybór miejsca i terminu szczepienia w całej Polsce. Po drugiej dawce szczepionki każdy pacjent dostanie kod QR, który będzie jego „paszportem” – według zapowiedzi rządu pozwalającym np. na zwolnienie zaszczepionego z kwarantanny. Będzie on widoczny na stronie pacjent.gov.pl, w aplikacji mObywatel. Osoby stroniące od internetu będą mogły poprosić o jego wydrukowanie w punkcie szczepień. Stworzony został również elektroniczny system zgłoszeń działań niepożądanych, do którego będą trafiały informacje o NOP, niepożądanych odczynach szczepiennych i innych zdarzeniach. Pozostaje pytanie, na ile strona www.gov.pl szczepimysie 15 stycznia wytrzyma zgłoszenia na szczepienia – teoretycznie uprawnionych jest do nich ponad 30 mln osób. I ile tego dnia trzeba będzie na infolinii 989 czekać na rejestrację na szczepienie dla seniorów. Zdrowie, Michał Dworczyk, Ministerstwo Zdrowia, COVID-19 koronawirus Narodowy Fundusz Zdrowia szczepienia na COVID-19
Lichocka: w Polsce spada wolność prasy? Wina PO!^Jakub Szymczak^13 stycznia 2021^https://oko.press/lichocka-wolnosc-slowa/^Joanna Lichocka jest przekonana, że spadająca pozycja Polski w rankingu wolności prasy to wina PO. Dlaczego? Bo zaczęła spadać po dojściu PiS do władzy! Posłanka naprawdę to powiedziała. Za czasów PiS Polska spadła na 62. miejsce na świecie, z 18 w 2015 roku Posłanka PiS Joanna Lichocka, była dziennikarka, rozmawiała 11 stycznia 2021 w radiowej Trójce z Bartłomiejem Graczakiem. Była zachwycona, że może być w radiu, które jej partia zniszczyła – po latach nacisków politycznych ze stacji odchodzili kolejni dziennikarze. Wskutek tego Trójka przez rok straciła ponad połowę słuchaczy. Z prawie 8 proc. słuchalności (w latach 2010-2016 było to stabilne 7-8 proc.) w fatalnym dla tego radia 2020 roku słuchalność spadła do 2,4 proc. w grudniu 2020. I to najgorszy wynik w historii stacji. O niszczeniu stacji przez PiS możecie przeczytać tutaj: 24 maja 2020 W tej atmosferze posłanka PiS przyszła do radia rozmawiać o wolności słowa i prasy. Prowadzący zapytał ją, dlaczego Polska spada w rankingach wolności prasy, zacytował ranking organizacji Reporterzy bez Granic. Posłanka znalazła winnego: Platforma Obywatelska, mówiąc wprost. Działania totalnej opozycji, ponieważ te rankingi natychmiast się pogorszyły w momencie, gdy zaczęło rządzić Prawo i Sprawiedliwość  Joanna Lichocka, Salon polityczny "Trójki" - 12/01/2021 Fot. Slawomir Kaminski / Agencja Gazeta Na koniec posłanka dodała, że tego rankingu nie należy traktować poważnie. Swoją wypowiedzią Lichocka udowadnia, że to jej nie należy traktować poważnie. Ale pochylimy się przez chwilę nad jej słowami, bo wolność pracy, z której Lichocka kpi, traktujemy śmiertelnie poważnie. Posłanka PiS prezentuje porażającą i absurdalną logikę. Według Lichockiej za dramatyczne pogorszenie sytuacji niezależnych mediów w czasie rządów PiS winę ponosi Platforma i opozycja. Gdyby trzymać się tego sposobu myślenia, należałoby przypisać opozycji także np. program 500 plus. W końcu pojawił się po tym, jak PiS przyszło do władzy. Posłanka nawet nie wysiliła się na jakieś wytłumaczenie jak działania opozycji pogorszyły wolność mediów w Polsce. Po prostu, PO i już. Na początek wspomniany ranking. Dla porównania zestawmy pozycję naszego kraju z kilkoma innymi. W rankingu organizacji Reporterzy bez Granic sklasyfikowane jest 180 państw. Indeks Wolności Prasy przygotowują co roku od 2002 roku. Polska już wcześniej raz zaliczyła ostry spadek – za rządów SLD. W 2006 roku byliśmy na 58. miejscu, potem powoli odbudowywaliśmy swoją pozycję. Teraz Polska spada nieustannie od 2016 roku i jest na najgorszej pozycji w historii Indeksu. Największy spadek miał miejsce zaraz po objęciu władzy przez PiS w 2015 roku. Warto spojrzeć na drogę, jaką przebyła Polska w porównaniu do kilku innych państw. Zanim wybory w Polsce wygrał PiS, w rankingu byliśmy na podobnej pozycji co Niemcy, w czołowej dwudziestce świata. W 2016 roku spadliśmy poniżej Francji, gdzie problemem są m.in. fizyczne ataki na dziennikarzy, ze słynnym atakiem terrorystycznym na redakcję „Charlie Hebdo” z 2015 roku na czele. W 2020 roku spadliśmy poniżej Gruzji, która w roku 2013 była na setnym miejscu. Autorzy rankingu chwalą kraj, że tamtejsza prasa stała się pluralistyczna, ale jeszcze nie niezależna. Podkreślają także, że policyjna przemoc wobec dziennikarzy istnieje, ale jest rzadsza niż dotychczas. Dziś Polska jest od Gruzji niżej. Oczywiście tego rodzaju rankingi są tylko pewnym przybliżeniem. Taka jest natura zestawień, które złożone zjawiska starają się przedstawić za pomocą jednej liczby. Ale najważniejsze fakty są takie: wolność niezależnej prasy w Polsce jest zagrożona. A jej sytuacja w latach rządów PiS znacznie się pogorszyła. Spójrzmy więc na argumenty Reporterów bez Granic za tak słabym wynikiem Polski. Gdzie jest wina Platformy? W 2016 roku, po dramatycznym spadku Polski w rankingu z 18 na 47 miejsce, organizacja pisała o podporządkowaniu mediów publicznych i wycofaniu reklam z mediów niezależnych, takich jak „Gazeta Wyborcza”. W 2020 roku organizacja pisze w uzasadnieniu, że w rządowej telewizji publicznej rządzi zasada mowy nienawiści, a stacje TVP zostały zamienione w rządową stację propagandową. Można dyskutować, czy TVP przed 2015 rokiem była należycie pluralistyczna. Ale to, co zrobiła z publicznym nadawcą partia obecnie rządząca, przekracza wszelkie zasady przyzwoitości i pluralizmu. W programach informacyjnych i publicystycznych TVP chwali rząd i krytykuje opozycję, a głos mają prawie wyłącznie przedstawiciele obozu rządzącego i jego zwolenników. Nie robiła tego wcześniej ani PO, ani nikt inny z opozycji. To PiS przyporządkowało sobie TVP, a na jej czele postawiono polityka Jacka Kurskiego. W uzasadnieniu tak fatalnego wyniku Polski w rankingu 2020 roku czytamy też, że problemem jest podporządkowanie sobie przez PiS wymiaru sprawiedliwości i nękanie wolnych mediów procesami. Można się spodziewać, że w kolejnych rankingach nasza pozycja będzie jeszcze gorsza. „Wzmocnienie dla niezależnej prasy lokalnej jest potrzebne, dlatego chcemy znaleźć rozwiązanie, które ogranicza samorządom możliwość wydawania własnych gazetek” – mówiła w tym samym wywiadzie Lichocka. Prowadzący wywiad Bartłomiej Graczak nie zapytał Lichockiej w jaki sposób „ograniczenie samorządom możliwości wydawania gazetek” i jednoczesne umożliwienie rządowi wpływania na najbardziej poczytne tytuły regionalne ma poprawić sytuację. Grudniowy zakup gazet lokalnych należących do Polska Press przez Orlen nie został jeszcze w najnowszym rankingu Reporterów bez Granic uwzględniony. „Gdyby Orlen był spółką prywatną, to mamy normalną operację w ramach strategii biznesowej. Tyle że Orlen nie jest prywatnym koncernem. To bardzo niebezpieczna okoliczność” – tak kupno Polska Press przez państwową firmę komentował dla OKO.press prof. Tadeusz Kowalski. Ta sama posłanka Lichocka potrafi do pracy dziennikarzy odnosić się tak:  Coraz częściej w Polsce zdarzają się też fizyczne ataki na dziennikarzy. Naszą dziennikarkę Dominikę Sitnicką zaatakowano przed koncertem Jana Pietrzaka w Centrum Sztuki Współczesnej w Warszawie w czerwcu 2020. „Byłem popychany, bity, wreszcie rzucony na ziemię” – mówił Maciek Piasecki, dziennikarz OKO.press, który 1 sierpnia 2020 roku relacjonował marsz nacjonalistów w rocznicę wybuchu Powstania Warszawskiego. „Policjanci przycisnęli nas do barierek i zaczęli bić. Dostałam pałką po nerkach dwa razy, choć byłam w żółtej kamizelce z napisem Press” – tak o ataku podczas Marszu Niepodległości w 2020 roku mówiła „Gazecie Wyborczej” dziennikarka „Newsweeka” Renata Kim. Możemy być pewni, że w przyszłorocznym rankingu wolności prasy te zdarzenia nie poprawią pozycji Polski. Media, Władza, Joanna Lichocka, Prawo i Sprawiedliwość, Telewizja Polska,
„Chciałam się sprzeciwić pogardzie i nienawiści”. Zaczął się proces o „tęczowe Maryjki”^Robert Jurszo^13 stycznia 2021^https://oko.press/chcialam-sie-sprzeciwic-pogardzie-i-nienawisci-zaczal-sie-proces-o-teczowe-maryjki/^W Sądzie Rejonowym w Płocku odbyła się pierwsza rozprawa w procesie Elżbiety Podleśnej i dwóch innych aktywistek oskarżonych o obrazę uczuć religijnych za rozklejanie wlepek z Matką Boską z aureolą w kolorach tęczy. Oskarżone mówią, że była to odpowiedź na wielkanocną instalację Grobu Pańskiego z homofobicznym przekazem w kościele św. Dominika w Płocku „Czy ma pani świadomość, że grzech sodomii należy do grzechów wołających o pomstę do nieba?” – zapytała na sali sądowej Kaja Godek oskarżoną Elżbietę Podleśną, która wcześniej powiedziała, że jest wierząca. Antyaborcyjna działaczka jest oskarżycielem posiłkowym w procesie o rozklejanie „tęczowych Maryjek”. Przed płockim sądem odbywa się dziś 13 stycznia 2021 pierwsza rozprawa, Elżbieta Podleśna oraz aktywistki Anna i Joanna są oskarżone o naruszenie art. 196 kodeksu karnego: „Kto obraża uczucia religijne innych osób, znieważając publicznie przedmiot czci religijnej lub miejsce przeznaczone do publicznego wykonywania obrzędów religijnych, podlega grzywnie, karze ograniczenia wolności albo pozbawienia wolności do lat 2”. Kobiety nie przyznają się do winy. Akt oskarżenia dotyczy „rozklejenia na toalecie, koszu na śmieci, transformatorze, znakach drogowych i ścianach budynków wydruków przedstawiających przerobiony obraz Matki Bożej Częstochowskiej z widoczną aureolą w kolorach tęczy, będącej symbolem społeczności LGBT”. Zdarzenie miało miejsce w nocy z 26 na 27 kwietnia 2019 roku, wlepki naklejano w okolicy parafii św. Maksymiliana Kolbego. Środowiska prawicowe określały happening „atakiem na Kościół”, politycy mówili o „profanacji”. Akcja z rozklejaniem „tęczowych Maryjek” była odpowiedzią na działania w kościele św. Dominika, gdzie wystawiono z okazji Wielkanocy Grób Pański z homofobicznym przekazem. Nad wielkim krzyżem z biało-czerwoną szarfą umieszczono napis – „Zachowaj nas od ognia niewiary”. Pod krzyżem poustawiano pudła owinięte w szary papier, każde podpisane imionami grzechów: „Hejt”, „Pogardę”, „Chciwość”, „Kradzież”, ale także „Gender”, „LGBT”, „Zboczenia”. 2 lipca 2020 Podczas procesu Podleśna potwierdziła, że tęczowe tło zostało wykorzystane jako symbol ludzi LGBTQA+. Podkreśliła przy tym, że na naklejce nie przedstawiono aktów seksualnych. Zaprzeczała, że wlepki z „tęczową Maryją” były naklejane na śmietnikach i toalecie. Zaznaczyła raz jeszcze, że akcja była reakcją na doniesienia o „nienawistnej” instalacji grobie pańskim w jednym z płockich kościołów. Tęczowe wlepki miały wskazywać do niego drogę. Druga z oskarżonych aktywistek, Anna, wystąpiła przed sądem w tęczowym swetrze. „Można było wnioskować, że na kartonach znajdują się czyny i akty, które twórca tego grobu uważa za grzechy” – powiedziała, pokazując zdjęcie z kościelnej instalacji. „To co widzę, to jest właśnie nienawiść, pogarda, agresja. To właśnie im chciałam się sprzeciwić, ponieważ nie chciałam tracić kolejnych przyjaciół i znajomych. Nie chcę, żeby oni i osoby mi nieznane, całkowicie bezbronne, nie czuły się w pełni ludźmi. Milczenie oznacza zgodę, brak sprzeciwu to przyzwolenie. Dlatego zwróciłam się do moich przyjaciół z prośbą: słuchajcie, trzeba coś z tym zrobić” – dodała. Sąd przesłuchiwał też świadków, w tym 67-letnia p. Elżbietę, parafiankę. „Szłam do kościoła i zobaczyłam te nalepki. Byłam zszokowana. Po raz pierwszy się spotkałam z takim czymś. Zadzwoniłam do plebanii, powiadamiając proboszcza. Nawet ludzie niewierzący odnoszą się do kościoła z wielkim szacunkiem” – powiedziała emerytka. „Moim zdaniem ta osoba, która to nalepiała, bardziej zrobiła krzywdę sobie, niż nam. Może w starszym wieku najdzie ją refleksja. Osobiście nie czuję nie urażona” – dodała, choć to proces o obrazę uczuć religijnych. Przed sądem wypowiadał się również ks. Tadeusz Łebkowski, proboszcz parafii św. Maksymiliana Kolbego. „Jednoznaczne oświadczam sądowi, że zostały mocno zranione moje uczucia religijne” – powiedział. Ksiądz mówił też o homoseksualizmie. Podkreślał, że „współżycie dwóch mężczyzn jest zaburzeniem i zboczeniem” i że to „zjawisko, które trzeba leczyć”, czym zajmują się psychologowie i psychiatrzy. „Nie ma dla mnie definicji tego co, to jest orientacja seksualna, wiec nie używam tego pojęcia. Dla mnie jest mężczyzna, kobieta i zaburzenia” – dodał. Pod oknem sądu cały czas, przez wiele godzin, protestowało od kilkunastu do kilkudziesięciu osób z tęczowymi flagami i transparentami „Tęcza nie obraża”, wśród nich Babcia Kasia. Na ich okrzyki, m.in. „Wszystkich nas nie zamkniecie”, Kaja Godek zareagowała zamknięciem okien na sali. Na miejscu pojawili się też prawnicy z Kampanii Przeciwko Homofobii, przedstawiciele grup takich hak Homokomando, Obywatele RP, Stop Bzdurom oraz Partii Zieloni. Prowadząca rozprawę i przewodnicząca składowi sędziowskiemu sędzina Agnieszka Warchoł kilkakrotnie zwracała uwagę Kai Godek, że ta ma ściągniętą z nosa maseczkę i by ją poprawiła. Pytała Godek, czy ta dobrze się czuje. Działaczka antyaborcyjna odpowiedziała twierdząco. Pierwsza rozprawa przed płockim sądem nie przyniosła rozstrzygnięcia. Sędzia wyznaczyła termin kolejnej rozprawy na 17 lutego. 6 maja 2019 Po zakończeniu rozprawy uczestnicy pikiety solidarnościowej rozeszli się do samochodów, większość osób przyjechała z innych miast. Chwilę po tym, jak odjechali z parkingu, zatrzymała ich policja. „Byliśmy w drodze, ledwie kilka ulic od sądu, za nami jechała policja. Po chwili włączyli sygnał. Zatrzymali nas i zaczęli wszystkich spisywać. Był tam na pewno jeden tajniak. Nie miał munduru, nie chciał się wylegitymować. Policjanci powiedzieli, że skierują do sądu wnioski o ukaranie nas za zakłócanie porządku i udział w nielegalnym zgromadzeniu. Chociaż pokazałem im moją legitymację dziennikarską, także zostałem spisany” – mówi OKO.press fotograf Mikołaj Kiembłowski. Jak twierdzi, w tym samym czasie zostały zatrzymane także inne samochody z uczestnikami pikiety. Dlaczego policjanci nie legitymowali protestujących, kiedy ci byli pod sądem? Zdaniem Kiembłowskiego miało to bardziej zastraszyć demonstrantów, a policjanci chcieli uniknąć obecności mediów. W 2019 roku policja przy tej sprawie zachowała się z wyjątkową gorliwością. Po zdarzeniu momentalnie wszczęła dochodzenie. Nad ranem 6 maja 2019 zatrzymano Elżbietę Podleśną. Przeszukano jej mieszkanie, samochód, zarekwirowano sprzęt elektroniczny i wywieziono do Płocka na przesłuchanie, gdzie początkowo planowano ją zatrzymać na 48 godzin. O zatrzymaniu poinformował na Twitterze nawet minister spraw wewnętrznych Joachim Brudziński (nie wymienił jej nazwiska) Dziś rano @PolskaPolicja zatrzymała osobę podejrzewaną o dokonanie profanacji wizerunku #MatkiBożejCzestochowskiej w Płocku. Osoba ta była wytypowana już od kilku dni ale przebywała za granicą. Jeszcze dziś zostaną postawione jej zarzuty z art. 196 KK. — Joachim Brudziński (@jbrudzinski) May 6, 2019  Amnesty International Polska i Helsińska Fundacja Praw Człowieka alarmowały, że działania organów ścigania są nieproporcjonalne i noszą znamiona celowych represji. Elżbieta Podleśna jest bowiem znaną aktywistą, która nie raz angażowała się w działania niewygodne dla władzy. W lipcu 2018 ozdobiła biura dwóch posłów PiS napisem „PZPR”. W lutym 2019 brała udział w proteście pod gmachem TVP podczas blokowania samochodu Magdaleny Ogórek, była za to przesłuchiwana i nachodzona w miejscu pracy (jest terapeutką uzależnień). LGBT+, Sądownictwo, Elżbieta Podleśna, Kaja Godek,  Dziennikarz i publicysta. W OKO.press pisze o ochronie przyrody, łowiectwie, prawach zwierząt, smogu i klimacie oraz dokonaniach komisji smoleńskiej. Stały współpracownik miesięcznika „Dzikie Życie”. Maciek Piasecki (1988) – studiował historię sztuki i dziennikarstwo na Uniwersytecie Warszawskim, praktykował m.in. w Instytucie Kultury Polskiej w Londynie. Dla OKO.press pisze o protestach, polityce ekonomicznej i wpływie gospodarki na życie każdego z nas. Debiutował w „Machinie”, publikował m.in. w „Wysokich Obcasach”, „Dwutygodniku” i „VICE”.
Bodnar w II rocznicę zamachu na Pawła Adamowicza: Państwo wobec przemocy jest ciągle bezradne^Magdalena Chrzczonowicz^13 stycznia 2021^https://oko.press/bodnar-w-ii-rocznice-zamachu-na-pawla-adamowicza-panstwo-wobec-przemocy-jest-ciagle-bezradne/^Każde zabójstwo jest prawdziwą klęską człowieczeństwa. Porażką naszej cywilizacji i dramatem indywidualnym. Zabójstwo motywowane politycznie jest też krzyczącym ostrzeżeniem, informacją o tym, co dzieje się w państwie i w życiu społecznym - pisze Adam Bodnar w drugą rocznicę zamachu na Pawła Adamowicza Dziś mijają dwa lata od ataku na Pawła Adamowicza, prezydenta Gdańska. Podczas finału Wielkiej Orkiestry Świątecznej Pomocy na scenę wbiegł Stefan W. i ranił prezydenta nożem. Paweł Adamowicz zmarł w szpitalu 14 stycznia.  Przeczytaj także:Atak na prezydenta Adamowicza. Operacja trwała 5 godzin. Stan nadal ciężki [TEKST AKTUALIZOWANY]14 stycznia 2019 14 stycznia 2019 Przeczytaj także:„Jeśli może Ci pomóc modlitwa niewierzącego, to modlę się za Twój powrót” – pisze rzecznik Adamowicza14 stycznia 2019 14 stycznia 2019 Przeczytaj także:Żegnamy Pawła Adamowicza. Dziękujemy za wolny i otwarty Gdańsk. Za słowa przeciw nienawiści14 stycznia 2019 14 stycznia 2019 Przeczytaj także:„Szefie, obiecuję, że wypełnimy Twój testament”. Polska przeciwko nienawiści14 stycznia 2019 14 stycznia 2019 Przeczytaj także:Jakby 14 stycznia zło zatriumfowało nad dobrem [Rozmowy pod Zachętą]14 stycznia 2019 14 stycznia 2019 Przeczytaj także:„Ludzie w Gdańsku są smutni, ale jak we śnie”. Miasto opłakuje prezydenta, pokazując niezwykłą wspólnotę [ROZMOWA]17 stycznia 2019 17 stycznia 2019 Przeczytaj także:Półtora kilometra gdańskiego smutku. „O właśnie, syn to od razu płacze”18 stycznia 2019 18 stycznia 2019 Przeczytaj także:Magdalena Adamowicz: Cisza jest potrzebna, ale nie milczenie. Dotknęło nas wiele niegodziwości19 stycznia 2019 19 stycznia 2019 Przeczytaj także:O. Wiśniewski: Czas na nowe przesłanie z Gdańska. Nie będziemy obojętni na truciznę nienawiści19 stycznia 2019 19 stycznia 2019  Stefan W. został aresztowany tuż po ataku, ale do dzisiaj wciąż nie został skazany. O przyspieszenie śledztwa zaapelowała 12 stycznia 2021 rodzina i znajomi prezydenta: 12 stycznia 2021 13 stycznia oświadczenie wydał Adam Bodnar, Rzecznik Praw Obywatelskich. Podkreśla w nim, że dwa lata po tragedii sprawa nadal nie została wyjaśniona, a mowa nienawiści w przestrzeni publicznej jest wciąż ogromnym problemem: „Choć brzmi to przerażająco smutno, nie możemy potwierdzić, że zwiększyło się przez ten czas nasze bezpieczeństwo. Państwo wobec szeroko rozumianej przemocy pozostaje w dużej mierze bezradne. Jesteśmy wręcz narażeni na powtórzenie się podobnego zdarzenia, jak w Gdańsku, w stopniu nie mniejszym niż przed dwoma laty”. Po śmierci Adamowicza Adam Bodnar wielokrotnie mówił o mowie nienawiści i braku rzetelności dziennikarskiej w kontekście zamachu na prezydenta. W 2019 roku pisał do Jacka Kurskiego w sprawie materiału wyemitowanego w dniu śmierci Adamowicza: „Proszę o wyjaśnienie, dlaczego materiał »Wiadomości« został przedstawiony w sposób całkowicie jednostronny, bez uwzględnienia niezbędnej w pracy dziennikarskiej zasady pluralizmu”. Jeszcze w styczniu 2019 w wywiadzie dla Onet.pl RPO uznał, że niektóre materiały prasowe mogą być uznane za mowę nienawiści wobec Adamowicza. TVP pozwała RPO za te słowa, ale przegrała. W 2020 roku sąd apelacyjny uznał wręcz, że słowa Bodnara były „nadzwyczaj wstrzemięźliwe”.  Przeczytaj także:BODNAR: Jak wygrać z mową nienawiści. Testament Adamowicza w 20 punktach23 stycznia 2019 23 stycznia 2019 Przeczytaj także:Sąd: TVP musi przeprosić za spot szczujący na imigrantów i Adamowicza10 stycznia 2020 10 stycznia 2020 Przeczytaj także:„Wiadomości” szczują w dniu śmierci Adamowicza: winny Owsiak i Tusk14 stycznia 2019 14 stycznia 2019 Przeczytaj także:TVP pozywa Adama Bodnara. RPO: „To próba zamknięcia mi ust”12 lutego 2019 12 lutego 2019 Przeczytaj także:Sąd: Bodnar ma rację w sporze z TVP. „Jego wypowiedzi były nadzwyczaj wstrzemięźliwe”24 września 2020 24 września 2020 Przeczytaj także:Co złego to nie PiS. Szef „Wiadomości” poucza o mowie nienawiści15 stycznia 2019 15 stycznia 2019 Przeczytaj także:„Ani złamanego grosza na ten ściek”. PiS się przestraszył i przesuwa czytanie ustawy dającej miliard złotych TVP16 stycznia 2019 16 stycznia 2019 Przeczytaj także:RPO prosi Jacka Kurskiego o wyjaśnienia: „materiał »Wiadomości« z dnia śmierci Pawła Adamowicza był całkowicie jednostronny”16 stycznia 2019 16 stycznia 2019  Publikujemy całe oświadczenie RPO z 13 stycznia 2021 roku Każde zabójstwo jest prawdziwą klęską człowieczeństwa. Porażką naszej cywilizacji i dramatem indywidualnym. Zabójstwo motywowane politycznie jest też krzyczącym ostrzeżeniem, informacją o tym, co dzieje się w państwie i w życiu społecznym. Mijają dwa lata od zamordowania Prezydenta Gdańska Pawła Adamowicza (13.01.2019). Zostało popełnione na oczach setek zgromadzonych ludzi, w czasie wielkiego święta społeczeństwa obywatelstwa. Uroczystości pogrzebowe były traumatycznym przeżyciem dla wielu z nas. Trudno o bardziej czytelny sygnał, że dzieje się źle – pogrążamy się w kryzysie i należy dokonać korekty naszej drogi, jeśli chodzi o postawy wobec innych ludzi, o napięcia i agresję w przestrzeni publicznej czy o sposób działania wielu instytucji państwowych. Co widzimy po dwóch latach? Sprawca zabójstwa przebywa w areszcie. Dotychczas prokuratura nie zdołała doprowadzić do procesu sądowego. Jako RPO wskazywałem na wątpliwości i zastrzeżenia dotyczące działań prokuratury wobec Pawła Adamowicza. Przedstawiłem raport o jej wyjątkowej aktywność, wręcz nadgorliwości, w okresie poprzedzającym zabójstwo. Obecnie natomiast obserwujemy opieszałość w zakresie wyjaśnienia okoliczności zabójstwa. Nie chcę podważać kompetencji śledczych prokuratury. Apeluję jedynie o konsekwencję w działaniu i możliwie pilne doprowadzenie tej sprawy do etapu sądowego. Zgadzam się z intencjami podpisanego przez wielu obywateli i osobistości życia publicznego listu otwartego w tej sprawie, oczekującymi, że wyrok sądu mógłby być „symbolicznym aktem sprawiedliwości i przestrogą”. Nie udało się od czasu zamordowania Prezydenta Pawła Adamowicza obniżyć w przestrzeni publicznej poziomu emocji i konfliktu. Nie uległy zmianie sprzyjające temu polityczne i społeczne mechanizmy – dalej produkują nienawiść, wyszukują nowe cele, urządzają kolejne polowania z nagonką. Znamienne jest pod tym względem zachowanie mediów publicznych, których politykę „zaszczuwania” wiele osób wiązało z wydarzeniami gdańskimi. Nie sposób dostrzec, aby kierownictwo tych mediów oraz nadzorujących je instytucji (Krajowa Rada Radiofonii i Telewizji oraz Rada Mediów Narodowych) wyciągnęły stosowne wnioski i dokonały jakiejkolwiek korekty. KRRiT nie wyjaśniła także postępowania mediów publicznych w stosunku do Prezydenta Pawła Adamowicza pomimo wyraźnego apelu prezydentów polskich miast, jak również moich wystąpień. Choć brzmi to przerażająco smutno, nie możemy potwierdzić, że zwiększyło się przez ten czas nasze bezpieczeństwo. Państwo wobec szeroko rozumianej przemocy pozostaje w dużej mierze bezradne. Jesteśmy wręcz narażeni na powtórzenie się podobnego zdarzenia, jak w Gdańsku, w stopniu nie mniejszym niż przed dwoma laty. Próby budowania porozumienia ponad podziałami przynajmniej w kilku zasadniczych sprawach, jeśli chodzi o kulturę życia politycznego i społecznego, nie przynoszą wciąż widocznych rezultatów. Jest jednak jedna rzecz, może najważniejsza, którą możemy uznać za symboliczne zwycięstwo Prezydenta Pawła Adamowicza. Chodzi o ducha solidarności, o otwartość na innych ludzi, ich zrozumienie i wspieranie – czyli to wszystko, co były prezydent Gdańska uważał za istotę swojej publicznej misji. Otóż te właśnie cechy i wartości możemy dzisiaj odnaleźć w postępowaniu i czynach wielu naszych rodaków. Widać to aż nadto w okresie pandemii. Myślę, że Pan Prezydent byłby dumny z takich postaw obywateli, w tym gdańszczan, których wspólnotę budował z wielką cierpliwością. Przekonywał ich, ale także nas wszystkich, że polityka bez przemocy przynosi lepsze efekty. Jeśli chcemy dziś godnie uczcić pamięć Prezydenta Pawła Adamowicza, to bądźmy jak On – odważni i tolerancyjni, zawsze solidarni z tymi, którzy mogą potrzebować naszego wsparcia. Bądźmy z Wielką Orkiestrą Świątecznej Pomocy, bądźmy z kobietami broniącymi swoich praw i prześladowanymi sędziami, bądźmy z mieszkańcami DPS-ów i bezdomnymi, którzy muszą zmierzyć się z zimą. Zróbmy to dla Pawła, dla siebie. Propaganda,
Dudy nie interesuje emerytura, stworzy nową partię ludową? Prezydent chce być patronem wsi^Radosław Gruca^13 stycznia 2021^https://oko.press/dudy-stworzy-nowa-partia-ludowa-chce-byc-patronem-wsi/^Andrzej Duda raczej nie ma złudzeń, że po 10 latach prezydentury będzie poszukiwanym mówcą, który za dziesiątki tysięcy dolarów będzie wykładał na międzynarodowych uczelniach. Musi więc walczyć o swoje w kraju. I walczy. Ujawniamy, co planuje Dlaczego Andrzej Duda zawetował 8 stycznia ustawę o działach administracji rządowej? Prezydent użył weta wobec ustaw uchwalonych przez rząd PiS dopiero szósty raz podczas prawie 6 lat prezydentury i na kilka miesięcy realnie utrudnił reorganizację rządu, którą zaplanował sobie Mateusz Morawiecki. „Przypominamy, że prezydent nie jest notariuszem. Premier jest wprawdzie z nami w stałym kontakcie, ale o tym, jak usprawnić współpracę w przyszłości, Andrzej Duda będzie oficjalnie rozmawiał z Morawieckim w drugiej połowie tygodnia” – mówi nasze źródło w Pałacu Prezydenckim. W siedzibie PiS na Nowogrodzkiej analizowano, czy ten ruch Dudy był inspirowany przez Zbigniewa Ziobrę. Jak wiadomo w PiS, o każdy ruch przeciw premierowi Morawieckiemu jest podejrzewany lider Solidarnej Polski. Jak ustaliliśmy, był to jeden z tematów spotkań kierownictwa Zjednoczonej Prawicy w ubiegłym tygodniu. „Sam Ziobro miał zapewnić prezesa, że nie ma z tym nic wspólnego i tym razem prezes mu uwierzył” – mówi nasze źródło. „Opowieści o sojuszu to bzdura, nie było żadnych rozmów” – potwierdza rozmówca z Pałacu Prezydenckiego, ale przyznaje, że relacje Dudy z prezesem Jarosławem Kaczyńskim są chłodne, a brak osobistej rozmowy powoduje, że podobne plotki pojawiają się kilka razy w tygodniu. 19 grudnia 2020 Takie spekulacje nie biorą się znikąd. W kuluarach Zjednoczonej Prawicy w ostatnim czasie mocno dyskutuje się o tym, co stoi za ruchami prezydenta, czy ma to związek – i jaki – z tym, jak widzi on swoją polityczną przyszłość. Po zakończeniu drugiej kadencji Andrzej Duda będzie miał raptem 53 lata. Nikt nie sądzi, by zadowoliła go emerytura prezydencka, ochroniarz z SOP i skromne środki na prowadzenie biura. A na karierę międzynarodową, której próbował w takiej sytuacji Aleksander Kwaśniewski, Duda perspektyw nie ma. Kilka dni temu jeden z prawicowych tygodników napisał, że objęcie przez Krzysztofa Szczerskiego nowo utworzonego w Pałacu biura międzynarodowego to właśnie początek starań o wysokie stanowisko dla Dudy za granicą. „To mrzonka, a być może też zasłona dymna. Jeśli ktoś ma się starać o funkcję międzynarodową, to trzeba wskazać samego Szczerskiego” – mówi nasze źródło w Kancelarii. I dodaje, że o prawdopodobieństwie załatwienia czegokolwiek przez Szczerskiego świadczy fakt, że prezydencki minister od wielu miesięcy nawet sam sobie niczego nie potrafił załatwić. 10 stycznia 2021 Sam Duda też raczej nie ma złudzeń i nadziei na to, że po 10 latach prezydentury będzie poszukiwanym mówcą, który za dziesiątki tysięcy dolarów będzie wykładał na międzynarodowych uczelniach. Musi więc walczyć o swoje w kraju. Jednak szans raczej nie powinien szukać w PiS. „Mógł jeszcze po wygranych wyborach myśleć, że byłby rozpatrywany jako następca prezesa w PiS, ale dziś to już kompletnie nieaktualne” – mówi nasze źródło z Nowogrodzkiej. „Stanowisko następcy jest już zajęte przez Mateusza Morawieckiego. Prezes też z niecierpliwością czeka na zmianę statutu partii, tak, by zwiększyć swój wpływ na niektóre regiony, które zbytnio się usamodzielniły” – słyszymy. Rozmówcy OKO.press ze Zjednoczonej Prawicy i okolic Pałacu Prezydenckiego wskazują, że jeśli prezydent chce jeszcze działać w polityce, to obecne napięcia w PiS dają mu szansę. A może raczej nadzieję, że może powalczyć o zebranie wokół siebie tych polityków, którzy w PiS są spychani na margines, ale pozostają wiarygodni dla elektoratu tracącego zaufanie do obecnego rządu. A najwięcej zawiedzionych jest od miesięcy na polskiej wsi. „Niby prezydent jest doktorem prawa z Krakowa, ale świetnie wypada nie na wystąpieniach w uczelnianych salach, a na wiecach w małych miasteczkach. Ma świadomość, że to głosy wsi zdecydowały o jego wygranej w maju i wysyła jasne sygnały, że kto jak kto, ale on ich nie zostawi” – mówi nam polityk prawicy. Prezes Jarosław Kaczyński z prezydentem nie rozmawia od miesięcy. Według naszych ustaleń potwierdzonych w dwóch niezależnych źródłach, Kaczyński jest obrażony na Andrzeja Dudę i nie zamierza podejmować z nim żadnych rozmów. „Prezes poczuł się urażony grą Dudy na wyrzucenie Jacka Kurskiego z TVP i za to oczekuje przeprosin” – mówi nam jeden z polityków z dobrymi relacjami na Nowogrodzkiej. W PiS ze zdziwieniem podchodzi się do takiej zaciekłości prezesa Kaczyńskiego w tej sprawie, ale potwierdziliśmy ją w kierownictwie Zjednoczonej Prawicy. Tymczasem Duda, choć Kurskiego szczerze nie cierpi, przestał zabiegać o uwagę szefa PiS i robi swoje. Dostrzega, że Kaczyński słabnie, a on sam ma komfortową sytuację, bo nie będzie już potrzebował podpisów w wyborach czy finansowego wsparcia w kampanii. Może skupić się na delikatnym pokazywaniu, że rząd i Kaczyński nie radzą sobie z pandemią oraz podejmują szereg nieracjonalnych działań wymierzonych w swój twardy elektorat: mieszkańców wsi czy górali. Nietrudno dostrzec, że ostatnie ruchy Dudy są wymierzone bardziej w Morawieckiego niż w Kaczyńskiego. Nowy szef gabinetu prezydenta to Paweł Szrot, którego ze swojego otoczenia w KPRM pozbył się Morawiecki. To jedna z szarych eminencji PiS, człowiek uznawany za dobrego organizatora, tytana pracy i bardzo bliski współpracownik byłej premier Beaty Szydło w czasie kampanii 2015 roku. Nowy zastępca szefa Kancelarii Prezydenta to były wojewoda małopolski Piotr Ćwik, którego również odwołał premier. To właśnie Ćwika obwiniono o współorganizowanie tajnej narady ludzi Szydło, na której dyskutowano o przygotowaniu oporu przeciwko zapowiedzi premiera dotyczącej zamykania kopalń, m.in. w rodzinnych Brzeszczach byłej premier. Szrot i Ćwik uchodzą w PiS za polityków bliskich Szydło i dodatkowo skrzywdzonych przez Morawieckiego. Była premier na „eurozesłaniu” ma więcej czasu na przemyślenia swojej pozycji w partii. A ta mocno osłabła. Niedawno Szydło nie została zaproszona na naradę w Krakowie, choć była na miejscu. Mimo że formalnie jest wiceprezesem partii, jej rola jest coraz bliższa czysto reprezentacyjnej pozycji innego członka władz PiS – Antoniego Macierewicza. A wraz z umacnianiem się Morawieckiego będzie jeszcze mniej znacząca. Szydło jest pamiętliwa i w Morawieckim widzi śmiertelnego wroga po tym, jak zastąpił ją na stanowisku szefa rządu w grudniu 2017 roku. Z Dudą Szydło zakopała topór wojenny. Podsyca w PiS przekonanie, że prezydent wraz z nią mogą chcieć zawalczyć o głosy wsi już nie jako skrzydło w PiS, ale jako nowa partia na prawicy, która pójdzie po głosy rozczarowanych działaniami rządu Morawieckiego. „Rolnictwo to przede wszystkim życie, to nie tylko zawód. To styl życia, życiowy wybór, życiowe powołanie, niezwykle ważne dla funkcjonowania polskiego państwa” – mówił prezydent 22 czerwca przy podpisywaniu umowy z Prezesem Krajowej Rady Izb Rolniczych Wiktorem Szumlewiczem. Ten występował z prezydentem, by powiedzieć, że „wieś polska powinna w wyborach wziąć udział”, oczywiście głosując na Dudę. „Wieś polska politycznie zróżnicowana również jest. Ale niech zawsze dostrzega wartości, które jej kandydaci reprezentują. Bo te wartości były i będą dla nas ważne zawsze. W tym miejscu – jako rolnik od siedmiu już pokoleń – mówię, że zawsze ważna była miłość do tej ziemi. I ważne były losy ojczyzny. Kiedy trzeba było bronić – moi dziadowie bronili tej Rzeczypospolitej, w różnych sytuacjach. Dzisiaj też jest ten hejt taki negatywny w stosunku do wsi, do ich celów i wartości” – powiedział Szumlewicz występując z Dudą na ostatniej prostej kampanii i wprost podziękował prezydentowi „że broni tych wartości”. „To jest dla mnie ważne. Musimy chronić polską wieś przed różnymi reakcjami, które się dzisiaj z różnych miejsc dzieją, że wieś jest niepotrzebna, że prawie żywność jest niepotrzebna, nie mówi się o misji, którą mamy. I zawsze, patrząc w przód, i zawsze w ustach naszych przodków była rzeczą najważniejszą i nadal nią jest: Bóg, Honor i Ojczyzna. I jesteśmy, i będziemy tych naszych wartości bronić” – mówił Duda. Dziś tę konferencję przypomina się jako jedno z najważniejszych zobowiązań. To nie jedyna przesłanka świadcząca o budowie silnej grupy doradców skupionych na wsi. Do drużyny Dudy dołączył symbolicznie Jan Krzysztof Ardanowski, były minister rolnictwa odwołany po tym, jak postawił się Jarosławowi Kaczyńskiemu w czasie dyskusji o „piątce dla zwierząt”. 28 października 2020 Po zawieszeniu go w PiS, gdy zagłosował przeciwko tej ustawie, do mediów trafiały spekulacje o tym, że będzie tworzył własną partię lub zostanie ministrem w Kancelarii. „Nie ma potrzeby wiązać Ardanowskiego za biurkiem w Pałacu. Obaj z prezydentem bardzo się lubią, a ministrem może zostać zawsze” – mówi nasz rozmówca w Pałacu. Sam były minister w grudniu 2020 został przewodniczącym Rady ds. Rolnictwa i Obszarów Wiejskich powołanej przez prezydenta. „Poprosiłem pana ministra, by podjął się funkcji przewodniczenia tej radzie, dlatego że – jakoś tak romantycznie patrząc – uznałem jego osobę za pewien przejaw ciągłości” – powiedział Duda. Jego otoczenie wskazuje na to, że próbował w ten sposób odciąć się od ustawy, która przez wieś została uznana za zdradę jej interesów. „Ciągłość” to w tym wypadku nawiązanie do czasu kampanii wyborczej i ostatnich lat, gdy Duda objeżdżał małe miasteczka, ściągając tłumy, rzucając chwytliwe hasła i przede wszystkim przypominając, że jest prezydentem dbającym o prostych ludzi, a nie wielkomiejskie elity. Ludzie z Pałacu podkreślają też, że „ta ustawa była zwyczajnie głupia”. „Piątka dla zwierząt była uderzeniem właśnie w ten styl życia, o którym mówił prezydent Duda. To dla naszych wyborców pomysł nie do przyjęcia. Uderzyła w ludzi wsi bezpośrednio. Wieś nie żyje przepychankami na szczytach, delfinami i wojenkami w rządzie. Sam pomysł ustawy spowodował spekulacje cenowe i nerwowość. Rolnicy poczuli się, jakby ktoś napluł im w twarz. Obrażały ich oceny, że krzywdzą zwierzęta, bo traktują je jak swoją własność i uważają, że dbają o nie najlepiej jak potrafią” – mówi nam nasz informator. Dodaje, że PiS powinien dziękować Bogu, że Duda jest prezydentem, bo „mieliby już zupełnie pozamiatane”. Sondaże wskazują, że głosy na wsi, które od lat przypadały na PiS, już nie są tak pewne. Ba, może się nawet okazać, że zawód „piątką dla zwierząt”, ale też niezrozumiałą dla wielu polityką obostrzeń pandemicznych, jest tak duży, że złość nie minie i ci wyborcy będą poszukiwać nowego obiektu zainteresowania. Mogą go znaleźć w ugrupowaniu Szymona Hołowni – na to wskazuje m.in. sondaż Ipsos dla OKO.press. „Ale dla wyborców wsi PiS był pierwszym wyborem. Jeśli przeciwnicy partyjni wciąż będą w konflikcie z Morawieckim, a prezes wciąż będzie się przy nim upierał, da im to pretekst do wyjścia. Jeśli rozstanie będzie aksamitne, to taki nowy podmiot może być pierwszym «drugim» wyborem po PiS” – mówi nasze źródło w Prawie i Sprawiedliwości. Oczywiście, zbudowanie nowej partii to nie taka prosta sprawa. „Kto miałby budować mu nowe struktury? Pozyskiwać ludzi, budować komitety? W otoczeniu Dudy nie ma nikogo takiego. Jedynym, który mógłby się ewentualnie do tego nadawać jest Marcin Mastalerek” – mówi nasze źródło w Zjednoczonej Prawicy. „Pomysły są zawsze, ale jeśli wdrażanie tak prostych decyzji, jak wymiana ministrów w Kancelarii zajmuje wiele miesięcy, to prezydent przed końcem kadencji może się nie wyrobić. A wybory parlamentarne już w 2023 roku” – ocenia z przekąsem jeden ze współpracowników Dudy. Władza, Andrzej Duda, Krzysztof Szczerski, Kancelaria Prezydenta, Prezydent, wybory parlamentarne
Wojewoda Radziwiłł nie wie, ile ma szpitali, „bodajże 17”. Szczepimy wolno, bo Unia dała za mało^Piotr Pacewicz^13 stycznia 2021^https://oko.press/wojewoda-radziwill-nie-wie-ile-ma-szpitali-bodajze-17-szczepimy-wolno-bo-unia-dala-za-malo/^Konstanty Radziwiłł powtórzył bajkę władzy, że szczepimy wolno, bo nie ma czym. Od siebie dorzucił, że to wina UE. "Bez popadania w fałszywą skromność" przedstawił się jako spec organizacji szczepień w swym województwie, ale wykazał się zdumiewającą ignorancją Andrzej Morozowski w „Tak jest” TVN24 dopytywał 12 stycznia 2020 Konstantego Radziwiłła, wojewodę mazowieckiego (od listopada 2019), a wcześniej ministra zdrowia (2015-2018), dlaczego tak wolno szczepimy. Radziwiłł kilkakrotnie powtórzył, że nie możemy szybciej, bo brakuje szczepionek i że jest to „jedyne wąskie gardło, jakie ja widzę”. Zrzucił winę na Komisję Europejską: „Widać, że ten proces zamawiania szczepionek przez UE nie był najdoskonalszy”. Zanim sprawdzimy, czy tak jest, jak mówi w „Tak jest” o Polsce i Unii Radziwiłł, zwrócimy uwagę na mazowiecki wątek rozmowy. Wojewoda Radziwiłł podkreślał, że nie zna się na epidemiologii, ale bierze udział w naradach dotyczących dystrybucji szczepionek i organizacji procesu szczepień w województwie. „Jeśli ktoś pyta mnie o organizacyjną stronę szczepień, to nie popadam w fałszywą skromność” – kokietował. Ale podczas analizy wydolności systemu szczepień w swoim województwie popełnił zdumiewający błąd: W tej chwili mamy w całej Polsce około 600 a na terenie Mazowsza bodajże 17 takim miejsc, które nazywamy szpitalami węzłowymi, które są dedykowane do szczepienia nie tylko swoich pracowników, ale także placówek w pobliżu  Konstanty Radziwiłł, "Tak jest", TVN 24  - 12/01/2021 Fot. Przemek Wierzchowski / Agencja Gazeta Uderzające, że Radziwiłł poprawnie podał dane dla całego kraju (punktów jest 624 w 509 szpitalach węzłowych). Na stronach ministerstwa zdrowia wisi lista szpitali węzłowych; na tej liście mazowieckie placówki zajmują kolejne pozycje od 179 (Szpital Zakaźny na warszawskiej Woli) do 241. Razem 62 placówki. Może Radziwiłł się przejęzyczył? Chciał powiedzieć „bodajże siedemdziesiąt”, a nie „bodajże siedemnaście'? Nie. On na w głowie taką liczbę. Chwilę później liczył, jak szybko można by zaszczepić medyków na Mazowszu, szacując ich liczbę na 150 tys. „Tych kilkanaście punktów (podkr. – red.) wystarczyłoby, by wykonać to w terminie, jaki sobie założyliśmy, czyli de facto do końca miesiąca”. Oczywiście, gdyby nie było „wąskiego gardła” braku szczepionek. Policzmy: 150 tys. osób do zaszczepienia to 300 tys. dawek. Daje to prawie 600 szczepień warszawskich medyków dziennie na „punkt Radziwiłła”. 10 godzin po 60 szczepień, jedno na minutę, i to przy litościwym założeniu, że szczepienia trwałyby także w weekendy. Obecnie tempo w całym kraju wynosi średniodziennie niecałe 4 szczepienia medyków na punkt. W fantazjach Radziwiłła możliwe byłoby 150 razy szybciej, oczywiście gdyby Unia Europejska dała nam więcej szczepionek. Andrzej Morozowski także fantazjował. Wyliczył ministrowi, że w obecnym tempie szczepienia w Polsce potrwają 5 lat. Zapewne dziennikarz wziął liczbę 70 proc. dorosłych Polaków (ok. 21 mln, czyli 42 mln szczepień) i podzielił przez obecne tempo szczepień ok. 23,6 tys. Rzecz w tym, że kolejne etapy szczepień (innych grup niż „medycy”) będą prowadzone nie w 624 lecz w prawie 6000 punktów (ich lista tutaj). „Takich punktów na Mazowszu będzie 800” – odpowiedział Radziwiłł. I tym razem trafił – na ministerialnej liście jest ich 823, poczynając od Przychodni Gramed pani Grażyny Włoszczyk w gabinecie zabiegowo-pielęgniarskim w Nowym Dworze Mazowieckim. Błąd Radziwiłła w podaniu liczby szpitali węzłowych jest podwójnie zdumiewający. Wojewoda naprawdę powinien wiedzieć, ile szpitali szczepi medyków na jego terenie, zwłaszcza jeśli chwali się, że organizacyjnie jest tak kompetentny. I po drugie, skoro wie, że punktów w całym kraju jest ponad 600, jakim cudem w woj. mazowieckim miałoby być 18? Przecież tutaj mieszka blisko 15 proc. wszystkich Polek i Polaków. Błąd Radziwiłła przypomina niedawną wypowiedź głównego doradcy premiera ds. walki z pandemią, prof. Andrzeja Horbana, który w Radiu Zet obiecywał szczepienia seniorów, ale nie wiedział, ile jest osób 60 plus. „O ile mi wiadomo, 2 miliony” – powiedział, myląc się prawie pięciokrotnie. Radziwiłł pomylił się niecałe cztery razy. 3 stycznia 2021 Wróćmy do tłumaczenia wolnego tempa szczepień. Polska będąc członkiem wspólnoty jest ograniczona liczbą szczepionek, które zostały kupione przez Unię. Tyle ich mamy, ile mamy, w takim tempie możemy szczepić, tutaj żadnych zapóźnień nie ma  Konstanty Radziwiłł, "Tak jest", TVN 24  - 12/01/2021  „Od strony logistycznej nie ma najmniejszych problemów, by szczepić więcej osób” – mówił. Tymczasem realia szczepień wyglądają tak, jak na wykresie niżej:   We wtorek 12 stycznia ministerstwo zdrowia informowało o rekordowej liczbie dziennych szczepień (54,8 tys.), ale średnia ostatnich siedmiu dni to tylko 23,7 tys. W takim tempie zaszczepienie 700 tys. „medyków” z etapu 0 (wg założeń rządu) potrwa równo dwa miesiące. Żeby to lepiej zrozumieć trzeba wiedzieć, jak działa system. Punkty medyczne (jest ich 624, w 509 tzw. szpitalach węzłowych) zamawiają szczepionki Pfizera w czwartek, dostają (rozmrożone) w poniedziałek. Intensywnie szczepią w poniedziałek i wtorek (informacje o liczbie dawek podawane są dzień później), a potem coraz mniej, w weekendy prawie wcale. Dlatego, żeby ocenić tempo szczepień trzeba liczyć średnią z całego tygodnia. Czy szczepienie medyków mogłoby pójść szybciej? Czy barierą jest liczba szczepionek? Zobaczmy to na następnym wykresie: Jak widać, Polska dostała już z unijnego przydziału 1 milion 52 tys. dawek (skala po lewej stronie), głównie w trzech dużych cotygodniowych porcjach: 28 grudnia, 4 i 11 stycznia (miało być po 360 tys. dawek, było: 300 tys., 388 tys. i 355 tys.). Do poniedziałku wykorzystaliśmy 258 tys. dawek, czyli równo 25 proc. z tego, co mamy do dyspozycji, na podanie pacjentom czeka 794 tys. dawek. Ta proporcja będzie się poprawiać, bo następna unijna dostawa przyjedzie dopiero w poniedziałek 18 stycznia, a kolejne dawki będą podawane „medykom” w kolejne dni tygodnia. Ile dawek zostanie wykorzystanych do końca tygodnia? Wiemy to dokładnie, bo ministerstwo informuje, ile dawek już przekazano szpitalom. Od początku szczepień – 457 tys. (w tym w ostatnim tygodniu – 258 tys.).   Oznacza to, że w rezerwie Agencji Rezerw Materiałowych zostało 595 tys. dawek, czyli 57 proc. I tyle będzie do niedzieli. Odsetek wykorzystanych dawek wzrośnie do 43 proc. To jednak wciąż mniej niż 50 proc., a przecież w poniedziałek 18 stycznia będzie kolejna dostawa ok. 360 tys. dawek i rezerwa zwiększy się do ok. 960 tys. dawek. To znacznie więcej niż bezpieczny zapas, żeby starczyło na drugą dawkę już zaszczepionych osób. W obecnym tygodniu 11-17 stycznia zaszczepimy 258 tys. osób, ale w poniedziałek dostaliśmy 355 tys. dawek, więc zapas zwiększył się o prawie 100 tys. dawek. Bufor bezpieczeństwa, który był zbyt duży, jeszcze się powiększył. Moglibyśmy zatem, zachowując bezpieczną rezerwę na podanie drugiej dawki, zdecydowanie przyspieszyć. Ale zamówień jest tyle, ile jest. Dlaczego? Zwracaliśmy już uwagę na 3 przyczyny: Zamiast narzekać na brak dostaw, trzeba je lepiej wykorzystać – uelastycznić system, wprowadzić dwie dostawy tygodniowo, dostarczać preparat Pfizera zamrożony tam, gdzie można. A przede wszystkim, dać wentyl bezpieczeństwa placówkom, by nie bały się, że zamówią zbyt dużo. 7 stycznia 2021   Zdrowie, Konstanty Radziwiłł, Adam Niedzielski, Ministerstwo Zdrowia, COVID-19 Epidemia COVID-19 koronawirus
Kaja Godek nazwała osoby LGBT „zboczeńcami”. Dziś wygrała w sądzie. „Państwo nas nie chroni”^Maria Pankowska^12 stycznia 2021^https://oko.press/kaja-godek-wygrala-w-sadzie-zboczency/^Sąd Okręgowy w Warszawie 12 stycznia 2021 uznał, że Kaja Godek przekroczyła granice swobody wypowiedzi, ale nie dopatrzył się naruszenia dóbr osobistych 16 skarżących. "Mamy kompletną kapitulację państwa, którego obywatelami jesteśmy. Państwo mówi nam, że stało się niedobrze, ale przyznaje, że nic nie może zrobić" Pozew przeciwko Kai Godek złożyło 11 października 2018 roku szesnaście osób – geje, lesbijki i osoba biseksualna – wśród których znaleźli się prawnicy, dziennikarze, pracownicy naukowi, artyści i aktywiści. Postanowili dochodzić swoich praw na podstawie przepisów kodeksu cywilnego, które mówią o ochronie dóbr osobistych.  Art. 24.  [Ochrona dóbr osobistych] § 1. Ten, czyje dobro osobiste zostaje zagrożone cudzym działaniem, może żądać zaniechania tego działania, chyba że nie jest ono bezprawne. W razie dokonanego naruszenia może on także żądać, ażeby osoba, która dopuściła się naruszenia, dopełniła czynności potrzebnych do usunięcia jego skutków, w szczególności ażeby złożyła oświadczenie odpowiedniej treści i w odpowiedniej formie. Na zasadach przewidzianych w kodeksie może on również żądać zadośćuczynienia pieniężnego lub zapłaty odpowiedniej sumy pieniężnej na wskazany cel społeczny. § 2. Jeżeli wskutek naruszenia dobra osobistego została wyrządzona szkoda majątkowa, poszkodowany może żądać jej naprawienia na zasadach ogólnych. § 3. Przepisy powyższe nie uchybiają uprawnieniom przewidzianym w innych przepisach, w szczególności w prawie autorskim oraz w prawie wynalazczym.  Pozywającym chodziło o wypowiedź Godek z 30 maja 2018 w „Polsat News”, kiedy komentowała wyniki referendum w Irlandii ws. liberalizacji prawa aborcyjnego. Powiedziała wtedy: „Irlandia nie może być określana jako kraj katolicki. Tam premierem jest zadeklarowany gej, który obnosi się ze swoją dziwną orientacją. Swoje zboczenie publicznie ludziom…”. Prowadząca program Agnieszka Gozdyra przerwała, by dopytać: „Czyli mówi pani, że jeżeli ktoś jest homoseksualny, to jest zboczeńcem?”. Godek potwierdziła: „To jest zboczony, tak, tak”. 11 października 2018 12 stycznia 2021 Sąd Okręgowy w Warszawie orzekł jednak, że ta wypowiedź nie naruszyła dóbr osobistych powodów i oddalił powództwo. Bo Godek nie obrażała konkretnych osób, a mówiła o całej grupie. Nie musi więc nikogo przepraszać. „Bardzo ważny w dzisiejszym wyroku był początek ustnego uzasadnienia. Sąd uznał, że zdania wypowiedziane przez pozwaną należy ocenić zdecydowanie negatywnie, że przekroczyła granice wolności wypowiedzi. Mimo to wedle sądu prawo cywilne nas nie chroni” – mówi OKO.press prof. Jakub Urbanik z WPiA UW, pomysłodawca pozwu i jeden z powodów. Jak podkreśla, od wyroku zamierza się odwołać. „Sąd skrytykował słowa pozwanej, ale uznał, że nie ma bezpośredniego połączenia z naruszeniem dóbr osobistych poszczególnych osób, które do tej grupy należą. Powołał się przy tym na orzeczenie Sądu Najwyższego, w którym SN uznał, że można naruszyć dobra osobiste odnosząc się w nienawistny sposób do grupy osób, ale wówczas grupa musi być ściśle określona, najlepiej z członkostwem” – relacjonuje prof. Urbanik. Sprawa mogłaby potoczyć się inaczej, gdyby za te same słowa Kai Godek groziła odpowiedzialność karna na podstawie art. 256 § 1 kodeksu karnego. Czyli za przestępstwo nawoływania do nienawiści. Polskie prawo wciąż jednak nie zakazuje go w odniesieniu do osób o określonej orientacji seksualnej. Przepis głosi: „Kto publicznie propaguje faszystowski lub inny totalitarny ustrój państwa lub nawołuje do nienawiści na tle różnic narodowościowych, etnicznych, rasowych, wyznaniowych albo ze względu na bezwyznaniowość, podlega grzywnie, karze ograniczenia wolności albo pozbawienia wolności do lat 2”. Homofobiczna mowa nienawiści nie jest więc w Polsce karalna, co czyni nas wyjątkiem na skalę europejską. 26 lipca 2019 Obrażanym osobom LGBT pozostają pozwy o zniesławienie w trybie art. 212 kodeksu karnego lub dochodzenie swoich praw na drodze cywilnej. Tam jednak – jak w przypadku umorzonego dziś postępowania – muszą udowodnić, że obrażono ich osobiście. „Nasi reprezentanci podnosili, że w polskim systemie prawnym nie ma mechanizmów, które by nas chroniły. Jeżeli uznamy, że droga cywilna jest zamknięta, to pozostajemy w prawnej pustce, nie mamy jak reagować. Mamy kompletną kapitulację państwa, które ma nas chronić, którego obywatelami jesteśmy. Państwo mówi nam, że stało się niedobrze, ale przyznaje, że nic nie może zrobić” – mówi Urbanik. Dlaczego skarżący nie wybrali zatem ścieżki karnej z art. 212 k.k.? Prof. Urbanik tłumaczy, że zrobili to celowo. „Proces karny jest dużo trudniejszy – wątpliwości powinny być rozstrzygane na korzyść osoby oskarżonej. W prawie cywilnym jest tak, że gdy widzi się pustkę prawną, to można próbować wypełniać ją orzecznictwem. Sąd nie poszedł w tę stronę, chociaż mógłby. Może sąd wyższej instancji się na to zdecyduje. Nie składamy broni” – mówi Urbanik. „Ja osobiście, jako prawnik, mam też problem z tym, żeby karnie regulować kwestię wolności wypowiedzi. Być może jest to narzędzie idące zbyt daleko” – dodaje. 28 lutego 2019 Urbanik wspomina, że w uzasadnieniu sąd polecił skarżącym szukać sprawiedliwości „w innych systemach prawa”. „Nie wiem, co sąd sugeruje. Strasburg to jest jakaś ewentualność, ale zanim do niego dojdziemy, to mamy jeszcze sąd wyższej instancji, Sąd Najwyższy. To potrwa wiele miesięcy. Jestem zdeterminowany, żeby to pociągnąć do końca, ale każde z nas indywidualnie podejmie decyzję o ew. odwołaniu” – podkreśla prawnik. W Europejskim Trybunale Praw Człowieka w Strasburgu prof. Urbanik i pozostali powodzi i powódki, którzy zechcą odwołać się po wyczerpaniu krajowej drogi sądowej, musieliby poskarżyć się na zaniechania polskiego państwa. „Skoro sąd przyznaje, że jest luka w prawie i widzimy jaki skutek mają te wypowiedzi, to widać, po której stronie staje władza państwowa. Na naszą, czysto prywatną sprawę, przysyła prokuratora. Ten nie ma wiele do powiedzenia, ale przyłącza się do strony pozwanej i stwierdza, że pozwana odnosiła się wyłącznie do premiera Irlandii. Od półtora roku to stała praktyka. Prokuratorzy są przysyłani na większość tzw. tęczowych spraw” – wskazuje Urbanik. Prof. Urbanik przyznaje, że mimo upływu czasu, wypowiedzi Kai Godek wciąż są dla niego bolesne. Dlatego tak ważne jest dla niego, że sąd jednoznacznie uznał je za niewłaściwe. „Miałem na sali sądowej moment słabości. Znam te wypowiedzi od dawna, odbieram je jako wpływające negatywnie na moje życie społeczne i osobiste. Ale obejrzenie tego jeszcze raz w sali sądowej, w majestacie prawa, wprowadziło mnie w zły stan psychiczny. To nie było łatwe przeżycie. Dowiadywanie się po raz kolejny, że należę do grupy, którą ta pani uznaje za zboczeńców i że geje kupują dzieci, żeby je gwałcić” – wspomina Urbanik. Od czasu wypowiedzi Kai Godek z maja 2018 w Polsce ruszyła kampania nienawiści wobec osób LGBT. Rządzący politycy PiS z nagonki na tęczę uczynili paliwo wyborcze w kolejnych kampaniach: samorządowej, do PE, parlamentarnej i prezydenckiej. „Padło już tyle takich wypowiedzi, że może to trochę spowszednieć. Zresztą sama pozwana powtarzała te kwestie, a nawet je wzmacniała. Ale każda taka wypowiedź boli. Ja, jako nauczyciel akademicki, w tyle głowy wciąż muszę się zastanawiać, jak pokazać moim studentom i studentkom, że jestem normalny” – podkreśla prawnik. „Widzę, jak w ostatnich dwóch latach obniżył się mój komfort psychiczny. Zastanawiam się, czy założyć tęczową maseczkę, gdy wychodzę na ulicę. Padłem ofiarą homofobicznego ataku. Wiele się w Polsce zmieniło. Dlatego walczymy o zachowanie kultury w dyskursie publicznym, to nam przyświecało. Nie tylko o własną godność, ale też reguły wypowiedzi, szacunek dla drugiego człowieka” – tłumaczy. LGBT+, Sądownictwo, Prawa człowieka, Kaja Godek, Europejski Trybunał Praw Człowieka
Rzecznik dyscyplinarny Radzik ściga sędzię, która postawiła się prokuraturze^Mariusz Jałoszewski^12 stycznia 2021^https://oko.press/rzecznik-dyscyplinarny-radzik-sciga-sedzie-ktora-postawila-sie-prokuraturze/^Rzecznik dyscyplinarny Ziobry wszczął postępowanie dyscyplinarne wobec sędzi z Myśliborza, bo ta na żądanie prokuratora nie chciała otwierać sądu w nocy. Sprawa ma drugie dno, bo wcześniej sędzia odmówiła prokuraturze aresztu w głośnej sprawie  Ścigana sędzia to Alicja Karpus-Rutkowska z Sądu Rejonowego w Myśliborzu w województwie Zachodniopomorskim. Sędzia jest też wiceprezesem tego sądu i przewodniczącą wydziału karnego. Ściga ją zastępca rzecznika dyscyplinarnego dla sędziów Przemysław Radzik, który jest symbolem represji wobec sędziów. Radzik jest znany z wytaczania dyscyplinarek niezależnym sędziom angażującym się w obronę wolnych sądów. Na czym zrobił błyskawiczną „karierę”. Pisaliśmy o tym w OKO.press: 15 grudnia 2020 Jak ustaliło OKO.press, sędzia Alicja Karpus-Rutkowska ścigana dyscyplinarnie, bo podpadła zachodniopomorskiej prokuraturze. Pod koniec 2020 roku Przemysław Radzik postawił jej zarzut uchybienia godności sędziego. Z zarzutu wynika, że 3 listopada 2020 sędzia miała mieć dyżur aresztowy, a mimo to po godzinach pracy sądu odmówiła Prokuraturze Rejonowej w Myśliborzu przyjęcia wniosku o tymczasowy areszt wobec podejrzanego. Wniosek ten został przyjęty następnego dnia rano, po otwarciu sądu dla pracowników i petentów. I został rozpoznany po myśli prokuratury, bo sędzia Alicja Karpus-Rutkowska zgodziła się na areszt. Rzecznik dyscyplinarny uważa jednak, że nie przyjmując wniosku prokuratury w nocy sędzia nie dopełniła swoich obowiązków służbowych i dlatego zarzuca jej przestępstwo urzędnicze z artykułu 231 kodeksu karnego. Według Radzika sędzia nie zachowała się też zgodnie ze ślubowaniem sędziowskim, które nakazuje sędziom stanie na straży prawa. Zdaniem Radzika sędzia powinna przyjąć wniosek w nocy, bo wynika to z regulaminu urzędowania sądów powszechnych, który mówi, że wnioski aresztowe po godzinach pracy przyjmują osoby upoważnione przez sąd. Sprawa dyscyplinarki dla wiceprezeski Sądu Rejonowego w Myśliborzu ma jednak szersze tło. A działania Radzika mogą mieć charakter represyjny i być efektem tego, że sędzia postawiła się prokuraturze. Z informacji OKO.press wynika, że Radzik przed postawieniem zarzutu sędzi nie poprosił jej o złożenie wyjaśnienia. Gdyby to zrobił, wiedziałby, że 3 listopada 2020, gdy miejscowa prokuratura chciała złożyć wniosek o areszt, sędzia Alicja Karpus-Rutkowska nie miała dyżuru aresztowego. Nie musiała więc przyjmować żadnego wniosku. Sędzia miała taki dyżur, ale następnego dnia i wtedy zgodziła się na areszt. Jednak to do niej zadzwoniono dzień wcześniej po godzinie 19:00 z prokuratury. Z informacji OKO.press wynika, że sędzia zasugerowała, żeby wniosek o areszt złożyć następnego dnia rano, bo sąd jest zamknięty. Nie ma w nim pracowników i jest włączone ozonowanie antycovidowe oraz alarm. Prokurator miał tego nie przyjąć do wiadomości. Sędzia Alicja Karpus-Rutkowska pozostała jednak nieugięta. Nie był to pierwszy konflikt na linii prokuratura – sąd w Myśliborzu. Bo 30 października prokuratura ok. godziny 23:00 dzwoniła do sędziego dyżurnego z wnioskiem o areszt dla mężczyzny zatrzymanego po manifestacji Strajku Kobiet. Manifestacja w Myśliborzu odbyła się kilka dni wcześniej. Blisko 200 osób protestowało przeciwko wyrokowi TK Julii Przyłębskiej ws. aborcji. Gdy manifestujący przechodzili koło stacji benzynowej, mężczyzna obserwujący protest zwrócił im uwagę. Wtedy podbiegł do niego inny mężczyzna i go uderzył. Okazało się, że uwagę zwracał ksiądz ubrany „po cywilnemu”. Sprawę nagłośnił szczeciński radny PiS Dariusz Matecki. Śledztwo o pobicie i znieważenie księdza wszczęła Prokuratura Okręgowa w Szczecinie. Prokuratura twierdziła też, że mężczyzna narażał uczestników demonstracji na zarażenie koronawirusem. Z wnioskiem o areszt w tej sprawie zadzwoniono do sędziego dyżurnego ok. godziny 23:00. Po dyskusji sędzia zgodził się go przyjąć. Ale i tak wniosek został rozpoznany następnego dnia. Trafił on do sędzi Alicji Karpus-Rutkowskiej, która odmówiła aresztu. Sędzia uznała, że nie ma przesłanek do tymczasowego aresztowania mężczyzny. Nie narażał on innych uczestników demonstracji na zachorowanie, bo nie wiedział, że ma koronawirusa. Sędzia orzekła też, nie będzie on mataczył w sprawie, bo wcześniej przesłuchano go aż trzy razy, a zajście z udziałem księdza zostało utrwalone na nagraniach monitoringu. Sędzia orzekła ponadto, że mężczyzna na wolności nie będzie zagrażał bezpieczeństwu księdza. Bo jego kontakt z nim był incydentalny i zaraz po nim mężczyzna pogodził się z księdzem. Rozmawiał z nim spokojnie i w ramach przeprosin go oebjmował. Odmowa aresztu odbiła się echem w prorządowych mediach. Zarzucano sędzi, że puściła wolno bojówkarza i hejtera, który napadł na księdza. Wytykano też, że jest członkiem stowarzyszenia sędziów Iustitia. Sędzię w obronę wziął wtedy zarząd Stowarzyszenia Sędziów Polskich „Iustitia”. W oświadczeniu napisał, że „Stanowczo sprzeciwia się medialnej nagonce na sędzię Sądu Rejonowego w Myśliborzu Alicję Karpus-Rutkowską w związku z wydanym przez nią ostatnio orzeczeniem, w szczególności ze strony Telewizji Polskiej S.A”. „Zgodnie z Konstytucją RP sądy w Polsce są niezależne, a sędziowie niezawiśli. Wzmacnianie niezależności sądów i niezawisłości sędziów, jako fundamentu państwa prawa, powinno być elementem misji mediów publicznych. Trwające od kilku dni ataki na Panią Sędzię nie mieszczą się w granicach dozwolonej krytyki działań sądów. Mają charakter insynuacyjny, a zawarte w tych materiałach sugestie, że na treść postanowienia Sądu Rejonowego w Myśliborzu miała wpływ przynależność Pani Sędzi do Stowarzyszenia Sędziów Polskich »Iustitia«, są nieetyczne, nieprofesjonalne i oburzające. Po raz kolejny dziennikarze Telewizji Polskiej S.A. przekroczyli w stosunku do sędziów granice przyzwoitości”. Sędzia ponadto wydała prawidłowe orzeczenie o odmowie aresztu, bo w wyniku zażalenia prokuratury utrzymał je w mocy Sąd Okręgowy w Szczecinie. Odmowa udzielenia przez Alicję Karpus – Rutkowską zgody na areszt – w głośnej na całą Polskę sprawie – mogła nie spodobać się w prokuraturze. A spięcie z prokuraturą przy próbie złożenia w nocy kolejnego wniosku o areszt mogło być pretekstem do ukarania na drodze dyscyplinarnej wiceprezeski myśliborskiego sądu. Osoby znające kulisy wymiaru sprawiedliwości mówią OKO.press, że w małych sądach – a takim jest Sąd Rejonowy w Myśliborzu – często jest tak, że w nocy nie rozpoznaje się wniosków o areszt. Bo otwarcie sądu w środku nocy to kłopot organizacyjny. Wiążą się z tym procedury. W sądzie nie ma też pracowników, którzy w ciągu dnia zapewniają jego funkcjonowanie oraz obsługę sędziów. Dlatego sędziowie umawiają się z prokuraturą, że jeśli sprawa jest pilna to prokuratura w ciągu dnia uprzedza, że będzie składać wniosek o areszt po godzinach pracy. I sąd ma czas, by się do tego przygotować. Z informacji OKO.press wynika, że do niedawna tak było też w Myśliborzu. Co się zmieniło? Czy prokuratura sama pracuje pod presją przełożonych i pracuje nawet w nocy? Czy też próbuje pokazać, kto ma większą władzę? Wiceprezes myśliborskiego sądu nie uznaje zasadności zarzutu dyscyplinarnego i będzie się bronić. Jest kolejną z już ponad 100 niezależnych sędziów ściganych przez rzeczników dyscyplinarnych ministra Ziobry, czyli Piotra Schaba, Przemysława Radzika i Michała Lasotę. Listę ściganych sędziów opublikowaliśmy w OKO.press: 28 czerwca 2020 Sądownictwo, Alicja Karpus - Rutkowska dyscyplinarka prokuratura Przemysław Radzik
Wszystko, co chcielibyście wiedzieć o szczepionkach przeciw COVID – część III. Dlaczego tak mało?^Sławomir Zagórski^12 stycznia 2021^https://oko.press/wszystko-co-chcielibyscie-wiedziec-o-szczepionkach-przeciw-covid-czesc-iii/^To już trzecia część naszego poradnika nt. szczepień przeciw COVID-19. Pisaliśmy o podstawach tworzenia szczepionek i o ich bezpieczeństwie. Teraz kolej na pytania związane z kolejnością szczepień i samym przyjęciem szczepionki. Jeśli macie państwo inne pytania, piszcie do nas  Już w piątek 15 stycznia rozpoczną się zapisy na szczepienia seniorów. To będzie prawdziwy test dla systemu, bo do gry wejdzie ponad 6 tys. punktów szczepień w całym kraju. Setki tysięcy ludzi będzie musiało dostać skierowanie i skutecznie zapisać się na szczepienia. A szczepionki będą musiały zostać bezpiecznie dowiezione w najdalsze zakątki Polski. W poprzednich odcinkach odnosiliśmy się wyłącznie do szczepionki produkcji Pfizera. Wkrótce w Polsce będzie też używany preparat Moderny, dlatego tym razem piszemy o obu tych szczepionkach. W jakim terminie będę się mogła zaszczepić?  W tej chwili trwa etap „0″, w którym szczepieni są wszyscy związani z ochroną zdrowia – a więc przede wszystkim pracownicy szpitali i przychodni, także administracyjni i techniczni oraz ratownicy. 15 stycznia rozpoczną się zapisy do grupy „1″, w której skład wchodzą: 15 stycznia ma zostać uruchomiony centralny system rejestracji na szczepienia. Będzie można to zrobić: Do rejestracji wystarczy numer PESEL, dlatego seniorów mogą zapisywać też np. członkowie ich rodzin. Jeśli w wybranym punkcie szczepień blisko domu nie będzie dogodnych terminów, można zadzwonić na 989, gdzie konsultanci zaproponują inny punkt. Żeby zarejestrować się poprzez stronę pacjent.gov.pl potrzebny jest profil zaufany. Można go uzyskać np. poprzez stronę internetową banku, albo w urzędzie gminy. Po rejestracji otrzymasz SMS z potwierdzeniem miejsca i godziny szczepienia – może on trafić do opiekuna seniora, jeśli ten np. nie posiada telefonu komórkowego. UWAGA! Od 15 stycznia na szczepienie będą się mogły zapisywać osoby powyżej 80. roku życia, a od 23 stycznia osoby powyżej 70 roku życia. Same szczepienia mają ruszyć 25 stycznia. Reszta seniorów, służby mundurowe i nauczyciele będą szczepieni w późniejszym terminie – raczej na pewno nie w I kwartale 2021 roku. 4 stycznia 2021 Więcej informacji o szczepieniach oraz mapę punktów szczepień znajdziesz na stronie www.gov.pl/web/szczepimysie Dlaczego to tak długo trwa? Izrael zaszczepił już pierwszą dawką ponad 20 proc. populacji! Izrael rzeczywiście jest przykładem, na który zwracają się oczy całego świata. Ale trzeba pamiętać, że ma 9 mln mieszkańców i bardzo dobrze zorganizowaną ochronę zdrowia – przede wszystkim zdigitalizowaną i dysponującą centralnymi bazami danych o usługach medycznych. W Polsce te rozwiązania wchodziły z trudem i z wielkimi oporami ze strony środowiska medycznego. Dopiero rok temu wprowadzono e-recepty, a 8 stycznia tego roku e-skierowania. W dodatku za logistykę dostarczania szczepionek do punktów szczepień w Izraelu odpowiada firma SLE – logistyczne skrzydło izraelskiej Teva Pharmaceutical Industries – medycznego giganta.  Poza tym Izrael zrobił wszystko, żeby kupić szczepionki jak najwcześniej – premier Netanjahu wielokrotnie osobiście dzwonił do prezesa Pfizera. Poza tym zaproponował koncernowi, że przekaże mu wszystkie dane medyczne na temat szczepień Izraelczyków, co firmie bardzo się przyda w dalszych badaniach nad skutecznością szczepionki. No i pierwsze dawki dotarły do Izraela 9 grudnia, czyli dwa i pół tygodnia wcześniej niż do Polski. Polska tymczasem nabyła szczepionki w ramach wspólnych zakupów Unii Europejskiej. Negocjująca z koncernami farmaceutycznymi Komisja Europejska nie postawiła – jak Izrael – wszystkiego na preparaty amerykańskie, Pfizera i Moderny. Niestety okazało się, że niemiecki CureVac i francuskie Sanofi są jeszcze ze swoimi szczepionkami w lesie. A piąta firma, brytyjsko-szwedzka AstraZeneca dopiero we wtorek 12 stycznia złożyła wniosek do Europejskiej Agencji Leków o warunkowe dopuszczenie jej produktu na rynek. Dlatego cała Unia ma w I kwartale mniej szczepionek niż mogłaby zaszczepić swoich obywateli. A Pfizer i Moderna nie są w stanie tak szybko zwiększyć produkcji. W związku z tym będziemy mieć w Polsce w I kwartale około 6 mln szczepionek, które wystarczą do zaszczepienia 3 mln osób (potrzebne są dwie dawki). Z obliczeń OKO.press wynika, że wystarczy to na zaszczepienie mniej więcej połowy seniorów powyżej 70. roku życia do końca marca. Być może dopuszczenie do użytku szczepionki AstryZeneki pomoże w przyśpieszeniu tego procesu. 9 stycznia 2021 Inna sprawa, że już teraz szczepienie medyków idzie powoli – z trudem osiągamy ponad 40 tys. dawek dziennie. Izrael szczepi ponad trzy razy więcej. Ale na razie szczepi tylko 600 szpitali tzw. węzłowych, w większości których punkty szczepień nie działają w weekendy (Izrael ze szczepień w szpitalach zrezygnował, bo nie było to efektywne rozwiązanie). Czemu polski rząd kupił tak mało szczepionek? Czytałem, że zrezygnowaliśmy z ponad 6 mln dawek Moderny, które teraz kupiły Niemcy.  Tak pisze portal „Politico”. Oprócz nas z całej dostępnej puli szczepionek Moderny zrezygnowały również inne mniej zamożne kraje Unii. Szef Kancelarii Premiera Michał Dworczyk tłumaczy, że to dlatego, iż firma deklarowała dostarczenie drugiej połowy do końca 2021 roku, a inne koncerny wcześniej. Można jednak przypuszczać, że w grę wchodziły również kwestie finansowe – szczepionka Moderny jest najdroższa, jedna dawka kosztowała ponad 22 dolary. Poza tym w momencie gdy zapadały decyzje o zakupie, wydawało się jeszcze, że szybko na europejski rynek trafi preparat AstryZeneki i Uniwersytetu Oksfordzkiego, tańszy i łatwiejszy do przechowania (kosztuje 2 dolary za dawkę i wymaga tylko zwykłej lodówki). Tymczasem szanse na dopuszczenie jej na rynek europejski będą dopiero pod koniec stycznia, a na pierwsze dostawy – w połowie lutego. Unijny solidarnościowy system zakupów zakłada, że żaden kraj nie może kupić nic „na boku” – ale w przypadku dawek, z których inne kraje zrezygnowały, bogatsze Niemcy mogły sobie na to pozwolić. Moja Mama ma 87 lat i porusza się z trudem. Jak ma dotrzeć na szczepienie? Nie mogę jej zawieźć, bo pracuję za granicą.  Za dowożenie osób, które mają trudności z poruszaniem się odpowiadają gminne samorządy, które zaangażują do tego m.in. Straż Pożarną. Trzeba dowiadywać się w Urzędzie Gminy. Czy mogę w dniu szczepienia pić alkohol? Ponieważ alkohol ma działanie immunosupresyjne, innymi słowy hamuje pracę układu odpornościowego, picie alkoholu w dniu przyjmowania jakiejkolwiek szczepionki – także przeciw COVID-19 – jest niewskazane. O ile jednak wypicie niewielkiej jego ilości, np. kieliszka wina, nie powinno zakłócić działania szczepionki, o tyle „ostrzejsze” picie tego dnia należy zdecydowanie odradzić. Czy w dniu szczepienia mogę normalnie uprawiać sport?  Nie. Większy wysiłek fizyczny tego dnia – tak jak przy wszystkich innych szczepionkach – jest niewskazany. Wysiłek fizyczny wiąże się m.in. ze sporym zapotrzebowaniem na ukrwienie mięśni. Jeśli w dniu szczepienia pobiegniemy np. na 10 km, organizm zamiast „skupić się” na odpowiedzi immunologicznej na szczepionkę, musi przeznaczyć sporą część swoich zasobów na ponadstandardową obsługę mięśni, płuc, serca. A więc jeśli maraton lub siłownia – to albo przed, albo po szczepieniu, ale nie w dniu ukłucia. 17 grudnia 2020 Lekarz 28 grudnia zaszczepił się przeciw COVID-19, a trzy dni później miał kontakt z chorym. 8 stycznia lekarz stracił węch i smak, jego PCR wyszedł dodatni. Co z drugą dawką szczepionki? Okazuje się, że taka sytuacja w Polsce (i nie tylko) zdarza się coraz częściej. Będzie to zresztą dotyczyć nas wszystkich, nie tylko medyków. Polska na razie nie wypracowała żadnych oficjalnych wytycznych w sytuacji, gdy ktoś zakazi się koronawirusem pomiędzy jedną, a drugą dawką szczepionki. Ekspert ds. COVID-19 Naczelnej Izby Lekarskiej dr Paweł Grzesiowski powołując się na amerykańską instytucję Centers for Disease Control and Prevention przekonuje, że przejście COVID-u między dawkami nie jest przeciwskazaniem do kontynuacji szczepienia. Wręcz przeciwnie, należy je kontynuować, ale odczekać do zakończenia choroby i następnie podać drugą dawkę szczepionki. Jej przyjęcie można odroczyć o 4-12 tygodni od zachorowania, w zależności od tego, jak szybko ktoś po wraca do zdrowia. Czy to prawda, że ozdrowieńcy przed przyjęciem szczepionki powinni sprawdzić poziom przeciwciał neutralizujących we krwi? Podobno jeśli jest ich za dużo, szczepionka mogłaby „rozwalić” system immunologiczny. Nieprawda. Ozdrowieńcy nie muszą sprawdzać poziomu przeciwciał, natomiast powinni odczekać pewien okres od przejścia choroby. Jeśli ktoś przeszedł COVID skąpoobjawowo lub bezobjawowo, powinien szczepić się mniej więcej miesiąc po uzyskaniu dodatniego wyniku testu na koronawirusa. Natomiast osoby, które przechorowały się ciężej, mogą być szczepione później. W tej chwili uważa się, że powinny poddać się szczepieniu po ok. 3 miesiącach od przechorowania. Szczepionka nie może „rozwalić” systemu immunologicznego. Czy osoby, które chorowały na COVID i były leczone osoczem ozdrowieńców, mogą się szczepić? Tak, ale w tym wypadku odstęp pomiędzy momentem podawania osocza, a szczepionką powinien wynosić co najmniej 90 dni. To środek ostrożności, do czasu uzyskania dodatkowych informacji, aby uniknąć potencjalnego zakłócenia terapii przeciwciałami i odpowiedzi immunologicznej wywołanej przez szczepionkę. Czy po szczepieniu mogę przestać chodzić w maseczce? Niestety, nie. Sami producenci szczepionek (Pfizer i Moderna) wskazują, że wprawdzie „nowe szczepionki wydają się wyjątkowo skuteczne w zapobieganiu poważnym chorobom, ale nie jest jasne jak skutecznie zapobiegną powtrzymaniu koronawirusa, jeśli chodzi o rozprzestrzenianie. Dzieje się tak dlatego, że próby Pfizera i Moderny śledziły tylko, ile zaszczepionych osób zachorowało na COVID-19, a więc miało objawowe zakażenie. To pozostawia otwartą możliwość, że niektóre zaszczepione osoby zostaną zarażone bez wywołania objawów, a następnie mogą po cichu przenieść wirusa na innych. Innymi słowy – na razie nie wiadomo, czy szczepionki chronią przed bezobjawowym nosicielstwem. Firmy planują badania na ten temat, ale póki nie poznamy wyników, nie wolno rezygnować z maseczek. Mam często kłopot z opryszczką, zwłaszcza w sezonie zimowym. Czy świeża opryszczka przeszkadza w szczepieniu? Niestety, tak. To dotyczy także innych szczepień, nie tylko COVID-u. Szczepienie w czasie opryszczki jest zawsze nałożeniem szczepionki na inną infekcję. Wiadomo, że zwłaszcza u osób, u których opryszczka nawraca, choroba ta atakuje w momencie jakiegoś osłabienia układu odporności (np. na skutek zmarznięcia, zmęczenia), dobrze więc w takim wypadku o kilka dni szczepienie odroczyć. „Ja w każdym razie nie szczepię osób ze świeżą opryszczką” – mówi dr Paweł Grzesiowski. „Co innego, jak ona już jest przyschnięta, wtedy nie ma już problemu” – dodaje lekarz. 20 grudnia 2020 Czym różni się szczepionka Pfizera od Moderny? Która jest lepsza? Obydwie szczepionki są wyprodukowane na bazie tej samej nowoczesnej technologii, tj. zawierają fragment mRNA wirusa SARS-CoV-2. Metodę tę wprawdzie testuje się od ok. 20 lat, ale obecne szczepionki przeciw COVID będą pierwszymi tego typu na świecie, które zostały oficjalnie dopuszczone do użycia. Szczepionka Pfizera ma postać proszku, po 5 (6) dawek we fiolce. Przechowuje się ją w temperaturze minus 70 stopni C. Szczepionki Moderny nie trzeba rozcieńczać. W jednej fiolce jest 10 gotowych dawek. Zamrożone fiolki można trzymać w temperaturze minus 15 -minus 25 stopni C do czasu terminu ważności szczepionki, a więc jest łatwiejsza w użyciu. Szczepionkę Pfizera zarejestrowano dla osób powyżej 16 roku życia, preparat Moderny – dla osób powyżej 18 lat. Skuteczność obu preparatów jest porównywalnie wysoka (Moderny 94,1 proc, Pfizera 95 proc.). Minimalny odstęp pomiędzy dwoma dawkami w przypadku szczepionki Pfizera wynosi 21 dni, w przypadku Moderny 28 dni. Po szczepionce Moderny zaobserwowano nieco więcej działań ubocznych (np. obrzęk/tkliwość pod pachą) i występowały one nieco częściej niż w przypadku preparatu Pfizera. „Większość z działań niepożądanych miała nasilenie łagodne lub umiarkowane i ustępowały w ciągu kilku dni po szczepieniu” – informuje Moderna. Szczegółowe dane na temat obu szczepionek dostępne są w Internecie w języku polskim pod hasłem „charakterystyka produktu leczniczego”. 1 stycznia 2021 Czy będę miał prawo wyboru, którą szczepionką mogę się szczepić? Nie. Ważne, żeby obie dawki szczepionki były tej samej firmy. Czy kobieta karmiąca piersią może przyjąć szczepionkę przeciw COVID?  Karmienie piersią nie jest przeciwskazaniem do przyjęcia szczepionki. Obie firmy (Pfizer i Moderna) podają, że nie wiadomo, czy ich szczepionki przenikają do mleka ludzkiego. Zgodnie z wytycznymi amerykańskiej instytucji Centers for Disease Control and Prevention, jeżeli matka karmiąca piersią należy do grupy ryzyka (np. jest lekarką), to należy ją szczepić. W Polsce w grupie zero do szczepień znalazły się też matki wcześniaków, które często ściągają dla nich pokarm.   Kiedy można zajść w ciążę po przyjęciu szczepionki? W dowolnym momencie. Po szczepieniu przeciw COVID-19 zmarł pewien amerykański lekarz. Czy wiadomo na ile była winna szczepionka? 56-letni amerykański lekarz zmarł 16 dni po przyjęciu szczepionki. Przyczyną śmierci był wylew krwotoczny wynikający z braku płytek krwi (małopłytkowość). Jego przypadek jest teraz wnikliwie badany. Eksperci będą dochodzić, czy małopłytkowość mogła być wynikiem szczepienia. Lekarz – jak twierdzi jego żona – był dobrego zdrowia. Być może nie zdawał sobie sprawy, że już wcześniej cierpiał na małopłytkowość. Wiadomo, że nikt nie robi sobie morfologii przed szczepieniem. Małopłytkowość nie była do tej pory wpisana na listę działań niepożądanych w przypadku szczepionki przeciw COVID. Tak czy inaczej, ponieważ do zdarzenia doszło przed upływem 30 dni od szczepienia, należy to uznać za niepożądany objaw poszczepienny i jest to teraz przedmiotem analizy. Planuję zrobić sobie tatuaż. Czy mogę wkrótce potem zgłosić się szczepienie? Nie, trzeba odczekać. Lekarze traktują świeży tatuaż jak stan zapalny skóry i nie chcą w takiej sytuacji szczepić. Czy w dniu szczepienia mogę normalnie zjeść śniadanie?  Tak. Tego dnia można jeść normalnie posiłki. Czy osoby z obniżoną odpornością w związku z chorobami lub leczeniem mogą się szczepić?  Tak. Mogą, a nawet powinny. Szczepionka (Pfizera i Moderny) nie zawiera wirusa. Nie wiadomo natomiast jak skuteczna będzie wytworzona odporność – prawdopodobnie słabsza niż u chorych. Zawsze jednak lepsza nawet słabsza odporność niż jej brak. Czy osoby uczulone na białko kurze mogą się szczepić? Tak. Ani preparat Pfizera, ani Moderny nie wymaga do produkcji jaj kurzych. Zdrowie, COVID-19 koronawirus szczepienia na COVID-19  Biolog, dziennikarz. Zrobił doktorat na UW, uczył biologii studentów w Algierii. 20 lat spędził w „Gazecie Wyborczej”. Założył tam dział nauki i wypromował wielu dziennikarzy naukowych. Pracował też m.in. w Ambasadzie RP w Waszyngtonie, zajmując się współpracą naukową i kulturalną między Stanami a Polską. W OKO.press pisze głównie o systemie ochrony zdrowia.
79 rektorów polskich uczelni miażdży „pakiet wolnościowy” ministra Czarnka^Adam Leszczyński^12 stycznia 2021^https://oko.press/79-rektorow-polskich-uczelni-miazdzy-pakiet-wolnosciowy-ministra-czarnka/^79 rektorów polskich uczelni ostro krytykuje „pakiet wolnościowy” ministra Czarnka, który miał zwiększyć wolność wyrażania poglądów na uczelniach. Rektorzy twierdzą, że projekt „ingeruje w wolność akademicką” oraz przyzwala na głoszenie antynauki na uczelniach  W opublikowanym 11 stycznia 2021 obszernym stanowisku Konfederacja Rektorów Akademickich Szkół Polskich zmiażdżyła „Pakiet Wolności Akademickiej”, ogłoszony z fanfarami przez ministra edukacji i nauki Przemysława Czarnka w grudniu. "Wnosimy o wycofanie z dalszego procedowania tzw. Pakietu Wolności Akademickiej, a tym samym pozostawienie środowisku akadem. prawa do określania i rozwiązań służących ochronie wolności akadem." List do @CzarnekP podpisało 79 rektorów:https://t.co/VCa9t4bm21#PakietWolnościowypic.twitter.com/Zjr6BjZ9Oq — KRASP (@KRASP_pl) January 11, 2021  Opisywaliśmy pomysły ministra w OKO.press tutaj. Projekt można znaleźć na stronie ministerstwa – tutaj. Przypomnijmy krótko, co zawiera: Minister Czarnek nigdy nie wskazał publicznie (o ile nam wiadomo) konkretnego przypadku, w którym osoby o „konserwatywnym światopoglądzie” miałyby być prześladowane. Być może dlatego, że konkretne przypadki najczęściej dotyczą homofobii, mowy nienawiści albo sprzecznych z nauką teorii opowiadanych studentom na wykładach. Rektorzy polskich uczelni zrzeszeni w KRASP poprosili o opinię na temat pomysłów ministra specjalistów – prawników, filozofów i etyków. Na podstawie ich ekspertyz przygotowali stanowisko, w którym miażdżą pomysły ministra Czarnka. Przytaczamy najważniejsze argumenty: Rektorzy jednoznacznie wnoszą więc o wycofanie „Pakietu Wolności Akademickiej”. KRASP opublikował także na swojej stronie internetowej szczegółowe opinie, które otrzymał od ekspertów. Autorem opinii prawnej jest znany profesor nauk prawnych oraz adwokat Hubert Izdebski.  „Czy, a jeżeli tak to na ile, wolność nauczania (także wolność badań naukowych) nauczyciela akademickiego w szkole wyższej może polegać na odstąpieniu od tego, co wynika z aktualnego stanu wiedzy naukowej, czy w ogóle od wiedzy naukowej, a sprowadza się do wyrażania, zamiast lub wbrew tej wiedzy, własnych przekonań – poza religijnymi, światopoglądowymi i filozoficznymi, także np. politycznych czy estetycznych” – pyta prof. Izdebski. Prawnik dodaje, że wolność słowa nie jest tym samym, co wolność wykładania studentom poglądów jawnie sprzecznych z nauką: „Stosowanie kategorii wolności słowa do czynności, w związku z którymi korzysta się z wolności nauczania, stanowi zatem rodzaj nadużycia tej kategorii i może ona w takim zakresie być – wedle terminologii Johna Locke’a – uznana za »samowolę« (license), a nie za »wolność« (freedom); podstawowa różnica pomiędzy wolnością a samowolą polega na tym, że korzystanie z wolności łączy się z odpowiedzialnością za korzystanie naruszające inne wartości i prawa”. Prof. Izdebski uznaje także, że projekt powtarza już istniejące regulacje. I konkluduje: „miesza się w nim ze sobą odmienne kategorie konstytucyjnie zapewnianych wolności, nie uwzględniając w należytym stopniu autonomii uczelni oraz wolności badań naukowych i wolności nauczania na poziomie wyższym ani szczególnej w odniesieniu do środowiska akademickiego roli standardów etycznych”. Drugą opinię ekspertów KRASP można znaleźć tutaj (jednym z jej autorów jest znany filozof i etyk prof. Paweł Łuków z Uniwersytetu Warszawskiego). „Proponowany projekt błędnie łączy wolność nauki z wolnością słowa” – piszą. „Wprowadzenie do dyskursu nauki »przekonań religijnych, światopoglądowych lub filozoficznych« osłabia rygory metodologiczne nauki, a tym samym sugeruje, że w badaniach naukowych dopuszczalne są dowolne metody docierania poglądów i głoszenie dowolnych poglądów”. Eksperci wyjaśniają, że konstytucyjna wolność słowa nie oznacza wolności nauczania tego, co się akurat wykładowcy wydaje: „Nauczyciel akademicki jest zarazem obywatelem i, jak każdy, może korzystać z wolności wyrażania opinii – ale jako obywatel (…), czyli, w razie rozgraniczenia wolności słowa i wolności nauczania, poza wykonywaniem obowiązków nauczycielskich”. Jak zwykle OKO.press zachęca do lektury całości tego przejrzystego i napisanego klarownym językiem dokumentu. Co dalej będzie z projektem ministra Czarnka? Na razie trwają konsultacje. Jeśli potraktować głos KRASP jako ich część, to świadczy on o odrzuceniu „pakietu wolności” przez główną część środowiska akademickiego. Edukacja, Przemysław Czarnek, Ministerstwo Edukacji Narodowej, Konstytucja dla Nauki nauka Pakiet Wolności Akademickiej
PiS nie chce potępić ataku na Kapitol, bo… nie wiadomo, co tam się stało^Michał Danielewski^12 stycznia 2021^https://oko.press/pis-nie-chce-potepic-ataku-na-kapitol/^Senatorowie Prawa i Sprawiedliwości sprzeciwiają się uchwale Senatu, która potępia atak na Kapitol. Politycy obozu rządzącego argumentują, że nie mogą poprzeć uchwały, bo nie znają wszystkich uwarunkowań wydarzeń w Waszyngtonie  Projekt uchwały, pod którym podpisani są m.in. marszałek Senatu Tomasz Grodzki oraz senator Marek Borowski, dotyczy „wzmocnienia współpracy ze Stanami Zjednoczonymi”. Tekst dokumentu jest napisany oględnym, dyplomatycznym językiem, ktoś złośliwy mógłby nawet skomentować, że są w nim zawarte same słuszne oczywistości. Jak to z rezolucjami bywa. Nie padają w nim nazwiska Donalda Trumpa i Joe Bidena, senatorowie nie wskazują winnych ataku na Kapitol z 6 stycznia, nie padają również nazwy partii politycznych. Tym bardziej nie sposób zrozumieć, dlaczego przyjęciu dokumentu sprzeciwiają się senatorowie Prawa i Sprawiedliwości. Autorzy uchwały (jej pełny tekst publikujemy niżej) piszą o tym, że „Senat Rzeczypospolitej Polskiej wyraża solidarność z narodem amerykańskim po tragicznych wydarzeniach w Waszyngtonie 6 stycznia tego roku„. Senatorowie wyrażają też „głębokie ubolewanie z powodu próby zamachu na procedury demokratyczne kluczowego sojusznika Polski. Potępiamy tych, którzy w niej uczestniczyli i do niej podżegali”. Rezolucja podkreśla również „niezachwianą wiarę” polskiego Senatu w „siłę amerykańskiej demokracji”. O co więc chodzi senatorom PiS? Senatorowie PiS Jan Maria Jackowski i Jerzy Czerwiński na połączonym posiedzeniu komisji Spraw Zagranicznych i Unii Europejskiej oraz Ustawodawczej sprzeciwili się dalszemu procedowaniu uchwały Senatu, ponieważ: Wszystkie powyższe argumenty są albo nieścisłe, albo nieprawdziwe, albo wprost absurdalne. Po pierwsze, jak poinformował senator Bogdan Klich, Ministerstwo Spraw Zagranicznych zignorowało zaproszenie Senatu i nie przysłało swojego przedstawiciela na posiedzenie komisji, co należy odczytywać jako znak, że sprawa uchwały dotyczącej ataku na Kapitol według MSZ nie jest istotna z punktu widzenia interesów polskiej dyplomacji oraz nie stwarza zagrożenia rozdźwięku ze stanowiskiem rządu w sprawie wydarzeń w Waszyngtonie. Po drugie, rzeczywiście według art. 146 Konstytucji to „Rada Ministrów prowadzi politykę wewnętrzną i zagraniczną Rzeczypospolitej Polskiej”, natomiast trudno uchwałę Senatu dotyczącą tragicznych wydarzeń w Stanach Zjednoczonych odczytywać jako naruszenie tej prerogatywy rządu. Podobne uchwały Senat podejmował już w przeszłości, również w czasie kadencji 2015-2019, kiedy większość w izbie wyższej parlamentu miał PiS. Tydzień po zamachu terrorystycznym w Paryżu z 13 listopada 2015 Senat przyjął uchwałę „w imię solidarności z Narodem Francuskim”, w duchu i treści niemal bliźniaczą do uchwały w sprawie ataku na Kapitol. Po trzecie, uchwała jest skierowana do Kongresu, czyli parlamentu innego państwa, a stosunki z parlamentami innych krajów według Regulaminu Senatu są już prerogatywą marszałka Senatu. Po czwarte, obawa przed ingerencją w sprawy innego suwerennego państwa jest absurdalna: równie dobrze taką ingerencją można byłoby nazwać wspomnianą wyżej uchwałę dotyczącą zamachu w Paryżu, albo oświadczenie Sejmu z 11 września 2002 roku, 12 miesięcy po zamachach Al-Kaidy na Nowy Jork i Waszyngton. Po piąte, oczywiście nie mamy pełnej wiedzy o tym, co się wydarzyło 6 stycznia na Kapitolu (podobnie jak tydzień po zamachach w Paryżu nie mieliśmy jeszcze pełnej wiedzy o wszystkich szczegółach tamtej zbrodni), ale wiemy wystarczająco dużo: tłum zaatakował siedzibę amerykańskiego parlamentu, zginęło pięć osób, atakujący chcieli podważyć werdykt wyborczy amerykańskiego społeczeństwa. 7 stycznia 2021 Zresztą mniej wątpliwości od senatorów PiS mają w tej sprawie służby w USA, które aresztują kolejnych uczestników szturmu na Kapitol. Wymieniamy i weryfikujemy argumenty senatorów PiS, choć bardzo prawdopodobna wydaje się hipoteza, że nie mają one żadnego znaczenia, a sprzeciw polityków obozu rządzącego ma wymiar ściśle polityczny: senatorowie Jackowski i Czerwiński nie chcą, by uchwała Senatu stała się pretekstem do przypominania co najmniej wątpliwych działań polskiej dyplomacji w chwili ataku z 6 stycznia. 7 stycznia 2021 Jak pisaliśmy, polska dyplomacja jako jedna z niewielu żyła wtedy w zupełnie innym świecie i świętowała wielki triumf polskich skoczków narciarskich w Turnieju Czterech Skoczni. Gdy w Kapitolu padły strzały, a służby porządkowe w wielkim pośpiechu ewakuowały w Waszyngtonie senatorów, kongresmenów i wiceprezydenta Mike’a Pence’a, szef polskiego Ministerstwa Spraw Zagranicznych Zbigniew Rau rozanielony gratulował polskim sportowcom sukcesu. Gdy głos zabrał prezydent Andrzej Duda, wprawił w konsternację obserwatorów, bo – w przeciwieństwie do 2/3 przywódców innych krajów UE – nie potępił wprost ataku na Kapitol. Ostatecznie, jak czytamy, komisje senackie przy sprzeciwie senatorów PiS „opowiedziały się za przyjęciem bez poprawek projektu uchwały w sprawie wzmocnienia współpracy ze Stanami Zjednoczonymi, w którym Senat wyraża solidarność z narodem amerykańskim po próbie zamachu na Kapitol w Waszyngtonie 6 stycznia br.”. „Rezolucja Senatu RP w sprawie wzmocnienia współpracy ze Stanami Zjednoczonymi Senat Rzeczypospolitej Polskiej wyraża solidarność z narodem amerykańskim po tragicznych wydarzeniach w Waszyngtonie 6 stycznia tego roku, w wyniku których zginęło 5 osób. Wyrażamy głębokie ubolewanie z powodu próby zamachu na procedury demokratyczne kluczowego sojusznika Polski. Potępiamy tych, którzy w niej uczestniczyli i do niej podżegali. Jednocześnie wyrażamy niezachwianą wiarę w siłę amerykańskiej demokracji i instytucji państwa oraz nadzieję, że przekazanie władzy w Stanach Zjednoczonych zostanie dokończone w sposób pokojowy i sprawny, a państwo i naród amerykański wyjdą z tego doświadczenia silniejsze. Osłabienie USA byłoby niekorzystne dla świata, w tym Polski. Podstawą przyjaźni narodów polskiego i amerykańskiego, od udziału Polaków w amerykańskiej wojnie o niepodległość 250 lat temu, jest łączące nas umiłowanie wolności i zasad demokratycznych. Dziękując tym politykom, urzędnikom, wojskowym i dyplomatom amerykańskim, którzy rozwijali te więzy w ostatnich latach, liczymy na wzmocnienie naszego sojuszu w przyszłości. Znamy przyszłego Prezydenta Stanów Zjednoczonych jako adwokata wolności i demokracji oraz człowieka, który zrobił wiele dla naszych wzajemnych stosunków. Witamy go i nową administrację Stanów Zjednoczonych z nadzieją na wzmocnienie zasad wolności, demokracji i praworządności w świecie Zachodu, silną współpracę w ramach Sojuszu Północnoatlantyckiego oraz odnowę partnerskich stosunków USA z Unią Europejską, której Polska jest dumnym członkiem. Senat Rzeczypospolitej Polskiej jest gotów do intensywniejszej współpracy z nowymi władzami Stanów Zjednoczonych – zwłaszcza z 117. Kongresem USA – dla dobra obu naszych krajów i wspólnoty Zachodu, w oparciu o wspólne wartości i interesy” Podpisali: Halina Bieda. Marek Borowski, Bogdan Borusewicz, Barbara Borys-Damięcka, Marcin Bosacki, Beniamin Godyla, Tomasz Grodzki, Danuta Jazłowiecka, Bogdan Klich, Beata Małecka-Libera, Jadwiga Rotnicka, Sławomir Rybicki, Joanna Sekuła, Jerzy Wcisła, Bogdan Zdrojewski Władza, Opozycja, Jan Maria Jackowski, Senat IX kadencji, Stany Zjednoczone
„Oczekujemy niezwłocznego rozpoczęcia procesu”. Rodzina i znajomi Adamowicza apelują do prokuratury^Jakub Szymczak^12 stycznia 2021^https://oko.press/adamowicz-apel-rocznica/^„OCZEKUJEMY niezwłocznego rozpoczęcia procesu w sprawie zabójstwa prezydenta Pawła Adamowicza” - piszą w apelu rodzina, znajomi, politycy i ludzie kultury na dzień przed drugą rocznicą zamachu. W grudniu prokuratura ponownie przedłużyła śledztwo. Publikujemy cały apel, można go podpisywać 13 stycznia 2021 mijają dwa lata od ataku na prezydenta Gdańska Pawła Adamowicza. Podczas gdańskiego finału Wielkiej Orkiestry Świątecznej Pomocy na scenę wtargnął napastnik i ranił Adamowicza nożem. W wyniku poniesionych obrażeń następnego dnia prezydent Gdańska zmarł. „Gdańsk będzie miastem otwartym i tolerancyjnym. I chcemy, żeby pozostał taki zawsze. Będę starał się być prezydentem wszystkich gdańszczan. Niech żyje demokracja. Ale bierzemy się jutro do pracy, bo wiele jej przed nami” – mówił po wygranej w wyborach samorządowych w 2018 roku Paweł Adamowicz, nieco ponad dwa miesiące przed śmiercią. Proces nożownika, który zaatakował prezydenta, przeciąga się – wciąż nie został on skazany. O poważne potraktowanie śledztwa we wtorek 12 stycznia zaapelowali w Gdańsku na konferencji prasowej żona zmarłego prezydenta i europosłanka Magdalena Adamowicz (na zdjęciu), brat Piotr Adamowicz, prezydent Gdańska Aleksandra Dulkiewicz, marszałek pomorski Mieczysław Struk, prezydent Sopotu Jacek Karnowski i Aleksander Hall. „Wierzymy w to, że poznamy prawdę i sprawca zostanie osądzony przez niezawisły sąd. Przez te dwa lata wydarzyło się bardzo niewiele, żebyśmy mogli poznać prawdę” – mówiła na konferencji Aleksandra Dulkiewicz. W grudniu 2020 śledztwo zmierzało ku końcowi. Niespodziewanie okazało się, że prokuratura zamierza przebadać oskarżonego Stefana W. po raz trzeci. Powołanie nowego zespołu psychologów trwa, termin został przedłużony do 13 kwietnia. Oskarżony pozostanie w areszcie. Zdaniem brata zamordowanego, Piotra Adamowicza, śledztwo przeciągane jest celowo. Rodzina apeluje teraz o uczciwe i jak najszybsze zakończenie sprawy. Apel można podpisywać na stronie petycjeonline.com.  W chwili jego publikacji w OKO.press widniały pod nim już 279 nazwisk, m.in. reżyserki Agnieszki Holland, prezydenta Poznania Jacka Jaśkowiaka, profesora Jerzego Osiatyńskiego czy prezydenta Warszawy Rafała Trzaskowskiego. Zabójstwo Adamowicza wstrząsnęło Gdańskiem i całą Polską. OKO.press było wtedy w Gdańsku obecne i relacjonowało żałobę miasta oraz uroczystości pogrzebowe. Aby oddać hołd prezydentowi, Gdańszczanie stali po kilka godzin w kolejce do trumny wystawionej w Europejskim Centrum Solidarności. „Nikt się nie wpycha, nie zajmuje miejsca znajomym, nie próbuje wejść szybciej” – relacjonowała Magdalena Chrzczonowicz. „To był atak na co? Na to, że Paweł Adamowicz systematycznie, odwołując się do wartości »Solidarności«, programu »Solidarności«, wytykał centralizację państwa, ograniczenie trójpodziału władzy, język, hipokryzję partii, które się powołują na chrześcijaństwo, a działają antychrześcijańsko. Już nie mówiąc o niszczeniu ładu europejskiego, który powstał dzięki »Solidarności«” – mówił nam wówczas dyrektor ECS Basil Kerski. Analizowaliśmy też nagonkę TVP na prezydenta Gdańska, którą stacja prowadziła latami, chcąc pomóc kandydatowi PiS w wyborach na prezydenta Gdańska. Adamowicz był przez narodowego nadawcę oskarżany o komunizm (za rekonstrukcję historycznego wyglądu bramy stoczni gdańskiej) i nazizm (za kultywowanie pamięci o wielonarodowym Gdańsku). Według raportu Newton Media dla Urzędu Miasta Gdańska TVP zajmowała się Adamowiczem 1 773 razy. Średnio prawie 5 razy dziennie. Poniżej publikujemy apel w całości. „Mijają dwa lata od zamordowania prezydenta Gdańska Pawła Adamowicza. Nie ma żadnych wątpliwości, kto dopuścił się zbrodni, kiedy i w jakim miejscu. Sprawca publicznie ujawnił motywacje. Naocznymi świadkami zamachu na życie prezydenta Adamowicza były tysiące zgromadzonych w Gdańsku, a setki tysięcy widziały za pośrednictwem telewizji, co się stało. Sprawca przebywa w areszcie. Opinia biegłych z Krakowa co do stanu psychicznego sprawcy wzbudziła wątpliwości samej prokuratury, która uznała ją za niejasną i niespójną wewnętrznie. Dlatego powołano inny zespół biegłych pod kierownictwem prof. Janusza Heitzmana, który jednoznacznie uznał, że zabójca może być sądzony. To orzeczenie przyjęła zarówno prokuratura, jak i – co wiadomo z mediów – obrońca sprawcy oraz sam sprawca. Następnie prokuratura przekazała podejrzanemu do zapoznania się akta sprawy, co wskazywało, że śledztwo zmierza do jego zamknięcia oraz do skierowania do sądu aktu oskarżenia. Niespodziewanie, po czterech miesiącach od wydania jednoznacznej opinii przez zespół prof. Heitzmana, prokuratura postanowiła powołać kolejnych biegłych. JESTEŚMY ZANIEPOKOJENI kolejnymi decyzjami śledczych, które opóźniają osądzenie sprawcy. Uważamy, że sprawa Stefana W. powinna zostać już skierowana do niezawisłego sądu, który w przypadku ewentualnych wątpliwości, może sam uzupełnić materiał dowodowy, również w zakresie niezbędnym do oceny stanu psychicznego sprawcy. OCZEKUJEMY niezwłocznego rozpoczęcia procesu w sprawie zabójstwa prezydenta Pawła Adamowicza i nie są to chyba zbyt wygórowane oczekiwania, jeśli się zważy, że proces Andersa Breivika, który w ataku w Norwegii zabił 77 osób, rozpoczął się dziewięć miesięcy po dokonaniu tamtej zbrodni. WIERZYMY, że wyrok w sprawie zabójstwa Pawła Adamowicza będzie symbolicznym aktem sprawiedliwości i przestrogą dla wszystkich opętanych nienawiścią. Zarówno najbliższym Pawła Adamowicza, jak i gdańszczankom i gdańszczanom oraz polskiemu społeczeństwu potrzebna jest prawda w tej sprawie. Niezawisły sąd dojdzie do prawdy i wyda sprawiedliwy wyrok. Wszystkie osoby chcące poprzeć ten Apel, prosimy o składanie podpisów na tej stronie. Sądownictwo, Policja i służby, Paweł Adamowicz, Prokuratura, Gdańsk
IPN zdekomunizował 19-letniego socjalistę poległego z rąk Niemców^Jakub Woroncow^12 stycznia 2021^https://oko.press/ipn-zdekomunizowal-19-letniego-socjaliste-poleglego-z-rak-niemcow/^„To nie tylko kwestia narracji, ale wręcz nieuctwa i niechęci do weryfikowania faktów, które naprawdę można sprawdzić w ciągu godziny w Internecie" - komentuje działania IPN Cezary Miżejewski, działacz stowarzyszenia PPS-Niepodległość, były poseł na Sejm. IPN regularnie poluje na czerwone czarownice, także z Polskiej Partii Socjalistycznej Jan Martyniak był żołnierzem Gwardii Ludowej WRN. Zginął w czerwcu 1943 roku podczas akcji uwolnienia pięciu angielskich lotników z niemieckiego obozu jenieckiego, osłaniał uchodzących towarzyszy. Dziś Instytut Pamięci Narodowej i jaworznicki samorząd uznają go za symbol totalitaryzmu. Gdy w 1939 roku Niemcy i ZSRR napadły na Polskę, sieci organizacji oporu tworzyły kręgi wojskowych i urzędników, ale też poszczególne partie polityczne. Wpływowa w środowiskach inteligenckich i robotniczych Polska Partia Socjalistyczna powołała do życia organizację Wolność, Równość, Niepodległość (WRN) z własną, liczącą w szczytowym okresie ponad 43 tysiące członków formacją zbrojną – Gwardią Ludową. Była to pierwsza formacja partyjna, która zadeklarowała lojalną współpracę z Armią Krajową i podporządkowała jej swoje oddziały. Struktury GL-WRN były szczególnie liczne w Małopolsce, Śląsku oraz Zagłębiu. Wśród członków GL-WRN znaleźli się Jan Martyniak, Mieczysław Bryła i Władysław Kępka, którzy w nocy 10 czerwca 1943 roku zaatakowali obóz jeniecki w Jaworznie, skąd uwolnili pięciu przetrzymywanych tam angielskich lotników. Wycofując się socjalistyczni partyzanci natknęli się na niemiecki patrol, doszło do strzelaniny. Martyniak zginął osłaniając odwrót. Podczas obławy w lasach pod Bukownem Niemcy złapali część ukrywających się lotników, ale co najmniej jeden z nich przedostał się do Anglii. Tuż po wyzwoleniu Ambasada Brytyjska w Krakowie wyraziła pisemne podziękowanie za przeprowadzoną akcję i ocalenie lotnika. W liście ubolewano również z powodu śmierci Jana Martyniaka. Załoga Kopalni Węgla Kamiennego „Komuna Paryska”, gdzie pracował brat poległego, Franciszek, ufundowała mu w 1968 roku pomnik tuż przy torze kolejowym na ul. Ławczanej w Jaworznie. Pomnik zdobił napis „Tu zginął żołnierz Gwardii Ludowej Jan Martyniak”. Dziś nazwa GL może nasuwać skojarzenia z formacją zbrojną Polskiej Partii Robotniczej. Powstała ona jednak dopiero w 1942 roku i była dużo mniejszą formacją od PPS-owskiej GL. Ta ostatnia stała się bardziej znana jako GL-WRN, ale nie na Śląsku i Zagłębiu, bo tam Gwardia była tylko jedna – dla wszystkich było jasne, która. 19 lipca 2020 Po wojnie komuniści lubili „zapominać”, że istniały dwie Gwardie Ludowe. Być może z tego powodu IPN postanowił zalecić usunięcie pomnika, a Rada Miasta w Jaworznie dostosowała się do instrukcji.  Oburzenia nie kryje nawet wiceprzewodniczący Rady Miejskiej w Jaworznie, Tomasz Sędor: „Na sesji Rady Miejskiej wypowiadałem się na ten temat grubo ponad rok temu, ale Instytut Poniżania Narodu wraz z pisowcami traktuje historię zero-jedynkowo, wykazując ignorancję historyczną. Niestety większość Rady miała inne zdanie…”. Próby interwencji w IPN podjęło się stowarzyszenie PPS-Niepodległość, zajmujące się polityką pamięci. „To nie tylko kwestia narracji, ale wręcz nieuctwa i niechęci do weryfikowania faktów, które naprawdę można sprawdzić w ciągu godziny w Internecie. Rozumiem, że ustala się jakieś reguły, ale jak widać nawet nikt specjalnie się nimi nie przejmuje. Kto jest godzien być w panteonie historii określa nie historyk ale bezmyślny urzędnik” – mówi nam Cezary Miżejewski, działacz stowarzyszenia, były poseł na Sejm i wiceminister polityki społecznej. Postawie IPN w sprawie Martyniaka warto się przyjrzeć bliżej. 5 lutego 2018 roku Miejski Zarząd Nieruchomości Komunalnych zwrócił się do IPN z wnioskiem o wydanie stanowiska ws. pomnika. Instytut odpowiedział, że nie zajmuje oficjalnego stanowiska, ale pomnik uznaje za niezgodny z „art. 5a ust. 1 ustawy z dnia 1 kwietnia 2016 roku o zakazie propagowania komunizmu lub innego ustroju totalitarnego”. Ponieważ postać Martyniaka jest znana, a mieszkańcy Jaworzna do dziś składają znicze i kwiaty pod pomnikiem, Zarząd ponownie zwrócił się do IPN miesiąc później, przybliżając też biogram PPS-owca. 3 kwietnia 2018 roku przyszła druga odpowiedź z IPN. Instytut stwierdził: „Pomnik z założenia ma zachować dla obecnych i przyszłych pokoleń pamięć o ważnym wydarzeniu, miejscu lub postaci w dziejach danego kraju i narodu. (…) pomnik stanowi ważny element tożsamości narodowej obecny w przestrzeni publicznej, poprzez wskazywanie dziedzictwa historycznego, które winno być pielęgnowane i otaczane szacunkiem. Zachowanie zatem obiektów honorujących pamięć działalności komunistycznej GL/AL jest niezgodne z podstawowymi zasadami na których oparta jest Rzeczpospolita Polska po 1989 r., czyli poszanowania suwerenności Polski oraz praw i wolności obywateli”. Rada Miasta Jaworzna uchwałą nr III/18/2018 z 19 grudnia 2018 roku wyraziła zgodę na likwidację pomnika Jana Martyniaka. Pomnik został następnie zdemontowany przez służby miejskie. „Jednym z filarów działalności PPS Niepodległość jest aktywność na polu przywracania tego, co skradli, zafałszowali i zohydzili komuniści. Okazuję się, że 30 lat po upadku PRL wciąż nie jest to proste” – mówi Dariusz Bodnar z PPS-Niepodległość. I dodaje: „Instytut Pamięci Narodowej dziś nie ma nic wspólnego z pamięcią narodową, zatrudnieni tam urzędnicy prawicy nie dbają o jej uniwersalność, a częściej kreują własną, nieprawdziwą wizję naszej historii, wpisując się idealnie w szablon komunistycznego cenzora”. Stowarzyszenie podjęło kolejną próbę interwencji w sprawie Martyniaka i obrony pomnika. Chcą, żeby pomnik wrócił z dopiskiem „Gwardii Ludowej PPS-WRN”, ale IPN nie odnosi się do sprawy. Na razie w miejscu dawnego obelisku stoi nielegalny pomnik-płyta, pod którą składane są znicze i kwiaty. Czy 19-letni Martyniak, który zginął bohaterską śmiercią, byłby symbolem totalitarnym, nawet gdyby faktycznie służył w komunistycznej, a nie socjalistycznej Gwardii Ludowej? To pytanie pozostawmy otwartym. 6 stycznia 2020 IPN notorycznie podejmuje się próby usunięcia z przestrzeni publicznej pamięci po lewicowych bohaterach. Dekomunizacji poddawano Armię Ludową (następczynię PPR-owskiej GL), Dąbrowszczaków (ochotników walczących przeciwko wojskom gen. Franco w Hiszpanii), żołnierzy Ludowego Wojska Polskiego (np. Lucynę Hertz poległą podczas przeprawy do powstańczej Warszawy) czy komunistów zamordowanych w trakcie okupacji przez Niemców. Na celowniku inkwizycji historycznej znalazł się Mieczysław Ferszt, który według Instytutu „dowódcą centralnej bojówki KPP, przeznaczonej do zabójstw i akcji terrorystycznych, skazany na śmierć za udział w zabójstwach (m.in. policjanta)”. Problem w tym, że Ferszt nie należał do KPP tylko PPS, w okresie okupacji związał się z PPR. W październiku 1942 r. Ferszt dowodził atakiem na drukarnię jednej z hitlerowskich gadzinówek. W grudniu wykoleił niemiecki pociąg na trasie Warszawa-Kawęczyn, a w styczniu 1943 r. podpalił wytwórnię baraków wojskowych na Żoliborzu. Został później aresztowany i zmarł podczas tortur na Al. Szucha. Choć prawdziwa historia Ferszta była opisywana, IPN do dziś nie usunął ze swojej strony jego fałszywego biogramu. Zdekomunizowano także innego socjalistę, Witolda Kokoszkę, który na krótko znalazł się w szeregach PPR. Kokoszko podjął się organizacji grup bojowych na warszawskiej Pradze, a swoje mieszkanie zamienił w magazyn broni dla podziemia. Pod koniec września 1942 roku został aresztowany i niedługo później – 16 października 1942 roku – powieszony w trakcie publicznej egzekucji więźniów Pawiaka. IPN zaatakował nawet bohaterów powstania w getcie warszawskim Józefa Lewartowskiego i Edwarda Fondamińskiego. Za symbol totalitarny uznano też Stanisława Tołwińskiego, b. prezydenta Warszawy, za ratowanie Żydów w czasie wojny nagrodzonego tytułem „sprawiedliwego wśród narodów świata”. Część patronów ulic wróciła na mapę Warszawy po przegranej IPN w sądzie, ale ten zaapelował o zignorowanie wyroku w imię szacunku do barw narodowych i godła. IPN w swoim postępowaniu ignoruje fakty, a w konsekwencji usprawiedliwia i legitymizuje przynajmniej część zbrodni hitlerowskich popełnionych na Polakach. Sytuacja w której nie ma definicji tego, co jest „symbolem komunistycznym” albo „propagowaniem totalitaryzmu” buduje się przestrzeń pod systemowe fałszowanie historii i usunięcie z niej wszystkiego co lewicowe. Być może niezamierzonym pozytywnym efektem działalności IPN będzie spopularyzowanie historii niepoprawnych politycznie bohaterów, a w związku z tym przywrócenie pamięci o nich młodszemu pokoleniu. 13 grudnia 2018 Historia, Nacjonalizm, Instytut Pamięci Narodowej,
Postępowanie ws. tęczowych flag na pomnikach umorzone. Nie wykryto sprawców^Marta K. Nowak^11 stycznia 2021^https://oko.press/postepowanie-ws-teczowych-flag-na-pomnikach-umorzone-nie-wykryto-sprawcow/^Prokuratura umorzyła postępowanie w sprawie zawieszenia tęczowych flag na pomnikach. Winnych nie odnaleziono. Co z nieuzasadnionym zatrzymaniem i przetrzymywaniem czterech aktywistek? "Państwo nie jest zainteresowane dochodzeniem, czy działania policjantów były prawidłowe" 28 lipca w nocy na kilku warszawskich pomnikach zawisły tęczowe flagi. Zostawiono przy nich manifest, który wyjaśniał, że celem akcji jest walka z homofobią: „Nie będziemy prosić o litość, błagać o szacunek i zrozumienie. Jesteśmy głosem za małych na to, by ich słuchano, za małych, by coś powiedzieć. Uciszanych przez rodziców. Zmęczonych codzienną batalią ze światem. Oduczyliśmy się grzeczności i narzuconej gry w normalność”. Zdjęcia z akcji wieszania flag opublikowaliśmy na naszym profilu facebookowym. Premierowi wieszanie flag skojarzyło się z „hitlerowskim barbarzyństwem”. Wiceminister sprawiedliwości Sebastian Kaleta uznał, że „grupa bojówkarzy LGBT sprofanowała szereg pomników” i że „środowiska LGBT prezentują pewną ideologię, która za cel obrała sobie wartości patriotyczne i chrześcijańskie”. 30 lipca 2020 Kaleta złożył zawiadomienie do prokuratury okręgowej w Warszawie o możliwości popełnienia przestępstwa: obrażenia uczuć religijnych i znieważenie pomników. Zatrzymano cztery aktywistki. Margot zgarnięto z ulicy do nieoznakowanego samochodu, Łanię wyprowadzono z mieszkania znajomych, które policja wcześniej przeszukała. Po jedną z aktywistek warszawska policja wybrała się aż w Bieszczady. 5 sierpnia 2020 „Zatrzymanie pozostałych to jedynie kwestia czasu” – chwaliła się dumna z siebie warszawska policja na Twitterze. Ostatecznie jednak kwestią czasu było jedynie wykazanie, że to wszystko bez sensu. Zarzuty i postępowanie zostały umorzone na etapie dochodzenia w prokuraturze. Mec. dr Katarzyna Gajowniczek-Pruszyńska dowiedziała się o umorzeniu sprawy z odpowiedzi na wniosek złożony w imieniu dwóch zatrzymanych w związku z flagami klientek. Prawniczka wskazywała w nim na brak znamion czynu zabronionego i podważała możliwość uznania tęczowej flagi za znieważającą pomniki historyczne. Postanowienie o umorzeniu wydano 7 grudnia 2020 r. „Wynika z niego, że zarzuty wobec zatrzymanych umorzono wobec stwierdzenia, że podejrzani czynu nie popełnili. Dochodzenie umorzono zatem z powodu niewykrycia sprawców” – mówi mec. dr Gajowniczek-Pruszyńska. Decyzja nie zawiera uzasadnienia – w przypadku umorzenia dochodzenia kodeks postępowania karnego zwalnia z tego obowiązku. Z samych podstaw umorzenia wynika jednak, że zawieszenie tęczowej flagi dalej uważane jest za przestępstwo, nie znaleziono jedynie winnych. „To kolejny dowód na to, że zatrzymania tego typu to są czyste represje, a nie uzasadnione działania służb” – napisał kolektyw Antyrepresyjny SZPILA. „Takie działanie wpisuje się w szerszą działalność organów państwa, które egzekwuje siłę i władzę rękoma funkcjonariuszy policji” – komentuje mec. dr Gajowniczek-Pruszyńska. Czy ktokolwiek za zatrzymania odpowie? Mec. dr Gajowniczek-Pruszyńska wystąpi do Sądu Okręgowego w Warszawie o zadośćuczynienie w związku z niezasadnym zatrzymaniem klientek. „To instytucja dochodzenia odszkodowania w procesie karnym, która ma w sprawach zatrzymań charakter symboliczny. Skarb państwa nie ponosi wielkich kosztów po przegraniu sprawy, ale teoretycznie może mieć roszczenia regresowe do konkretnych funkcjonariuszy, którzy bezprawnym działaniem spowodowali niesłuszne zatrzymania” – tłumaczy prawniczka. Sąd Rejonowy w Warszawie, orzekł jesienią, że zatrzymania były niezasadne. Zawiadomił o tym również prokuraturę. „Normalnie w takich wypadkach uruchomione powinno być postępowanie wyjaśniające, żeby sprawdzić, gdzie popełniono błąd, dlaczego doszło do naruszenia i czy nie popełniono w związku z tym przestępstwa. Nie mamy żadnych informacji, żeby takie postępowania wyjaśniające się toczyły” – mówi Gajowniczek-Pruszyńska. „Pomimo rozstrzygnięć sądów, państwo nie jest zainteresowane dochodzeniem, czy działania policjantów były prawidłowe. To błędne koło i ograniczanie kolejnych gwarancji obywatelskich, co idzie w parze z planowanymi zmianami w obszarze nakazu przyjmowania mandatów”. 10 stycznia 2021 LGBT+, Policja i służby, Margot , Sebastian Kaleta, obraza uczuć religijnych prokuratura generalna sądy Stop Bzdurom tęczowa flaga uczucia religijne
Niemiecki sąd nie wyda obywatela Niemiec do Polski. Powodem stan sądownictwa^Anna Wójcik^11 stycznia 2021^https://oko.press/niemiecki-sad-nie-wyda-obywatela-niemiec-do-polski-powodem-stan-sadownictwa/^Sąd w Karlsruhe w kolejnej sprawie orzekł, że na podstawie Europejskiego Nakazu Aresztowania nie wyda oskarżonego do Polski. Powodem ustawa kagańcowa zagrażająca niezawisłości sądów Sąd w Karlsruhe nie wyda do Polski na podstawie Europejskiego Nakazu Aresztowania obywatela Polski i Niemiec oskarżonego o fałszowanie faktur i wyłudzanie zwrotu podatku VAT. Decyzja w sprawie Ausl 301 AR 104/19 zapadła 27 listopada 2020 roku. OKO.press dotarło do tekstu orzeczenia. To już druga decyzja Wyższego Sądu Krajowego Karlsruhe o wstrzymaniu wykonania ENA do Polski, wprost motywowana obawami, że w wyniku zmian w sądownictwie po 2015 roku, w Polsce zagrożona jest niezawisłość sędziowska, a przez to podstawowe prawo obywateli UE do sprawiedliwego procesu. Wcześniej, w bezprecedensowej decyzji z 17 lutego 2020 roku w sprawie Ausl 301 AR 95/18, sąd w Karlsruhe wyjaśniał, że bezpośrednim powodem wstrzymania wykonania ENA z Niemiec do Polski było wejście w życie tzw. ustawy kagańcowej. Niemiecki sąd wypunktował też nadużywanie w Polsce postępowań dyscyplinarnych wobec sędziów oraz brak niezależności Izby Dyscyplinarnej w Sądzie Najwyższym. W jego ocenie, te czynniki poddają w wątpliwość niezależność sądów w Polsce. 6 marca 2020 W drugiej połowie 2020 roku obawy sądu w Karlsruhe nie tylko nie ustały, ale jeszcze się nasiliły. Świadczy o tym druga decyzja o wstrzymaniu wykonania ENA – z listopada. Sąd przychyla się w niej do argumentacji oskarżonego, że ze względu na systemowe nieprawidłowości wymiaru sprawiedliwości w Polsce, nie będzie mu gwarantowany sprawiedliwy proces. Posiadający polskie i niemieckie obywatelstwo mężczyzna jest też oskarżony w Niemczech o nielegalne posiadanie broni, pranie pieniędzy i kierowanie zorganizowaną grupą przestępczą. Od 27 sierpnia 2019 roku ściga go prokuratura w Karlsruhe. Woli stanąć przed sądem w Niemczech, gdzie, jak podaje, od 2018 roku mieszka i pracuje. W uzasadnieniu decyzji, sąd w Karlsruhe obszernie omawia zmiany w sądownictwie w Polsce w 2020 roku. Dużo uwagi poświęca wejściu w życie ustawy kagańcowej. Odnotowuje też wszczęcie przez Komisję Europejską postępowania przeciwko polskiemu rządowi w związku z tą ustawą oraz reakcje polskiego rządu. Wziął też pod uwagę, że obrońcy oskarżonego odmówiono w Polsce dostępu do akt sprawy. Ostatecznie sąd w Karlsruhe ocenił, że postępowanie przeciwko oskarżonemu może być prowadzone przez sądami w Niemczech.  Die Bewilligung einer Auslieferung eines deutschen Staatsangehörigen zur Strafverfolgung nach Polen ist zu versagen, wenn das Verfahren gegen diesen auch in Deutschland sachgerecht geführt werden kann, wobei bei der Abwägung eine in Polen zu Unrecht verweigerte Akteneinsicht für den dortigen Verteidiger und die Gefahr der Verwirklichung rechtsstaatlicher Defizite bei der Abwägung mit berücksichtigt werden dürfen (Fortführung von OLG Karlsruhe, Beschlüsse vom 06.10.2020 – Ausl 301 AR 34/20 – und vom 17.02.2020 – Ausl 301 AR 156/19). 1. Die Auslieferung des Verfolgten nach Polen zur Strafverfolgung aufgrund des Europäischen Haftbefehls des Bezirksgerichts C./Polen vom 4. Februar 2019 wird für unzulässig erklärt. 2. Die Kosten des Verfahrens und die notwendigen Auslagen des Verfolgten fallen der Staatskasse zur Last.  Sąd w Karslruhe (Badenia-Wirtembergia) nie jest jedyny. 12 sierpnia 2020 roku Wyższy Sąd Krajowy w Norymberdze (Bawaria) postanowił, że wstrzymuje wydanie polskiego obywatela w ramach ENA z uwagi na wątpliwości co do niezależności sądów (orzeczenie AuslAR 33/20). 25 sierpnia 2020 Sąd w Karlsruhe podjął decyzję o niewykonywaniu w tej sprawie ENA do Polski po wykonaniu dwustopniowego testu. Sądy w UE są do tego zobligowane wyrokami Trybunału Sprawiedliwości Unii Europejskiej. W 2018 roku Wysoki Sąd Irlandii na kanwie sprawy oskarżonego o przemyt narkotyków Polaka Artura Celmera zapytał TSUE, czy może wydawać podejrzanego pod sąd w kraju, co do którego istnieją udokumentowane zarzuty systemowego naruszania niezawisłości sędziowskiej. Irlandzki sąd powziął takie wątpliwości po tym, jak w grudniu 2017 roku Komisja Europejska po raz pierwszy w historii UE uruchomiła przeciwko państwu członkowskiemu – Polsce – polityczną procedurę z Artykułu 7 Traktatu o UE w związku z poważnym ryzykiem naruszania praworządności. W sprawie LM (Celmer), TSUE 25 lipca 2018 roku orzekł, że sądy krajowe, jeśli mają wątpliwości, czy w konkretnym rozpatrywanym przypadku mogą odesłać podejrzanego pod sąd w innym państwie UE w ramach Europejskiego Nakazu Aresztowania, muszą dokonywać dwustopniowego testu. 25 lipca 2018 Po pierwsze, na podstawie dostępnych materiałów, w tym zwłaszcza dokumentów Komisji Europejskiej i Komisji Weneckiej Rady Europy, muszą ocenić, czy istnieją uzasadnione wątpliwości, że w państwie, do którego ma być odesłany podejrzany, są zagrożenia dla niezawisłości sędziowskiej. Jeśli uznają, że tak jest w istocie, przechodzą do drugiego etapu oceny. Sprawdzają, czy w danym przypadku podejrzany będzie miał przed sądem w kraju odesłania zagwarantowane prawo do sprawiedliwego procesu, tak jak je rozumie prawo unijne. 20 grudnia 2020 17 grudnia – czyli trzy tygodnie po decyzji sądu w Karlsruhe – TSUE wydał wyrok w odpowiedzi na pytania prejudycjalne Sądu Okręgowego w Amsterdamie (sprawy połączone C‑354/20 PPU oraz C‑412/20 PPU). TSUE orzekł, że informacje o systemowym zagrożeniu niezależności sądownictwa w Polsce nie przesądzają, że sądy w innych państwach UE mogą automatycznie zawieszać wykonywanie Europejskiego Nakazu Aresztowania do Polski. Trybunał potwierdził, że sądy decydujące o wykonaniu ENA muszą w każdej rozpatrywanej sprawie indywidualnie ocenić, czy podejrzanemu w kraju odesłania będzie zapewniony sprawiedliwy proces w rozumieniu prawa unijnego. Doprecyzował jednak, że: „należy odmówić wykonania Europejskiego Nakazu Aresztowania wydanego przez polski organ sądowy, jeżeli w świetle osobistej sytuacji zainteresowanej osoby, charakteru przestępstw, których dotyczy nakaz, oraz kontekstu faktycznego, w którym został on wydany, istnieją poważne i sprawdzone podstawy, aby uznać, że w wypadku przekazania tym organom osoba ta będzie ze względu na te nieprawidłowości narażona na rzeczywiste ryzyko naruszenia prawa do rzetelnego procesu sądowego”. TSUE dał wyraz zaufania tysiącom polskich sędziów, którzy w przeważającej mierze zachowują niezależność, choć od 2015 roku rządzący demontują systemowe gwarancje niezawisłości sędziowskiej w Polsce. Wyrok z 17 grudnia wpisuje się w dotychczasowe orzecznictwo TSUE dotyczące wykonywaniu ENA w kontekście obaw o niezawisłość sądownictwa i poszanowanie prawa do sądu w państwie UE, do którego ma być odesłany poskarżony. Uzupełnia wyrok z 25 lipca 2018 roku w sprawie LM (Celmer), w którym TSUE wyjaśnił, że sądy krajowe decydujące o ENA muszą dokonywać dwustopniowego testu: Sądownictwo, Ministerstwo Sprawiedliwości, Europejski Nakaz Aresztowania Karlsruhe Norymberga Trybunał Sprawiedliwości Unii Europejskiej
News OKO.press: podejrzanym o zabicie słynnego wilka Kosego jest myśliwy Stanisław T.^Robert Jurszo^11 stycznia 2021^https://oko.press/news-oko-press-podejrzanym-o-zabicie-slynnego-wilka-kosego-jest-mysliwy-stanislaw-t/^Policja zatrzymała mężczyznę podejrzanego o zabicie Kosego, słynnego wilka z Roztoczańskiego Parku Narodowego, zastrzelonego we wrześniu 2019 roku. Według nieoficjalnych informacji OKO.press to myśliwy Stanisław T., członek Koła Łowieckiego nr 59 „Słonka” w Zwierzyńcu We wrześniu 2019 roku Stowarzyszenie dla Natury „Wilk” poinformowało, że wilk o imieniu Kosy został zastrzelony. Miał ok. 6 lat i ważył 40 kg, był więc potężnym drapieżnikiem. Jego śmierć udało się ustalić dzięki obroży telemetrycznej, która rejestrowała jego lokalizację – wilk był objęty projektem badawczym. „Kosy był pięknym, zdrowym wilkiem rozmnażającym się w swojej grupie rodzinnej. Niemal całe jej terytorium leży na obszarze Roztoczańskiego Parku Narodowego, również miejsce rozrodu, był to więc wilk parkowy” – mówiła OKO.press dr hab. Sabina Nowak ze Stowarzyszenia dla Natury „Wilk”. Kosy został zastrzelony 12 września wcześnie rano – z ambony myśliwskiej, po tym jak wyszedł na pole sąsiadujące z parkiem narodowym. To teren obwodu łowieckiego nr 28, który jest dzierżawiony przez Koło Łowieckie nr 59 „Słonka” w Zwierzyńcu (Zarząd Okręgowy PZŁ w Zamościu). „Obficie krwawiąc, resztką sił dobiegł pod osłonę drzew i tam padł” – informowało stowarzyszenie. 13 września 2019 Od początku istniało podejrzenie, że za zabójstwem stoi myśliwy. Jak poinformowała 11 stycznia 2021 Komenda Miejska Policji w Zamościu, funkcjonariuszom i śledczym Prokuratury Okręgowej w Zamościu udało się ustalić i zatrzymać w ubiegły czwartek podejrzanego – jest nim 42-letni mieszkaniec powiatu biłgorajskiego. Znalezienie podejrzanego zajęło rok. Dlaczego tak długo? W feralnym terminie nie zostało zgłoszone żadne polowanie na terenie, na którym zabito wilka. Mężczyźnie grozi 5 lat więzienia za to, że „dokonując bezprawnego odstrzału z broni palnej wilka spowodował istotną szkodę w świecie zwierząt poprzez rozpad stada wilków bytującego w Roztoczańskim Parku Narodowym”. Do sądowej rozprawy pozostanie pod policyjnym dozorem. Jak podał „Dziennik Wschodni”, Prokuratura Okręgowa w Zamościu odmówiła odpowiedzi na pytanie, czy zatrzymany był myśliwym. Jednak według nieoficjalnych informacji OKO.press zatrzymany to Stanisław T., myśliwy z Koła Łowieckiego (KŁ) nr 59 „Słonka” w Zwierzyńcu. Ironią losu jest to, że w ubiegłym roku myśliwi z tego koła łowieckiego postanowili ufundować nagrodę w wysokości 5 tys. złotych za wskazanie policji osoby podejrzanej. Taką samą kwotę dołożył Zarząd Okręgowy Polskiego Związku Łowieckiego w Zamościu. Andrzej Wojtyło, prezes KŁ „Słonka”, w rozmowie z OKO.press powiedział, że nic nie wie o tym, by za śmierć wilka był odpowiedzialny myśliwy z jego koła. 13 września 2019 Dziś już wiadomo, że zabicie Kosego oznaczało również wyrok śmierci dla jego czteromiesięcznych młodych. „Już po zastrzeleniu Kosego udało nam się ustalić, że miesiąc przed nim zginęła też jego partnerka Debra, z którą miał potomstwo” – mówi OKO.press dr hab. Nowak. W sierpniu 2019 roku fotopułapka zarejestrowała z oddali osobnika z urwaną łapą. Udało się go nagrać dwa dni później, gdy był wyraźnie osłabiony w wyniku utraty krwi. Potem fotopułapka rejestrowała jedynie Kosego, który opiekował się szczeniakami, więc, jak mówi dr hab. Nowak, wilkiem bez łapy musiała być Debra. „Po jej śmierci Kosemu w odchowaniu młodych pomagała jego starsza córka. Kiedy Kosy został zastrzelony, starała się uratować młode swoich rodziców, ale nie poradziła sobie i wszystkie umarły z głodu” – opowiada badaczka. 31 grudnia 2020 Po rodzinie Kosego i Debry pozostało terytorium, o które zaczęły konkurować inne wilki. Po ponad roku przejął je samiec, któremu Stowarzyszenie dla Natury „Wilk” nadało imię „Szur”. Udało się go odłowić i założyć mu obrożę telemetryczną, dzięki czemu, tak jak w przypadku Kosego, można śledzić jego losy. Okazało się też, że Szur skojarzył się z którąś z córek Kosego. „Być może z tą, która w zastępstwie rodziców próbowała sama zająć się młodszym rodzeństwem, ale nie jest to pewne. Nazwaliśmy ją Korą, ponieważ niedaleko miejsca, gdzie żyje nowa wilcza rodzina, piosenkarka Kora miała swój dom” – mówi dr hab. Nowak. Ekologia, Prawa zwierząt, Polski Związek Łowiecki, kłusownictwo myśliwi polowanie wilki
Dzieci z klas 1-3 wracają do szkół. Już za tydzień^Magdalena Chrzczonowicz^11 stycznia 2021^https://oko.press/dzieci-z-klas-1-3-wracaja-do-szkol-juz-za-tydzien/^Uczniowie nie znali dnia, ani godziny. Jeszcze 11 stycznia rano minister Czarnek twierdził, że decyzji nie ma. Minister Niedzielski stwierdził, że na stole są dwa rozwiązania. Ok. 17:00 okazało się, że zwyciężyła trzecia opcja. Nauczyciele nie będą natomiast traktowani priorytetowo w dostępie do szczepionki „Ta decyzja musi ważyć dwie rzeczy – ryzyko pandemiczne, oraz koszty tego, że dzieci nie chodzą do szkoły. Ryzyko napędzenia pandemii nie jest aż tak duże, natomiast szkody związane z nieprzebywanie dzieci z klas 1-3 w grupie rówieśniczej, to jest koszt, który nie równoważy ryzyka. Dlatego od 18 stycznia zdecydowaliśmy o utrzymaniu wszystkich dodatkowych obostrzeń oprócz uruchomienia nauczania stacjonarnego w klasach 1-3″. Za pomocą tego dość skomplikowanego komunikatu minister zdrowia Adam Niedzielski poinformował, że otwiera szkoły dla najmłodszych uczniów (klasy 1-3 szkoły podstawowej). „Przeprowadziliśmy szereg konsultacji” – podkreślił minister edukacji, Przemysław Czarnek. Na tej podstawie powstał zestaw wytycznych Ministerstwa Edukacji i Nauki, GISu i Ministerstwa Zdrowia dla klas 1-3 szkół podstawowych. Wśród nich m.in.: Wszystkie wytyczne można znaleźć na stronie ministerstwa. Zapytany o pierwszeństwo nauczycieli w kolejce do szczepienia minister Niedzielski odpowiedział: „Nie ma takiej przestrzeni”. Zgodnie z zasadami Narodowego Programu Szczepień nauczyciele są w grupie 1, ale nie na początku. O tym, czy powinni być potraktowani priorytetowo, szczególnie gdy uczniowie wracają do szkół pisaliśmy o tym tutaj: 9 stycznia 2021 Od dzisiaj trwają natomiast testy przesiewowe dla nauczycieli klas 1-3, nauczycieli szkół specjalnych i pracowników administracji szkolnej. Badania zakończą się 15 stycznia. Według Czarnka, dzięki testom bezpieczeństwo nauczania będzie „na bardzo wysokim poziomie”. Problem jednak w tym, że testy nie są obowiązkowe. Mija dopiero pierwszy dzień testów, nie wiadomo więc, ilu nauczycieli ostatecznie zostanie przebadanych. Do tej pory na testy zgłosiło się ok. 165 tys. osób. Ta liczba nie zaskakuje. Nauczycielek/nauczycieli edukacji wczesnoszkolnej jest ok. 60-70 tysięcy (wszystkich nauczycieli w podstawówkach jest 271 tys. ), do tego dochodzi kilkoro pracowników w każdej z 14,4 tys. podstawówek, którzy musieliby podjąć pracę, aby klasy I-III wróciły do nauki stacjonarnej. To znacznie więcej niż nauczycieli edukacji wczesnoszkolnej, których jest zapewne kilkadziesiąt tysięcy. Minister Czarnek podkreślił, że testy przesiewowe w dniach 11-15 stycznia to „dodatkowe testy” i akcja testowania na razie na tym się zakończy. Można jednak, jak zaznaczył Czarnek, testować się cały czas w ramach państwowej opieki zdrowotnej. Do ostatniej chwili nie było wiadomo, jaką decyzję podejmie rząd w sprawie uczniów klas 1-3. „Scenariusz powrotu dzieci do szkół uzależniony jest od pandemii. Edukacja jest ważna, powrót do szkół niewątpliwie jest wyczekiwany, ale życie i zdrowie jest najważniejsze” – mówił 11 stycznia 2020 w radiowym poranku „Jedynki” minister Czarnek. Czyli kilka godzin przed konferencją. Co innego mówił kilka godzin po wywiadzie Czarnka minister Niedzielski: „Zastanawiamy się w zasadzie w tej chwili nad dwoma opcjami. Pierwsza opcja to jest po prostu przedłużenie tej kategorii obostrzeń, którą mamy. Oczywiście z taką informacją, że przekazujemy szkoły, że szkoły zostają uruchomione w nauczaniu zdalnym. Druga opcja, która pojawiła się w piątek na posiedzeniu Rady Medycznej przy premierze, dotyczy ewentualnego uruchomienia nauki w klasach 1-3, ale tylko w tych regionach, które w tej chwili wydają się najmniej obciążone dolegliwością pandemii. Takie dwa województwa w tej chwili to województwo małopolskie i świętokrzyskie”. Po kolejnych godzinach obaj ministrowie wystąpili na jednej konferencji i ogłosili, że zwyciężyła jeszcze inna opcja, czyli powrót do szkół wszystkich dzieci z klas 1-3. To wszystko jednego dnia. Chaos komunikacyjny w sprawie powrotu uczniów do szkół opisał w OKO.press Anton Ambroziak: 11 stycznia 2021 Edukacja, Przemysław Czarnek, Adam Niedzielski,
Nie tylko Trump. Cała Partia Republikańska jest problemem USA – i świata^Tomasz Markiewka^11 stycznia 2021^https://oko.press/nie-tylko-trump-cala-partia-republikanska-jest-problemem-usa-i-swiata/^Wierzą w skompromitowaną "teorię skapywania", negują zmiany klimatyczne. Dla Republikanów wszystko – od publicznej opieki zdrowotnej, przez antyrasistowską politykę, po regulacje ekologiczne – jest marksizmem Zaraz po tym, jak tłum wdarł się na Kapitol Stanów Zjednoczonych, w internecie posypały się komentarze: tak wygląda Ameryka Trumpa, takie dziedzictwo zostawia po sobie Trump, to zrobił z amerykańską demokracją Trump. Są one o tyle słuszne, że odchodzący prezydent rzeczywiście ponosi bezpośrednią odpowiedzialność za te wydarzenia. To on konsekwentnie odmawia uznania wyników demokratycznych wyborów i to on od tygodni karmi swoich zwolenników teoriami spiskowymi. Niemniej taka trumpocentryczna perspektywa nie oddaje w pełni powagi amerykańskich problemów. Miło jest myśleć, że była sobie rozsądna Partia Republikańska, którą pięć lat temu przejął podstępem niebezpieczny demagog. Taka wizja zakładałaby bowiem, że wraz z odejściem Trumpa wszystko „wróci do normy”. Niestety to ułuda, bo Trump jest – wprawdzie doprowadzonym do absurdu – ale jednak wcieleniem tendencji, które wśród republikanów są obecne od lat i nie znikną tylko dlatego, że słynny miliarder przegrał wybory. Nawet podczas posiedzenia Kongresu, które zostało przerwane w wyniku wtargnięcia tłumu na Kapitol, wielu członków Partii Republikańskiej stało murem za Trumpem. Ponad stu poparło jego starania o nieuwzględnianie głosów elektorskich z tych stanów, w których przegrał minimalnie z Bidenem. Tak, byli tacy, którzy odcięli się od tych prób, jak Mitch McConnell, ale refleksja naszła ich bardzo późno. Przez cztery lata popierali wszystkie wybryki Trumpa i nic nie wskazuje na to, żeby w jakikolwiek sposób mieli zmienić swoje podejście. Uznali, że nie ma sensu iść na dno z przegranym politykiem, ale ich stosunek do rządzenia i społeczeństwa pozostaje taki sam. 9 stycznia 2021 Weźmy wspomnianego McConnella, który chwilowo cieszy się reputacją „odpowiedzialnego polityka”, bo nie poparł powyborczych gierek Trumpa. Od 2015 roku McConnell pełnił funkcję lidera większości w Senacie. W czasie kadencji Baracka Obamy wykorzystywał ją głównie do torpedowania każdej inicjatywy Partii Demokratycznej. Na przykład przez rok blokował kandydaturę Merricka Garlanda do Sądu Najwyższego, nie chciał nawet dopuścić do jego przesłuchania przed Senatem. Był to niespotykany ruch jak na standardy amerykańskiej polityki. McConnell tłumaczył, że skoro prezydentura Obamy zbliża się do końca, decyzję na temat nominacji powinien podjąć jego następca. Nie miał takich skrupułów, gdy kilka miesięcy temu Trump w pośpiechu, tuż przed końcem swojej kadencji, forsował kandydaturę konserwatystki Amy Coney Barrett. McConnell jeszcze w 2010 roku, kiedy był liderem mniejszości w Senacie, ogłosił, że jego głównym priorytetem jest uczynienie z Obamy prezydenta jednej kadencji. Sposobem na to była całkowita odmowa współpracy z ówczesnym prezydentem. Nie chodzi tylko o to, że McConnell kierował się wyraźnie partyjnymi pobudkami. Nie on pierwszy i nie ostatni. McConnella wyróżnia to, że uczynił z partyjniactwa powód do chwały, wielokrotnie szczycąc się tym, że paraliżował możliwości rządzenia Obamy i Partii Demokratycznej. Michael Grunwald z „Politico” już w 2016 roku pisał, że to właśnie strategia McConnella, żeby traktować prezydenta z Partii Demokratycznej jako wroga publicznego numer jeden, z którym nie chodzi się na żadne kompromisy, i którego traktuje się nie jak człowieka o innych poglądach, ale jak zagrożenie dla Stanów Zjednoczonych, utorowała drogę do władzy Trumpowi. Dziś wielu komentatorów politycznych w USA uważa, że McConnell na stałe zmienił reguły gry amerykańskiej polityki, uniemożliwiając jakąkolwiek międzypartyjną współpracę. Agresywny styl uprawiania polityki to jedno, ale McConnella łączy z Trumpem jeszcze jedno: radykalne poglądy. Niezależnie, czy mówimy o absurdalnym systemie opieki zdrowotnej, czy o polityce klimatycznej – McConnell szedł pod rękę z Trumpem. Każdą poważniejszą próbę uporania się z tymi problemami automatycznie etykietował jako „niszczycielskie socjalistyczne fantazje”. Niestety, jest to cecha charakterystyczna całej Partii Republikańskiej – odmowa uznania, że Stany Zjednoczone zmagają się z serią systemowych zaniedbań. Republikanie próbują zagadać wszystkie te problemy przez ciągłe straszenie socjalizmem, Antifą i wszystkim, co ma kojarzyć się z radykalną lewicowością. Było to widać nawet w trakcie niedawnej dogrywki wyborczej do Senatu w Georgii, gdzie republikańscy kandydaci próbowali odmalować swoich przeciwników z Partii Demokratycznej jako „marksistowskich ideologów”. Trudno poważnie traktować ugrupowanie polityczne, dla którego wszystko – od publicznej opieki zdrowotnej, przez antyrasistowską politykę, po regulacje proklimatyczne – jest marksizmem. 5 lipca 2020 Kiedy zaczął się ten zjazd Partii Republikańskiej? Paul Krugman, laureat nagrody im. Nobla w dziedzinie ekonomii, postawił kilka tygodni temu tezę w „New York Timesie”, że źródła problemu sięgają co najmniej czasów Ronalda Reagana. W Polsce mamy tendencje do idealizowania tej prezydentury, ale Reagan miał co najmniej jedną cechę upodobniającą go do Trumpa i sporej części współczesnej Partii Republikańskiej: pogardę do wiedzy naukowej, jeśli ta stała w sprzeczności z jego celami politycznymi. Dobrym przykładem jest stosunek Reagana do problemu zmiany klimatu. Dziś to norma, że amerykańska lewica chce walczyć z kryzysem klimatycznym, prawica waha się zaś między całkowitym negowaniem faktu globalnego ocieplenia a twierdzeniem, że stanowi ono pomniejszy problem. Przed Reaganem nie było to wcale takie oczywiste – tematy środowiskowe nie wiązały się tak ściśle z podziałami politycznymi czy partyjnymi. To właśnie administracja Reagana zapoczątkowała ciągnący się do dziś trend lekceważenia przez republikanów naukowego konsensusu w sprawie klimatu. Kiedy Rada ds. Jakości Środowiska przedłożyła Reaganowi raport, że paliwa kopalne mają katastrofalny i nieodwracalny wpływ na klimat, ten nie tylko zlekceważył jej ostrzeżenia, ale zaczął rozważać rozwiązanie Rady. To nie wszystko. „Przez kolejne miesiące Reagan obmyślał plany zamknięcia Departamentu Energii, zwiększenia produkcji węgla na terenach państwowych i deregulacji górnictwa odkrywkowego. Do kierowania Departamentem Spraw Wewnętrznych wyznaczył Jamesa Watta, prezesa kancelarii prawniczej, która walczyła o pozwolenie na wydobycie i odwierty na państwowych gruntach” – pisze Nathaniel Rich w książce „Ziemia. Jak doprowadziliśmy do katastrofy?”. Partia Republikańska do dziś nie potrafi porzucić negacjonizmu klimatycznego. Sam Trump słynie z niedorzecznych wypowiedzi na ten temat. Na przykład w 2016 roku stwierdził, że globalne ocieplenie zostało wymyślone przez Chiny, żeby pokonać amerykańską gospodarkę. 18 czerwca 2019 Administracja Reagana miała również lekceważący stosunek do epidemii AIDS: ignorowała kolejne ostrzeżenia o powadze sytuacji i udawała, że nie ma problemu. „W latach osiemdziesiątych mieliśmy prezydenta, który przez większość swojej prezydentury ignorował epidemię AIDS – po raz pierwszy wspomniał o AIDS dopiero w siódmym roku swojej prezydentury. To zgubne zaniedbanie, które w przypadku prezydenta Reagana wynikało prawdopodobnie z homofobii i rasizmu oraz strachu przed ludźmi używającymi narkotyków, jest bardzo specyficznym rodzajem wrogości i nieudolności” – tłumaczył dla „Vox” Gregg Gonsalves, epidemiolog i aktywista zdrowotny. Nie dziwi zatem, że część osób natychmiast dostrzegła podobieństwa między stosunkiem administracji Reagana do AIDS a podejściem administracji Trumpa do pandemii koronawirusa. Paul Krugman dorzuca jeszcze jedno oskarżenie: od czasów Reagana Partia Republikańska wierzy w fantazyjne teorie ekonomiczne, na których potwierdzenie nie ma żadnego dowodu. Najsłynniejsza z nich jest tak zwana „teoria skapywania”: przekonanie, że gdy obniżymy podatki najzamożniejszej części społeczeństwa, zwiększy się tempo wzrostu PKB i korzyści „skapną” na całą resztę. Ten efekt próbowali osiągnąć kolejni republikańscy prezydenci, ale najbardziej namacalnymi skutkami ich decyzji był wzrost nierówności społecznych oraz zwiększenie deficytu publicznego, a nie „skapywanie” bogactwa. „Gwałtownie rosnące nierówności oznaczały, że nieproporcjonalnie duża część korzyści ze wzrostu gospodarczego popłynęła w stronę wąskiej elity, niewielka spłynęła do większości społeczeństwa. Ubóstwo, mierzone prawidłowo, było w 1989 roku wyższe niż dziesięć lat wcześniej” – podsumowuje Krugman efekty polityki gospodarczej Reagana. W podobnym duchu pisze dwójka ekonomistów, David Hope i Julian Limberg, których badania obejmowały osiemnaście krajów i pięćdziesiąt lat. Ich wniosek jest prosty: ekonomia skapywania nie działa. Niestety wygląda na to, że nic nie jest w stanie zmienić stosunku Partii Republikańskiej do kwestii podatkowych. Kiedy na początku swojej prezydentury Trump zaproponował kolejne cięcia podatków dla najbogatszych, republikańscy politycy zareagowali entuzjazmem. 3 listopada 2020 Czy Partia Republikańska potrafi się zmienić pod wpływem porażki Trumpa? Nic na to nie wskazuje. Przede wszystkim Trump nadal cieszy się dużym poparciem – zarówno wśród wyborców, jak i członków partii, a on sam coraz wyraźniej daje do zrozumienia, że zamierza wystartować w kolejnych wyborach prezydenckich. Nawet gdyby Trump odszedł z polityki, to Partia Republikańska nadal pozostanie ugrupowaniem, które nie chce przyjąć do wiadomości kilku prostych faktów: sprywatyzowany system ochrony zdrowia ma fatalne konsekwencje dla ogromnej części społeczeństwa, teoria skapywania nie działa, Stany Zjednoczone wciąż mają problem z systemowym rasizmem, dostęp do broni powinien zostać ograniczony, zmiana klimatu to ogromne zagrożenie dla całej ludzkości. Innymi słowy, Partia Republikańska nadal pozostanie ugrupowaniem, które działa na szkodę amerykańskiego społeczeństwa, a pośrednio – całego świata. 7 stycznia 2021 Świat, Ekologia, Donald Trump, Joe Biden,
Ile razy podważa Konstytucję, prawo i rozsądek mandatowa rewolucja PiS? Prawnik wylicza po kolei^Wojciech Górowski^11 stycznia 2021^https://oko.press/ile-razy-podwaza-konstytucje-prawo-i-rozsadek-mandatowa-rewolucja-pis-prawnik-wylicza-po-kolei/^Zdaniem posłów PiS, za zbyt dużą ilość spraw wykroczeniowych w sądach odpowiadają obywatele, którzy w sposób impulsywny i nieprzemyślany odmawiają przyjęcia mandatów. To kuriozalne uzasadnienie wprost wskazuje, jakich emocji obywatel winien się wystrzegać w relacjach z państwem „Nie może być tak, że ten sam organ władzy wykonawczej stwierdza naruszenie prawa represyjnego i sam wymierza karę. Łamie to gwarancję konstytucyjną dla obywatela, że państwo, bez sprawiedliwego, odpowiadającego rzetelnym standardom postępowania, nie przypisze mu odpowiedzialności i nie wykona wobec niego kary” – pisze dla OKO.press dr Wojciech Górowski z Katedry Prawa Karnego UJ. Poniżej cała bardzo szczegółowa analiza projektu posłów PiS Jarosława Kaczyńskiego i Solidarnej Polski Zbigniewa Ziobry. 8 stycznia 2021 do Sejmu wpłynął projekt ustawy nowelizującej kodeks postępowania w sprawach o wykroczenia. Autorami projektu są posłowie Prawa i Sprawiedliwości oraz Solidarnej Polski Ta inicjatywa poselska natychmiast spotkała się z szerokim odzewem w mediach, stała się przedmiotem dyskusji w mediach społecznościowych. Potencjalne wejście w życie tych przepisów to kolejny krok w stronę państwa policyjnego, które obywatela nęka za pomocą mandatów. 10 stycznia 2021 Zmiany proponowane w ustawie wprowadzają bowiem rewolucję w postępowaniu mandatowym. Ich uchwalenie i wejście w życie spowoduje radykalną zmianę, która dotknie wszystkich. Dotyczy bowiem każdego – bez wyjątku – wykroczenia, za które można zostać ukaranym mandatem. Niemal każdy z nas był kontrolowany przez Policję na drodze, brał kiedykolwiek udział w demonstracji czy też był świadkiem zakłócania publicznego porządku, czy to przez przekleństwa, czy też publiczne spożywanie alkoholu. Wykroczenia to takie „małe przestępstwa”, powszechne w życiu społecznym, z którymi każdy z nas miał lub będzie miał styczność. Jednocześnie z uwagi na prostotę tych spraw, brak tak dużego zagrożenia dla praw i wolności obywatelskich jak przy przestępstwach, możliwe jest, iż mandat karny nakłada na obywatela nie sąd, a policjant, strażnik miejski czy inny upoważniony w ustawie organ. Zgodnie z obecnie obowiązującym stanem prawnym każdy obywatel ma prawo do odmowy przyjęcia mandatu. Jednocześnie w przypadku stwierdzenia wykroczenia (np. policjant stwierdza przekroczenie prędkości) trzeba obywatela pouczyć o tym, iż ma prawo do odmowy przyjęcia mandatu i wówczas sprawa trafia do sądu. Przyjęcie mandatu oznacza zgodę na ukaranie i dlatego też kara grzywny nie musi w takich drobnych sprawach być orzekana przez sąd. Nie oznacza to jednak, iż kodeksy nie dają nam prawa do tego, żeby swoich racji dochodzić w sądzie. Właśnie brak przyjęcia mandatu powoduje, że sprawa trafia do sądu, a nadto można wnieść, w pewnych przypadkach, o uchylenie przyjętego już mandatu. Nikt z nas nie musi przy tym tłumaczyć się z tego, że nie chce przyjąć mandatu, wystarczy wypowiedzieć jedno zdanie: „Odmawiam przyjęcia mandatu”. 15 grudnia 2020 Proponowana przez posłów ustawa zasadniczo zmienia powyższe zasady. Obywatel nie będzie już mógł odmówić przyjęcia mandatu. Każdy mandat będzie uznany za przyjęty z chwilą jego odbioru przez obywatela. Jednocześnie w ciągu 7 dni każdy będzie miał prawo do złożenia odwołania do sądu rejonowego miejsca, w którym popełniono wykroczenie. W takim odwołaniu trzeba będzie od razu podać wszystkie dowody na poparcie swoich twierdzeń (czyli w istocie na udowodnienie swojej niewinności), opisać w jaki sposób kwestionuje się mandat (czy całość, czy tylko karę), jak i wskazać zaskarżony mandat karny. Taka zmiana to rewolucja. Zacząć więc należy od zadania pytania, czy obecny stan prawny, jak również praktyka wymierzania mandatów, a następnie postępowań w tym przedmiocie przed sądami, wymaga takiej zmiany. Aby jej dokonać, trzeba byłoby stwierdzić, iż mamy do czynienia z patologiami w tym zakresie, poważnymi problemami w funkcjonowaniu sądów i Policji. Taka sytuacja w mojej ocenie nie istnieje. Tymczasem projektodawcy wskazują na dwa argumenty dlaczego należy zmienić prawo. W uzasadnieniu nowelizacji napisano, iż jego celem jest odciążenie sądów i funkcjonariuszy, którzy nakładają mandaty. Zdaniem posłów, za zbyt dużą ilość spraw wykroczeniowych w sądach odpowiadają sami obywatele, którzy niejednokrotnie w sposób impulsywny i nieprzemyślany odmawiają przyjęcia mandatów. Takie uzasadnienie jest kuriozalne, a jednocześnie pokazuje bardzo groźny dla obywatela sposób tworzenia prawa. Nie jest ono oparte na faktach czy badaniach empirycznych, a odwołuje się do emocji. Co więcej, ustawodawca wprost wskazuje, iż wie lepiej jakich emocji człowiek winien się wystrzegać w relacjach z państwem i z tego powodu zmienia prawo. Niestety przywodzi to na myśl systemy totalitarne, gdzie pod pozorem przepisów prawa nakazuje się obywatelom takie zachowania, których władza sobie życzy. Państwo nie ma prawa piętnować obywatela z powodu jego emocji. Państwo nie ma prawa zabronić obywatelowi działać pod wpływem emocji, nawet gdyby takie działanie było nierozsądne, tak długo, jak zachowanie jest zgodne z prawem. Zasadą każdego procesu karnego (w tym w sprawach o wykroczenia) jest to, że osoba oskarżona nie musi nic wyjaśniać, ani tłumaczyć się organom z podejmowanych przez siebie w toku procesu decyzji. Duże wątpliwości budzi także, iż nowelizacja o tak radykalnym charakterze, dotycząca każdego obywatela, została złożona w Sejmie w trakcie epidemii COVID-19. Nie istnieją obecnie żadne faktyczne podstawy do twierdzenia, iż problemem funkcjonowania wymiaru sprawiedliwości są sprawy w sądach wynikające z odmowy przyjęcia mandatu. Znamienne, iż w uzasadnieniu projektu nie ma odwołania do jakichkolwiek statystyk w tym zakresie. Projektodawcy nie piszą o tym ile spraw takich jest obecnie, a ile, ich zdaniem, przy zmianie procedury nie trafi do sądu. W istocie więc powołują się tylko na okoliczność, iż obywatele w emocjach nie przyjmują mandatów. 25 listopada 2020 W mojej opinii wejście w życie powyższych przepisów w żaden sposób nie odciąży sądów, a wbrew twierdzeniom polityków, doda pracy policjantom i sądom. Każda osoba, która nie będzie zgadzać się z nałożonym mandatem, złoży odwołanie do sądu, tak jak dzisiaj odmawia przyjęcia mandatu. Nie sposób uznać, iż sam fakt utrudnienia obywatelowi dostępu do sądu spowoduje, iż ci, którzy nie będą zgadzać się z karą nałożoną przez funkcjonariusza zrezygnują z dochodzenia swoich praw w sądzie. Ponadto projekt faktycznie nakłada na funkcjonariuszy nowe obowiązki związane z udokumentowaniem wykroczenia. W obecnym stanie prawnym w sytuacji przyjęcia mandatu interwencja funkcjonariusza się kończy. Po nowelizacji każda interwencja winna być udokumentowana tak, aby w razie złożenia odwołania można było przesłać do sądu dowody, na których ma się oprzeć sąd. I w tak banalnej sprawie zarejestrowania przekroczenia prędkości za pomocą radaru policjant będzie musiał za każdym razem sporządzić dokumentację – czy to notatkę urzędową, czy zrobić wydruk/fotografię z urządzenia mierzącego prędkość, powiązać dane wykroczenie z konkretnym sprawcą, czy też uczynić wpis we własnym notatniku. Dzisiaj, gdy kierowca przyjmuje mandat, takiej dokumentacji często się po prostu nie sporządza kończąc w ten sposób sprawę wykroczenia i interwencję Policji. 6 grudnia 2020 W zakresie wykroczeń przeciwko ruchowi drogowemu spowoduje to zmniejszenie bezpieczeństwa ruchu, albowiem policjanci będą musieli znacznie więcej czasu poświęcać na dokumentację każdego wykroczenia, w sytuacji, gdy tylko niewiele z nich trafi do sądu. Z kolei w sądzie nakazano w całości rozpoznać każdą sprawę, która wynika z odwołania od mandatu. Obecnie w znakomitej większości takich spraw zapada wyrok nakazowy, który doręczany jest temu, kto popełnił wykroczenie i może na spokojnie przemyśleć czy zgadza się z tą decyzją sądu. Proponowana procedura wyklucza zaś wydanie w takiej sprawie wyroku nakazowego (jak piszą projektodawcy stosuje się bowiem odpowiednio przepisy o postępowaniu odwoławczym), co w istocie zwiększa obowiązki sądu. Projekt nowelizacji zakłada także zmianę terminu zapłacenia mandatu. Jest to zmiana na niekorzyść obywatela. Dzisiaj w przypadku mandatu kredytowanego (czyli tego najczęściej nakładanego, np. przy wykroczeniach drogowych), gdy obywatel odmawia jego przyjęcia, sprawa trafia do sądu. Dopiero po prawomocnym zakończeniu postępowania w sądzie i uznaniu winy trzeba zapłacić grzywnę. Nowelizacja zakłada, że mandat będzie wykonalny bez względu na to, czy zaskarżymy go do sądu, czy też nie. Sąd jedynie będzie mógł (nie będzie to jego obowiązkiem) wstrzymać wykonanie mandatu. Zatem obywatel najpierw będzie musiał zapłacić grzywnę, a następnie dochodzić swoich praw w sądzie. Po wygranej dopiero odzyska swoje pieniądze. Może się także zdarzyć, że nawet w sytuacji gdy sąd będzie chciał wstrzymać wykonanie grzywny, to już nie będzie możliwe, albowiem zostanie ona wcześniej zapłacona lub wyegzekwowana. Taka regulacja przerzuca odpowiedzialność za zachowanie funkcjonariuszy państwa na obywatela. Może mieć efekt mrożący wobec obywateli. Taka regulacja może zniechęcać obywatela do zaskarżania mandatów. Podkreślam, iż jest to nowość w systemie szeroko rozumianego prawa karnego. W sprawach o wykroczenia czy przestępstwa zasadą jest wykonywanie kary po wydaniu wyroku przez sąd. Nie znajduję żadnego uzasadnienia dla takiej regulacji. To w sprawach cywilnych celem rozstrzygnięcia sporu najpierw trzeba zapłacić opłatę do sądu. W sprawach karnych co do zasady takich opłat nie ma, a karę wykonuje się po zakończeniu postępowania. Związane jest to z konstytucyjną zasadą domniemania niewinności wynikającą z art. 42 ust. 1 ustawy zasadniczej. Jeśli więc ktoś 3 razy będzie uczestniczył w demonstracji i otrzyma 3 mandaty, to mimo ich niezasadności najpierw zapłaci, a potem sprawę rozstrzygnie sąd. Proponowana regulacja wprowadza zasadę, iż karę wykonalną bez względu na wolę obywatela nakłada organ władzy wykonawczej. Budzi to też wątpliwości konstytucyjne z uwagi na fakt, iż wymiar sprawiedliwości sprawują jedynie sądy (art. 175 ust. 1 Konstytucji). Nowelizacja wprowadza także zasadę, iż w wypadku gdy obywatel odmówi odbioru mandatu lub jego pokwitowania, albo zaistnieje niemożność jego pokwitowania, funkcjonariusz sporządza na mandacie odpowiednią wzmiankę i wówczas taki mandat uznaje się za odebrany co powoduje jego wykonalność, jak i powoduje początek biegu terminu do złożenia odwołania. Taka konstrukcja może być powodem nadużyć w praktyce. Bowiem taka adnotacja może mieć charakter arbitralny, a do jej uczynienia nie potrzeba nawet obecności osoby, która popełniła wykroczenie. Skoro zaś termin do złożenia odwołania biegnie (i od tej reguły nie ma wyjątku) od zrobienia takiej adnotacji, to rodzi to możliwość kolejnych negatywnych konsekwencji dla obywatela w postaci przegapienia terminu do złożenia odwołania. 14 grudnia 2020 Proponowane rozwiązania budzą wątpliwości konstytucyjne. Po pierwsze, przełamują zasadę domniemania niewinności, skoro nałożona mandatem grzywna jest od razu wykonalna bez względu na dalsze decyzje sądu. Zasada domniemania niewinności w polskim systemie prawa represyjnego nie doznaje żadnych wyjątków (art. 42 ust. 3 Konstytucji).  Art. 42. Zasada odpowiedzialności za czyn karalny Dz.U.1997.78.483 – Konstytucja Rzeczypospolitej Polskiej z dnia 2 kwietnia 1997 r. 1. Odpowiedzialności karnej podlega ten tylko, kto dopuścił się czynu zabronionego pod groźbą kary przez ustawę obowiązującą w czasie jego popełnienia. Zasada ta nie stoi na przeszkodzie ukaraniu za czyn, który w czasie jego popełnienia stanowił przestępstwo w myśl prawa międzynarodowego. 2. Każdy, przeciw komu prowadzone jest postępowanie karne, ma prawo do obrony we wszystkich stadiach postępowania. Może on w szczególności wybrać obrońcę lub na zasadach określonych w ustawie korzystać z obrońcy z urzędu. 3. Każdego uważa się za niewinnego, dopóki jego wina nie zostanie stwierdzona prawomocnym wyrokiem sądu.  Stanowi gwarancję dla obywatela, że państwo, bez sprawiedliwego, odpowiadającego rzetelnym standardom postępowania, nie przypisze mu odpowiedzialności i nie wykona wobec niego kary. Po drugie, o takiej karze decyduje nie sąd, a organ władzy wykonawczej, co sprzeczne jest z art. 175 ust. 1 Konstytucji, gdyż wymiar sprawiedliwości sprawują sądy powszechne i Sąd Najwyższy.  Art. 175. Wymiar sprawiedliwości w Polsce Dz.U.1997.78.483 – Konstytucja Rzeczypospolitej Polskiej z dnia 2 kwietnia 1997 r. 1. Wymiar sprawiedliwości w Rzeczypospolitej Polskiej sprawują Sąd Najwyższy, sądy powszechne, sądy administracyjne oraz sądy wojskowe. 2. Sąd wyjątkowy lub tryb doraźny może być ustanowiony tylko na czas wojny.  Ustawodawca nie może zmienić tej zasady. Nie może być bowiem tak, iż ten sam organ władzy wykonawczej stwierdza naruszenie prawa represyjnego i sam wymierza karę. W toku postępowania o przestępstwo prokurator wnosi akt oskarżenia, ale fakty w sprawie ustala niezawisły sąd i to on decyduje o winie i karze. O ile samo postępowanie mandatowe jest dopuszczalne jako takie, to jednak spełnia konstytucyjny wymóg sprawowania wymiaru sprawiedliwości przez sąd tylko wówczas, gdy obywatel bez żadnych dodatkowych przeszkód może z takiego mandatu zrezygnować i skierować sprawę do sądu. Po trzecie wreszcie, projektowane uregulowania naruszają zasadę równości. Inaczej bowiem kształtuje się sytuacja prawna obywatela, któremu nie został wymierzony mandat, a został przeciwko niemu skierowany wniosek o ukaranie do sądu, od obywatela, na którego taki mandat nałożono. Postępowanie mandatowe nie jest bowiem obowiązkowe. Ten pierwszy korzysta z pełni praw w toku postępowania, zaś ten drugi w ciągu 7 dni musi sporządzić odwołanie do sądu, w którym poda wszystkie dowody na swoją korzyść. Pierwszy nie musi nic robić w sądzie, albowiem nie ma obowiązku dowodzenia swojej niewinności (co wprost wynika z przepisów), zaś drugi musi podjąć określoną aktywność. Zasada równości oznacza zaś, iż w takiej samej bądź podobnej sytuacji obywatele muszą mieć takie same prawa. Tutaj chodzi o popełnienie wykroczenia, a więc obywatele są w takiej samej sytuacji, a w zależności od decyzji funkcjonariusza, czy nakładać mandat, czy nie, ich dalsza sytuacja procesowa różni się diametralnie. Paradoksalnie może dojść do sytuacji, gdy sądy będą wydawać więcej wyroków uniewinniających za wykroczenia, albowiem nie będą dysponować materiałem dowodowym przekazanym przez Policję dokumentującym to, co się zdarzyło, albo materiał ten będzie skąpy, bo na miejscu zdarzenia nie będzie czasu skrupulatnie udokumentować wszystkie podjęte czynności. Wątpliwości budzi także sformułowanie przez projektodawców określonych wymogów formalnych odwołania od mandatu do sądu, co może naruszać prawo do sądu. Obywatel ma bowiem wskazać czy zaskarża mandat w całości, czy tylko w zakresie kary, musi wskazać zaskarżony mandat, czy też wszystkie dowody na swoją korzyść. Mając na uwadze niską świadomość prawną naszego społeczeństwa uważam powyższe wymogi za bardzo wysokie, mogące powodować pozostawianie takich odwołań bez rozpoznania z uwagi na ich braki formalne. Jednocześnie tak wysokie wymogi formalne mogą także zniechęcać do składania takich odwołań. Policja i służby, Sądownictwo, Prawa człowieka, Zbigniew Ziobro, Prawo i Sprawiedliwość,
Powrót dzieci do szkół tylko w dwóch województwach? Rząd funduje rodzicom edukacyjny dreszczowiec^Anton Ambroziak^11 stycznia 2021^https://oko.press/powrot-do-szkol-tylko-w-dwoch-wojewodztwach/^Jeden minister powie tak, drugi minister powie inaczej - tak można podsumować plany rządu na powrót dzieci do szkół. Sprawdzamy, co wiadomo na pewno  „Scenariusz powrotu dzieci do szkół uzależniony jest od pandemii. Edukacja jest ważna, powrót do szkół niewątpliwie jest wyczekiwany, ale życie i zdrowie jest najważniejsze” – mówił 11 stycznia 2020 w radiowym poranku „Jedynki” minister edukacji i nauki Przemysław Czarnek. Do zakończenia ferii pozostał niespełna tydzień i wszystko wskazuje na to, że najmłodsi uczniowie z klas I-III, ci którzy najbardziej potrzebują kontaktu rówieśniczego, a także stacjonarnego trybu nauczania do szkół mogą wrócić już 17 stycznia. Czy tak się stanie na pewno? Tego wciąż nie wiadomo, bo komunikacja rządu w tej sprawie jest co najmniej chaotyczna. Od kilku tygodni opinia publiczna czeka na ujawnienie ekspertyz lub modeli, na których swoje scenariusze opiera resort edukacji. Bezskutecznie. W ubiegłym tygodniu byliśmy świadkami kolejnego nerwowego dreszczowca, w którym konferencje prasowe dotyczące organizacji nauki były przekładane z dnia na dzień, przerywane sprzecznymi komunikatami rzecznika rządu, a także ministrów zdrowia i edukacji. A najlepszą puentą był czas ogłoszenia nowych wytycznych dla dyrektorów i ramowego planu powrotu do szkół. Konferencję w tej sprawie zorganizowano w piątek, 8 stycznia, po godzinie 20:00. Wydawało się, że warunki graniczne powrotu do szkół zdradził dziś minister Czarnek. Z wywiadu w radiowej „Jedynce” wynikało, że jeśli poziom zakażeń z ostatniego tygodnia (średnio ok. 10 tys. dziennie) utrzyma się także w tym tygodniu, najmłodsze dzieci będą uczyły się w szkołach. Ministerstwo powie „sprawdzam” najpóźniej w środę, 13 stycznia. To wtedy upłyną dwa tygodnie od przerwy świątecznej, gdy Polki i Polacy, spotykali się tłumniej, mimo obostrzeń i apeli. Jeśli okaże się, że zachorowalność wzrosła — plan powrotu do szkół zostanie odłożony na później. Jeśli się nie zmieni — wrócą najmłodsi uczniowie. A jeśli zacznie spadać „do poziomu kilku tysięcy dziennie”, ministerstwo zacznie przygotowywać starszych uczniów do szkolnego powrotu. Kolejni mają być ci, którzy przygotowują się egzaminów: ósmoklasiści i maturzyści. Minister nie wykluczał, że powrót starszych, będzie organizowany w systemie hybrydowym. Niby wszystko jest jasne. Tyle że nie jest. Modyfikację pomysłu Czarnka przedstawił kilka godzin później, na konferencji prasowej minister zdrowia Adam Niedzielski. „Zastanawiamy się w zasadzie w tej chwili nad dwoma opcjami. Pierwsza opcja to jest po prostu przedłużenie tej kategorii obostrzeń, którą mamy. Oczywiście z taką informacją, że przekazujemy szkoły, że szkoły zostają uruchomione w nauczaniu zdalnym. Druga opcja, która pojawiła się w piątek na posiedzeniu Rady Medycznej przy premierze, dotyczy ewentualnego uruchomienia nauki w klasach 1-3, ale tylko w tych regionach, które w tej chwili wydają się najmniej obciążone dolegliwością pandemii. Takie dwa województwa w tej chwili to województwo małopolskie i świętokrzyskie” – mówił minister. Na stole mamy więc realnie trzy opcje: Z praktyki działań rządu Mateusza Morawieckiego wynika, że najbardziej prawdopodobna jest trzecia opcja: czyli zaraz po feriach do nauki wrócą najmłodsi uczniowie jedynie w Małopolsce i województwie świętokrzyskim. Ale to tylko przypuszczenie, nie jest wykluczone, że – jak to już bywało – w strategii rządu z dnia na dzień nastąpią jeszcze jakieś zmiany. Z rządowych wytycznych dla placówek edukacyjnych przedstawionych w piątek 8 stycznia wynika, że jeśli najmłodsi uczniowie wrócą do szkół, będą uczyć się w tzw. bańkach: każda klasa oddzielnie z własnym nauczycielem, bez kontaktu z inną „bańką”. Dzieci wchodziłyby do szkoły w innych godzinach i w innym czasie wychodziły na przerwy. Odgórnie ustalony byłby także harmonogram wyjścia na stołówki czy sale gimnastyczne. To pomysł, który sprawdził się w zeszłym roku m.in. w krajach skandynawskich, gdzie długo udawało się utrzymywać otwarte szkoły. 8 stycznia 2021 To niewątpliwie postęp, biorąc pod uwagę wrześniowe rachuby polskiego rządu, który liczył, że do zapewnienia bezpieczeństwa wystarczy przecieranie blatów i wietrzenie klas. Gdyby eksperyment z bańkami w najmłodszych klasach wypalił, mógłby też być narzędziem organizacji nauczania hybrydowego dla starszych klas. Diabeł tkwi w jednak szczegółach. Już w najmłodszych klasach poza wychowawcami są także nauczyciele angielskiego, wuefu, religii, etyki czy psychologowie. W rządowych wytycznych czytamy, że „do każdej grupy przyporządkowani są ci sami, stali nauczyciele, którzy w miarę możliwości nie prowadzą zajęć stacjonarnych w innych klasach”. Gdyby szkoły chciały trzymać się tej zasady, musiałyby zatrudnić dodatkową kadrę. A wiadomo, że nie ma nowych etatów bez pieniędzy. O specjalnych nakładach z budżetu centralnego nie ma mowy, a to oznacza, że albo dodatkowe wydatki poniosą samorządowcy, albo wytyczne znów zostaną tylko na papierze. Równolegle rząd rozpoczął akcję testowania szkolnej kadry. W dniach 11-15 stycznia 165 tys. nauczycieli i pracowników obsługi podda się dobrowolnym testom przesiewowym na obecność SARS-CoV-2 w 600 punktach wymazowych w całym kraju. Minister edukacji i nauki Przemysław Czarnek tłumaczył, że od wyników testów nie jest uzależniony powrót dzieci do szkół. „Akcja testowania zaplanowana jest jako bramka, która miałaby zatrzymać część nauczycieli z klas I-III w domach, by podnieść bezpieczeństwo” – mówił. Sceptyczni są jednak nauczyciele i eksperci. „Testy, którym mamy być poddani, właściwie nic nam nie dadzą. Po pierwsze dlatego, że nie otrzymamy informacji o przeciwciałach, które byłyby w tym momencie dość istotną wiedzą. Po drugie dlatego, że okres wylęgania się koronawirusa, tak by w teście wyszło zakażenie nim, to ok. 5 dni (właściwie to okres wylęgania to od 1 do 14 dni, ale specjaliści mówią, że po ok. 5 dniach testy są wiarygodne). Czyli jeśli zaraziłam się dzisiaj, to jednorazowy, wtorkowy test niewiele mi da, bo mogę być chora i nadal o tym nie wiedzieć. Ponadto jeśli jestem zdrowa, to mogę zarazić się np. w środę i bezobjawowo sobie chorować, chodząc tym samym do pracy i zarażając innych” – to głos tylko jednej z wątpiących nauczycielek opublikowany przez grupę „Protest z Wykrzyknikiem”. Nauczyciele są przekonani, że biorą udział w nieprzemyślanej akcji PR-owej, która nie ma nic wspólnego z ich bezpieczeństwem. Wytykają też rządzącym, że gdyby chcieli być konsekwentni, zatroszczyli by się o nauczycielki przedszkolne, które nie miały przywileju pracować zdalnie. Podobnie sprawę masowych testów przesiewowych w rozmowie z OKO.press stawiał dr Paweł Grzesiowski, immunolog i ekspert w dziedzinie profilaktyki zakażeń. „To nie jest tak, że zakażamy się raz na tydzień, okres wylęgania wynosi średnio 5 dni, a zaraża się dobę przed wystąpieniem objawów, a więc można się zakazić 10 minut po pobraniu testu i zacząć zarażać przed wykonaniem następnego testu. Mimo ujemnego wyniku człowiek będzie żył w przekonaniu, że jest zdrowy, a zaraża”. Minister edukacji uważa, że testy na tak dużej grupie pozwolą nie tylko podnieść bezpieczeństwo, ale też sprawdzić, w jakim momencie epidemicznym jest cały kraj. Dla większości nauczycieli najważniejszy jest jednak harmonogram szczepień. Na początku stycznia pisaliśmy, że rząd nie ma konkretnego planu. I to się nie zmieniło. Wiemy za to, że choć są oni ujęci w grupie 1, jako grupa zawodowa obarczona szczególnym ryzykiem zakażenia, nie uda im się zaszczepić przed wiosną, gdy planowany był szerszy powrót do szkół. 30 grudnia 2020 Rząd twierdzi, że w pierwszym kwartale zaszczepi się w sumie 3 mln osób: medycy, a także osoby powyżej 70. roku życia. Przed nauczycielami w kolejce czekają jeszcze 60-latkowie. Póki co, tempo szczepień jest tak wolne, że nawet ostrożny plan rządu, wydaje się być nierealny. Nauczyciele boją się więc, że znów zostaną wystawieni na niebezpieczeństwo. Edukacja, Zdrowie, Przemysław Czarnek, Adam Niedzielski, Ministerstwo Edukacji Narodowej, szkoła
Merkel jako kanclerz rozrabiaka, Duda jako rozważny mąż stanu. Tak fantazjuje minister Szczerski^Michał Danielewski^11 stycznia 2021^https://oko.press/merkel-jako-kanclerz-rozrabiaka-duda-jako-rozwazny-maz-stanu-tak-fantazjuje-minister-szczerski/^Podczas porannej rozmowy w Polskim Radiu minister Krzysztof Szczerski stwierdził, że kilku przywódców europejskich "wyszło przed szereg" w sprawie ataku na Kapitol, a prezydent Duda zachował się jak trzeba. Było dokładnie odwrotnie Kiedy 6 stycznia 2021, krótko po godz. 20:00 polskiego czasu tłum zwolenników Donalda Trumpa wdarł się do Kapitolu, świat zamarł. W budynku obradowały właśnie Senat oraz Izba Reprezentantów, które miały ostatecznie potwierdzić wynik wyborów prezydenckich w USA i zwycięstwo w nich Demokraty Joe Bidena. W miarę upływu czasu kolejni europejscy i światowi przywódcy wyrażali ogromne zaniepokojenie atakiem na amerykańską demokrację. Wielu z nich (zgodnie z prawdą) obarczało za szturm tłumu odchodzącego prezydenta Donalda Trumpa, który wcześniej wezwał swoich zwolenników do marszu na Kapitol. Polska dyplomacja jako jedna z niewielu żyła wtedy w zupełnie innym świecie, osobliwie świętowała wielki triumf polskich skoczków narciarskich w Turnieju Czterech Skoczni. Gdy w Kapitolu padły strzały, a służby porządkowe w wielkim pośpiechu ewakuowały w Waszyngtonie senatorów, kongresmenów i wiceprezydenta Mike’a Pence’a, szef polskiego Ministerstwa Spraw Zagranicznych Zbigniew Rau rozanielony gratulował polskim sportowcom sukcesu.  Prezydent Andrzej Duda jeszcze kilka godzin milczał, a gdy już się odezwał, wprawił w osłupienie obserwatorów. Bezprecedensowy atak na Kapitol nazwał „wewnętrzną sprawą Stanów Zjednoczonych”, nie potępił próby zamachu stanu, wspomniał tylko ogólnie, że „władza zależy od woli wyborców”.  Trudno było jednak z jego oświadczenia wywnioskować, czy „wolą wyborców” nazywa wynik wyborów, czy atak tłumu „wyborców” na Kapitol. 7 stycznia 2021 Na Dudę spadła krytyka, ale doradcy prezydenta najwyraźniej zbytnio się nią nie przejmują i uważają, że dramatycznej nocy ze środy na czwartek (z 6 na 7 stycznia polskiego czasu) prezydent zachował się wręcz modelowo. Minister Krzysztof Szczerski, odpowiedzialny w Kancelarii Prezydenta za sprawy zagraniczne, pochwalił w poniedziałek 11 stycznia swojego pryncypała. Ale jego słowa stoją w sprzeczności z faktami. Prezydent zabrał głos na bieżąco i miał rację. Powiedział, że my jako Polska mamy zaufanie do instytucji amerykańskich, że kryzys był krótkotrwały. To była właściwa reakcja. Tylko kilka stolic europejskich wyszło przed szereg  Krzysztof Szczerski, Radiowa "Jedynka" - 11/01/2021 12.02.2018 Lublin , KUL . Krzysztof Szczerski , szef gabinetu Prezydenta RP . Fot. Krzysztof Mazur/ Agencja Gazeta Po pierwsze, Andrzej Duda nie wyraził nadziei, że kryzys jest krótkotrwały, a jego twierdzenie, że Stany Zjednoczone są krajem praworządnym i demokratycznym w chwili brutalnego ataku na te wartości było co najmniej niefortunne. Co więcej, jak wspomnieliśmy wcześniej, trudno ocenić, czy jego tweet był potępieniem, czy poparciem ataku na Kapitol. Zdrowy rozsądek podpowiada, że po prostu Duda nieumiejętnie wyraził dezaprobatę dla wydarzeń w Waszyngtonie, praktyka polityczna – spóźnione o kilka tygodni gratulacje dla Bidena i gesty polityków PiS podważające wynik wyborów – że nie jest to wcale pewne. 7 stycznia 2021 Z całą pewnością jednak fałszywa jest sugestia Krzysztofa Szczerskiego, że Duda zachował się tak jak większość przywódców europejskich, za to inni liderzy UE „wyszli przed szereg”. Jak za chwilę zobaczymy, to nie szefowie innych państw unijnych zachowali się niestandardowo – większość jednoznacznie potępiła atak, nazywając go zamachem na demokrację, lub zarazem potępiła atak i wskazała odpowiedzialność za niego Donalda Trumpa. Liderzy, którzy lawirowali jak Duda byli w mniejszości. To nie inni wyszli przed szereg, to Duda został w blokach startowych. Według Krzysztofa Szczerskiego wyszli przed szereg m.in.: Shocked by the scenes in Washington, D.C. This is an unacceptable assault on democracy. A peaceful and orderly transfer of power must be ensured. — Sebastian Kurz (@sebastiankurz) January 6, 2021  Shock and disbelief at ongoing events at the US Capitol, symbol of American democracy.  We trust the strong institutions of the United States will overcome this challenging moment. Full support to President-elect @joebiden. — Alexander De Croo (@alexanderdecroo) January 6, 2021  We denounce the attack on the U.S. Congress buildings. Violence is never a solution. The public order should be restored so that we have a peaceful transfer of power in the U.S. — Ekaterina Zaharieva (@EZaharievaMFA) January 6, 2021  Watching with disbelief events unfolding in #WashingtonDC. It is a fundamental axiom of #Democracy that the will of the people, as freely expressed in an election, must be respected. — NikosChristodoulides (@Christodulides) January 6, 2021  Co se stalo ve Spojených státech, je bezprecedentní útok na demokracii, při kterém zemřeli čtyři lidé. Předání moci mezi prezidenty musí být vždy plynulé a klidné. Pevně doufám, že tyto incidenty nebudou pokračovat. — Andrej Babiš (@AndrejBabis) January 7, 2021  Joka hetki tuo nyt Washingtonista uutta mahdotonta: meneillään on uskomaton demokratian painajainen. Rohkaisevaa on, että vastuuntuntoisia on yli puoluerajan. — Sauli Niinistö (@niinisto) January 6, 2021  I am following with concern the news that are coming from Capitol Hill in Washington. I trust in the strength of America's democracy. The new Presidency of @JoeBiden will overcome this time of tension, uniting the American people. — Pedro Sánchez (@sanchezcastejon) January 6, 2021  Horrible images from Washington D.C. Dear @realDonaldTrump, recognise @JoeBiden as the next president today. — Mark Rutte (@MinPres) January 6, 2021  An attack on Capitol Hill is an attack on democracy. We are witnessing disturbing scenes of violence in Washington DC. Liberty, democracy and decency must be respected. — Katrín Jakobsdóttir (@katrinjak) January 6, 2021  Shocking & deeply sad scenes in Washington DC – we must call this out for what it is: a deliberate assault on Democracy by a sitting President & his supporters, attempting to overturn a free & fair election! The world is watching! We hope for restoration of calm. pic.twitter.com/1OdQYEB35K — Simon Coveney (@simoncoveney) January 6, 2021  The violences against the #Capitol are a heinous attack on the foundations of democracy and the freedom of press. We trust in the strength of the American people and institutions to overcome these times of division & look to President-elect @JoeBiden to take on this task. — Xavier Bettel (@Xavier_Bettel) January 6, 2021  I am following developments in #Washington with concern. Disturbing scenes. The outcome of the elections must be respected, with a peaceful and orderly transfer of power. I have trust in the strength of the democratic institutions in the #USA. — António Costa (@antoniocostapm) January 6, 2021  The violence at t/Capitol Hill in Washington DC is concerning and unacceptable. We trust the #US democracy, which should remain a world model, and express confidence the situation will de-escalate soon in order to allow for t/resumption of t/certification of t/electoral votes. — MFA Romania (@MAERomania) January 6, 2021  The scenes from the US Capitol show how dangerous the rhetoric of hatred is. Contempt for democratic institutions erodes citizens’ rights and can undermine political order. I trust the democratic and peaceful process will be restored soon. — Zuzana Čaputová (@ZuzanaCaputova) January 6, 2021  Det är med stor oro som jag följer händelseutvecklingen i Washington, D.C. Det vi ser nu är ett angrepp på demokratin. President Trump och många kongressledamöter har ett stort ansvar för det som nu händer. Den demokratiska processen för att välja president måste respekteras. — SwedishPM (@SwedishPM) January 6, 2021  Jak widać, przedstawiciele 18 z 27 krajów Unii Europejskiej (czyli dwie trzecie z nich) w swoich reakcjach na wydarzenia w Waszyngtonie wyraziło jedno z trzech stanowisk: Żaden z tych elementów nie znalazł się w stanowisku prezydenta Andrzeja Dudy. Co więcej, konstruując powyższą listę, przyjęliśmy wyrozumiałe kryteria, nie umieszczając na niej reakcji przedstawicieli m.in. Estonii i Grecji, którzy – w przeciwieństwie do Dudy – potępili przemoc oraz wyrazili szok i zdumienie wydarzeniami w Waszyngtonie, ale nie potępili ich wprost. Z powyższych cytatów wynika wprost, że – wbrew twierdzeniom Krzysztofa Szczerskiego – to prezydent Duda wyszedł z szeregu przywódców europejskich jednoznacznie potępiających atak na Kapitol. Głowa polskiego państwa została na aucie ramię w ramię z tym samym krajem co zawsze: o „wewnętrznych sprawach Stanów Zjednoczonych” mówił jeszcze tylko premier Węgier Viktor Orbán. Świat, Władza, Andrzej Duda, Krzysztof Szczerski, Kancelaria Prezydenta, atak na Kapitol Stany Zjednoczone
Posłanka karmiąca piersią przywraca opiekuńczość i czułość w sferze publicznej^Anna Krawczak^11 stycznia 2021^https://oko.press/poslanka-karmiaca-piersia-przywraca-opiekunczosc-i-czulosc-do-sfery-publicznej/^"Cieszę się, że Marcelina Zawisza karmi synka w Sejmie. W kraju uciekającym przed czułością i opiekuńczością jako nieprofesjonalnymi i nielicującymi z językiem publicznego dyskursu, łatwo jest zmienić dzieci w suche liczby i zasoby" - pisze dla OKO.press Anna Krawczak „Zgadzamy się, aby publiczna scena polityczna i społeczna była oparta na paradygmacie profesjonalizmu rozumianego jako algorytmy, gładkie słowa i zachowania, składanie palców zgodnie z zaleceniami speców od wizerunku. I na wykluczeniu opiekuńczości i troski. Na starannym odkurzeniu nas samych z naleciałości naszych prywatności i odruchów czułości” – pisze Anna Krawczak, badaczka i członkini Interdyscyplinarnego Zespołu Badań nad Dzieciństwem UW, konsultantka społeczna WHO. Konsekwencje takiej cenzury są fatalne: i dla dorosłych, i – zwłaszcza – dla dzieci. Co wspólnego mają ze sobą Marcelina Zawisza, domy dziecka, profesor Krysztofiak i strajk kobiet? Kiedy w ubiegłym tygodniu FB obiegło zdjęcie posłanki Lewicy Razem Marceliny Zawiszy karmiącej piersią synka podczas posiedzenia sejmowej komisji zdrowia, dałam oczywiście lajka, ale nie poświęcałam większej uwagi tematowi, bo jest dość oczywisty: polityczka ma małe dziecko, karmi je piersią, chodzi do pracy, więc wiadomo, że będzie je karmić również w pracy. Tak już jest, że niemowlaki mają słabe zrozumienie dla grafików dorosłych, więc od tego są bezpieczni dorośli, aby podążać i za grafikiem i potrzebami niemowlęcia. (Bezpieczny dorosły to osoba, która zaspokaja potrzeby niemowlęcia i podąża za dzieckiem: zawsze ta sama, stała, dostępna, kojąca i kochająca). Poza tym wydawało mi się, że cała ta niewiarygodna historia o tapetowaniu kobiecymi cyckami 3/4 billboardów w kraju i równoczesnej histerii wobec widoku osoby karmiącej piersią dziecko, skończyła się jakoś w roku dwutysięcznym, bo bez przesady, ludzie chyba nie lubią kompromitować się głupotą. A jednak.  Jak widać na powyższym obrazku (autorem wpisu jest osoba z habilitacją, serio) nic się nie skończyło, niektórzy nie mają poczucia obciachu nie tylko wobec wyżej opisanej hipokryzji, ale też wobec publicznego ujawnienia, że nie mają żadnej wiedzy o wytycznych WHO o karmieniu mlekiem kobiecym. Jak również wobec publicznego wyznania, że „każą” coś swojej żonie [będącej zarazem matką zupełnie osobnego człowieka]. No ale dobrze, Zawisza nakarmiła syna, Krysztofiak uległ pokusie napisania światu, co o tym myśli – gdzie tu domy dziecka i strajk kobiet? Ależ to oczywiste. Znajoma skomentowała cały ten hejt wobec posłanki-mamy karmiącej słowami, że w ten sposób właśnie pokazuje się kobietom brak zgody na równość w przestrzeni publicznej. To prawda, przy czym moim zdaniem w ten sposób pokazujemy też brak zgody na obecność dzieci w przestrzeni publicznej. Szerzej: zgadzamy się, aby publiczna scena polityczna i społeczna była dalej oparta na paradygmacie profesjonalizmu rozumianego jako algorytmy, gładkie słowa i zachowania, składanie palców zgodnie z zaleceniami speców od wizerunku. I na wykluczeniu opiekuńczości i troski. Na starannym odkurzeniu nas samych z naleciałości naszych prywatności i odruchów czułości. Wtedy okazuje się logicznie, że ten rodzaj profesjonalizmu jest zarezerwowany jedynie dla mężczyzn i tych kobiet, które zrobią deal i pozbędą się wspomnianych odruchów opiekuńczości, troski i czułości (nie uważam, że opiekuńczość jest cechą kobiecą; po prostu kobietom-polityczkom tym bardziej nie wolno jej okazywać, a tym bardziej nie wolno jej okazywać wobec osób słabszych i zależnych). Byłam na wielu konferencjach dotyczących pieczy zastępczej i adopcji. Nasłuchałam się o „wychowankach” i „podopiecznych”. Zwartych szeregach liczb i inicjałów zapełniających tabele w excelu i sprawozdania pokontrolne, „stan wychowanków na dzień X wynosi Y”, „wychowankowie mają dostęp do Karty Praw Dziecka wywieszonej w gablocie przy gabinecie pani dyrektor”. Znam również język postanowień sądowych o zabezpieczeniu dzieci poza rodzinami biologicznymi: „na ciele małoletniej zgodnie z notatką pracownika socjalnego znajdowały się liczne ukąszenia pluskiew”, „z relacji sąsiadki wynika, że matka małoletniego XX uciskała bez potrzeby główkę małoletniego, wówczas miesięcznego, który głośno płakał”, “małoletnia urodziła się w stanie głodu alkoholowego”. W kraju uciekającym przed czułością i opiekuńczością, jako wysoce nieprofesjonalnymi i nielicującymi z językiem publicznego dyskursu, bardzo łatwo jest zmienić dzieci w liczby, zasoby, wychowanków. Ich krzywdę – w incydenty relacjonowane urzędniczym językiem. Ich prawa – w treść okolicznościowych broszur na kredowym papierze, które dzień po akademii z okazji Dnia Dziecka, poświęceniu nowej szkoły czy odsłonięciu nowego pomnika Janusza Korczaka trafią do makulatury. Tak właśnie przekształcamy ten sposób myślenia oraz komunikacji w mainstream. Poważny. Profesjonalny. Publiczny. Wpadamy wtedy w nurt efektywnego zarządzania zasobami dziecięcymi: umieszczamy w nowych placówkach, remontujemy stare domy dziecka, rozpraszamy w odmalowanych pokojach, wyposażamy w wykwalifikowanych wychowawców. Skutecznie, schludnie, ergonomicznie. Dzieci nie są wówczas niczym innym niż zasobem, nad którym kontrolę sprawuje państwo. Czasem lubimy je nazywać “przyszłością narodu”, nad którą kontrolę ma sprawować znów państwo, ale za pośrednictwem rodzin, optymalnie biologicznych. I państwo to oczywiście czyni w sposób pozbawiony emocji, ponieważ na tym właśnie polega profesjonalizm zarządzania tym zasobem. 26 lutego 2020 Zejście na poziom potrzeb emocjonalnych dzieci, ich prawa do rodziny i miłości, prawa do bycia blisko z bezpiecznym dorosłym, prawa do posiadania własnego miejsca w relacji, prawa do indywidualnej więzi, stają się niezrozumiałym narzeczem histeryczek i histeryków, którzy nie potrafią docenić klarowności algorytmów i państwowych mechanizmów opieki. Nie umieją dostosować się do oficjalnego dyskursu i zaprezentować jako profesjonalni rzecznicy. Bardzo trudno jest mówić o dzieciach jako ludziach wymagających od dorosłego oddania, miłości, troski, i mówić to właśnie publicznie pokazując, że to jest nowy paradygmat profesjonalizmu: bycie człowiekiem, bycie sobą, bycie blisko. Bycie z dziećmi. Kiedy przeglądałam nazwy grup powstałych wokół ruchu Ogólnopolskiego Strajku Kobiet, bezskutecznie szukałam tam grupy dziecięcej. Była grupa ds. osób LGBT+, edukacji, klimatu i świeckiego państwa. I inne. Same ważne tematy, ale dzieci tam nie było. Dzieci kojarzą się przecież z tym, w co całe wieki usiłował nas ubrać konserwatyzm i prawica: Kinder, Küche, Kirche. Znienawidzona opiekuńczość i troska, do których jesteśmy rzekomo predysponowane z racji biologii. Żeby móc wywalczyć własną realną i profesjonalną obecność w przestrzeni publicznej, nie możemy ciągnąć za sobą łańcucha w postaci rzecznictwa na rzecz dzieci, szczególnie że walczymy przecież również o prawo do zdecydowania, czy w ogóle chcemy pojawienia się dzieci (i rodzicielstwa) w naszym życiu. Dzieci osłabiają feministyczne rzecznictwo. Dlatego właśnie dzieci pozostają zawsze bezprizorne. Nie upomni się o nie OSK, a jedynym, co ma im do zaproponowania profesjonalny dyskurs publiczny, to dalsze rozpraszanie i zarządzanie zinstytucjonalizowanymi małoletnimi. Kolejne regulaminy w gablotach, skrupulatnie wyliczane algorytmy „należnego kieszonkowego”, które potem sprawdzi kontrola wojewódzka. Nie dowiemy się z tych protokołów pokontrolnych, co czują dzieci; czego potrzebują, o czym marzą, kto walczył w ich sprawie, aby nie poszły z domu dziecka do domu pomocy społecznej. I czy w ogóle był taki ktoś? Czy była choć jedna osoba, która nieprofesjonalnie powiedziała „Kasia ma prawo do swojego pokoju, swoich koleżanek i kolegów, swojej klasy, małej stabilizacji, do żółtego dywanika przed łóżkiem. Nie można dziesięcioletniej Kasi przenieść do zakładu, gdzie będzie najmłodszą pensjonariuszką wśród dorosłych z niepełnosprawnością intelektualną tylko dlatego, bo komisja orzecznicza wydała decyzję. Mam w dupie procedury, po prostu tego nie zrobię”. Tego właśnie nie wiemy i nigdy się nie dowiemy, bo jesteśmy i chcemy być profesjonalni tym rodzajem profesjonalizmu, który uważa karmienie dziecka piersią w pracy za ohydne oraz niepoważne. Bo troska jest czymś wstydliwym, podobnie jak czułość wobec siebie, zwłaszcza dzieci. Dlatego dzieci w przestrzeni publicznej debaty mogą być jedynie opowiadane językiem danych i statystyk, ale nigdy nie mogą pojawiać się jako ci, którymi są naprawdę: jako mali ludzie i obywatele, realne osoby potrzebujące bliskości, bezpiecznych dorosłych i indywidualnych więzi. Oraz emocjonalnych narracji o własnych doświadczeniach. Ich obecność nie jest pożądana. 25 lutego 2020 To kolejna ilustracja tego, dlaczego właśnie kobietom, osobom definiującym się jako kobiety, ruchom prokobiecym, prawnoczłowieczym i wszystkim wrażliwym ludziom NIGDY nie wolno zdradzać dzieci. Ani pozwolić sobie na pułapkę myślenia, że prawa kobiet i prawa dzieci powinny podążać osobnymi ścieżkami. I dlatego bardzo się cieszę, że Marcelina Zawisza karmi swojego synka w Sejmie, bo to oznacza, że zaczynamy się otwierać na nowy paradygmat profesjonalizmu ufundowanego na opiekuńczości i czułości. Bardzo go potrzebujemy, bo jeśli profesjonalna debata ma dalej wstydzić się tego, że sens życia każdego z nas sprowadza się jednak do relacji z innymi ludźmi, do czułości, troski i miłości, a nie do algorytmów i danych, to – śmiem to stwierdzić – nie potrzebujemy wcale takiej debaty i nigdy jej nie potrzebowaliśmy. Kobiety, Prawa człowieka, Marcelina Zawisza, dzieci
W ciągu doby zaszczepiono 1 235 osób, zachorowało 10,5 tys. Tracimy czas^Piotr Pacewicz^10 stycznia 2021^https://oko.press/w-sobote-zaszczepiono-1235-osob-zachorowalo-105-tys-tracimy-czas/^W niedzielę podano, że zaszczepiono (w sobotę) tylko 1 235 medyków. W takim tempie etap zero (medycy) potrwa do połowy marca. Zamawiane raz w tygodniu dawki starczają szpitalom na 3-4 dni, ale system zniechęca do zamawiania więcej. Tracimy czas, a epidemia atakuje Niedziela 10 stycznia 2021 przyniosła informację ministerstwa zdrowia o szokująco małej liczbie szczepień etapu „0” (grupy „medyków”), które trwają w 509 szpitalach węzłowych (ministerstwo zdrowia informuje też o „624 punktach medycznych”).  Według Narodowego Programu Szczepień etap 0 (Zero) obejmuje: NFZ precyzuje, że możliwość zaszczepienia mają mieć także: Szczepieniami objęci zostaną również:  Potwierdziły się obawy, o których pisaliśmy w kilku ostatnich tekstach, że szczepienia medyków idą powoli. Wynik z soboty 9 stycznia – 1 235 dawek – oznacza, że średnia dziennych zaszczepień w ostatnich 6 dniach spadła poniżej 25 tys. Dane z niedzieli, które poznamy w poniedziałek 11 stycznia, będą prawdopodobnie na podobnym poziomie co w sobotę, co oznacza, że średnia z pierwszego tygodnia wyniesie ok. 21,5 tys. dawek. Jeżeli do 14 stycznia 2021 zgłosi się – jak oczekiwał rząd – 700 tys. „medyków” ich szczepienia potrwają aż 65 dni, czyli do połowy marca. Chyba, że rząd naprawi obecny system. Dlaczego szczepień w niedzielę będzie równie mało, co w sobotę? Nie tylko dlatego, że system opieki zdrowotnej działa w weekendy na pół gwizdka. Od czwartku 7 stycznia ministerstwo zdrowia podaje informację o „liczbie dawek dostarczonych do punktów”. I ta liczba się nie zmienia, wynosi 204 375.  Tweet z 10 stycznia:  Tweet z 7 stycznia   Dynamika szczepień jest bowiem pochodną systemu zamówień, przed czym przestrzegaliśmy już 4 stycznia. Cytowaliśmy dr. Pawła Grzesiowskiego, eksperta Naczelnej Izby Lekarskiej ds. COVID, który tłumaczył, że szpitale zamawiają szczepionki w Agencji Rezerw Materiałowych raz na tydzień – w czwartek, co oznacza dostawę rozmrożonych fiolek dopiero w poniedziałek. „Trudno zaplanować i zrealizować harmonogram dla kilkuset osób w 4 dni”. Widać to także na następnym wykresie, który pokazuje sumę wykonanych szczepień (użytych dawek) w porównaniu z liczbą dostarczonych do Polski szczepionek. Jak widać, liczba osób zaszczepionych szybko rośnie wg informacji z 5 i 6 stycznia (dane z poniedziałku i wtorku), kiedy szpitale intensywnie zużywają otrzymane dawki, potem zwalnia 7 i 8 stycznia (dane ze środy i czwartku) i gwałtownie spada 9 i 10 stycznia (dane z piątku i soboty), kiedy szpitale zużyły już prawie wszystkie dawki. Informacji o większej liczbie szczepień należy oczekiwać dopiero we wtorek 12 stycznia, kiedy ministerstwo poda dane z poniedziałku. Oczywistą rekomendacją byłaby zmiana systemu i dostarczenia porcji szczepionek np. dwa razy w tygodniu, co – jak się wydaje – logistycznie nie oznaczałoby dużych komplikacji. Preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż 5 dni. Władze zdecydowały, że wszystkie punkty szczepień w Polsce będą dostawać szczepionkę już rozmrożoną. To także można poprawić. Zdaniem dr. Grzesiowskiego, są szpitale węzłowe, które mają odpowiedni sprzęt do bezpiecznego przechowywania preparatu Pfizera, mogłyby bezpiecznie zamawiać większe dawki szczepionki. Zapewne w poniedziałek 11 stycznia dostaniemy kolejną dawkę obiecanych z UE 360 tys. dawek szczepionki Pfizera (w poprzednie dwa poniedziałki było to 300 tys. sztuk i prawie 388 tys. sztuk). I cały cykl się powtórzy: dużo szczepień w poniedziałek i wtorek (dane dzień później), potem mniej, na koniec tygodnia tyle co nic. O tym zjawisku pisaliśmy też szerzej opisując je jako „błąd systemowy”. Chodzi o obawę szpitali przed zamówieniem zbyt dużej liczby szczepionek, bo obowiązują sztywne zasady, że można szczepić wyłącznie „medyków”. Inicjatywy w rodzaju zaszczepienia „grupy Jandy” mogą się dla szpitala fatalnie skończyć, a rząd rozdął aferę z grupą aktorów i aktorek do niebywałych rozmiarów. Swoje dołożyły też tabloidy, a „Super Express” podał służbowy telefon do aktorki i dał tytuł „Chcesz się zaszczepić, zadzwoń do Jandy”. To dodatkowo skłania szpitale do ostrożnego zamawiania, bo nie wiedzą co zrobić za ewentualnym nadmiarem szczepionki, gdyby zabrakło chętnych z grupy „zero”. 7 stycznia 2021 Nie obowiązuje już bowiem zarządzenie NFZ o „Wykorzystaniu szczepionek w okresie świąteczno-noworocznym”, które miało ograniczać ten efekt: „Oprócz szczepienia pracowników szpitali, dopuszczalne jest także szczepienie członków ich rodzin oraz pacjentów, którzy w tym czasie przebywają w szpitalu, a których stan zdrowia na to pozwala”. NFZ podkreślał, że „dzięki tej możliwości szpitale węzłowe maksymalnie wykorzystają dawki szczepionki”. Ale tej możliwości już nie ma, a NFZ ostrzega używając drukowanych liter: „Szczepienia mogą być realizowane dla innych osób TYLKO I WYŁĄCZNIE w przypadku ryzyka zmarnowania szczepionki poprzez brak stawiennictwa osób uprawnionych. NFZ zażąda pilnych wyjaśnień od podmiotów, w których pojawiły się uzasadnione wątpliwości co do złamania tych zasad”. Może – narzuca się rekomendacja – należałoby przywrócić zarządzenie i dać szpitalom większą elastyczność? Nie ma żadnych oficjalnych danych na temat aktualnej liczby chętnych na szczepienia „medyków”. Jak informował  29 grudnia 2020 Michał Dworczyk, „pełnomocnik rządu ds. narodowego programu szczepień ochronnych przeciwko wirusowi SARS-CoV-2” (na zdjęciu z ministrem Niedzielskim), na szczepienia grupy zero zgłosiło się [do 28 grudnia] ok. 400 tys. z miliona uprawnionych osób. Termin zapisów został przedłużony do 14 stycznia. Rząd zakłada osiągnięcie 70 proc. szczepień w tej grupie, czyli ok. 700 tys. osób. Na razie są tylko doniesienia z placówek. W Narodowym Instytucie Onkologii zapisało się 1 680 osób na 2 850 (czyli 59 proc.). Placówka zamówiła 1 800 dawek, dotarły w poniedziałek 4 stycznia. „W trzy dni zaszczepiliśmy 1 800 osób. Jest więcej chętnych, będziemy prosili o dosyłanie następnych!” – informują na FB. Mniejsza liczba zgłoszeń „medyków” skróciłaby czas szczepień etapu zero, ale byłaby to najgorsza z możliwych wiadomości, bo ludzie, którzy ratują zdrowie i życie osób zakażonych, powinni być najlepiej zabezpieczeni. Także dlatego, że każde ich zachorowanie zmniejsza wydolność systemu opieki zdrowotnej. Jak 30 grudnia podała PAP za ministerstwem zdrowia, w 2020 roku na COVID-19 zmarło 66 lekarzy, 48 pielęgniarek, 10 dentystów, 4 farmaceutów, 5 ratowników, 4 położne. W tych grupach zawodowych (a nie są to wszyscy z etapu 0) zakażonych zostało 81 910 osób. To pokazuje skalę problemu i potrzebę wyszczepienia jak największej liczby „medyków”. Niska wydajność szczepienia medyków nie musi przekładać się na następne etapy. Kolejna fala szczepień, z etapu 1, ma się zacząć w połowie stycznia. Liczba osób uprawnionych (jak wyliczaliśmy, ok. 10,5-10,6 mln) jest dziesięciokrotnie większa niż „medyków”, punktów szczepień też jest prawie 10 razy więcej: 5 956 na liście (z podziałem na województwa), w porównaniu z 624 punktami medycznymi w 509 szpitalach węzłowych. Na razie wiadomo, że w I kwartale główną barierą dla szczepień będzie liczba szczepionek dostarczonych do Polski. Minister Dworczyk 7 stycznia podał, że będzie to 5,8 mln dawek, co pozwala zaszczepić 2,9 mln osób. Z rachunków OKO.press wynika, że może ich do końca marca być nieco więcej: 6 mln 140 tys. dawek dla 3 mln 70 tys.osób. Już wiadomo, że do końca kwartału z etapu 1 będą szczepieni tylko 70-latkowie, a z wyliczeń OKO.press wynika, że szczepionki starczy dla około dwóch trzecich chętnych (przy założeniu, że zgłosi się 70 proc.), czyli ok. 2,3 mln seniorów. Nawet niezbyt sprawny system powinien sobie poradzić z tym zadaniem. 9 stycznia 2021 Przebieg szczepień etapu zero może jednak budzić generalne wątpliwości co do sprawności osób i instytucji odpowiedzialnych za cały proces. Można mieć obawy, czy w II kwartale, gdy Polska zacznie dostawać przydział szczepionek z kolejnej porcji 300 mln zamówionej dla wspólnoty przez Unię Europejską, sprostamy temu wyzwaniu. W tej sytuacji deklaracje ministra Niedzielskiego, że zaszczepimy wszystkich chętnych, 21-22 miliony osób (przy założeniu 70 proc. zgłoszeń) do września 2021, brzmią niewiarygodnie. Zwłaszcza, że Niedzielski deklaruje zaszczepienie już w I kwartale „łącznie 5 mln osób”, co wymagałoby blisko 10 mln dawek (o tej wypowiedzi napiszemy osobno). Jak podano w niedzielę, jest 9 410 nowych zakażeń SARS-CoV-2 i 177 zgonów. Liczba aktywnych przypadków, która spadała z prawie 440 tys. osób (25 listopada) do 227 tys. (29 grudnia), nieco wzrosła i zatrzymała się na poziomie ok. 230 tys. – w niedzielę podano, że wynosi 231 015 osób. Epidemia stanęła w miejscu, wciąż groźna, a jej skala jest z pewnością znacznie większa, bo Polska przeprowadza mało testów. Na stałym poziomie utrzymuje się też liczba zajętych łóżek covidowych – 16 364 (poprzedniego dnia 16 543) i osób ciężko chorych, które wymagają respiratora – 1 602 (poprzedniego dnia 1 596). Poniższa mapa ze stron rządowych pokazuje intensywność epidemii w 16 województwach (liczba zakażeń na 10 tys. mieszkańców). Jak widać, Polska północno-zachodnia jest bardziej zakażona niż południowo-wschodnia.    Pokrywa się to z rozkładem wielu innych zjawisk, a także… mapą zaborów przed odzyskaniem niepodległości w 1918 roku. Tzw. Ziemie Odzyskane i tereny dawnego zaboru pruskiego są pod wieloma względami bardziej zmodernizowane i bliższe Europie Zachodniej pod względem postaw i stylu życia, co może mieć tutaj znaczenie. Podobnie rozkładają się też postawy polityczne, co widać m.in. w wynikach wyborów prezydenckich 2020.  Działanie czynnika kulturowo-mentalnego może łączyć się z prawidłowością epidemiologiczną: następuje wyrównanie, bo wiosną bardziej ucierpiała Polska południowo=wschodnia. Epidemia przenosi sie tam, gdzie ma większe możliwości, bo mniej osób uodpornionych przez wcześniejsze zakażenie. Zdrowie, Adam Niedzielski, Michał Dworczyk, Ministerstwo Zdrowia, koronawirus szczepienia na COVID-19
Sędzia Tuleya odpowiada na wezwanie Prokuratury Krajowej: „Nie pójdę, nie boję się ich”^Mariusz Jałoszewski^10 stycznia 2021^https://oko.press/sedzia-tuleya-nie-pojde-nie-boje-sie-ich/^Prokuratura Krajowa wezwała na 20 stycznia sędziego Igora Tuleyę, by ogłosić mu zarzut karny za wpuszczenie dziennikarzy na krytyczne dla PiS orzeczenie. Sędzia zapowiada, że w prokuraturze się nie stawi i będzie musiała go doprowadzić siłą. Tuleya to pierwszy polski sędzia ścigany karnie za niepodobające się władzy PiS orzeczenie Sędzia Igor Tuleya z Warszawy to symbol wolnych sądów. W samo południe 20 stycznia ma się stawić w charakterze podejrzanego w wydziale spraw wewnętrznych Prokuratury Krajowej przy ul. Postępu 3 w Warszawie. To specjalny wydział powołany przez PiS do ścigania sędziów i prokuratorów. Tuleyę wzywa prokurator Czesław Stanisławczyk, by postawić absurdalny zarzut popełnienia czynu z artykułu 241 paragraf 1, czyli ujawnienia materiałów ze śledztwa bez zgody prokuratora. Za co grozi do dwóch lat więzienia. Sędzia Igor Tuleya wiele razy zapowiadał, że na wezwanie prokuratury się nie stawi. I podtrzymuje tę deklarację w rozmowie z OKO.press: „Nie będę w tym uczestniczył, muszę być konsekwentny. Izba Dyscyplinarna, która uchyliła mi immunitet, nie jest nienależnym sądem i nie powinna funkcjonować – zgodnie z orzeczeniami TSUE i Sądu Najwyższego. Uchylenie mi immunitetu było nielegalne. Więc gdybym teraz nagle pojawił się w prokuraturze to bym zaprzeczył temu, co do tej pory mówiłem. Bo działania prokuratury też nie znajdują oparcia w prawie”. Tuleya podkreśla, że liczy się z dalszymi konsekwencjami, czyli z próbą zatrzymania go przez policję i przymusowym doprowadzeniem prokuratury, o czym powiadomiono go w wezwaniu (w rubryce pouczenie). Sędzia i jego obrońcy podkreślają, że potrzebna jest jednak na to zgoda sądu dyscyplinarnego. Sędzia zapowiada, że 20 stycznia w ramach symbolicznego protestu będzie pod siedzibą Prokuratury Krajowej. „Nie będę wchodził do środka. Chcę pokazać, że ani się nie ukrywam, ani nie boję. Nie będę jednak swoją osobą firmować nielegalnych działań. Nie wiem, czy wejdą do środka moi pełnomocnicy. Nie ma to większego sensu, bo to mi mają być stawiane zarzuty” – mówi OKO.press sędzia Tuleya. Prokuratura Krajowa ściga sędziego Igora Tuleyę za krytyczne wobec PiS orzeczenie z grudnia 2017 roku. Sędzia rozpoznał wtedy zażalenie polityków PO na decyzję prokuratury o umorzeniu sprawy dotyczącej nieprawidłowości podczas głosowania przez PiS nad budżetem w Sali Kolumnowej Sejmu w 2016 roku. Przypomnijmy. Wtedy pod Sejmem było gorąco. Bo PiS chciał ograniczyć prawa dziennikarzy w Sejmie oraz wykluczył z obrad posła PO Michała Szczerbę. Pod Sejmem protestowali przeciwko temu obywatele, a w Sejmie posłowie opozycji w ramach protestu blokowali mównicę w Sali Plenarnej. PiS przeniósł więc obrady do Sali Kolumnowej i w skandalicznych warunkach przegłosował m.in. budżet. Prokuratura Ziobry nie dopatrzyła się uchybień podczas głosowania. Sędzia Tuleya rozpoznając zażalenie i nakazując ponowne śledztwo wypunktował jednak w swoim orzeczeniu prokuraturę i posłów PiS. Z materiałów śledztwa ujawnionych przez Tuleyę podczas ustnego uzasadniania orzeczenia wynika, że: * w Sali Kolumnowej specjalnie utrudniano pracę posłom opozycji, m.in. PO i Nowoczesnej. * Tak ustawiono krzesła, by nie mogli podchodzić do stołu i zgłaszać wniosków formalnych. * Niektórzy posłowie PiS celowo blokowali im przejście. * Protokoły z liczenia głosów były przerabiane. * Posłowie wchodzili i wychodzili z sali (mogło nie być kworum). Pisaliśmy o tym w OKO.press: 29 grudnia 2017 O orzeczeniu Tulei usłyszała cała Polska, bo wpuścił on na jego ogłoszenie dziennikarzy, przeciwko czemu nie zaprotestował obecny na sali prokurator. Orzeczenie pokazała telewizja. To nie spodobało się PiS i prokuraturze. Przeciwko sędziemu wszczęto postępowanie w wydziale spraw wewnętrznych Prokuratury Krajowej, czego efektem było wystąpienie o uchylenie sędziemu immunitetu, by postawić mu zarzuty karne za wpuszczenie dziennikarzy na orzeczenie. Prokuratura uważa, że sędzia nie mógł bez jej zgody ujawnić materiałów ze śledztwa. Uważa też, że nie mógł ogłosić swojego orzeczenia w tej sprawie przy udziale publiczności. Zarzuty są jednak absurdalne. Bo to sędzia decyduje na posiedzeniach, czy jest ono jawne i pozwala mu na to kodeks postępowania karnego. To również sędzia decyduje co ujawni z akt sprawy, bo gdy sprawa trafi do sądu to on jest gospodarzem akt, a nie prokuratura. Sędzia nie mógł też narazić prokuratury na szkodę dla śledztwa, bo sprawa była już umorzona. Ponadto Tuleya działał dla dobra publicznego, bo sprawa głosowania w Sejmie i zachowania się podczas niego posłów PiS jest ważna dla obywateli. Te argumenty podzieliła nielegalna Izba Dyscyplinarna, która w czerwcu 2020 roku, w pierwszej instancji odmówiła uchylenia immunitetu sędziemu Tulei. Takie orzeczenie wydał jednoosobowo Jacek Wygoda. Uznał on, że konstytucyjnym prawem jest jawność postępowań sądowych, którą gwarantuje też prawo międzynarodowe. Pisaliśmy o tym w OKO.press: 10 czerwca 2020 Ale odwołała się od tego prokuratura. I w listopadzie 2020 roku trzyosobowy skład uchylił immunitet. Za uchyleniem byli sędziowie, którzy poszli na współpracę z resortem Zbigniewa Ziobry – Sławomir Niedzielak (były prezes Sądu Apelacyjnego w Białymstoku, z nominacji Ziobry), Konrad Wytrykowski (były prezes Sądu Apelacyjnego we Wrocławiu z nominacji Ziobry). W składzie był jeszcze Jarosław Sobutka, były radca prawny, ale on zgłosił zdanie odrębne, czyli był przeciw. Uchylając immunitet Izba jednocześnie zawiesiła Tuleyę w obowiązkach sędziego i obcięła mu o 25 procent pensję. W pisemnym uzasadnieniu do tej decyzji Izba napisała, że pozwoliła na ściganie sędziego, bo nie uległa „pomrukom ulicy i gazet”. I nie wydała decyzji pod „publiczkę”. Pisaliśmy o tym absurdalnym uzasadnieniu Izby: 12 grudnia 2020 Teraz Tuleyę wzywa w charakterze osoby podejrzanej prokurator Czesław Stanisławczyk, który pracuje na delegacji w Prokuraturze Krajowej. Za czasów Prokuratora Generalnego Ziobry zrobił błyskawiczną karierę w prokuraturze. Jak pisała „Wyborcza”, to były adwokat i wójt gminy Laskowa, koło Limanowej. Pracował też w CBA. W 2018 roku został prokuratorem Prokuratury Rejonowej w Limanowej. Rok później został prokuratorem okręgowym i stamtąd dostał delegację do Prokuratury Krajowej. Tulei może postawić tylko jeden zarzut karny, a nie kilka jak wcześniej planowano. Bo nielegalna Izba Dyscyplinarna pozwoliła oskarżyć sędziego tylko za ujawnienie podczas wygłaszania uzasadnienia orzeczenia materiałów ze śledztwa bez zgody prokuratury. Obrońcy Tulei będą informować prokuraturę, że nie może podejmować żadnych czynności wobec sędziego. Bo uważają uchylenie immunitetu za nieprawomocne. Złożyli jeszcze od niego odwołanie i chcą by rozpoznała je stara, legalna Izba SN. Sędzia Igor Tuleya jest pierwszym niezależnym sędzią, któremu nielegalna Izba Dyscyplinarna uchyliła immunitet za niewygodne dla władzy orzeczenie. Jego sprawa odbiła się echem w Europie, bo Tuleya jest symbolem wolnych sądów. Od początku tej władzy angażuje się w obronę niezależności wymiaru sprawiedliwości. Spotyka się z obywatelami, krytykuje Zbigniewa Ziobrę i jego stronników. Za co grozi mu też kilka dyscyplinarek. Tuleya stał się też dla obecnej władzy wrogiem numer 1 w sądach z jednego jeszcze powodu. Prawica nie zapomniała mu wyroku w sprawie doktora G., w którym metody pracy CBA Mariusza Kamińskiego w latach 2006-2007 (obecnie wiceprezes PiS i szef MSWiA) porównał do metod stalinowskich. Prawica znienawidziła go za ten wyrok. Teraz odpłaca ostrymi represjami za niezależność i odwagę. Sędzia Tuleya ma jednak wsparcie sędziów w Polsce i za granicą, którzy organizowali pikiety w jego sprawie. Pisaliśmy o tym w OKO.press: 6 grudnia 2020 Jego sprawą zajmie się też TSUE. Bo Tuleya w dniu kiedy został zawieszony przez Izbę Dyscyplinarną zdążył jeszcze wysłać do TSUE pytania prejudycjalne. Sędzia chce, by TSUE rozstrzygnęła, czy Izba może uchylać sędziom immunitet i odsuwać ich od sądzenia. Na kanwie sprawy Tulei pytania prejudycjalne zadał też sędzia Piotr Gąciarek, który dodatkowo pyta, czy prezesi sądów i sędziowie muszą wykonywać decyzje Izby Dyscyplinarnej. Pisaliśmy o tym w OKO.press: 9 grudnia 2020 Dzień w którym prokurator Czesław Stanisławczyk będzie chciał ogłosić zarzuty dla Tulei, będzie ważny dla niezależnych sędziów jeszcze z jednego powodu. Bo 20 stycznia Sąd Apelacyjny w Warszawie ma ogłosić prawomocny wyrok w procesie cywilnym jaki sędzia Beata Morawiec z Krakowa wytoczyła ministrowi sprawiedliwości Zbigniewowi Ziobrze. Sędzia Morawiec to szefowa stowarzyszenia niezależnych sędziów Themis, które obok stowarzyszenia Iustitia, broni wolnych sądów. Morawiec zażądała przeprosin za szkalujący ją komunikat na stronie ministerstwa, w którym jej odwołanie z funkcji prezesa sądu w Krakowie powiązano z zatrzymaniami dyrektorów małopolskich sądów. Morawiec z tą sprawą nie miała nic wspólnego. W komunikacie zarzucono też jej bezpodstawnie słabe wyniki w pracy. Sędzia w pierwszej instancji wygrała z ministrem – sąd nakazał ją przeprosić. Pisaliśmy o tym w OKO.press: 30 stycznia 2019 Minister jednak złożył odwołanie. Sąd rozpoznał je 8 stycznia i 20 stycznia wyda wyrok. Będzie o nim głośno. Spór ze Zbigniewem Ziobrą mógł być przyczyną represji, które spadły na sędzię Beatę Morawiec. Bo – podobnie jak Tuleyą – zainteresował się nią wydział spraw wewnętrznych Prokuratury Krajowej. I chce postawić jej wydumane i mało wiarygodne zarzuty za rzekome wydanie wyroku za telefon komórkowy i za rzekome sporządzenie fikcyjnej opinii, mimo że sędzia opinię sporządziła. Pisaliśmy o tym w OKO.press: 11 października 2020 W jej sprawie Izba Dyscyplinarna pod osłoną nocy też uchyliła immunitet. Jednocześnie zawiesiła ją w obowiązkach sędziego i obcięła jej pensję aż o 50 procent. Decyzję tę wydał Adam Tomczyński, który przed powołaniem do Izby pokazywał w mediach i na Twitterze poparcie dla władzy PiS. Pisaliśmy o tym w OKO.press: 12 października 2020 Ale ta decyzja jest nieprawomocna, bo sędzia złożyła odwołanie. Więc prokuratura zarzutów nie może jeszcze jej postawić. Izba jej immunitetem zajmie się ponownie 23 lutego. Sędziowie Tuleya i Morawiec, wraz z sędzią Pawłem Juszczyszynem z Olsztyna, który podpadł próbą zbadania list poparcia do nowej KRS – to pierwsi odsunięci od sądzenia niezależni sędziowie. W ramach wsparcia dla nich polscy sędziowie będą raz w miesiącu powstrzymywać się od sądzenia. Akcja ma trwać do czasu przywrócenia Tulei, Morawiec i Juszczyszyna prawa wykonywania zawodu sędziego. Pisaliśmy o tym w OKO.press: 18 grudnia 2020 Sądownictwo, Igor Tuleya, Prokuratura Krajowa, Igor Tuleya immunitet Izba Dyscyplinarna SN Pokuratura Krajowa
Państwo „na gębę”, czyli co wynika z tzw. afery szczepionkowej^Grzegorz Makowski^10 stycznia 2021^https://oko.press/panstwo-na-gebe-czyli-co-wynika-z-tzw-afery-szczepionkowej/^Polska pod rządami prawicy zasłużyła sobie na wiele niepochlebnych określeń - państwo bezprawia, demokratura itd. Na kanwie „afery szczepionkowej” do tych epitetów wypada dodać kolejny - państwo „na gębę”. Jak bowiem inaczej określić kluczowy z punktu widzenia polityki antypandemicznej Narodowy Program Szczepień? Tak zwana „afera szczepionkowa” powoli wygasa. Jeśli nie objawią się jakieś nowe „rewelacje” zapomnimy o niej w ciągu tygodnia, góra miesiąca. Dla mnie jako socjologa zajmującego się zawodowo badaniem życia publicznego pozostaną jednak dwa pytania. Po pierwsze, co ta sytuacja mówi nam o stanie państwa? Po drugie, jakie można wywieść z niej nauki na przyszłość? – pisze socjolog Grzegorz Makowski* Polska w okresie rządów prawicy zasłużyła sobie na wiele niepochlebnych określeń – państwo bezprawia, demokratura, dykta-tura itd. Na kanwie „afery szczepionkowej” do tych epitetów wypada dodać kolejny – państwo „na gębę”. Jak bowiem inaczej określić kluczowy z punktu widzenia polityki antypandemicznej Narodowy Program Szczepień? Szczepienia są nie tylko nadzieją na zatrzymanie samej zarazy, ale także jej dalekosiężnych, gospodarczych i społecznych skutków. Zdawałoby się więc, że tak istotny element polityki państwa powinien mieć solidne, dobrze skonsultowane, poparte wiedzą ekspercką i odpowiednimi rozwiązaniami prawnymi podstawy. Nic z tego. O tym, że pierwsza szczepionka będzie gotowa na przełomie 2020 i 2021 roku, było wiadomo na kilka miesięcy przedtem zanim dopuszczono ją w USA i w Unii Europejskiej. Było wiadomo, jakie będą jej parametry i wymogi. Rząd miał wystarczające dane, żeby naszkicować program szczepień co najmniej pod koniec lata, skonsultować go z ekspertami, czy opozycją. 5 sierpnia 2019 Tymczasem konsultacje programu rozpoczęto na początku grudnia i zakończono po niespełna tygodniu. Rząd chwalił się, że w ramach tych pseudokonsultacji wpłynęło 2 273 uwag i zorganizowano spotkania z kilkunastoma podmiotami zrzeszającymi środowiska lekarskie, pacjenckie, samorządowe, pracownicze, czy biznesowe. Ale już sam kalendarz tych „konsultacji” dowodzi, że robiono je głównie na pokaz. Żeby sprawić wrażenie, że władza kogoś słucha i w ten sposób „unarodowić” program szczepień. Dla porównania, w Niemczech pierwsza wersja strategii szczepień była gotowa już na początku listopada. Pracowano nad nią wiele tygodni wcześniej. Efekt jest taki, że Narodowy Program Szczepień ma formę broszurki. Mamy więc sytuację podobną do tej z początku pandemii. Wiosną stowarzyszenie Watchdog Polska próbowało ustalić, czy rząd ma jakikolwiek plan walki z wirusem. Po tygodniach zmagań o dostęp do informacji publicznej otrzymali odpowiedź, że taki plan istnieje, ale „[…] tylko w pamięci przedstawiciela władzy publicznej, która nie została utrwalona w jakiejkolwiek formie, tak aby można było w sposób niebudzący wątpliwości odczytać jej treść.”. W przypadku Narodowego Programu Szczepień postęp jest o tyle, że mamy broszurkę! Ale to nie koniec. Narodowy Program Szczepień został wprowadzony uchwałą Rady Ministrów, która nie jest aktem prawa powszechnie obowiązującego. A co za tym idzie, program ten nie jest wiążący dla żadnego podmiotu wykonującego działalność leczniczą. Jak bowiem zwracają uwagę prawnicy Zakładu Bioetyki i Prawa Medycznego Uniwersytetu Jagiellońskiego, zgodnie z art. 93 ust. 1 Konstytucji uchwały Rady Ministrów mają charakter wewnętrzny i obowiązują tylko jednostki organizacyjnie podległe organowi wydającemu tego rodzaju akt. Nie mają więc żadnej prawnie wiążącej mocy podziały na grupy szczepień, czy kolejka szczepień, której „przeskoczenie” przez grupę aktorów i mniej lub bardziej znanych osób wywołało takie poruszenie. 9 stycznia 2021 Co prawda z programem szczepień bezpośrednio związane są jeszcze dwa rozporządzenia, ale i je trudno uznać za podstawę prawną. Pierwsze to rozporządzenie Rady Ministrów z 9 grudnia 2020 r. sprawie ustanowienia Pełnomocnika Rządu do spraw narodowego programu szczepień ochronnych przeciwko wirusowi SARS-CoV-2. Powołano nim na funkcję pełnomocnika ministra Michała Dworczyka, dając mu właściwie wolną rękę w realizacji programu i określając jedynie ogólnikowe ramy kontroli i rozliczalności jego pracy. Drugie rozporządzenie, Ministra Zdrowia, datowane na 4 stycznia grudnia 2021 r., w sprawie metody zapobiegania COVID-19 określa też bardzo ogólnie, gdzie mogą odbywać się szczepienia. Co ciekawe z treści tego rozporządzenia, opublikowanego w Dzienniku Ustaw wynika, że Minister Zdrowia wydał je 31 grudnia ustalając, że zaczyna ono obowiązywać z mocą wsteczną, od 27 grudnia 2020 roku.  Jest to więc albo przykład skrajnego niechlujstwa legislacyjnego, typowego dla tej władzy, albo dziwaczna próba usankcjonowania jakichś praktyk związanych ze szczepieniami, które się zdarzyły, zanim rozporządzenie zostało ogłoszone. A może też być tak, że mamy do czynienia z jednym i drugim. Dodatkowo warto odnotować, że oba rozporządzenia to ledwie jednostronicowe ogólnikowe dokumenty, co dodatkowo utwierdza w przekonaniu, że powstawały w pośpiechu, a nie w efekcie programowania czegokolwiek. Oczywiście, z realizacją programu szczepień są związane także inne akty prawne, jak ustawa z dnia 5 grudnia 2008 roku o zapobieganiu oraz zwalczaniu zakażeń i chorób zakaźnych u ludzi. Ale to jedynie ogólne ramy wykonywania wszelkiej działalności leczniczej. Parafrazując zatem słowa posła Zjednoczonej Prawicy Kamila Bortniczuka wypowiedziane w kontekście zakazu poruszania się w Sylwestra 2020, można ocenić, że podstawa prawna Narodowego Programu Szczepień jest bardzo mocno wątpliwa i można go traktować wyłącznie jako prośbę o odpowiedzialność. 7 stycznia 2021 Taki stan rzeczy to kwintesencja całych rządów prawicy. To państwo, w którym organy władzy od lat nagminnie łamią, albo obchodzą konstytucję, obowiązujące ustawy, a nawet przepisy, które same ustanawiają, albo po prostu działają metodą Jarosława Kaczyńskiego – bez żadnego trybu, na gębę. Symptomatyczna przy tym jest także wypowiedź głównego doradcy rządu ds. pandemii, prof. Andrzeja Horbana, który w rozmowie z radiem TOK FM „pomylił” w szacunkach liczby osób powyżej 60. roku życia, którzy mieliby zostać objęci szczepieniami jako jedni z pierwszych – betka, o ponad siedem milionów. A przecież oczekiwalibyśmy, że taka osoba powinna mieć takie podstawowe liczby w jednym palcu. W tej logice nie ma siły, żeby się coś nie zawaliło. I mamy przykłady takich „zawałów” w związku z samą tylko pandemią. Żeby tylko wspomnieć niesławne zakupy maseczek od instruktora narciarstwa, czy respiratorów od handlarza bronią, które mogły się zdarzyć dlatego, że przepisami pierwszej tarczy wyłączono prawo zamówień publicznych i odpowiedzialność m.in. za przekroczenie uprawnień przez funkcjonariuszy publicznych. Podsumowując, na pierwsze pytanie można by odpowiedzieć – jaki jest stan państwa, każdy widzi. Prawnicy co prawda spierają się, czy program szczepień wymaga regulacji prawnej, czy nie. Osobiście, biorąc pod uwagę jakość naszego życia publicznego, uważam, że zdecydowanie tak. W końcu, nawet w przywołanych już Niemczech, gdzie bądź co bądź ogólna jakość państwa jest jednak lepsza, rząd nie pozwolił sobie na taką nonszalancję i umocował program szczepień ustawowo, określając też w samej ustawie (a nie w rozporządzeniu, czy w jakiejś tam uchwale) podział na grupy szczepionych. U nas jesteśmy w sytuacji, w której działamy poza prawem. A tam, gdzie nie ma prawa, pozostaje tylko liczyć na dobry obyczaj. Dobry, czyli taki, który nie będzie szkodzić jakiemuś dobru wspólnemu. Przy czym w naszym przypadku nie chodzi tylko o dawki szczepionek, ale też zaufanie i wizerunek państwa. Państwo nie tworząc podstaw prawnych zasadniczo pozostawiło realizację programu szczepień nam – obywatelom. W tej sytuacji jedynym regulatorem staje się właśnie obyczaj, i gdzieś na samym końcu też i nasza, indywidualna moralność. To nie pierwszy raz, kiedy władza zostawia nas sobie samym, a później, jak coś jest nie po jej myśli, ma pretensję do tych czy innych (przede wszystkim tych, z którymi nie jest jej po drodze), że coś się nie udało. Wszak obostrzenia dotyczące maseczek i zgromadzeń wprowadzano rozporządzeniami – wbrew konstytucji, która nakazuje, żeby robić to ustawą. Egzekwowanie tych bezprawnych restrykcji pozostawiono policjantom na ulicy i ich sumieniu. A od przeciętnych obywateli oczekiwano, że się temu podporządkują. Kiedy natomiast obywatele masowo wyszli na ulicę, jak w protestach rolników, czy w ramach Strajku Kobiet, zaczęły się dywagacje o zmianach w policji i represje wobec protestujących. Podobnie jest i w naszym przypadku – za realizację programu szczepień odpowiedzialni są pozostawieni samym sobie kierownicy placówek medycznych, konkretni lekarze kierujący na szczepienie, aż po pielęgniarki i pielęgniarzy wbijających igły. A także ci, którzy z tych szczepień chcą skorzystać. I z tym wiąże się wymiar etyczny afery szczepionkowej – etyka to nic innego jak greckie ἦθος, czyli w dosłownym tłumaczeniu – obyczaj. Czy kierownictwo WUM i należącej do niego spółki realizującej program szczepień postąpiło etycznie szczepiąc poza tzw. grupą zero m.in. aktorki i aktorów? Z punktu widzenia li tylko dobra jakim są szczepionki są argumenty za potępieniem, jak i przeciw temu. 3 stycznia 2021 Jeśli bowiem chciano na przykład w ten sposób nie dopuścić do zmarnowania dawek, to można twierdzić, że było to zachowanie etyczne. Uratowano bowiem dobro wspólne jakim są szczepionki. Jeśli kierowano się przy tym pobudkami personalnymi, znajomościami, wówczas takie postępowanie należałoby ocenić jako nieetyczne. Dla mnie o braku zachowania dobrego obyczaju przesądza coś innego, mianowicie niezachowanie zasady transparentności. Jeśli nawet pracownicy WUM kierowali się dobrymi intencjami, chęcią promocji szczepień, czy niedopuszczenia do marnotrawstwa szczepionki, to dalej obowiązuje ich podstawowa zasada demokratycznego państwa: podejmowanie decyzji w sposób transparentny i zrozumiały dla opinii publicznej. Zamiast tego byliśmy świadkami niezrozumiałej uznaniowości, a to zawsze, jeśli nie prowadzi wprost do korupcji, to jest do niej pierwszym krokiem. Czy celebryci postąpili etycznie? To zależy przede wszystkim od tego, czy świadomie brali udział w tej nietransparentnej procedurze, czy też byli po prostu jej ofiarami. Tego chyba nie da się jednoznacznie ustalić. Co najmniej niektóre usprawiedliwienia są bardzo przekonujące. Bezdyskusyjne jest jedno – zarówno WUM, jak i celebryci działali poza prawem. Ale mogli to zrobić dlatego, że państwo PiS im na to pozwoliło. Skutkiem jednak jest nie tylko skandal sam w sobie, ale też skandaliczny sposób rozgrywania go przez władzę do gnębienia swoich przeciwników politycznych i przykrywania własnej nieudolności. To równie nieetyczne, jak powtarzane kłamstwa o końcu pandemii, czy zapewnianie seniorów, że nie muszą się bać wirusa tylko po to, żeby zagłosowali w wyborach zorganizowanych z pogwałceniem standardów demokratycznych. Władza, zamiast kierować się dobrą medyczną zasadą „przede wszystkim nie szkodzić”, zamiast wykorzystać kryzys konstruktywnie, poprawić procedury, odbudować zaufanie publiczne i społeczne, postępuje dokładnie na opak. Gra „aferą”, pogłębia ją i rujnuje dobry obyczaj, prawa nie poprawia, a za cały bałagan próbuje zrzucić odpowiedzialność na innych. Czy można stąd wywieść jakieś wnioski na przyszłość? Oczywiście. Po pierwsze, powrót do zasad państwa prawa. Jedną z takich zasad jest działanie instytucji publicznych (w tym szpitali) tak jak nakazuje konstytucja – zgodnie z prawem i w granicach prawa. Ale najpierw to prawo musi istnieć. Po drugie, prawo i inne decyzje publiczne powinny być tworzone tak, żeby zmniejszyć, a nie zwiększyć ryzyko, że przepisy będą łamane, czy obchodzone. Tego nie można osiągnąć działając na zasadzie „ukazów” wydawanych, czy uchwalanych „z piątku na sobotę” i publikowanych po nocach z mocą wsteczną. W cywilizowanych państwach prawa nie stanowi się w pośpiechu, nawet w sytuacjach kryzysowych, i robi się to w uczciwym dialogu z obywatelami, opozycją i ekspertami. Po trzecie, nawet jak działamy poza prawem, dalej obowiązują nas dobre obyczaje – etyka. W demokracjach do takich podstawowych kryteriów etycznych, które powinny leżeć na sercu przede wszystkim instytucjom publicznym, jest zasada przejrzystości. Jeśli państwo nie mówi nam poprzez przepisy co konkretnie mamy robić, albo robi to zbyt ogólnie, sami stwórzmy reguły i je upublicznijmy jeśli nie chcemy narazić się na zarzut nieetycznego działania. Tak powinien postąpić WUM tworząc własny, wewnętrzny regulamin szczepień określający np.: klarowne zasady „ratowania” dawek, dopuszczania osób spoza kolejki, czy promocji szczepień. Być może takie zasady są zawarte w umowach między WUM i Narodowym Funduszem Zdrowia, tych jednak, nie wiedzieć czemu, nie znamy, bo nie zostały upublicznione (znów brak transparentności). Inną rekomendacją jest skracanie łańcuchów decyzyjnych. Byłoby o wiele lepiej i bardziej transparentnie, gdyby to WUM bezpośrednio realizował program szczepień, a nie poprzez zależną spółkę. Budowanie piramid decyzyjnych zawsze sprzyja nadużyciom i rozmyciu odpowiedzialności. I wreszcie po czwarte, kwestia najtrudniejsza i najogólniejsza, bo dotycząca nie tylko państwa, ale nas wszystkich. Lepiej poradzimy sobie w sytuacjach, gdy państwo zostawi nas samym sobie, jeśli będziemy musieli rozstrzygać we własnych sumieniach co jest dobre, a co złe, jeśli będziemy do tego przygotowani. Niestety u nas z nauką etyki jest bardzo słabo. Efekt braku swoistego treningu etycznego widać jak na dłoni w „aferze szczepionkowej”. Jej uczestnicy, począwszy od rektora WUM, na pielęgniarkach wbijających igłę i celebrytach skończywszy, najwyraźniej niewystarczająco byli świadomi, jak ważna jest klarowna odpowiedź na proste pytania – czy to jest etyczne? Czy to nie zaszkodzi innym czekającym na szczepionkę? Albo przynajmniej, czy reputacja mojej instytucji na tym nie ucierpi? W samym WUM najwyraźniej zabrakło sygnalisty – kogoś, kto skutecznie zatrzymałby tę nietransparentną procedurę lub zakomunikowałby przełożonym, że coś tu jest nie tak. Trudno się jednak dziwić, że zabrakło takiej refleksji, skoro w szkołach i na uczelniach, włączając to niestety uczelnie medyczne od dekad etyka jest traktowana jak piąte koło u wozu. W instytucjach publicznych i w innych miejscach pracy zarządzanie etyczne prawie nie istnieje, a nawet jeśli funkcjonują jakieś kodeksy czy regulaminy, zwykle pełnią funkcję ozdobną, albo autopromocyjną. Celebryci i politycy nie zawsze świecą przykładem. O kościele nawet już nie wspomnę. Pozostaje rodzina, ale patrząc na to, co dzieje się w sferze publicznej, trudno byłoby obronić tezę, że tam kształtowany jest mocny kręgosłup etyczny. Państwo mogłoby się zająć problemem etyki na poważnie w ramach systemu edukacji i szkolnictwa wyższego, czy też promując, ucząc i trenując systematycznie urzędników, medyków i innych pracowników zaufania publicznego. Ale biorąc pod uwagę poziom demoralizacji tej władzy nie ma na to szans. Póki co, pozostaje nam więc tylko autorefleksja i nadzieja, że następnym razem będziemy mądrzejsi przed szkodą. * Grzegorz Makowski, doktor habilitowany socjologii, ekspert forum Idei Fundacji im. Stefana Batorego, adiunkt w Kolegium Ekonomiczno-Społecznym SGH. Zajmuje się między innymi zagadnieniem korupcji i polityki antykorupcyjnej, problematyką społeczeństwa obywatelskiego i organizacji pozarządowych. Autor książek, artykułów naukowych i publikacji prasowych. Władza, Zdrowie, Prawo i Sprawiedliwość, koronawirus
Łętowska: Udowodnijcie obywatelu, że nie obraziliście władzy, czyli wróciło państwo policyjne^Ewa Łętowska^10 stycznia 2021^https://oko.press/letowska-wrocilo-panstwo-policyjne/^Rusztowanie wokół gmachu państwa policyjnego można zacząć rozbierać. Gmach już stoi - pisze prof. Ewa Łętowska o najnowszym pomyśle PiS zmian w kodeksie postępowania w sprawach wykroczeń „Państwo policyjne to takie, gdzie uznaniowość policji określi, co i kiedy będzie uznane za wykroczenie. Przedstawiony projekt nowelizacji prawa wykroczeniowego jest tu dużym krokiem naprzód” – pisze dla OKO.press prof. Ewa Łętowska, profesor w Instytucie Nauk Prawnych PAN, pierwszy rzecznik praw obywatelskich (1988–1992), sędzia NSA (1999–2002) i TK(2002-2011). Prof. Łętowska komentuje projekt ustawy zmieniającej kodeks postępowania w sprawach wykroczeń, który w piątek wieczorem opublikowano na sejmowych stronach. Złożyła go grupa 32 posłów koalicji rządzącej (ich przedstawicielem jest poseł Solidarnej Polski Jan Kanthak). PiS kolejny raz korzysta z szybszej ścieżki legislacyjnej, omijając przy tym obowiązek konsultacji. Najważniejsza zmiana dotyczy zaskarżenia mandatów za wykroczenia. Jeśli ustawa wejdzie w życie, nie będzie już można odmówić ich przyjęcia. Przepis, który dziś to reguluje, po prostu zostanie z kodeksu wykreślony. „Proponuje się przyjęcie założenia, że grzywna staje się wykonalna, a ukarany nie może odmówić przyjęcia mandatu” – czytamy w uzasadnieniu projektu. „Odmowa przyjęcia mandatu niejednokrotnie ma charakter impulsywny i nieprzemyślany, a w konsekwencji powoduje konieczność podjęcia szeregu czynności związanych z wytoczeniem oskarżenia” – uzasadnia zmianę PiS. Poniżej cały artykuł prof. Ewy Łętowskiej. Dowód „na nie” bywa nazywany dowodem diabelskim. To mnie, obywatelce/obywatelowi, należy udowodnić – czyn, udział w przestępstwie, winę, odpowiedzialność, brak dobrej wiary. Tak jest w państwie prawa. Dotychczas w sprawach wykroczeniowych istniała możliwość nieprzyjęcia mandatu wystawionego przez policję – co powodowało konieczność skierowania odpowiednio zredagowanego przez policję wniosku o ukaranie do sądu karnego. Sąd karny oceniał czy w świetle dokumentacji policyjnej doszło do wykroczenia i czy można winnego ukarać. Bo co innego oskarżenie (to należy do policji), a co innego wymierzenie kary (to jest konstytucyjna domena sądu). Inaczej w państwie policyjnym. Tam ma rację władza. Policja nie musi się liczyć z jakimiś niemądrymi domniemaniami niewinności. Ani z tym, że sama nie jest sądem. Wystawia mandat – i tym samym orzeka o czynie, wyznacza karę. Opisuje czyn tak, jak go sama ocenia. Mandat obywatel musi przyjąć. „Odmowa przyjęcia mandatu przez sprawcę niejednokrotnie ma charakter impulsywny i nieprzemyślany, a w konsekwencji powoduje konieczność podjęcia szeregu czynności związanych z wytoczeniem oskarżenia w sprawie o wykroczenie (to z uzasadnienia projektu zmian kodeksu wykroczeń, projekt poselski, druk nr 866). Taki impulsywny i nieogarnięty obywatel nie powinien decydować. Za niego decyduje jego policjant. Dlatego ukarany musi mandat przyjąć. A jak nie – to będzie kara za nieprzyjęcie mandatu. Niewinny nie musi się bać. Do sądu będzie można iść – jak komuś zależy, wolnemu wola. Tylko musi pamiętać, że „odwołanie powinno wskazywać wszystkie znane skarżącemu dowody na poparcie swoich twierdzeń” i że „nie może w postępowaniu sądowym powoływać innych dowodów, niż wskazane ……, chyba że dowód nie był mu znany w chwili wniesienia odwołania”. 14 grudnia 2020 Czyli wprowadza się prekluzję dowodową w postępowaniu przed sądem karnym, i na ukaranego nakłada obowiązek bezbłędnego zakomunikowania sądowi dowodów swojej niewinności. Bo jeżeli zorientuje się później, że zrobił błąd oceniając przydatność znanych mu okoliczności – to przepadło. Nie wiem, czy projektodawcy tej cennej nowelizacji zamierzają także ułatwić sądom pracę upraszczając obowiązki sądu w dojściu do prawdy materialnej poprzez związanie i ich tą prekluzją dowodową. No, ale skoro cały projekt jest przesycony troską o „usprawnienie postępowania w sprawach o wykroczenia oraz odciążenie sędziów sądów powszechnych od obowiązków związanych z rozpoznawaniem spraw o wykroczenia”, to może i tej optymalizacji należy oczekiwać. Albo przynajmniej liczyć na to, że referendarze (zwłaszcza ci słabsi duchem) sami będą się orientowali, co władzy miłe. W końcu doświadczenia z prekluzją dowodową z postępowania w sprawach cywilnych, wskazują, co sprzyja sędziowskiemu oportunizmowi i pasywnej postawie. W postępowaniu sądowym rezygnujemy także z zakazu reformationis in peius [czyli zakaz pogarszania sytuacji oskarżonego w procesie, gdy wyrok zaskarżono wyłącznie na jego korzyść – red.] – „z uwagi na to, że prawo do wniesienia odwołania służyłoby wyłącznie ukaranemu, z wyłączeniem strony przeciwnej. O możliwości orzeczenia na niekorzyść odwołującego się funkcjonariusz nakładający grzywnę mandatem karnym jest obowiązany pouczyć ukaranego” (z uzasadnienia). 15 grudnia 2020 W latach 2017- 2018 r. Karol Modzelewski, w kilku ostatnich wywiadach – komentował obserwowane zmiany ustrojowe, polegające na postępującym wygaszaniu państwa prawa jako tworzenie „pewnego ustawowego rusztowania dla budowy państwa, które nieraz już określałem jako policyjne”. Zapytany dlaczego wraca do klasycznego i nieco niemodnego określenia, wyjaśnił, że różne złożone pojęcia prawne i politologiczne mają tę cechę, że niewiele mówią publiczności, które nie widzi związku między własną kondycją a niezawisłością sędziowską, sporem o praworządność, o pozycję Trybunału Konstytucyjnego. Natomiast jak się powie „państwo policyjne” – to to lepiej dociera i bardziej działa na wyobraźnię: policja sama decyduje, karze i ma rację. Wedle policji ktoś, komu złamano rękę przy nadmiernej interwencji policyjnej, jest sam sobie winien, dając powód do interwencji. Wedle sądu jest inaczej – za eksces przy interwencji odpowiada państwo. I wiedziano to już w PRL: „W razie nagannego zachowania się obywatela, które wymaga interwencji organów Milicji Obywatelskiej, musi się on liczyć z normalnymi skutkami zgodnego z prawem działania, natomiast nie ma obowiązku liczyć się z przekroczeniem uprawnień tego organu.” (SN z 11.11.1966 r., I CR 379/66, skład sądu Przewodniczący: sędzia Z. Masłowski Sędziowie: H. Dąbrowski, J. Krajewski (sprawozdawca). W tegorocznego Sylwestra nie było wiadomo, czy wolno chodzić nocą, czy nie. Co innego mówił premier, co innego niejasny przepis rozporządzenia. Policja ujęła po swojemu: „Policjanci każdorazowo, w przypadku podejmowania przez siebie interwencji wobec sprawców wykroczeń, w sposób indywidualny podchodzą do tego typu sytuacji i sami podejmują decyzję o sposobie ich zakończenia” – przekazał na udostępnionym nagraniu sierż. szt. Mariusz Kurczyk z Komendy Głównej Policji. Wypowiedź wręcz symboliczna: państwo policyjne to takie, gdzie uznaniowość policji określi, co i kiedy będzie uznane za wykroczenie. Przedstawiony projekt nowelizacji prawa wykroczeniowego jest tu dużym krokiem naprzód. 31 grudnia 2020 W uzasadnieniu sporo miejsca poświęcono cytatom z różnych orzeczeń ETPCz co ma przekonać, że wszystko się dzieje „z zachowaniem konstytucyjnej i konwencyjnej gwarancji prawa do sądu w sprawach o wykroczenia”. 6 grudnia 2020 Argumentacja jest prowadzona w doskonale znany sposób – porównujemy trabanta i mercedesa i uznajemy, że to to samo, skoro oba samochody mają i kierownicę, i gaźnik, i hamulce, opony z deklami, a nawet tapicerowane siedzenia. Tylko że każdy złożony ze swoich elementów – pozostają samochodami różnych klas, osiągów technicznych i komfortu eksploatacji. Przedstawiony projekt w wielu aspektach pogarsza sytuację ukaranego i utrudnia mu realizację prawa do sądu w porównaniu do dotychczasowego stanu prawnego w Polsce. Zaś takie arbitralne pogorszenie dotychczasowego standardu już samo w sobie jest naruszeniem art. 6 Europejskiej Konwencji Praw Człowieka. Wielosłowny impet uzasadnienia nie przechodzi w jakość argumentacji. Na FB istnieje policyjna rubryka „Psy Dają Głos”. Wystawiono tam projektowi entuzjastyczną ocenę. A także praktycznie a zapobiegliwie zauważono: „I te zmiany to jest ostatnia rzecz jaką powinni krytykować prawnicy. Przecież to im tylko klientów nagoni.” Zatem: policję się odciąży, obywatela – dociąży, sądom się będzie żyło lepiej, a prawnikom dostatniej. Rusztowanie wokół gmachu państwa policyjnego można rozbierać. Gmach już stoi. Policja i służby, Protesty, Sądownictwo, Prawa człowieka, Ewa Łętowska, Prawo i Sprawiedliwość,
Szczerski: w USA mamy poparcie nie tylko Republikanów, także Demokratów. To nieprawda^Radosław Gruca^10 stycznia 2021^https://oko.press/szczerski-w-usa-mamy-poparcie-nie-tylko-republikanow-takze-demokratow/^Krzysztof Szczerski, odpowiedzialny za politykę międzynarodową w kancelarii prezydenta Andrzeja Dudy, broni szefa. Przekonuje, że polska dyplomacja dbała nie tylko o relacje z Donaldem Trumpem i Republikanami, ale budowała też poparcie w szeregach Demokratów. Fakty temu przeczą Od czasu przeliczenia głosów w wyborach na prezydenta USA, w których kandydata Republikanów Donalda Trumpa pokonał wystawiony przez Demokratów Joe Biden, partia rządząca próbuje odnaleźć się w nowej sytuacji. Nie jest to łatwe, bo podczas swoich rządów ostentacyjnie i bezkrytycznie wspierała Trumpa unikając sytuacji, w których mogłaby być zmuszona do jego krytyki. Druga kadencja Trumpa dawałaby prezydentowi Andrzejowi Dudzie nadzieję na to, że pozostanie nam na świecie choć jeden sojusznik, którym będziemy mogli się pochwalić przed swoim elektoratem. Widać to było wyraźnie także w szeregach rządzących. PiS może mieć problemy z nowym prezydentem nie tylko z powodu łamania praworządności i homofobicznych wystąpień. Biden zapowiedział też odwrót od antyunijnej polityki, którą prowadzi konsekwentnie od lat partia Kaczyńskiego. Oficjalne wypowiedzi polskich władz podkreślały, że niezależnie od tego, kto zasiądzie w Gabinecie Owalnym, Polska pozostanie przyjacielem USA. Będzie to jednak kosztować dużo wysiłku, tym bardziej że jak na razie zatarcie złego wrażenia idzie jak po grudzie. Na przykład 7 stycznia prezydent Andrzej Duda zbagatelizował problem powszechnie piętnowanego przez demokratyczny świat ataku na Kapitol. Podczas gdy inne głowy państwa wyrażały poważne zaniepokojenie wydarzeniami w Waszyngtonie, prezydent uznał je za „wewnętrzną sprawę Stanów Zjednoczonych”. Wydarzenia w Waszyngtonie to wewnętrzna sprawa Stanów Zjednoczonych, które są państwem demokratycznym i praworządnym. Władza zależy od woli wyborców, a nad bezpieczeństwem państwa i obywateli czuwają powołane do tego służby. Polska wierzy w siłę amerykańskiej demokracji. — Andrzej Duda (@AndrzejDuda) January 6, 2021  7 stycznia 2021 Wcześniej prezydent spektakularnie zwlekał z pogratulowaniem Joemu Bidenowi zwycięstwa w wyborach prezydenckich, stawiając się w jednym szeregu z takim przywódcami jak Władimir Putin czy Victor Orbán. 19 grudnia 2020 16 listopada 2020 Tymczasem prezydencki minister Krzysztof Szczerski przekonuje nas, że Prawo i Sprawiedliwość z przyszłą administracją w Waszyngtonie będzie w świetnych stosunkach, a zarzucanie polskiemu rządowi jednoznacznego poparcia dla Trumpa to oszczerstwo. To jest nieprawdą, co próbują suflować politycy czy dziennikarze z polskiej opozycji (...), że cała polska polityka była zawieszona tylko na jednej stronie amerykańskiej sceny politycznej. Nie, myśmy zbudowali poparcie w poparciu obu partiach politycznych  Krzysztof Szczerski, Gość Wiadomości, TVP Info - 07/01/2021 Fot. Sławomir Kamiński / Agencja Gazeta Szczerski jest głównym doradcą ds. polityki zagranicznej prezydenta Polski, a niektóre jego wypowiedzi wskazują na to, że sam przygotowuje wpisy głowy państwa. Bronił wpisu prezydenta, wcześniej przekonywał, że media i politycy czepiają się Dudy za to, że nie pogratulował Bidenowi zwycięstwa, a tylko udanej kampanii. Sprawdziliśmy, czy krytyka za jednoznaczne opowiedzenie się po jednej stronie w amerykańskich wyborach i ostentacyjne wspieranie Trumpa faktycznie jest nieprawdziwa. Zacznijmy od ostatniej wypowiedzi byłego szefa MSZ Witolda Waszczykowskiego, wiceszefa BBN w czasach prezydentury Lecha Kaczyńskiego. „Wydarzeń wczorajszych nie można rozpatrywać bez kontekstu wieloletniego. Do konfliktu ideologicznego, z jakim mamy obecnie do czynienia, doprowadzono co najmniej za czasów Baracka Obamy. To ten prezydent skręcił bardzo mocno w lewo: z obrony interesów amerykańskich w dziedzinie bezpieczeństwa – na kwestie społeczne, obyczajowe. To on doprowadził do znaczących podziałów w USA” – oceniał Witold Waszczykowski w Interii, komentując rozruchy, które wybuchły w Waszyngtonie w środę. Waszczykowski pośrednio atakuje także Bidena, który w administracji Obamy był wiceprezydentem i nigdy nie odcinał się od swojej pracy dla pierwszego prezydenta Afroamerykanina. Jednak PiS przed kampanią unikał frontalnej krytyki Partii Demokratycznej, co zmieniło się w kampanii, gdy ataki na Bidena stały się codziennością. Polskie władze wielokrotnie określały kadencję odchodzącego w niesławie Trumpa jako najlepszy czas relacji z USA w historii naszego kraju. Rządzący zorganizowali Trumpowi wiwatujący tłum podczas jego wizyty w Warszawie. Mniej lub bardziej ostentacyjnie przyłączali się do jego krytyki Niemiec. Osłabiając NATO jako sojusz próbowali forsować przeniesienie części wojsk amerykańskich z bazy w Rammstein w Niemczech do polskich baz. Prezydent Andrzej Duda stwierdził nawet, że w wielu kwestiach ma identyczny pogląd na kwestie polityki międzynarodowej, jak Trump. Kluby „Gazety Polskiej”, najbardziej radykalny i twardy elektorat partii Jarosława Kaczyńskiego, ze swoimi przedstawicielstwami za oceanem agitowały za Trumpem w szeregach Polonii. Wystarczy przejrzeć Twittera czołowych postaci PiS. Szef komitetu wykonawczego partii Krzysztof Sobolewski pisał parokrotnie podczas ogłaszania wyników w poszczególnych stanach, że przeszły one na „jasną stronę mocy”. #Pennsylvania przeszła właśnie na jasną stronę mocy 🙂 #MAGA2020#Elections2020pic.twitter.com/VxWqVVhJqC — Krzysztof Sobolewski 🇵🇱100PL🇵🇱 (@AC_Sobol) November 4, 2020  Ten sam Sobolewski pozwolił też sobie na ciężki „żart” po tym, jak okazało się, że jednak to Biden jest górą. Sugerował, w ślad za niepopartą dowodami retoryką Trumpa, że doszło do fałszerstw. Podawał dalej mem, na którym Biden „dziękował za głosy” na tle cmentarza. Sugestia była aż nadto czytelna, więc spotkał się z krytyką opozycji. Choć poseł mema usunął, niesmak pozostał. Troglodyta zamieszczający takie wpisy jest jedną z najważniejszych osób w PiS. Zapewne przedstawiciele USA wezwą ambasadora RP w Waszyngtonie w celu wyjaśnienia, że nie życzą sobie kpin ze swoich poległych żołnierzy w wydaniu ważnych polityków obozu rządzącego w Polsce. Dno! pic.twitter.com/XA8QgZhtAZ — Tomasz Siemoniak (@TomaszSiemoniak) November 8, 2020  Joe Biden nie wahał się wprost krytykować działań rządu PiS wrogich wobec społeczności LGBT. Odpowiedzią były wpisy na oficjalnym koncie polskiej ambasady, tłumaczące, że w Polsce nie ma „stref wolnych od LGBT” i nie ma dyskryminacji. Popularny w prawicowych mediach poseł Jan Mosiński z PiS nie wahał się nazwać wtedy Bidena „kłamcą”, narzucając narrację prawicy o rzekomej prowokacji. The assertion in Vice President Joe Biden's tweet is based on inaccurate media information, as no “LGBT-free zones” exist in Poland. The Polish Government is committed to the rule of law, equal rights and social inclusion. There is no place for discrimination in our societies. https://t.co/AEnJ7FlRqa — Embassy of Poland U.S. (@PolishEmbassyUS) September 22, 2020  Liar😡. — Jan Mosiński (@MosinskiJan) September 21, 2020  Polska dyplomacja przez ostatnie lata skupiła się na relacjach z USA. Odpuszczano relacje z innymi państwami, brutalnie krytykowano Niemcy i atakowano władze Unii Europejskiej. W relacjach z USA były pewne sukcesy, ale PiS postawił wszystko na jedną republikańską kartę. Kontakty ze Stanami Zjednoczonymi bazowały na relacjach z Donaldem Trumpem, co jest naturalne. Jednocześnie kompletnie zaniedbano relacje z drugim, dziś świętującym zwycięstwo ugrupowaniem – Partią Demokratyczną. Joe Biden w czasie kampanii był krytykowany przez TVP, której prezes Jacek Kurski wprost chwalił się na Twitterze, że kibicuje Trumpowi. Do dziś powielany jest screen z wpisu szefa telewizji, z którego wynika, że wbrew faktom uwierzył w jego wygraną. jacek Kurski pewnie myśli ze wygrał Trump pic.twitter.com/7mVY9DzH5x — krzysiu lesiu🏳‍🌈🇦🇪🇪🇺❄❄❄❄ (@krzych333) December 14, 2020  15 marca 2019 Politycy PiS budowali też proste analogie między polską a amerykańską sceną polityczną. Ich „analizy” ze względu na wyjątkową kuriozalność mogły wręcz wyglądać na celową dezinformację lub skrajną niekompetencję. Część zwolenników Joego Bidena przedstawiali wręcz jako „komunistów” przekonując, że Polska powinna z całych sił kibicować Trumpowi. „Społeczeństwo amerykańskie wychowane w zimnej wojnie jest niechętne komunizmowi. (…) Dla Polski w przypadku wygranej Demokratów byłyby to trudne relacje, bo Joe Biden nie szczędził gorzkich słów pod adresem Polaków mieszkających w Stanach Zjednoczonych czy wobec naszego państwa, porównując nas do krajów autorytarnych czy dyktatur. To bardzo zły prognostyk” – twierdził Tomasz Rzymkowski, poseł PiS w TVP Info. Tymczasem to Biden wygrał wybory i teraz polskie władze mają kłopot. Trudno znaleźć wśród polityków Partii Demokratycznej takich, którzy utrzymywaliby bezpośrednie kontakty z politykami PiS. Próżno też szukać śladów spotkań z liderami Demokratów. Łatwo za to wskazać krytyczne wobec polskiego rządu wystąpienia partii, której kandydat Joe Biden 20 stycznia zasiądzie w fotelu prezydenckim. Solą w oku polskich władz była aktywność demokratycznego kongresmana Eliota Engela, przewodniczącego komisji spraw zagranicznych Kongresu. OKO.press dogłębnie przeanalizowało aktywność komisji, której znaczenie i aktywność bagatelizowali politycy PiS. Z naszej analizy 136 dokumentów Kongresu z lutego 2020 roku wynikało, że interwencji z powodu naruszania demokracji jest tygodniowo tylko 1,5. Polska była napominana trzy razy, tak jak Chiny i Turcja. Dalej: Rosja, Irak, Kenia, Uganda, Honduras, Węgry. Wśród sześciu listów zagranicznych kierowanych w sprawach dotyczących stanu demokracji w poszczególnych krajach, aż dwa były skierowane do władz Polski: 9 lutego 2020 A trzeci apel został skierowany do wiceprezydenta Pence’a, by podczas wizyty w Warszawie poruszył kwestię odchodzenia od demokracji. Wymieniliśmy też powody, dla których interwencje w sprawy polskie się wyróżniały: Powyższe fakty potwierdzają zarzuty opozycji i części komentatorów o wsparcie Republikanów i budowanie relacji polsko-amerykańskich w olbrzymim stopniu bazując na obozie przeciwników nowego prezydenta. Twierdzenia Szczerskiego o zbudowaniu relacji z Demokratami są więc nieprawdziwe. Władza, Świat, Andrzej Duda, Krzysztof Szczerski, Joe Biden, Donald Trump, Prezydent, Kancelaria Prezydenta, Wybory USA
Sukces Izraela: już co piąty obywatel zaszczepiony przeciw koronawirusowi. Ale co z Palestyńczykami?^Jakub Szymczak^9 stycznia 2021^https://oko.press/szczepienia-izrael-palestynczycy/^Świat słusznie jest pod wrażeniem izraelskiej kampanii szczepień. Już co piąty obywatel kraju otrzymał pierwszą dawkę. Na tle tego sukcesu jaskrawo widać jednak, jak Izrael traktuje okupowanych Palestyńczyków Według najnowszych danych portalu Our World in Data z 7 stycznia w Izraelu pojedynczą dawką szczepionki zaszczepiono już 19,55 na 100 osób. To ponad dwa razy więcej niż zaszczepiły drugie w tej klasyfikacji Zjednoczone Emiraty Arabskie z 9,52. W Polsce odsetek zaszczepionych wynosi 0,5 proc. Pamiętajmy, że nie jest to ostateczna liczba zaszczepionych osób – dane porównawcze dla całego świata są podawane w pojedynczych dawkach, a szczepionki najczęściej wymagają dwóch dawek – tak jest w przypadku m.in. preparatów Pfizera i Moderny. Na razie jednak liczby te powinny mniej więcej odpowiadać liczbie zaszczepionych osób.  W Polsce taki wynik na sto osób osiągniemy, jeśli rozdystrybuujemy prawie 7,5 miliona szczepionek. Liczby robią wrażenie, ale Izrael jest mniejszym krajem od Polski i ma do zaszczepienia znacznie mniej obywateli. Jednak nawet w liczbach bezwzględnych bije nas na głowę. Do 7 stycznia w Izraelu zużyto już 1,69 mln dawek szczepionek, ponad osiem razy więcej niż w Polsce. I prawie 10 proc. z całej puli 17,55 mln dawek zużytych na świecie. Kampania szczepień zaczęła się w Izraelu już 19 grudnia. I nie ma wątpliwości, że pierwsze jej tygodnie to niekwestionowany pokaz skuteczności oraz sukces, którym kraj może chwalić się na całym świecie. W pierwszej kolejności szczepieni są pracownicy ochrony zdrowia, osoby z chorobami współistniejącymi i powyżej 60. roku życia. Około 60 proc. tej grupy otrzymało już pierwszą dawkę. Każdy Izraelczyk powyżej 18. roku życia ma obowiązek zapisać się do jednego z czterech ubezpieczycieli zdrowotnych, które prowadzą wspólny zdigitalizowany system informacji o pacjencie i świadczeniach zdrowotnych. To ułatwia skuteczne dotarcie do potencjalnie szczepionych. Z kolei przez to, że Izrael jest niedużym krajem (o powierzchni podobnej do województw zachodniopomorskiego czy podlaskiego), ułatwiona jest dystrybucja. Małe odległości i dobrze zorganizowany system pozwalają nie marnować nadmiarowych dawek. Z tej puli zaszczepionych zostało już ponad 100 tys. osób między 20. a 40. rokiem życia, z których duża część nie pracuje w służbie zdrowia. 9 stycznia 2021 Izrealski rząd zakupił szczepionki od firm Pfizer i Moderna. Ani Izrael, ani producenci nie potwierdzają tego oficjalnie, ale mówi się o tym, że Izrael zapłacił za pojedynczą dawkę więcej i dzięki temu otrzymał kilka milionów dawek wcześniej niż inni. „Powiedzieliśmy Pfizerowi, Modernie i innym, że jeżeli będziemy jednym z pierwszych krajów, które rozpoczną szczepienia, to te firmy szybko zobaczą rezultaty” – mówił Reutersowi izraelski minister zdrowia Juli Edelstein. Umowa z Moderną została podpisana już w czerwcu 2020 roku. Izrael jest też jednak ofiarą swojego sukcesu. Szeroko komentowana na świecie kampania szczepień sprawiła, że inne kraje nie są zadowolone z ilości dawek, jakie otrzymał Izrael otrzymał wcześniej od innych. Firma jest teraz pod presją, aby dystrybuować szczepionkę bardziej sprawiedliwie. Tymczasem Izrael prowadzi wyścig z czasem. Średnia tygodniowa liczba nowych przypadków rośnie od dwóch miesięcy, a od miesiąca wzrasta coraz szybciej – już 6 stycznia przekroczyła rekordowe wcześniej 6 276 z 27 września. Jednocześnie od 4 stycznia spada siedmiodniowa średnia codziennych szczepień. 4 stycznia premier Netanjahu pojechał do arabskiej miejscowości Umm al-Fahm, żeby spotkać się z milionowym zaszczepionym. Oczywiście przy wykonywaniu 150 tys. szczepień dziennie, ustalenie, która osoba została zaszczepiona jako milionowa, jest niemożliwe. Premier chciał jednak udać się do arabskiej miejscowości w granicach Izraela, aby promować szczepienia wśród arabskich obywateli swojego państwa. Arabowie stanowią 21 proc. z 9 mln obywateli Izraela. Netanjahu nie zapowiedział jednak swojej wizyty w mieście, a mieszkańcy nie byli nią zachwyceni. „Nie zamierzam się szczepić i nie potrzebuję Netanjahu, żeby mówił mi, że mam się szczepić. Co on dla nas zrobił przez 20 lat? Nie ma dla nas pieniędzy, przestępczość rośnie, a rasizm jest najwyższy w historii” – mówił „Times of Israel” jeden z mieszkańców ponad 50-tysięcznego Umm al-Fahm. Dla Netanjahu szczepienia to również możliwość prowadzenia kampanii wyborczej, bo w marcu odbędą się czwarte w ciągu dwóch lat wybory parlamentarne. Ale pomysł, żeby pojawić się w arabskim mieście, może dać skutek odwrotny od zamierzonego. Premier jest tam wyjątkowo niepopularny, także z powodu braku szczepionek dla mieszkańców Autonomii Palestyńskiej na terytoriach okupowanych od 1967 roku. 26 grudnia 2020 W strefie Gazy i na Zachodnim Brzegu żyje około pięciu milionów osób, ale pośród Arabów na Zachodnim Brzegu mieszka też ponad 400 tys. izraelskich osadników. Oni szczepionki otrzymają. Mieszkańcy Autonomii – nie. Dyrektor generalny palestyńskiego ministerstwa zdrowia Ali Abed Rabbo powiedział, że liczy na pierwsze dostawy z programu WHO dla biedniejszych krajów w lutym. Dzięki nim będzie można zaszczepić jednak jedynie 20 proc. populacji. Według „Guardiana” izraelscy politycy twierdzą, że umowy pokojowe z lat 90. XX w. nie obligują ich do odpowiedzialności za Palestyńczyków. W związku z tym 10 lokalnych i międzynarodowych organizacji zajmujących się prawami człowieka (m.in. Amnesty International) napisało wspólne oświadczenie. Wskazują w nim, że Izrael ma obowiązek zadbać również o zaszczepienie Palestyńczyków. Powołują się na artykuł 56. czwartej Konwencji Genewskiej z 1949 roku. W artykule czytamy: „Mocarstwo okupacyjne, działając przy współpracy władz narodowych i miejscowych, ma obowiązek zapewnienia i utrzymania, w miarę wszystkich swoich możliwości, funkcjonowania zakładów i służb leczniczych i szpitalnych, jak również zdrowia publicznego i higieny publicznej na terytorium okupowanym, w szczególności przez stosowanie środków o charakterze profilaktycznym i zapobiegawczym, koniecznych dla zwalczania szerzenia się chorób zakaźnych i epidemii”. Izrael podkreśla, że Palestyńczycy rządzą się sami i dlatego sami są odpowiedzialni za szczepienia. Ale jest kilka powodów, dla których takie podejście jest problematyczne. Kompetencje palestyńskiego rządu na Zachodnim Brzegu są ograniczone. Izrael w pełni kontroluje granicę z Zachodnim Brzegiem, wewnątrz enklawy buduje drogi, z których korzystają jedynie żydowscy osadnicy. Jest też znacznie bogatszy od Autonomii i potrzebuje robotników. Codziennie tysiące Palestyńczyków z Zachodniego Brzegu przekracza więc granicę i jedzie do pracy w Izraelu. W 2019 roku ich liczbę szacowano na 130 tys. (razem z pracującymi w izraelskich osiedlach na Zachodnim Brzegu). Takie osoby będą dalej źródłem zakażeń. Izraelski minister zdrowia Edelstein powiedział Reutersowi, że zaszczepienie Palestyńczyków jest w interesie Izraela. Biuro premiera Netanjahu odmówiło jednak agencji komentarza w tej sprawie. Świat, Zdrowie, Benjamin Netanjahu
Brexit: czy to naprawdę miało tak wyglądać? Brytyjczycy próbują się przywyczaić do ceł i granic^Tomasz Bielecki^9 stycznia 2021^https://oko.press/brexit-brytyjczycy-probuja-sie-przywyczaic-do-cel-i-granic/^Co po brexicie? Pierwsi Brytyjczycy już rozbili się o granicę UE, ale teraz najgorętszym problemem jest „handel bez ceł i kontyngentów”, który znaczy co innego, niż spora część brytyjskiego biznesu wywnioskowała z obietnic Borisa Johnsona Wielka Brytania formalnie opuściła Unię już przed blisko rokiem, ale do końca grudnia funkcjonowała, jakby nadal była krajem członkowskim (choć bez obecności i prawa głosu w instytucjach UE). I dopiero od początku tego roku Londyn jest poza wspólnym rynkiem i unią celną z Unią Europejską, a obywatelom brytyjskim nie przysługują prawa obywateli UE. „Przecież mieliśmy negatywne testy na koronawirusa!” – tak kilkunastu Brytyjczyków protestowało tuż po Nowym Roku, gdy holenderskie służby graniczne zatrzymały ich na lotnisku Schiphol oraz w porcie promowym Hoek van Holland. Podobne historie wkrótce powtórzyły się z podróżami do Hiszpanii, bo Unia (wraz z pozaunijnymi krajami Schengen) już wczesną wiosną 2020 zamknęła swe granice zewnętrzne z powodu pandemii dla podróżnych bez bardzo poważnych powodów wjazdu. I zasadniczo wpuszcza tylko swoich obywateli oraz rezydentów. Ci Brytyjczycy nie mieli ani bardzo poważnych powodów rodzinnych dla wjazdu na teren Unii, ani nie wracali ze świąt w ramach swej stałej pracy – tłumaczyli Holendrzy. Dotychczas Londyn nie zastosował podobnego epidemicznego zamknięcia granic wobec Unii, a nawet do końca 2020 roku – pomimo swego pobrexitowego okresu przejściowego w UE – wyłamywał się z unijnej blokady pandemicznej. 24 grudnia 2020 Pierwsza poważna zmiana dla podróżnych z UE (na pobyt do trzech miesięcy nie trzeba wizy) pojawi się w październiku, kiedy do wjazdu do Wlk. Brytanii nie wystarczy dowód osobisty któregoś z krajów Unii, lecz będzie wymagany paszport. Jednak głównym pobrexitowym tematem w Wielkiej Brytanii są w tych dniach „reguły [określania] pochodzenia” towarów w handlu z Unią. Zasada „żadnych ceł, żadnych kontyngentów eksportowych”, na której opiera się obowiązująca od 1 stycznia umowa handlowa UE-Londyn, nie oznacza bowiem braku granicy celnej. Towary brytyjskie wwożone do Unii są obciążane stawką zerową (i na odwrót), ale co, jeśli ich pochodzenie jest tylko częściowo brytyjskie? Szczegóły zależą od rodzaju towarów, jednak zasadniczo jeśli co najmniej 40 proc. ich wartości (części składowych, robocizny) powstała poza Wielką Brytanią, mogą podpadać pod przynajmniej częściowe oclenie. Niektóre branże były tego doskonale świadome, a Londyn dla produkowanych u siebie samochodów elektrycznych nawet wytargował w Brukseli okres przejściowy do 2026 roku, gdy Unia nie będzie uwzględniać azjatyckich akumulatorów jako niebrytyjskiej części auta (to mogłoby doprowadzić do ich oclenia). Jednak nawet tak wielkie sieci sklepowe jak H&M wydają się – tak przynajmniej wynika z wypowiedzi ich szefów w mediach brytyjskich – zaskoczone, jak mocno „reguły pochodzenia” rozrywają ich dotychczasowe łańcuchy dostaw. I to pomimo triumfalnych deklaracji premiera Johnsona z grudnia o wynegocjowaniu w Brukseli handlu bez ceł (w rzeczywistości Unia proponowała „żadnych ceł, żadnych kontyngentów” od początku rokowań). 30 grudnia 2020 Nowe zasady najszybciej uderzyły w handel na linii Irlandia – Wielka Brytania – kontynentalna UE, bo nawet towary przewożone z Unii do Unii poprzez Zjednoczone Królestwo (do kontynentalnej UE z Irlandii, gdzie je wyprodukowano lub zaimportowano np. z USA i oclono na granicy zewnętrznej UE) ryzykują oclenie, na przykład we Francji jako towar o pochodzeniu niebrytyjskim. Dotychczas takich ciężarówkowych przewozów było 150 tys. na rok. Organizacje brytyjskich przedsiębiorców naciskały w ostatnich paru dniach na rząd Johnsona, by natychmiast zaczął z Unią rozmowy o klauzuli zwalniającej przewozy Irlandia – Wlk. Brytania – kontynentalna UE z wymogów celnych (i umożliwił szerokie zwolnienia tranzytowe), ale obecnie Bruksela nie ma na to żadnej ochoty. „Brexit ma swe konsekwencje. Naszym zadaniem nie jest ratowanie roli Wielkiej Brytanii jako węzła importowego i dystrybucyjnego dla Unii” – tłumaczył w tym tygodniu jeden z urzędników UE. Wkrótce „reguły pochodzenia” uderzą też w eksport w drugą stronę, czyli np. Francja – Wlk. Brytania – Irlandia. Brytyjczycy w połowie roku zaczną stosować wymogi z umowy handlowej z Unią, które Londyn na razie – zgodnie z zapowiedziami sprzed paru miesięcy – jednostronnie uchylił z powodu niewydolności swej administracji. Brytyjczycy muszą bowiem zatrudnić i wyszkolić około 50 tys. ludzi (więcej niż pracuje we wszystkich instytucjach UE zwalczanych przez brexiterów za biurokrację) do obsługi swej nowej granicy celnej i regulacyjnej z Unią. Sieć Mark&Spencer szacuje, że jedna trzecia towarów w jej sklepach w Irlandii może podpadać pod nowe obciążenia. Dla Londynu to temat toksyczny politycznie ze względów suwerennościowych, bo dla zachowania „niewidzialnej granicy” między Irlandią oraz Irlandią Płn. (to ustalono w brexitowej umowie rozwodowej sprzed roku), towary wwożone do Ulsteru z reszty Zjednoczonego Królestwa są traktowane jako import. Północnoirlandzcy przedsiębiorcy mogą potem oczekiwać rekompensat od Londynu, ale jednak nie są zwolnieni z celnych wymogów biurokratycznych. Swój hub dla krajów Unii przenosi do Polski firma Astom Chemicals, która dotąd importowała produkty chemiczne dla przemysłu kosmetycznego spoza Europy najpierw do Wielkiej Brytanii, a stamtąd sprzedawała do różnych krajów UE. Także z Wielkiej Brytanii do Polski swój unijny węzeł dystrybucyjny przenosi firma Premium Plus UK importująca sprzęt medyczny (głównie stomatologiczny) m.in. z Chin. Celem jest nie tylko ominięcie podwójnych ceł, ale też nowych obciążeń administracyjnych co do kontroli norm. Londyn opuścił bowiem system niezakłóconego handlu na wspólnym rynku UE, który opiera się na wspólnym ustalaniu i egzekwowaniu standardów dotyczących poszczególnych towarów (jak bezpieczeństwo zabawek czy jakość żywności) przez unijnych regulatorów, co zresztą było pomysłem wypromowanym przez rząd Margaret Thatcher. 3 lutego 2020 Teraz nowy wymóg kontroli regulacyjnych przy wwozie z Wielkiej Brytanii do UE jest tylko częściowo złagodzony przez system „zaufanych przedsiębiorców handlowych” (będą samodzielnie deklarować zgodność części towarów z normami), a także pewne ułatwienia m.in. dla przemysłu chemicznego. Według nieoficjalnych szacunków ok. 4 proc. towarów będzie musiało podlegać naocznej inspekcji przez służby graniczno-celne. Johnsonowi nie udało się uzyskać od Brukseli żadnego złagodzenia kontroli weterynaryjnych i fitosanitarnych przy imporcie do Unii. Szkoccy eksporterzy owoców morza do Unii alarmowali przed paru dniami Londyn, że grozi im zapaść, bo nowe wymogi wydłużyły wywóz ich towarów m.in. do Francji z jednego do czterech, pięciu dni. Brytyjski minister Michael Gove przekonuje, że początkowe trudności szybko miną, bo eksporterzy na własnych błędach nauczą się, jak poprawnie wypełniać dokumentację i dopełniać procedur. Ale z drugiej strony ruch towarowy między Dover i Calais odbywał się w ostatnim tygodniu tylko na pół gwizdka (okres poświąteczny plus ograniczenie pandemiczne), a prawdziwy test nowej granicy przyjdzie dopiero w połowie miesiąca. Wielka Brytania ma nadwyżkę w eksporcie usług do Unii, ale unijno-brytyjska umowa skupia się na handlu towarami (tu nadwyżkę ma UE). I choć przewiduje także pewne ułatwienia co do usług, to w sektorze finansowym – jak narzekają przedstawiciele City – w zasadzie jest „brexitem bez umowy”. I sprawę usług finansowych pozostawia do dalszych rozmów w 2021 roku. Jednak ich owocem ma być co najwyżej prawnie niewiążący „protokół ustaleń”, a wszelkie ewentualne ułatwienia w dostępie graczy z City do rynku UE pozostaną wyłącznie w gestii Brukseli. Brytyjskie gazety pisały w tym tygodniu, że w tych dniach z City do kilku ośrodków w UE odpłynął obrót denominowanymi w euro akcjami o wartości 6 mld euro. Ale większość banków, ubezpieczycieli i innych instytucji finansowych już na długo przed końcem 2020 roku przeniosła swą działalność skoncentrowaną na UE z Londynu do swych biur we Frankfurcie, Paryżu lub Dublinie. EY oszacowała, że do UE przeniesiono aktywa o wartości 1,2 bln funtów i około 7500 miejsc pracy związanych z ich obsługą.   Świat, Brexit Wielka Brytania
Trumpowi zostało już tylko GG. Twitter bezterminowo zawiesza konto prezydenta USA^Maria Pankowska^9 stycznia 2021^https://oko.press/trumpowi-zostalo-juz-tylko-gg-twitter-bezterminowo-zawiesza-konto-prezydenta-usa/^Twitter bezterminowo zawiesił osobiste konto Donalda Trumpa, bo urzędujący prezydent USA nie przestaje gloryfikować ataków na Kapitol i sugerować, że wybory, które przegrał, nie były demokratyczne. Internetowa przestrzeń dla kłamstw Trumpa i kampanii nienawiści jego zwolenników zmniejsza się. Kłopoty ma też ulubiona apka trumpistów Parler Twitter postanowił bezterminowo zawiesić konto Donalda Trumpa w piątek 8 stycznia 2021 roku. Platforma podjęła tę decyzję po „dokładnym przeanalizowaniu ostatnich wpisów pochodzących od @realDonaldTrump”. Uznała, że istnieje ryzyko „dalszego podżegania do przemocy”. Konto prezydenta wygląda obecnie tak:  Urzędujący prezydent USA mógł spodziewać się takiego obrotu spraw. Jeszcze w środę 6 stycznia Twitter zawiesił go na 12 godzin po tym, jak Trump pochwalił osoby szturmujące Kapitol, tweetując, że są „patriotami”. Portal ostrzegał, że zablokuje go bezterminowo, jeśli sytuacja się powtórzy. „Mając na uwadze horrendalne wydarzenia, jakie miały miejsce w tym tygodniu, w środę uprzedzaliśmy, że kolejne naruszenia regulaminu Twittera mogą mieć taki skutek” – czytamy w oświadczeniu. Przypomnijmy: 6 stycznia 2021 zwolennicy Trumpa wtargnęli do budynku Kapitolu w Waszyngtonie, gdzie Kongres USA zatwierdzał wybór Joe Bidena na 46. prezydenta Stanów Zjednoczonych. Wcześniej Trump na zorganizowanym przed Białym Domem wiecu „Save America” („Ocalmy Amerykę’) powtórzył zarzut sfałszowania listopadowych wyborów oraz zapewniał zwolenników, że „nigdy nie przyzna się do porażki”. „Wiem, że wszyscy tu zebrani wkrótce ruszą pod budynek Kapitolu, żeby pokojowo i patriotycznie wyrazić swój głos” – oświadczył ze sceny. W zamieszkach z policją zginęło pięć osób. 8 stycznia 2021 Mimo to Trump najwyraźniej nic nie zrobił sobie z ostrzeżeń Twittera. W piątek 8 stycznia opublikował dwa kolejne tweety. „75 mln wspaniałych Amerykańskich Patriotów, którzy głosowali na na mnie, na [hasła – red.] NAJPIERW AMERYKA i na UCZYŃMY AMERYKĘ ZNÓW WIELKĄ, zapiszą się w historii ZŁOTYMI ZGŁOSKAMI. Nie można ich lekceważyć i jakkolwiek niesprawiedliwie traktować!!!” – napisał Trump (pisownia oryginalna). Twitter zinterpretował to jako sygnał, że prezydent w dalszym ciągu odmawia pokojowego przekazania władzy swojemu następcy. Kolejny wpis tylko to potwierdził. „W odpowiedzi na wasze pytania: nie wybieram się na inaugurację 20 stycznia” – poinformował Trump. Twitter zauważył, że taka deklaracja tylko umocni zwolenników prezydenta w przekonaniu, że wybory w USA zostały sfałszowane. Może też stanowić zachętę do ataków podczas uroczystości. Obydwa tweety portal uznał za naruszenie swojej polityki, w której wyraźnie zakazuje gloryfikowania przemocy. Zawieszenie dotyczy osobistego profilu prezydenta @realDonaldTrump, ale Twitter zamierza przyglądać się także oficjalnym profilom rządowym @POTUS [skrót of President of the United States, ang. prezydent Stanów Zjednoczonych – red.] i @WhiteHouse [ang. Biały Dom – red.], by wykluczyć obchodzenie zakazu. Na razie jednak nie zamierza ich wyłączać. Zgodnie z polityką platformy Donald Trump nie powinien także wykorzystywać osób trzecich do pisania na Twitterze w jego imieniu. Tymczasem tuż po tym, jak jego własne konto zostało zwieszone, Trump zatweetował z konta @POTUS: „Jak mówiłem już od dawna Twitter posuwa się coraz dalej w ograniczaniu wolności słowa. Dziś wieczorem pracownicy Twittera porozumieli się z Demokratami i Radykalną Lewicą, by usunąć moje konto z portalu, by mnie uciszyć”. Wpis został natychmiast usunięty. Jak podaje telewizja CNN Twitter zawiesił także oficjalne konto kampanii wyborczej prezydenta @TeamTrump po tym, jak podało ono dalej usunięte wpisy z konta @POTUS. Dyrektor ds. mediów społecznościowych Mike Hahn zaprotestował przeciwko tej decyzji. Napisał, że konto przekopiowało jedynie oświadczenie prezydenta dla mediów. W piątek wieczorem Biały Dom miał rozesłać dokument o treści identycznej, jak ta, którą opublikowało konto @POTUS. „Dziennikarze powinni zadać sobie ważne pytanie: jeśli opublikuję dokładnie to, co powiedział prezydent, czy ja również zostanę usunięty? Nie zrobiliśmy nic ponad to”– powiedział Hahn. Twitter widzi jednak wyraźną różnicę między raportowaniem słów Trumpa przez dziennikarzy, a powtarzaniem ich przez konto oficjalnej kampanii wyborczej. Rzecznik platformy tłumaczył, że to drugie było próbą obejścia zakazu przez prezydenta. Przeciwnicy Trumpa od dłuższego czasu apelowali do portali społecznościowych o usunięcie jego kont. W czwartek 7 stycznia na apele zareagował zarząd Facebooka. „Wierzymy, że ryzyko pozwolenia prezydentowi na to, by dalej korzystał z naszego serwisu jest w tym okresie zbyt duże. Dlatego przedłużamy blokadę, jaką założyliśmy na jego profilach na Facebooku i Instagramie na czas nieokreślony, nie krótszy niż najbliższe dwa tygodnie, do czasu aż zakończy się proces pokojowego przekazania władzy” – napisał w oświadczeniu Mark Zuckerberg. 8 stycznia 2021 Na tym jednak nie koniec problemów Trumpa w internecie. Kłopoty ma także ulubiona platforma społecznościowa jego zwolenników – Parler – nazywana Twitterem dla skrajnej prawicy. To właśnie na Parler mieli skrzykiwać się uczestnicy szturmu na Kapitol 6 stycznia. W piątek 8 stycznia Google postanowił usunąć Parler ze swojego sklepu z aplikacjami Google Play w trosce o „bezpieczeństwo użytkowników”. Tym samym znacznie utrudnił użytkownikom telefonów z oprogramowaniem Android pobranie Parler. Tego samego dnia Apple rano postawił platformie ultimatum: albo zacznie moderować i usuwać wpisy nawołujące do przemocy, albo zniknie także z App store’u. „Otrzymaliśmy liczne skargi na niewłaściwe treści w serwisie Parler, a także zarzuty, jakoby Parler był wykorzystywany do planowania, koordynowania i ułatwiania nielegalnych czynności w Waszyngtonie 6 stycznia 2021 roku, które doprowadziły (m.in.) do utraty życia, uszczerbku na zdrowiu i zniszczenia mienia. Wszystko wskazuje, że aplikacja używana jest nadal do planowania i ułatwiania dalszych nielegalnych i niebezpiecznych działań” – czytamy w piśmie Apple do Parler, do którego dotarł portal BuzzFeed. Apple dał kierownictwu platformy 24 godziny na wypracowanie i przekazanie mu „planu poprawy moderacji”. W innym wypadku usunie aplikację z App store. Szef Parler John Matze nie zamierza posłuchać. „Nie ulegniemy presji ze strony przeciwników swobody konkurencji. Zawsze egzekwowaliśmy nasze zasady przeciwdziałania przemocy i przestępczości i będziemy robić to nadal. Ale NIE ulegniemy motywowanym politycznie firmom i zwolennikom autorytaryzmu, którzy nienawidzą wolności słowa” – napisał. 7 stycznia 2021 Matze na swoim profilu w Parler bronił też Donalda Trumpa po tym, jak Twitter po raz pierwszy zawiesił jego konto: „Tchórzliwi zwolennicy autorytaryzmu z Twittera wykopali prezydenta Trumpa z Twittera na 12 godzin. Co za banda tchórzy”. Podobnego zdania jest część polskich prawicowych dziennikarzy i polityków. Wiceminister aktywów państwowych Janusz Kowalski z Solidarnej Polski na Twitterze tak skomentował działania internetowych platform: „TAK DLA WOLNOŚCI W INTERNECIE! W odpowiedzi na antydemokratyczne, cenzorskie działania gigantów technologicznych, absolutnie kluczowa staje się akceptacja w Sejmie inicjatywy ministrów @MS_GOV_PL @ZiobroPL @sjkaleta @SolidarnaPL – ustawy gwarantującej wolność w internecie!”. Świat, Donald Trump, twitter wybory w usa
Kogo nie zaszczepią w I kwartale? Plany rządu odbierają nadzieję nauczycielkom i 60-latkom^Piotr Pacewicz^9 stycznia 2021^https://oko.press/kogo-nie-zaszczepia-w-i-kwartale/^Szczepienie medyków w obecnym tempie potrwa do 15 lutego, ale to nie ma znaczenia dla osób z etapu 1, które tak czy inaczej spotka rozczarowanie. W I kwartale nie zostaną zaszczepione ani nauczyciele, ani mundurowi, ani nawet 60-latkowie. Szczepionki wystarczy zapewne dla dwóch trzecich osób 70 plus Sobota 9 stycznia przyniosła wiadomość o zaskakująco małej liczbie szczepień w etapie 0 („medyków”) po raz pierwszy poniżej 10 tys., co może być sygnałem mniejszej wydolności i/lub mniejszej motywacji do szczepień w etapie 0 (patrz dalej). Ale głównym tekstem jest spojrzenie w przyszłość. Kto ma szanse zostać zaszczepiony w I kwartale 2021 roku, a kto takich szans nie ma, choć należy do osób uprawnionych w I etapie szczepień? Aby to oszacować, trzeba przyjąć założenia dotyczące: W dodatku analizować należy osobno dwie „linie szczepień”, które będą się w I kwartale toczyły równolegle, niezależnie od siebie. „Medycy”, czyli personel służby zdrowia (także administracyjny i techniczny) już szczepią się w tzw. szpitalach węzłowych, których jest 509 (ale ministerstwo zdrowia informuje też, że „szczepionki dotarły do 624 punktów medycznych”, bo w niektórych szpitalach utworzono dodatkowe punkty). Ogromna rzesza osób z etapu I będzie się szczepić w punktach szczepień, które zostały ostatecznie wybrane ze zgłoszeń ponad 8 tys. placówek. Jest już ich lista, z podziałem na województwa. Punktów jest 5 956 (od 829 w woj. mazowieckim do 161 w lubuskim). Obie linie szczepień będą korzystać z tego samego zasobu szczepionek. W miarę pewne jest, ile szczepionek będzie miała Polska do dyspozycji w I kwartale. Michał Dworczyk – „pełnomocnik rządu ds. narodowego programu szczepień ochronnych przeciwko wirusowi SARS-CoV-2” – 7 stycznia podał, że będzie to 5,8 mln dawek, co pozwala zaszczepić 2,9 mln osób. Z rachunków OKO.press wynika, że może ich do końca marca być nieco więcej: 6 mln 140 tys. dawek dla 3 mln 70 tys. osób.  Polska powinna mieś w I kwartale do dyspozycji: Razem daje to możliwość zaszczepienia w pierwszym kwartale 3 mln 70 tys. osób. Niestety, ogłoszona 8 stycznia decyzja Komisji Europejskiej o zakupie dla Wspólnoty drugiej transzy 300 milionów szczepionek wejdzie w życie dopiero w II kwartale.  I nasze, i rządowe szacunki opierają się na założeniu cotygodniowej dostawy 360 tys. dawek szczepionki Pfizera. Tymczasem 28 grudnia 2020 roku dostaliśmy 300 tys., ale za to 4 stycznia 387 570 dawek. Uwaga! W wyliczeniu nie uwzględniamy szczepionki AstraZeneca, która 30 grudnia 2020 roku została dopuszczona do użycia w Wlk. Brytanii. Polska ma nadzieję zakupić nawet 16 mln dawek szczepionki AstraZeneca. Jest ona o wiele tańsza i nie trzeba jej mrozić w niskich temperaturach, ale Unia raczej nie zarejestruje jej do końca stycznia, gdyż do końca 2020 roku firma nie złożyła wniosku. Jakaś część szczepionek zostanie zmarnowana, na skutek uszkodzenia preparatu lub… braku osób uprawnionych i chętnych. Według informacji ministerstwa zdrowia do 8 stycznia zutylizowane zostało 238 dawek, czyli 1,3 promila z 189 tys. dawek podanych pacjentom. To tak mała liczba, że możemy ją dalej pominąć. Szacując liczebność grup do zaszczepienia nie uwzględniamy też mieszkających w Polsce cudzoziemców; wielu z nich ma takie same prawa do szczepień jak osoby z polskim obywatelstwem  Szczepienie jednej osoby ma kosztować budżet państwa ok. 80 zł (2 dawki po 39,9 zł).  Koszt zakupu z budżetu wszystkich zamówionych 60,2 mln dawek szczepionki ma wynieść ok. 2,4 mld zł, co oznacza, że szczepienie jednej osoby ma kosztować budżet państwa ok. 80 zł (2 dawki po 39,9 zł). Dla porównania – roczny koszt programu 500 plus od 2019 roku wynosi ok. 40 mld zł licząc same wypłaty dla rodzin.  Według Narodowego Programu Szczepień etap 0 (Zero) obejmuje: NFZ precyzuje, że możliwość zaszczepienia mają mieć także: Szczepieniami objęci zostaną również: Jak informował minister Dworczyk, na przeprowadzane szczepienia grupy zero zgłosiło się [do 29 grudnia] ok. 400 tys. z miliona uprawnionych osób. Termin zapisów został przedłużony do 14 stycznia. Rząd zakłada osiągnięcie 70 proc. szczepień w tej grupie. Czy to się uda? Nie wiadomo. Na razie są tylko doniesienia z placówek. W Narodowym Instytucie Onkologii zapisało się 1 680 osób na 2 850 (czyli 59 proc.). Placówka zamówiła 1 800 dawek, dotarły w poniedziałek 4 stycznia. „W trzy dni zaszczepiliśmy 1 800 osób. Jest więcej chętnych, będziemy prosili o dosyłanie następnych!” – informują na FB. Pierwsze szczepionki podano 27 grudnia. Do 8 stycznia wykonano 189 tys. szczepień, co dawałoby średnio dziennie 14,5 tys. szczepień, ale system się dopiero rozkręcał i w międzyczasie był okres świąteczno-noworoczny. Dopiero od 5 stycznia ministerstwo podaje codziennie informacje o sumie wykonanych szczepionek, co pozwala na obserwację, jak toczy się ten proces. Na wykresie niżej sumujemy sprowadzone do Polski szczepionki Pfizera (trzy transze: 9 750 sztuk, 300 tys. sztuk i prawie 388 tys. sztuk) oraz wykonane szczepienia: W ostatnich czterech dobach szczepienia przebiegały w tempie pokazanym na kolejnym wykresie: Wszystkie medyczne wskaźniki epidemii (nawet liczba odnotowanych zgonów na COVID-19!) w dni świąteczne są niższe niż w dni powszednie, bo opieka medyczna w dni wolne od pracy pracuje „na pół gwizdka”. Stąd wynika zapewne mniejsza liczba szczepień raportowanych 7 stycznia (dane o szczepieniach w święto Trzech Króli) i być może także w poświąteczny piątek 8 stycznia. Warto dodać, że szczepionki są dostarczane do miejsc szczepień w poniedziałki i być może w niektórych pod koniec tygodnia ich już brakuje. Średnia krocząca z 5-9 stycznia wynosi prawie 25 tys. dziennie. Być może taka właśnie – 25 tys. średniodziennie -jest wydolność systemu: wyższa (40 tys.) w dni powszednie i niższa (10-20 tys.) w dni świąteczne. Oznaczałoby to po ok. 50 szczepień średnio dziennie na każdy z 509 szpitali węzłowych. Spadek wyników szczepień w czwartek i w piątek – publikowanych z jednodniowym opóźnieniem w piątek (8 stycznia) i sobotę (9 stycznia) – może też być rysować prawidłowość: placówki zamawiają szczepionki w czwartek, dostają w poniedziałek i zaczynają szczepić osoby z listy zgłoszeń, z dnia na dzień coraz mniej. Kilkakrotnie pisaliśmy, że niezależnie od podaży szczepionki spowalniać proces może asekuracyjna postawa szpitali. Boją się zamawiać więcej szczepionek, bo jeśli zabraknie im uprawnionych „medyków”, nie mają jak legalnie wykorzystać dawek. Zarządzenie NFZ zezwalające na zaszczepiania w takiej sytuacji pacjentów szpitali oraz rodzin medyków, które dawało placówkom bufor bezpieczeństwa, obowiązywało tylko do 6 stycznia. Słabsze wyniki 7-9 stycznia wynikają z obaw szpitali, podsycanych przez krytykę/nagonkę na „grupę Jandy„, która została zaszczepiona poza kolejnością. Jeśli w etapie „0” zaszczepi się 700 tys. „medyków/medyczek” (każde z nich dwukrotnie) i będzie się to odbywało w dotychczasowym tempie średnio po 25 tys. dziennie, szczepienia powinny potrwać 56 dni, czyli do 15 lutego 2021 roku. Jeśli średnia dzienna szczepień wzrośnie np. do 40 tys., proces zakończy się 5 lutego, jeśli spadnie do 15 tys. potrwa do końca marca 2021. Ani skrócenie, ani wydłużenie etapu 0 nie powinno mieć jednak wpływu na szczepienia osób z etapu 1. 7 stycznia 2021 Najczęściej mówi się tu o seniorach, czyli – według Narodowego Programu Szczepień – osobach w wieku 60 plus. Ale etap 1 obejmie też: oraz dwie duże grupy zawodowe: Służby mundurowe to: „Żołnierze Wojska Polskiego, w tym Wojsk Obrony Terytorialnej, funkcjonariusze Policji, Straży Granicznej, Straży Gminnej i Miejskiej, Straży Pożarnej, pracownicy TOPR oraz GOPR, którzy biorą bezpośredni udział w działaniach przeciwepidemicznych oraz odpowiadają za bezpieczeństwo narodowe”. Ile to razem osób? Główny doradca premiera ds. walki z epidemią prof. Andrzej Horban skompromitował się szacując liczbę osób 60 plus na „około 2 miliony”, tymczasem jest ich aż 9 mln 710 tys.  Według rocznika demograficznego GUS 31 grudnia 2019 roku żyło w Polsce 6 mln 947 tys. osób w wieku 65 plus. Ponadto, według piramidy wieku przedstawionej przez GUS w 2019 roku żyło w Polsce osób w wieku: Daje to razem 9 mln 710 tys. osób w wieku 60 plus.  Inne grupy z etapu 1 to (liczebności przybliżone): Władze nie podają, ile osób jest uprawnionych do szczepienia w etapie 1, z naszych kalkulacji wynika, że aż 10,5-10,6 miliona osób, przy czym część w ramach szczepienia indywidualnego, a część zbiorowego. Stworzenie tak ogromnej grupy uprawnionej okazuje się błędem, bo rozbudziło nadmierne nadzieje rzeszy ludzi z wielu różnych grup społecznych. A przecież opracowując strategię rząd wiedział, na jakie dawki szczepionki może liczyć. 7 stycznia min. Dworczyk poinformował, że szczepienia w etapie 1 zaczną się od osób 70 plus. To automatycznie oznacza, że inne kategorie zawodowe (nauczyciele, żołnierze itd.) będą musiały poczekać, podobnie jak osoby w wieku 60-69 lat. Policzmy, co to oznacza. Ile jest Polek i Polaków w wieku 70 plus? Patrząc od góry na piramidę wieku na rok 2020, jaką publikuje GUS, dodajemy do siebie: Razem Polek i Polaków w wieku 70 plus jest zatem 4 mln 660 tys., wśród nich znacznie więcej kobiet niż mężczyzn. Na przykład w wieku 70 lat (rocznik 1951) mamy 240 tys. pań i 180 tys. panów. Nie wiadomo. Generalne założenia Narodowego Programu Szczepień mówiły o 70-80 proc. zaszczepień wśród wszystkich dorosłych, a sondaże wskazywały na nieco większe zainteresowanie osób starszych niż młodszych. Załóżmy, że spełni się obietnica rządu i do szczepienia zgłosi się 70 proc. osób w wieku 70 plus. Daje to rzeszę 3 mln 262 tys. seniorów, dla których potrzeba 6 mln 524 tys. dawek szczepionki. Gdyby frekwencja wyniosła 50 proc., do zaszczepienia byłoby 2 mln 330 tys. seniorów. Rzecz w tym, że z dostępnych w I kwartale 5,8 – 6,2 mln dawek, aż 1,4 mln zużyją „medycy” z grupy 0 (przy założeniu, że zaszczepi się 70 proc. z nich). Dla seniorów w I kwartale zostanie tylko 4,4 – 4,8 mlndawek, czyli wystarczy dla 2,2 – 2,4 mlnosób w wieku 70 plus. Leku zabraknie dla 1,0 – 1,2 mln najstarszych Polek i Polaków, czyli dla około jednej trzeciej chętnych. Gdyby rząd, jak deklaruje, szczepił „od osób najstarszych” i brał kolejne roczniki od stulatków (jest ich 3,5 tys.), 99-latków (4,5 tys.), 98-latków (6 tys.), …90-latków (71 tys.), 80-latków (194 tys.) itd., szczepionek wystarczyłoby dla 73-latków, ale dla 72-latków i młodszych już by zabrakło. Oczywiście ma znaczenie dla szczepionych (im szybciej tym lepiej), ale nie dla prognozy liczby osób z etapu 1, które zostaną zaszczepione w pierwszym kwartale. Bo limit wyznacza tu mała liczba dostępnych szczepionek, wystarczy ich tylko dla 1,5-1,6 mln osób. W jakim tempie szczepić będzie każdy z 5 956 punktów? Zdążą bez pośpiechu, bo od 15 stycznia do 31 marca będą miały do wykonania tylko 3,0-3,2 mln szczepień, co oznacza średnio dziennie – licząc tylko dni powszednie (jest ich w tym czasie 73) – tylko po 7 (siedem!) szczepień na punkt. Wszystko wskazuje więc, że w I kwartale zaszczepimy wszystkich „medyków”, a także mniej więcej połowę chętnych 70-latków. Pozostałe grupy z etapu 1 nie dostaną szczepionki. Kiedy mogą na to liczyć? Trudno powiedzieć, bo nie wiadomo: Kluczowe znaczenie ma też kolejność, jaką dla grup z 1 etapu 1 ustali rząd. Zapewne najpierw dokończy szczepić 70-latków, ale czy potem pójdą: Tak czy inaczej pozostanie do zaszczepienia ok. 6,0 mln chętnych osób z etapu 1. I tu poza podażą szczepionki będzie liczyło się tempo szczepień w prawie 6 tys. punktów. Ogłaszając nabór punkt rząd stawiał warunek co najmniej 180 szczepień tygodniowo, z którego widząc brak zgłoszeń, wycofał się, ale nawet dwukrotnie mniej dałoby w skali kraju ponad 2,3 mln szczepień miesięcznie. Nie jest łatwo wskazać racjonalną i sprawiedliwą kolejność szczepień. Zaproponowana przez rząd zakładała priorytet dla osób, które walczą o zdrowie i życie chorych (medycy, etap 0), a w drugiej kolejności dla tych, które są najbardziej zagrożone w razie zakażenia (wiek), biorą udział w zwalczaniu epidemii i zabezpieczeniu funkcjonowania państwa (służby) oraz niosą zagrożenie dla innych w razie zakażenia (nauczyciele). Kryterium wieku nie budzi wątpliwości. „Wśród osób powyżej 60. roku życia obserwuje się znaczny wzrost odsetka zgonów, co stanowi przesłankę do tego, by chronić tę grupę społeczną w sposób szczególny. Osoby powyżej 60. roku życia, będą szczepione począwszy od osób najstarszych z pierwszeństwem dla tych, którzy są aktywni zawodowo, są w trakcie diagnostyki i leczenia wymagającego wielokrotnego lub ciągłego kontaktu z placówkami ochrony zdrowia oraz z chorobami współistniejącymi zwiększającymi ryzyko ciężkiego przebiegu COVID-19″ – stwierdza Narodowy Program Szczepień. Nie wiadomo jednak, czy wskazane dodatkowe kryteria – poza samym wiekiem – będą naprawdę brane pod uwagę przy ustalaniu kolejności. Jest jednak grupa zawodowa z etapu 1, którą należałoby potraktować priorytetowo, a może nawet zaszczepić wraz z najstarszymi seniorami. Chodzi o nauczycielki (w 90 proc. kobiety) nauczania początkowego, ponieważ po feriach, 17 stycznia rząd planuje otwieranie szkół zaczynając od klas I-III, w których osobisty kontakt dzieci z nauczycielką i rówieśnikami jest warunkiem skutecznego uczenia się i w ogóle rozwoju. Jeśli tak się stanie, niezaszczepione nauczycielki i nauczyciele mogą zarażać SARS-CoV-2 dzieci i odwrotnie, będą szczególnie narażeni na zakażenie przez zakażone bezobjawowo małe dzieci. W ten sposób mogą powstawać dodatkowe ogniska epidemii, a proces nauczania będzie wciąż przerywany. W dodatku, zestresowane nauczycielki/nauczyciele nie będą pełnić tej roli, której od nich oczekujemy – dając dzieciom ciepłą relację, w tym także bawiąc się z nimi i np. przytulając, gdy się popłaczą. Trudno oszacować, ile osób powinno być zaszczepionych, aby bezpiecznie uruchomić nauczanie początkowe. Nauczycielek/nauczycieli jest 60-70 tysięcy (wszystkich nauczycieli w podstawówkach jest 271 tys. ), do tego dochodzi kilkoro pracowników w każdej z 14,4 tys. podstawówek, którzy musieliby podjąć pracę, aby klasy I-III wróciły do nauki stacjonarnej. W grę wchodzi ok. 100 tys. osób. Podobny priorytet powinny mieć nauczycielki przedszkolne, których jest 89 tys. (dane za rok szkolny 2019/2020).         Zdrowie, Michał Dworczyk, Ministerstwo Edukacji Narodowej, COVID-19 koronawirus szczepienia na COVID-19
„Myślę, że Trump to zrobi: ułaskawi sam siebie przed końcem kadencji” [ROZMOWA]^Agata Szczęśniak^9 stycznia 2021^https://oko.press/mysle-ze-trump-to-zrobi-ulaskawi-sam-siebie-przed-koncem-kadencji-rozmowa/^„Zdrowy rozsądek, tradycja, kultura prawna tego zakazują. Ale w sensie prawnym to możliwe. Gdyby Trump siebie ułaskawił, byłoby powszechne oburzenie: »Nie ma prawa!«. Ale długo potrwa, zanim będziemy mogli prawnie to rozstrzygnąć" – mówi OKO.press amerykanista prof. Bohdan Szklarski Po tym, jak 6 stycznia 2021 na amerykański Kapitol wtargnął tłum, a w wyniku zamieszek zginęło pięć osób, pojawiają się pytania o osobistą odpowiedzialność prezydenta Donalda Trumpa za te wydarzenia. A prezydent, którego kadencja kończy się 20 stycznia, ma rozważać, czy na wszelki wypadek nie zastosować prawa łaski… wobec samego siebie. W czasie swojej kadencji Trump ułaskawił 70 osób. W tym wielu swoich współpracowników, m.in. byłego doradcę ds. bezpieczeństwa Michaella Flynna, który kłamał FBI, czy Rogera Stone’a, który kłamał przed Kongresem. Kwestię ułaskawienia przez prezydenta reguluje art. II §2 amerykańskiej Konstytucji: „Prezydent stosuje prawo łaski w sprawach o przestępstwa przeciwko Stanom Zjednoczonych, z wyłączeniem spraw wszczętych wskutek postawienia w stan oskarżenia przez Izbę Reprezentantów”. W oryginale: „President (…) shall have power to grant reprieves and pardons for offenses against the United States, except in cases of impeachment”. Nie ma tu mowy o tym, kogo prezydent może, a kogo nie może ułaskawiać. Czy prezydenckie prawo łaski stosuje się wobec niego samego? Rozmawiamy o tym z amerykanistą prof. Bohdanem Szklarskim. „Samo-ułaskawienie” Trumpa byłoby czymś, czego nie zrobił żaden inny prezydent w historii Stanów Zjednoczonych. Amerykańscy komentatorzy zwracają uwagę, że ułaskawienie nie dawałoby Trumpowi ochrony przed postępowaniami na szczeblu stanowym. Mógłby uniknąć jedynie zarzutów stawianych przez władze federalne. Z punktu widzenia Trumpa: to zawsze coś. Inni zauważają, że takie działanie byłoby wbrew jednej z podstawowych zasad życia społecznego: nikt nie powinien być sędzią we własnej sprawie. Ale nie takie zasady Trump łamał. Agata Szczęśniak, OKO.press: Czy Donald Trump może sam siebie ułaskawić? Media i wielu polityków zarzucają mu odpowiedzialność za wydarzenia na Kapitolu, w wyniku których zginęło pięć osób. „New York Times” donosi, że od dnia wyborów Trump rozmawiał ze swoimi współpracownikami o tym, jak zapewnić sobie niewinność. Prof. Bohdan Szklarski, amerykanista, Collegium Civitas: Teoretycznie Trump może to zrobić. Amerykańska Konstytucja mówi, że prezydent nie może siebie ułaskawić tylko w jednym przypadku: impeachmentu. I z tego część prawników – jest ich mniejszość – wyciąga wniosek, że Konstytucja nie zakazuje takiego „auto-ułaskawienia”. Zdrowy rozsądek tego zakazuje, uzus, tradycja prawna, kultura polityczna – zakazują. Ale w sensie prawnym to możliwe. Ojcowie Założycie nie wpadli na to, żeby tego zakazać. Nie ma procedur, które by zmuszały prezydenta do uzyskania czyjejkolwiek zgody na ułaskawienie kogokolwiek. Nie musi się konsultować z ministrem sprawiedliwości. Jeśli tego nie zrobi, to nie czyni jego aktu bezprawnym. Może wstać rano i podjąć decyzję, że chce kogoś ułaskawić, np. Rudy’ego Giulianiego [prawnik Trumpa]. Albo Donalda Trumpa. 8 stycznia 2021 Ułaskawienie dotyczy osób skazanych. Prokuratura dopiero bada wydarzenia na Kapitolu. Załóżmy, że postawiłaby Trumpowi zarzuty po 20 stycznia, gdy przestałby już być prezydentem. Czy Trump może dziś ułaskawić siebie „na zaś”? Na wypadek zarzutów, które jeszcze nie zostały postawione? Tak. I myślę, że to zrobi. Pójdzie drogą prezydenta Forda. W 1974 roku Gerald Ford ułaskawił Richarda Nixona za wszystkie przestępstwa, które mogłyby wyjść na jaw po zejściu z urzędu, ale zostały popełnione w trakcie sprawowania urzędu. Śledztwa były w toku. Tak samo będzie w tej sytuacji. Takie ułaskawienie załatwiałoby sprawę w sensie prawnym, śledztwa straciłyby sens. Trump martwi się nie tylko ostatnimi zarzutami – o podżeganie do przemocy czy wręcz zamach stanu. Są też inne śledztwa.  Jest ich wiele. Od lat prokuratura w Nowym Jorku śledzi jego podatki. Toczą się też różne inne sprawy, które uderzają bezpośrednio w podstawy materialne jego przedsiębiorstwa. Celowo nie mówię o imperium, bo jest to kolos na glinianych nogach. Te sprawy nie dotyczą tylko jego własnej kariery politycznej, ale całej organizacji gospodarczej Donalda Trumpa. Skupiamy się teraz na zarzutach namawiania do przemocy i przewrotu, ale dla Trumpa ważniejsze są chyba te sprawy gospodarcze. To, co się działo na Kapitolu, dało mu kolejny argument za tym, żeby się ułaskawić. Gdyby faktycznie to zrobił, co działoby się potem? Byłoby powszechne oburzenie: „Nie może!”, „Nie ma prawa!”. Ale to długo potrwa, zanim będziemy mogli prawnie to rozstrzygnąć. Zawsze znajdzie się prawnik – ze znanej kancelarii albo z tytułem profesorskim – który powie, że jest możliwe coś, co wszystkim wydaje się niemożliwe. Wystarczy jeden taki głos, żeby sprawa przestała być oczywista. Nawet nie wiem, kto miałby w sposób prawny podważyć ułaskawienie Donalda Trumpa przez samego siebie. Sąd Najwyższy? Raczej nie ma takiej możliwości. Ale może okaże się, że jest? Przez te cztery lata odkrywamy demokrację na nowo. Tak samo jak my odkrywamy polską demokrację, tak Amerykanie odkrywają swoją. Zaglądają w zakamarki reguł, przepisów, zasad pisanych i niepisanych. Niektóre są łamane, inne będą wykorzystywane. To się okazało na przykład przy przeliczaniu głosów w wyborach prezydenckich 2020. Nikomu wcześniej nie przyszło do głowy, żeby się zastanawiać, jaką rolę przy liczeniu głosów elektorskich odgrywa wiceprezydent. Czy wiceprezydent może uznać inny zestaw elektorów? Na zdrowy rozum: jest zestaw elektorów przysłanych przez stan i wiceprezydent nie ma wyboru. Ale przez dwa czy trzy dni wszyscy się zastanawiali, czy ustawa mówi, czy Mike Pence otwiera czy liczy i co to znaczy. Powiedział pan, że w takim przypadku toczące się śledztwa stracą sens. A może nie? Nie mieliśmy jeszcze do czynienia z taką sytuacją. Pewnie Kongres dalej będzie się zajmował tą sprawą, bo Demokraci będą chcieli jak najdłużej utrzymywać Trumpa w stanie oskarżenia. Być może w orzeczeniach dotyczących impeachmentu są jakieś interpretacje prawne, które będą wskazówką, czy ułaskawianie jest legalne. Bo w Konstytucji tego nie ma. Czy amerykańscy prezydenci byli pociągani do odpowiedzialności prawnej po zakończeniu prezydentury? W XX wieku raczej nie. Prezydentura się kończy i kończą się emocje wokół niej. To też jest cecha amerykańskiej prezydentury. Skupiamy się na tym, co nowe, rozmawiamy o przyszłości, o tym, co będzie. A tego, który odszedł – skorumpowany czy nie – już nie ma. Wyjątkiem może być Bill Clinton. Może są sprawy, które ciągnęły się po tym, jak przestał być prezydentem. Ale Clinton nie poszedł siedzieć, choć miał za co – za kłamstwo. A czy Trumpa można jeszcze teraz usunąć z urzędu? Demokraci i część Republikanów chcą impeachmentu.  Z punktu widzenia technicznego jest to niemożliwe. Gdyby był jeszcze rok prezydentury, można by o tym rozmawiać. Postawienie zarzutów w ramach impeachmentu dokonuje się w Izbie Reprezentantów. Do tego potrzebna jest zwykła większość. To Demokraci mogą zrobić. Ale usunięcie dokonuje się w Senacie i tam potrzeba 2/3 senatorów. Demokraci ich nie mają, w Senacie minimalną większość mają Republikanie. Być może Nancy Pelosi [przewodnicząca Izby Reprezentantów, Demokratka] ma na myśli tylko pierwszy etap, czyli postawienie zarzutów? Myślę, że próba impeachmentu na dwa tygodnie przed końcem kadencji ujęłaby powagi tej procedurze, która jest zarezerwowana dla naprawdę bardzo poważnego złamania prawa, „high crimes”. Używanie jej w sposób nagły dezawuuje tę praktykę. Ci, którzy będą na to naciskać, zwłaszcza po lewej stronie Demokratów, tylko sobie zaszkodzą. Myślę, że Demokraci za kilka dni nie będą o tym mówić. 8 stycznia 2021 W przypadku Trumpa mówi się o nawoływaniu do przemocy czy wręcz do zamachu stanu. To są bardzo poważne zarzuty. Prokurator stanu Waszyngton powiedział, że śledztwo dotyczy „wszystkich osób [które mogły mieć związek z wydarzeniami na Kapitolu], nie tylko tych, które weszły do budynku”.  Decydujące jest to, że zostały tylko dwa tygodnie. Gdybyśmy mieli rok, wtedy na pewno Demokraci postawiliby Trumpa w stan oskarżenia. Teraz nie ma to najmniejszego sensu, tym bardziej, że i tak na jego temat wiemy wszystko. Podniesienie tej sprawy to nie jest ujawnienie: „Trump jest zły”, tylko potwierdzenie wszystkiego, co wiemy od dawna. Czyli pozwolić mu odejść? Mimo pięciu osób, które zginęły na Kapitolu? Gra toczy się w pewnym sensie o zablokowanie powrotu Trumpa w przyszłości. To może być ważniejsze – stworzenie wokół Trumpa narracji, która bardzo utrudni mu powrót za cztery lata i odegranie ważnej roli w polityce w międzyczasie. Ale Demokraci muszą bardzo uważać, żeby nie uczynić z niego ofiary. W dzisiejszych spolaryzowanych mediach nie jest trudno sobie wyobrazić, że jeżeli przekroczą pewną barierę, Trump stanie się męczennikiem. A nie wiemy, gdzie ta granica jest, na ile można uderzać w prezydenta? „Widzicie, nie odpuszczają, ścigają. I to nie mnie, tylko was”. Trump posługuje się taką retoryką. Przecież zagłosowało na niego 70 milionów ludzi. Gdyby wybory odbyły się dziś, pewnie nadal zagłosowałoby na niego z 60 mln, ogromna liczba. On bardzo dobrze umie się zaprezentować jako przedstawiciel narracji antysystemowej, Demokraci muszą uważać, żeby nie przesadzić w atakach na niego. Pewnie będziemy się dowiadywać coraz więcej na temat zakulisowych rozmów Trumpa. Ci ludzie ewidentnie byli przygotowani, że wtargną na Kapitol, mieli sprzęt. Jak zawsze Trump powstrzymał się i nie powiedział im, co mają tam zrobić. Ale wzywał, żeby iść na Kapitol. Zawsze może powiedzieć: nie kazałem wchodzić do środka. Jednak jego prawnik mówił: „zróbmy próbę ognia tej demokracji” – to jest jeszcze bardziej jątrzące. Jeśli się okaże, że Trump miał bardziej bezpośrednie kontakty z tymi ludźmi, to rzeczywiście grozi mu oskarżenie o próbę zamachu stanu. Myślę, że to jest sytuacja „na dwoje babka wróżyła”. Demokraci stoją przed wyborem politycznym. Mogą uznać, że to jest szansa na dobicie Trumpa, postawienie mu zarzutów i przekreślenie jego powrotu do polityki. Ale takie działanie może być też uznane za przekroczenie granicy i nadużycie ze strony władzy. Nancy Pelosi zadeklarowała jednak, że jeśli wiceprezydent Mike Pence nie zareaguje i nie użyje 25. poprawki, to Demokraci rozpoczną procedurę impeachmentu. Byłaby to druga próba impeachmentu wobec Trumpa. Może być tak samo jak z pierwszym impeachmentem. Nancy Pelosi nie chciała inicjować tej procedury, ale została do tego zmuszona. Choć sprawa była lekko dęta, raport Muellera już był i wiadomo było, że tam nie ma amunicji. Ale grunt był przygotowany, więc Demokraci zdecydowali się jechać z tym dalej. A w minionej kampanii wyborczej sprawa impeachmentu nawet nie była podnoszona przeciwko Trumpowi. Była już martwa. Mike Pence już się wypowiedział w kwestii 25. poprawki, że nie będzie się to angażował. 25 poprawka nie jest przeznaczona do sytuacji, kiedy nam się nie podoba to, co mówi i robi prezydent. Chodzi o sytuacje, kiedy prezydent nie jest w stanie pełnić urzędu. Są tacy, którzy właśnie to mówią.  Popatrzmy na to, co Trump robi w ostatnich dniach: złagodniał, jest potulny jak baranek, wypowiada się w sposób mainstreamowy. To w jakiś sposób zamyka usta tym, którzy chcieliby skorzystać z 25. poprawki. To jest bardzo dziwna poprawka. Teoretycznie pozwala bardzo łatwo usunąć prezydenta. Wystarczy wiceprezydent i własny rząd, który orzeknie, że dziękujemy prezydentowi. Nie jest potrzebna większość kwalifikowana, wystarczy zwykła większość. Myślę, że Amerykanie teraz przemyślą tę poprawkę. Gdyby Trump został w ten sposób usunięty z urzędu, byłoby bardzo źle dla prezydentury i systemu politycznego. Dlaczego? To by pokazało, że można używać tego narzędzia w sporach politycznych. Amerykańskie partie są podzielone na frakcje. To, że prezydent jest republikaninem czy demokratą, nie znaczy, że ma poparcie całej swojej partii. Być może nie miały nawet poparcia całego swojego gabinetu. Ktoś mógłby spekulować o takich przewrotach gabinetowych w przyszłości. Np. lewica demokratyczna przeciwko Joe Bidenowi. Oczywiście to political fiction. Ale ta poprawka powstawała w czasach, kiedy nikomu nie przychodziło do głowy to, co dziś się dzieje, że jest możliwa taka prezydentura. Gdyby Trumpowi postawiono zarzuty, mógłby kandydować w 2024 roku? Dopiero prawomocny wyrok w procesie karnym sprawia, że nie będzie miał prawa ubiegania się o stanowisko. Świat, Donald Trump,
Psychozy po zakażeniu koronawirusem. „Panicznie się boisz i zupełnie nie wiesz, dlaczego”^Sławomir Zagórski^9 stycznia 2021^https://oko.press/psychozy-po-zakazeniu-koronawirusem-panicznie-sie-boisz-i-zupelnie-nie-wiesz-dlaczego/^O tym, że po COVID-zie zdarza się post-COVID już wiemy. Wiemy też, że często wiąże się to z kłopotami z pamięcią i nastrojem. Na tym nie koniec. Okazuje się, że niewielka liczba chorych zapada na poważne psychozy. Dlaczego tak się dzieje?     45-letni Marek zachorował na COVID w październiku 2020. „Wirus obszedł się ze mną łagodnie” – opowiada. „Przez kilka dni miałem lekko podniesioną temperaturę, byłem obolały, straciłem węch. W domu spędziłem tydzień. Jeszcze przez jakiś czas czułem się zmęczony. W ciągu dnia musiałem się położyć, funkcjonowałem tak na pół gwizdka. Ale w sumie nie mogę narzekać” – mówi Marek. Dopiero 2-3 tygodnie po ustąpieniu fizycznych objawów choroby pojawiły się nowe, psychiczne dolegliwości. „W dzień zaczęły mnie nękać bardzo silne stany lękowe, a w nocy śnić się koszmary” – opowiada mężczyzna. „Dawniej czasem zdarzało mi się odczuwać lęk, ale to, czego doświadczałem teraz, było zupełnie niepodobne do doświadczeń z przeszłości. Wyobraź sobie, że nagle dopada cię fala silnego, obezwładniającego lęku, bez żadnej przyczyny, pozbawiona jakiejkolwiek merytorycznej treści. Panicznie się boisz, a nie jesteś w stanie powiedzieć, dlaczego”. „Jeszcze gorsze były koszmary senne. Każdemu z nas zdarza się jakiś niemiły sen, ale u mnie zaczęło się to ponad dwa miesiące temu i do tej pory męczy prawie dzień w dzień. To są niezwykle nieprzyjemne, intensywne i bardzo plastyczne sny. Śni mi się np., że mój najstarszy 16-letni syn wstaje w nocy z łóżka i dusi swojego trzyletniego braciszka. To niezwykle realistyczny obraz, a przecież nie ma w nim nawet śladu racjonalności” – opowiada nasz rozmówca. „To okropnie męczące. Budzisz się zlany potem w stanie absolutnej paniki o 04:00 i już nie śpisz do rana. A rano wstaje dzień, trzeba normalnie ruszyć do pracy. W rezultacie narasta uczucie zmęczenia, spada nastrój. Początkowo myślałem, że może mam trudniejszy moment w pracy czy coś, ale teraz wydaje mi się, że to ewidentnie efekt pochorobowy”. „Nie mogę co prawda powiedzieć tego ze 100-procentową pewnością, ale związek czasowy jest niewątpliwy. Poza tym ja nigdy wcześniej czegoś takiego nie przeżywałem” – tłumaczy. „Czy szukałem pomocy? Tak. W końcu poszedłem do psychiatry, dostałem leki na stany lękowe. Przyznam się, że ich nie zażyłem. Ale jakby co, mam te środki. Zacząłem natomiast czytać na ten temat i doczytałem się, że mnóstwo ludzi po przejściu COVID-19 ma podobne problemy. A są tacy, u których rozwija się prawdziwa psychoza. To na szczęście nie jest mój przypadek. Powiem jednak, że po tej lekturze bardzo mi ulżyło. Mój nastrój po kilku tygodniach wrócił do normy. Żeby jeszcze skończyły się te senne koszmary” – kończy Marek. Osób przeżywających podobne kłopoty ze zdrowiem jak Marek jest rzeczywiście coraz więcej. Najpierw przechodzą COVID, na ogół dość lekko, a potem zaczynają się problemy neurologiczne lub/i psychiczne. Część z nich ma wyraźne problemy ze snem. Inni przeżywają silne spadki nastroju. Jeszcze inni mają bardzo poważne kłopoty z koncentracją i pamięcią. W Polsce zajmuje się nimi m.in. dr Michał Chudzik, kardiolog z Uniwersytetu Medycznego z Łodzi. Dr Chudzik kilka miesięcy temu zaczął przyjmować pacjentów, którzy przechorowali COVID-19, ale potem przez kolejne miesiące nie mogli dojść do siebie. 17 października 2020 Lekarza z racji jego specjalności interesowały głównie zaburzenia kardiologiczne, ale wśród jego pacjentów zdarzali się też tacy z zaburzeniami pamięci, lękiem, depresją. Pisałem w OKO.press o dokonaniach dr. Chudzika – do połowy października zdążył zaopiekować się 232 chorymi. Wśród nich znalazły dwie nauczycielki, które skarżyły się, że po przejściu zakażenia wróciły do pracy, ale nie są w stanie prowadzić lekcji, bo zapominają podstawowe rzeczy. Niedawno na łamach „Wyborczej” dr Chudzik przyznał, że ma już ponad pół tysiąca pacjentów. A w tym m.in. hydraulika, który mówi: „Pracuję od 20 lat w zawodzie i zapominam prostych czynności, które kiedyś mogłem robić z zamkniętymi oczyma. Idę do klienta i nie wiem, jak przykręcić baterie przy umywalce. Co robić doktorze?”. Spośród pacjentów dr. Chudzika już ponad 100 ma wyraźne problemy poznawcze. „Zorganizowaliśmy [dla nich] konsultacje neurologiczne” – mówił dziennikarce „Wyborczej” lekarz. „Zespołem kieruje dr Bożena Adamkiewicz, która w szpitalu im. Kopernika w Łodzi uruchomiła poradnię dla tych osób”. Liczba chorych z podobnymi kłopotami rośnie z każdym dniem. 5 stycznia 2020 dr Michał Chudzik zatwittował: „Powikłania neurologiczno-psychiczne zaczynają dominować u chorych po COVID-19. Dzisiaj w poradni ośmioro z 13 chorych po hospitalizacji podaje istotne zaburzenia pamięci i orientacji”. Na dolegliwości ze strony układu nerwowego skarżył się też jeden z moich młodych rozmówców, który dość ciężko przeszedł COVID. „Mój mózg ucierpiał w chorobie. Dochodzę do siebie, ale wciąż trudno mi np. dobierać słowa” – opowiadał. 28 grudnia 2020 Bywa niestety i tak, że problemy psychiczne po przejściu COVID-19 przybierają postać ostrej psychozy. W większości także u osób, które nigdy wcześniej nie cierpiały z powodu jakichkolwiek zaburzeń psychicznych. Ich liczba na szczęście jest niewysoka, ale przypadki takich zachorowań opisywane są na całym świecie coraz częściej. Ostatnio spory artykuł poświęcił tej kwestii „The New York Times”. Jedna z pacjentek, której losy opisuje dziennik, to 42-letnia fizjoterapeutka, matka czworga dzieci, która sama nigdy nie miała żadnych kłopotów psychicznych, w jej rodzinie również nikt nie chorował psychicznie. Kobieta zgłosiła się sama na oddział psychiatryczny po tym, jak zaczęła słyszeć głosy mówiące jej najpierw, że powinna się sama zabić, a potem, że powinna zabić własne dzieci. Opowiadała, że wciąż nawiedzają ją obrazy dwojga bestialsko zamordowanych dzieci. Jedno z nich zostało rozjechane przez ciężarówkę, drugie miało obciętą głowę. Okazuje się, że jedynym punktem zaczepienia w historii medycznej pacjentki była infekcja wywołana przez koronawirus wiosną 2020 roku. Opiekujący się nią psychiatra – dr Hisam Goueli początkowo nie był pewien, czy to rzeczywiście SARS-CoV-2 jest przyczyną jej kłopotów. „Ale potem – powiedział – zobaczyliśmy drugi, trzeci, czwarty tego typu przypadek i doszliśmy do wniosku, że coś w tym musi być”. W wywiadach, a także w specjalistycznych artykułach lekarze opisali później m.in. przypadek 36-letniej kobiety pracującej w domu opieki w Karolinie Północnej, która uwierzyła, że ktoś chce porwać trójkę jej dzieci i po to, by je przed tym ustrzec, próbowała przeciągnąć je przez okienko restauracji szybkiej obsługi typu drive-through. Z kolei 30-letni robotnik budowlany z Nowego Jorku zaczął wyobrażać sobie, że jego kuzyn czyha na jego życie i w ramach samoobrony sam próbował udusić go w łóżku. 49-letni mężczyzna słyszał głosy i wierzył, że jest diabłem. A 34-letnia kobieta zaczęła chodzić z nożem, obnażać się przed nieznajomymi i dolewać płynu do dezynfekcji rąk do posiłków. Niezależnie od opisu takich indywidualnych przypadków w fachowych czasopismach medycznych ukazały się też zbiorcze wyniki badań na ten temat. I tak w jednej z prac brytyjskich, która została opublikowana w czerwcu 2020, opisano losy 153 pacjentów, którzy przeszli COVID, a następnie cierpieli z powodu neurologicznych lub psychiatrycznych powikłań. U dziesięciorga z nich doszło do rozwoju psychozy. Inna praca, tym razem z Hiszpanii, dotyczy 10 tego typu pacjentów, którzy znaleźli się w jednym z miejscowych szpitali psychiatrycznych. Lekarze nie rozumieją, skąd biorą te postcovidowe psychozy. Wydaje się, że nieprawidłowe funkcjonowanie mózgu może być z jednej strony wynikiem odpowiedzi immunologicznej organizmu na obecność wirusa, a z drugiej problemów naczyniowych w przebiegu COVID. Dr Robert Yolken, wirusolog z Johns Hopkins University School of Medicine w Baltimore, uważa, że chociaż pacjenci fizycznie zdrowieją po przebytym zakażeniu, w niektórych przypadkach ich system immunologiczny nie potrafi się wyłączyć i wciąż pracuje, próbując nieefektywnie usuwać resztki wirusa z organizmu. „To właśnie przedłużająca się aktywacja układu immunologicznego prawdopodobnie jest główną przyczyną tzw. „mgły mózgowej” i problemów z pamięcią, na jakie uskarża się wielu postcovidowych pacjentów” – twierdzi dr Yolken. „Część z nich ma kłopoty neurologiczne, część psychiatryczne, wreszcie część i takie, i takie – uważa lekarz. „Aktywacja układu immunologicznego może prowadzić do produkcji neurotoksyn, a te z kolei przedostają się przez barierę krew/mózg do mózgu i tam wywołują uszkodzenia” – twierdzi dr Vilma Gabbay z Psychiatry Research Institute w Albert Einstein College of Medicine (Bronx, NY). 31 grudnia 2020 „Zaburzenia funkcji poznawczych mogą wynikać np. z mikrozmian naczyniowych w mózgu” – mówił z kolei na łamach „Wyborczej” wspomniany dr Michał Chudzik. „Jedna z naszych teorii zakłada, że na poziomie krew/mózg dochodzi do zmian przepływów, a to powoduje zaburzenia funkcjonowania mózgu. Robiliśmy już tym pacjentom rezonans mózgu, ale nie widać zmian organicznych” – opowiadał lekarz. „Skany mózgu, a także badania płynu mózgowo-rdzeniowego nie wykazały żadnych objawów infekcji” – przyznaje na łamach dziennika „The New York Times” dr Vilma Gabbay, która opiekowała się dwojgiem pacjentów z ostrą psychozą po COVID-19. Większość opisanych pacjentów przeszła COVID stosunkowo łagodnie. Poważne psychiczne następstwa nastąpiły od dwóch tygodni do kilku miesięcy później. To, co zaskakuje lekarzy, to wiek chorych. Większość z nich to osoby 30-, 40-, 50-letnie. A akurat tym wieku bardzo rzadko dochodzi do rozwoju opisanych psychoz. Podobne objawy towarzyszą raczej schizofrenii, która rozwija się u młodszych pacjentów, albo demencji u osób starszych. Co więcej, niektórzy z opisanych pacjentów – jak np. 42-letnia fizjoterapeutka, która sama zgłosiła się do szpitala – czują wyraźnie, że coś z nimi jest nie tak. Tymczasem ludzie z psychozą zwykle nie mają poczucia utraty kontaktu z rzeczywistością. 2 grudnia 2020 Jak donosi „The New York Times” niektórzy z postcovidowych pacjentów, u których doszło do rozwoju psychozy, wymagają dłuższych pobytów w szpitalu, podczas których lekarze próbują różnych mogących im pomóc terapii. Eksperci nie wiedzą, co jest przyczyną, że niektóre osoby narażone są na większe ryzyko takich powikłań – czy to kwestia genów, czy raczej niewykrytych wcześniej predyspozycji w kierunku zaburzeń psychicznych. Wiadomo natomiast, że nagłe psychozy zdarzały się już także po innych infekcjach wirusowych takich jak np. słynna hiszpanka, SARS czy MERS. A zatem SARS-CoV-2 nie jest pod tym względem wyjątkiem. Tak jak bardzo różne są symptomy psychoz obserwowane u postcovidowych pacjentów, tak różnie przebiega ich leczenie. W przypadku niektórych chorych wystarczyła tygodniowa kuracja jednym z często używanych środków psychotropowych. Z kolei innym pacjentom było znacznie trudniej pomóc. Fizjoterapeutka, która planowała zamordowanie własnych dzieci, z każdym dniem pobytu w szpitalu czuła się coraz gorzej. „Próbowaliśmy ośmiu różnych leków, w tym antydepresantów, leków antypsychotycznych i litu. Rozważaliśmy nawet elektrowstrząsy” – mówił dziennikarce „The New York Times” dr Goueli. „Ostatecznie jeden lek zaskoczył. Po czterech tygodniach terapii w dobrym stanie wypisaliśmy ją do domu” – podsumował lekarz. Na razie pytań jest więcej niż odpowiedzi. Na rozwiązanie tych zagadek jeszcze długo poczekamy. Zdrowie, COVID-19 koronawirus
Polacy nie uwierzyli Morawieckiemu. Z PPK wypisało się aż 77 proc. uprawnionych^Jakub Szymczak^9 stycznia 2021^https://oko.press/ppk-77-proc-rezygnacje/^Pracownicze Plany Kapitałowe to ukochane dziecko premiera Morawieckiego. Rząd liczył na 75 proc. pracowników w programie. Tymczasem zrezygnowało z niego już 77 proc. uprawnionych. A zostały jeszcze małe firmy, gdzie zanosi się na jeszcze większy odsetek rezygnacji „Pracownicze Plany Kapitałowe są programem, który daje możliwość zabezpieczenia godnej emerytury i życia oraz gwarancję ze strony państwa” – mówił premier Morawiecki inaugurując PPK w styczniu 2019 roku. I dodawał: „Uwzględniliśmy głos społeczny, by pracownicy, którzy zarabiają mniej, mogli wziąć udział w tym programie, w sposób jak najmniej obciążający ich portfele”. Równo dwa lata później wygląda na to, że Polacy nie uwierzyli w rządowe gwarancje. Jesteśmy już po trzech etapach wdrażania Państwowych Planów Kapitałowych. Do dziś PPK wdrożono już w firmach do 20 pracowników. Zostaje czwarty etap – najmniejsze firmy i instytucje publiczne. Według danych Polskiego Funduszu Rozwoju aż 77 proc. uprawnionych osób wypisało się z PPK. Tylko 23 proc. z prawie 7,4 mln dotychczas uprawnionych pracowników podjęło decyzję, żeby w programie zostać. Im mniejsza firma, tym mniejszy odsetek zapisanych do PPK: Te liczby nie wróżą dobrze dla objętych etapem czwartym firm mniejszych niż 20 pracowników. PPK to wprowadzony przez rząd program oszczędnościowy. Czasem reklamowano go jako emerytalny, ale jest on daleki od klasycznych emerytur, natomiast w założeniu chodzi o oszczędzanie na starość. Do oszczędności co roku dokłada państwo i pracodawca. Pracownik musi się sam dołożyć z własnej pensji, przez co netto co miesiąc otrzymuje mniej pieniędzy. Nie jest to znaczna część wypłaty – obowiązkowo należy do konta PPK co miesiąc odprowadzić 2 proc. Ale być może właśnie to przestraszyło sporą część pracowników. „Z punktu widzenia pojedynczego pracownika wydaje mi się, że to jest opłacalne rozwiązanie” – mówi OKO.press dr Janina Petelczyc ze Szkoły Głównej Handlowej, ekspertka ds. zabezpieczenia społecznego i międzynarodowej porównawczej polityki społecznej. „Oczywiście musimy zdecydować się na oddanie części pensji, ale dopłaca też pracodawca i państwo. Ale czy to jest system emerytalny? Nie do końca. Owszem, to dodatkowa oszczędność na czas, gdy przechodzimy na emeryturę, ale nie ma – tak jak w przypadku emerytury – wypłat do końca życia. Według ustawy założenie jest takie, że w momencie przejścia na emeryturę dostajemy 25 proc. zgromadzonej kwoty. Reszta dzielona jest na 120 miesięcznych rat. A można też te pieniądze wykorzystać przed wiekiem emerytalnym, np. z powodu choroby, czy budując dom. Można też pieniądze wypłacić wcześniej, ale płacąc podatek, tracąc część od państwa i przekazując sporą część od pracodawcy na subkonto w ZUS”. 27 listopada 2019 Pomijając ocenę samego programu, trzeba uznać, że liczba uczestników jest rządową porażką. W 2018 roku zakładano, że w PPK zostanie 75 proc. uprawnionych. I tę liczbę przekroczono, ale na odwrót. Ludzie woleli wycofać się, zamiast zostawić swoje pieniądze w rządowym programie. To szczególnie zaskakujące, bo domyślnie wszyscy uprawieni pracownicy byli zapisani – rząd chciał wykazać się tutaj pewnym sprytem. Nie trzeba być ekonomistą behawioralnym by wiedzieć, że ludzie często zostają przy domyślnej opcji. Aby zrezygnować, trzeba było złożyć wniosek, czyli podjąć w tym celu jakiś wysiłek. A jednak zdecydowana większość to zrobiła. Dlaczego? Dr Petelczyc: „Mamy czas kryzysu i pracodawcy nie są nadmiernie chętni, żeby zwiększać swoje koszty zatrudnienia. W ustawie mamy zapis, że nie wolno zniechęcać do PPK, ale znamy przypadki, gdzie to robiono. Myślę, że ludzie rezygnowali, bo nie ufają państwu – mieliśmy w ciągu ostatnich 30 lat bardzo dużo zmian w systemach emerytalnych. Skoro ludzie zewsząd słyszą, że nie będzie emerytur, to dlaczego mają być z jakiegoś nowego programu? A w dodatku pensja jest niższa”. Pracodawca jest zobowiązany wpłacać na konto PPK swojego pracownika 1,5 proc. jego pensji. Dobrowolnie może zwiększyć tę wpłatę do 4 proc., ale można się domyślić, że większość pracodawców tego nie zrobiła. Teoretycznie zniechęcanie przez pracodawców do uczestnictwa w PPK jest nielegalne. Grozi za to kara do wysokości 1,5 proc. funduszu płac w firmie. Ale w praktyce kontrolowanie tego jest bardzo trudne. Dla osoby zarabiającej pensję minimalną uczestnictwo w PPK to na start kilkadziesiąt złotych mniej w portfelu. Może to się wydawać niedużą ceną, ale po pierwsze przy niskich zarobkach każda złotówka jest istotna, po drugie – nikt nie chce zarabiać mniej. Szczególnie że w zamian otrzymujemy być może nawet sensowny instrument oszczędnościowy, ale zysk jest silnie odsunięty w czasie, a szczegóły skomplikowane. Natomiast obietnicę sprzedawał nam rząd, a kwestii emerytur mamy bardzo niskie zaufanie do rządu, bez względu na to, kto akurat jest przy władzy. 1 marca 2020 Dr Petelczyc spotkała się z dwoma rodzajami przeciwników PPK: „Pierwszy to ludzie, którzy mówią, że nie ufają państwu i że państwo z pewnością te pieniądze zabierze i znacjonalizuje. To jest mało prawdopodobny scenariusz. Padają porównania do OFE. Tymczasem to był zupełnie inny przypadek. Tam mieliśmy publiczną składkę, która była podzielona i częściowo zarządzana przez prywatne instytucje. Tak też orzekł Trybunał Konstytucyjny: to nie były prywatne pieniądze. W PPK mamy po prostu prywatną składkę, pieniądze zarządzane przez prywatne instytucje. Oczywiście zdarzają się najróżniejsze rzeczy, po poprzednim kryzysie na Islandii czy Cyprze, gdzie nacjonalizowano lokaty bankowe, ale to ekstremalne sytuacje, w przypadku PPK takie ryzyko jest bardzo niskie”. W 2014 roku rząd Donalda Tuska przeniósł do ZUS-u ponad połowę środków zgromadzonych w Otwartych Funduszach Emerytalnych. Choć był to ruch nieunikniony – a zdaniem wielu nawet niewystarczający – w obliczu generowanego przez OFE długu państwa, to Platforma Obywatelska zapłaciła za niego wysoką cenę polityczną. Zmiany były niepopularne – według badania CBOS z 2013 roku 40 proc. proponowane zmiany w OFE oceniało źle, pozytywnie – zaledwie 9 proc. Bez względu na realne skutki decyzji, wielu ludzi zostało z przekonaniem, że tym ruchem rząd PO zabrał im własne oszczędności. Zasady PPK nie są skomplikowane, ale ani ich, ani OFE nie można wytłumaczyć jednym zdaniem. Stąd zbitka słów „rządowy program oszczędnościowy” nie kojarzy się nikomu dobrze. PFR w raporcie z grudnia napisał, że na decyzje pracowników o przystąpieniu lub wypisaniu się z PPK wpływ miały pandemia, „upolitycznienie i przekaz medialny”, „stabilność regulacyjna (zwłaszcza OFE)” i „zaufanie do prywatności (po OFE)” Co z drugim typem przeciwników PPK? Dr Petelczyc: „Drugi rodzaj przeciwników to osoby, którym nie podoba się wykorzystywanie tych pieniędzy na rynkach kapitałowych. »To ruletka« – mówią. I po części można się z tym zgodzić. Jeśli nastąpi dramatyczny krach na giełdzie, to nie ma gwarancji, że odzyskamy te pieniądze. Ale jest zasada, że im jesteśmy starsi, tym nasze pieniądze są bezpieczniej alokowane. Na razie wyniki wszystkich 20 instytucji, które funkcjonują w PPK, mimo roku covidowego, są dosyć dobre”. 21 kwietnia 2019 Polityka społeczna, Mateusz Morawiecki, emerytury
W polskiej szkole dzieci w „bańkach”, Wielka Brytania walczy z nowym szczepem [WYKRESY]^Miłada Jędrysik^8 stycznia 2021^https://oko.press/czy-klasy-i-iii-wroca-do-szkoly/^Czy dzieci z klas I-III wrócą po feriach do szkoły i będą uczyć się w „bańkach"? Czy nowy wariant koronawirusa jest już w Polsce? Do kiedy uda się zaszczepić seniorów? Po pierwszym tygodniu drugiego roku pandemii pytań jest wiele, odpowiedzi o wiele mniej Ferie zimowe kończą się w całym kraju 17 stycznia. Największe szanse na powrót do szkół mają uczniowie klas I-III, najbardziej potrzebujący kontaktu z równieśnikami i z wychowawcami. Minister edukacji Przemysław Czarnek w poranku rozgłośni katolickich „Siódma 9” przekonywał, że „wszystko jest dopięte na ostatni guzik”, jeśli chodzi o naukę stacjonarną. Potem na wideokonferencji poinformował o rekomendacjach ministerstwa w sprawie nauki stacjonarnej. Co dziwne, cały czas unikał konkretów – nie powiedział, czy będą to klasy I-III, czy wszyscy uczniowie.  Jednak rekomendacje ministerstwa wskazują właśnie na takie rozwiązanie. Uczniowie mają się uczyć w tzw. bańkach: każda klasa oddzielnie z własnym nauczycielem, bez kontaktu z inną „bańką”. Dzieci wchodziłyby do szkoły w innych godzinach i w innym czasie wychodziły na przerwy. To pomysł, który sprawdził się w zeszłym roku m.in. w krajach skandynawskich, gdzie długo udawało się utrzymywać otwarte szkoły. Ale diabeł tkwi w szczegółach: w młodszych klasach oprócz wychowawców są również krążący nauczyciele, np. języka angielskiego, wuefu i religii. Ministerstwo miało przedstawić w piątek (8 stycznia 2021) po południu dyrektorom szkół rekomendacje w tej sprawie, ale samorządy już się obawiają, że uderzy je to po kieszeni, bo będą potrzebne dodatkowe pieniądze na dodatkowych nauczycieli do każdej „bańki”. Ostateczną decyzję o ewentualnym powrocie dzieci do szkół podejmie w przyszłym tygodniu premier w zależności od sytuacji epidemicznej. Gdyby była na „tak”, to również w poniedziałek ruszą dobrowolne testy PCR dla nauczycieli nauczania początkowego i pracowników administracyjnych szkół. Zgłosiło się do nich 165 tys. osób. To rozwiązanie być może uspokoi zaniepokojonych nauczycieli, jednak zdaniem wielu ekspertów ma niewielki praktyczny sens: zarazić się można przecież natychmiast po wykonaniu testu i takie przesiewy powinny być często powtarzane, a nie jednorazowe, żeby wyłapywać znaczącą liczbę zakażeń.  Na przykład dr Paweł Grzesiowski, immunolog i ekspert w dziedzinie profilaktyki zakażeń, w ogóle nie widzi sensu w badaniach przesiewowych: „Ci ludzie będą testowani raz na tydzień, a potem kilka dni oczekiwania na wynik, i potem kolejny test – a między tymi badaniami nie mogą się zakazić? To nie jest tak, że zakażamy się raz na tydzień, okres wylęgania wynosi średnio 5 dni, a zaraża się dobę przed wystąpieniem objawów, a więc można się zakazić 10 minut po pobraniu testu i zacząć zarażać przed wykonaniem następnego testu. Mimo ujemnego wyniku człowiek będzie żył w przekonaniu, że jest zdrowy, a zaraża” – mówił OKO.press o wcześniejszych pomysłach szerokiego testowania. 18 kwietnia 2020 Środowiska nauczycielskie domagają się również szczepień przed powrotem do nauczania stacjonarnego. Rząd nie zamierza jednak zmieniać zaplanowanej kolejności: najpierw medycy, których szczepienia trwają, potem seniorzy. Za takim rozwiązaniem przemawiają modele matematyczne: ponieważ ryzyko związane z zakażeniem w przypadku seniorów jest największe, ich zaszczepienie w największym stopniu odciąży służbę zdrowia i zmniejszy śmiertelność.  Według obliczeń wrocławskiej grupy ekspertów MOCOS „zaszczepienie seniorów zmniejsza falę zachorowań w mniejszym stopniu niż zaszczepienie 5 mln osób dorosłych, jednak w drastyczny sposób ogranicza hospitalizacje oraz umieralność”.   żródlo:mocos.pl Trudno to przewidzieć, nie mając do dyspozycji analiz, którymi dysponuje rząd. Niepełne dane spływające w okresie świątecznym zamazały trochę sytuację epidemiczną – w dni świąteczne mało było testów i zgonów, a konkretniej informacji o nich w systemie. Jednak najbardziej miarodajne dane o hospitalizacjach i liczbie osób wymagających intensywnej terapii pokazują, że jesteśmy w okresie przejściowym: po spadkach na przełomie listopada i grudnia ich liczba się ustabilizowała, ale na niepokojąco wysokim poziomie; hospitalizacji w przedziale 16-17 tys., stanów ciężkich w okolicach 1 600.  Widać to również na wykresie nowych wykrytych zakażeń (z dołkiem w okresie świątecznym). A także na zbiorczym wykresie zakażeń, zgonów i wyzdrowień.  Jeśli chodzi o zgony, to tego wypłaszczenia jeszcze nie widać (tu również dane spływały z opóźnieniem z powodu świąt), ale powinno ono w najbliższym czasie nastąpić – niestety odsetek osób, które nie opuszczają szpitala na własnych nogach lub na wózku znacząco się nie zwiększa.  Jak powtarza prawie na każdej konferencji prasowej minister zdrowia Adam Niedzielski, gdyby hipotetyczna trzecia fala ruszyła z tak wysokiego poziomu, mogłoby to mieć katastrofalne skutki. Czy ruszy? Wprowadziliśmy 28 grudnia dodatkowe ograniczenia, zmniejszając radykalnie ruch w centrach handlowych poprzez zamknięcie większości sklepów i utrudnianie grupowego wypoczynku podczas ferii. Jeszcze za wcześnie jednak, żeby skutki tego pokazały się w danych.  Z drugiej strony wisi nad nami nowy wariant wirusa, osławiony VOC-202012/01, który postawił w dramatycznej sytuacji Wielką Brytanię. Czy jest już w Polsce? Nie wiemy, ponieważ sekwencjonujemy bardzo mało genomów wirusa i z dużym opóźnieniem przekazujemy sekwencje do bazy GISAID. Jak mówił „Gazecie Wyborczej” prof. Tomasz Lipniacki z PAN, jeden z autorów badania, z którego wynika, że nowy szczep ma potencjał zakażania aż dwa razy większy niż poprzedni dominujący w Anglii. Według innego badania miał mieć „tylko” 50 proc. większy potencjał.  Jak mówił prof. Lipniacki, gdyby nowy szczep nie pojawił się w Polsce, byłby bardzo zdziwiony: „Angielski mutant dominuje w południowej Anglii i w Londynie, a jak wiadomo, jest to centrum transportu lotniczego. Przed świętami przyleciało do Polski z Londynu około 200 samolotów. Zdziwiłbym się, gdyby go nie było na pokładzie”. A sytuacja w Wielkiej Brytanii wygląda obecnie tak:   W piątek 8 stycznia brytyjskie władze poinformowały o śmierci z powodu COVID-19 1 325 osób. To najwięcej od początku epidemii. Sadik Khan, burmistrz Londynu, w którym szpitale i oddziały intensywnej terapii są na granicy wyporności, ogłosił w mieście stan „poważnego zagrożenia”.  Na szczęście najnowsze wyniki badań dają nadzieję, że produkt firmy Pfizer, głównego w tej chwili producenta szczepionek przeciwko koronawirusowi na zachodniej półkuli (stosowany również w Polsce) będzie skuteczny również w starciu z nowym wariantem. Środowisko naukowe czeka jednak na bardziej decydujące dowody, bo badanie dotyczyło tylko części mutacji w nowym szczepie.  Tymczasem równie krytyczna jak w Wielkiej Brytanii sytuacja panuje w Stanach Zjednoczonych. W ciągu ostatniej doby zmarło tam na COVID-19 ponad 4 tys. osób i to również najwyższa liczba od początku epidemii.   źródło: Worldometer Prezydent-elekt Joe Biden ogłosił w związku z tym, że zaraz po dojściu do władzy – 20 stycznia – nakaże dopuszczenie do użytku wszystkich zakupionych przez Stany Zjednoczone dawek szczepionek Pfizera i Moderny. Do tej pory w USA zaszczepiono pierwszą dawką 5,9 mln osób. Producenci zalecają drugą dawkę w odstępie kilku tygodni, jednak można ją opóźnić. Robi to już także Wielka Brytania, która poszerzyła odstęp między dawkami do 12 tygodni w przypadku preparatu Pfizera.  Tymczasem SAGE, grupa ekspertów od szczepień Światowej Organizacji Zdrowia ogłosiła w piątek, że odstęp pomiędzy dawkami szczepionki Pfizera można przedłużyć tylko do sześciu tygodni. Koncern rekomendował pierwotnie trzy do czterech tygodni. Polski rząd na razie trzyma się terminu 21 dni między pierwszą a drugą dawką oraz zasady, że dla każdej zaszczepionej osoby trzyma drugą dawkę w Agencji Rezerw Materiałowych.  W związku z niebezpieczeństwem nowego wariantu tym bardziej palące staje się pytanie, kiedy w Polsce uda się zaszczepić osoby z grupy ryzyka. 15 stycznia mają ruszyć szczepienia I grupy, a konkretnie seniorów powyżej 70. roku życia. Poinformował o tym na czwartkowej konferencji prasowej szef Kancelarii Premiera Michał Dworczyk. W I grupie są wszyscy mieszkańcy Polski powyżej 60. roku życia plus nauczyciele i służby mundurowe. Wszystko wskazuje jednak na to, że nie starczy dla nich szczepionek w pierwszym kwartale 2021 roku.  7 stycznia 2021 Według rządu dostaniemy do końca marca 5,8 mln dawek, co wystarczy na zaszczepienie 2,9 mln osób. W tej chwili trwają szczepienia medyków, których zgłosiło się 700 tys. Pozostanie więc około 2,35 mln, a Polek i Polaków powyżej 70. roku życia mamy 4 mln 760. Starczy dla połowy. Według sondaży chce się zaszczepić mniej niż połowa mieszkańców Polski, ale w grupie seniorów – z przyczyn oczywistych – chętnych jest więcej, ponad 50 proc. Na pewno nie starczy szczepionki dla służb mundurowych i dla nauczycieli.  Liczba szczepionek w I kwartale może się jeszcze zmienić, jeśli Europejska Agencja Leków i Komisja Europejska dopuszczą do użytku produkt AstryZeneki i Uniwersytetu Oksfordzkiego, już stosowany w Wielkiej Brytanii i w Indiach. Nie wiadomo także, co będzie ze szczepionką CureVac, która na razie jest jeszcze w III fazie testów klinicznych. Nie ma jednak szans, by w pierwszym kwartale pojawiło się więcej szczepionki Pfizera/BioNTech i Moderny, bo obie firmy nie są w stanie wyprodukować ich więcej. Szefowa Komisji Europejskiej Ursula von der Leyen ogłosiła w piątek, że do krajów Unii trafi dodatkowych 300 mln szczepionek od Pfizera/BioNTechu (200 mln plus opcja na dodatkowe 100 mln) poza 300 mln zamówionymi na pierwszy kwartał. Niestety będzie to możliwe dopiero w drugim i trzecim kwartale 2021 roku. Według von der Leyen w drugim kwartale trafi do Unii 75 mln dawek.    Polska kupuje szczepionki w ramach solidarnościowych zakupów koordynowanych przez Komisję Europejską. Oznacza to – jak podkreśliła w piątek jej przewodnicząca Ursula von der Leyen – że żaden kraj unijny nie może kupować sobie szczepionek „na boku” od firm, z którymi negocjuje Komisja, uszczuplając zasób do dyspozycji Unii. Każdy z krajów dostanie liczbę dawek proporcjonalną do liczby mieszkańców.  Komisja była krytykowana za to, że na pierwszym etapie zawierania umów nie postawiła zdecydowanie na firmy amerykańskie, Pfizera i Modernę, które wysunęły się do przodu w badaniach, licząc na francuskie Sanofi (wraz z GSK) oraz niemiecki CureVac. Tymczasem pierwsza firma jest jeszcze na I/II etapie badan klinicznych, a CureVac nie skończył III fazy. W związku z tym inne kraje Unii są w podobnej sytuacji jak Polska – liczba szczepionek w pierwszym kwartale nie pokryje zapotrzebowania.  Pfizer zamierza wyprodukować w 2021 roku 2,3 mld dawek swojej szczepionki. Jak zauważył brytyjski „The Guardian”, unijne 600 mln to prawie połowa produkcji koncernu. Zdrowie, COVID-19 koronawirus
Lasy Państwowe nie trafią do resortu rolnictwa. Dobre weto Dudy^Robert Jurszo^8 stycznia 2021^https://oko.press/lasy-panstwowe-nie-trafia-do-resortu-rolnictwa-dobre-weto-dudy/^Prezydent Andrzej Duda zawetował ustawę o działach administracji, która m.in. przesuwała leśnictwo i łowiectwo z resortu środowiska do resortu rolnictwa. "Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję" - czytamy w uzasadnieniu Nowelizacja ustawy o działach administracji została przegłosowana kilka minut po północy 20 listopada 2020 roku. Między innymi wyłączała nowy dział „leśnictwo i łowiectwo” z administracji rządowej „środowisko” i, docelowo, przekazywała go pod kuratelę Ministerstwa Rolnictwa i Leśnictwa, które ma powstać w miejsce Ministerstwa Rolnictwa i Rozwoju Wsi. „Biorąc pod uwagę troskę o ochronę przyrody i lasy w Polsce, wątpliwości budzi zasadność wyodrębnienia z działu administracji rządowej środowisko – nowego działu leśnictwo i łowiectwo. Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję” – napisał prezydent Andrzej Duda w piśmie wetującym nowelizacją. Według informacji „Wyborczej”, to efekt gry politycznej w obozie Zjednoczonej Prawicy. Niezależnie od faktycznej motywacji decyzja prezydenta jest dobra. Przesunięcie Lasów Państwowych do resortu rolnictwa było krytykowane zarówno przez zwolenników, jak i krytyków tej instytucji. 22 listopada 2020 „W czasie prac parlamentarnych nad przedmiotową ustawą nie padły argumenty w dostateczny sposób przemawiające za proponowaną zmianą” – czytamy w uzasadnieniu weta. I trudno się z tym nie zgodzić. W uzasadnieniu do ustawy napisano, że leśnictwo i łowiectwo są ściśle związane z rolnictwem. Ma na to wskazywać już sama definicja gospodarstwa rolnego, bo do niej wliczają się też grunty leśne. „Ponadto prowadzenie działalności rolniczej jest związane z prowadzeniem gospodarki łowieckiej czego przykładem jest chociażby wpływ zwierząt łownych na uprawy rolne i z tym związane szkody łowieckie”, co „w ostatnich latach jest to bardzo widoczne również w kontekście rozprzestrzeniania się afrykańskiego pomoru świń przenoszonego w szczególności przez dziki” – pisali autorzy noweli. To oczywiście prawda, że leśnictwo i łowiectwo są powiązane z rolnictwem. Ale – co nowela całkowicie ignorowała – są one również przynajmniej równie silnie powiązane z ochroną środowiska. Jest to zapisane zarówno w ustawie o lasach jak i prawie łowieckim. Zdaniem prezydenta Dudy, kwestia przesunięcia Lasów Państwowych (LP) do resortu rolniczego „powinna być przedmiotem ponownej, szerokiej debaty, w czasie której stanowiska przedstawić będą mogły wszystkie zainteresowane strony”. 9 grudnia 2020 W grudniu 2020 w rozmowie z OKO.press przesunięcie LP do resortu rolnictwa krytykował leśnik-naukowiec prof. Jerzy Szwagrzyk z Katedry Bioróżnorodności Leśnej na Wydziale Leśnym Uniwersytetu Rolniczego w Krakowie. „To ewidentna zmiana na gorsze. Włączenie leśnictwa do resortu środowiska na początku lat 90. ubiegłego wieku było ogromnym krokiem naprzód jeśli chodzi o ochronę leśnej przyrody. Obawiam się, że w nowym układzie działania ochroniarskie w lasach będą marginalizowane. Bo rolnictwo, powiedzmy to otwarcie, w Polsce i w ogóle w Europie nie sprzyja ochronie przyrody. […] Więc spodziewam się takiego scenariusza, w którym zwiększy się funkcja produkcyjna lasów, a zmniejszy ich funkcja ochronna” – mówił uczony. 5 stycznia 2021 Innego rodzaju obawy miał Adam Wajrak, publicysta przyrodniczy „Wyborczej”, który spodziewał się po tej zmianie „totalnego rżnięcia” w lasach. „Nie spodziewałbym się rabunkowych wycinek, ale – przykładowo – odejścia od wykorzystania lasów w ograniczaniu ocieplania klimatu już tak” – komentował tego rodzaju obawy w rozmowie OKO.press prof. Szwagrzyk. Obawy miał też w rozmowie z „Tygodnikiem Solidarność” Zbigniew Kuszlewicz, przewodniczący Krajowego Sekretariatu Zasobów Naturalnych Ochrony Środowiska i Leśnictwa. „Powiązanie lasów z ministerstwem rolnictwa, które nastawione jest na komercję wskazuje, że ten sam trend może być przyjęty przy gospodarce leśnej, tyle tylko, że klimat i środowisko mają inne cele. W ostatnich latach w lasach zainwestowano ogromne środki na bioróżnorodność i ochronę przyrody, zmienił się styl zarządzania lasami, to wszystko m.in. dzięki temu, że byliśmy w resorcie środowiska” – mówił leśnik. 15 grudnia 2020 Rozmówcy „Wyborczej” ze Zjednoczonej Prawicy mówili, że oficjalne uzasadnienie weta jest jedynie fasadą, za którą skrywają się faktyczne powody zawetowania noweli z ustawy o działach administracji. „To przede wszystkim próba podkreślenia przez Dudę, że nie można go lekceważyć jako ważnej instytucji obozu władzy” – czytamy w gazecie. Podobno, według informatorów gazety, doszło do „taktycznego sojuszu” prezydenta Dudy ze Zbigniewem Ziobrą, liderem Solidarnej Polski, który chce się pozbyć mającego poparcie Jarosława Kaczyńskiego premiera Mateusza Morawieckiego. „Decyzja Dudy jest jednak na rękę ziobrystom, którzy nie chcą stracić kontroli nad Lasami Państwowymi – bardzo bogatą instytucją z tysiącami atrakcyjnych miejsc pracy” – pisze „Wyborcza”. Trudno jednak powiedzieć, na ile jest to prawda. Owszem, do jesieni 2020 roku na czele resortu środowiska stał Michał Woś, wiceszef Solidarnej Polski, zaufany człowiek Ziobry. I obsadzał regionalne dyrekcje LP ludźmi związanymi ze swoją partią. Ale jeszcze przed jego odejściem, 3 października 2020 r., Pełnomocnikiem Rządu ds. Leśnictwa i Łowiectwa (w randze wiceministra) został Edward Siarka, również z Solidarnej Polski i, póki co, nic nie zapowiada, by miał w najbliższej przyszłości tymi obszarami się nie zajmować. Przez jego osobę partia Ziobry nadal zachowuje wpływ na LP. Ekologia, Andrzej Duda, Lasy Państwowe, lasy
Trybunał Konstytucyjny na wczasach. W 2019 roku orzekał najrzadziej od 20 lat [WYKRESY]^Maria Pankowska^8 stycznia 2021^https://oko.press/trybunal-konstytucyjny-na-wczasach-w-2019-roku-orzekal-najrzadziej-od-20-lat-wykresy/^Nowo opublikowane statystyki pracy TK za 2019 rok są bezlitosne: tak niskiej liczby wydanych wyroków nie było w Trybunale od ponad 20 lat. Niewykluczone, że TK Julii Przyłębskiej znalazł sposób na odwrócenie zniżkowego trendu W pierwszych dniach stycznia 2021 Trybunał Konstytucyjny opublikował na swojej stronie internetowej statystyczne wyniki pracy za 2019 rok. „Informacja o istotnych problemach wynikających z działalności i orzecznictwa Trybunału Konstytucyjnego” daje obraz pracy TK w trzecim roku prezesury sędzi Julii Przyłębskiej. Wyniki nie są zachwycające: do Trybunału znów wpłynęło niewiele spraw, wydano też mniej wyroków niż w bardzo słabym roku 2018. Warto podkreślić, że sędziowie TK zarabiają miesięcznie pięciokrotność średniego wynagrodzenia z II kwartału poprzedniego roku. W 2019 roku było to 22 605 zł brutto. Rok 2019 ostatecznie potwierdził polityczne uwikłanie TK pod rządami Julii Przyłębskiej. W listopadzie sędziami została kontrowersyjna dwójka polityków PiS – Stanisław Piotrowicz i Krystyna Pawłowicz. W TK pozostał już tylko jeden sędzia sprzed „dobrej zmiany” – Leon Kieres. Trybunał był wykorzystywany do legitymizowania forsowanych przez rząd, a krytykowanych przez Brukselę „reform” sądownictwa. 25 marca 2019 Prezydent Andrzej Duda mimo to nie ma do TK zastrzeżeń. Na doroczne Zgromadzenie Ogólne Sędziów Trybunału Konstytucyjnego 3 grudnia 2020, gdzie prezentowano ustalenia dokumentu, skierował do sędziów pismo, w którym podkreślał jedynie, jak doniosłą pełnią rolę. Co ciekawe w statystyce za 2019 rok autorzy zrezygnowali z dotychczasowej praktyki porównywania wyników z poprzednimi latami. Nie znajdziemy w nim wykresów pokazujących np. jak zmieniła się liczba wpływających spraw czy wydawanych orzeczeń. Pokazano jedynie dane za rok 2019. Być może dlatego, że porównanie z poprzednimi latami stawia TK zarządzany przez Julię Przyłębską w złym świetle. W sumie w 2019 do TK wpłynęło 240 spraw – o 5 więcej niż rok wcześniej. Ich liczba wciąż jednak jest bardzo niska, porównywalna do poziomu z końcówki lat 90. W latach 2008-2015, czyli w okresie rządów PO-PSL, wnoszonych spraw było w TK dwukrotnie więcej. Sprawy dzielą się na te, które nie podlegają wstępnemu rozpoznaniu (w tym skargi konstytucyjne od obywateli i wnioski o kontrolę od np. samorządów, związków zawodowych czy Kościołów), oraz takie, które wstępnego rozpoznania nie wymagają (to m.in. wnioski pochodzące od prezydenta, prokuratora generalnego, posłów czy senatorów).   Rok 2019 to kolejny, w którym spadła liczba wydanych przez TK orzeczeń. W sumie Trybunał wydał ich 70 – w tym 39 postanowień o umorzeniu postępowania i 31 wyroków. Rok wcześniej orzeczeń było o dwa więcej, wyroków więcej o pięć. Niższa liczba orzeczeń była w 1999 roku (66) i 1998 roku (55) – najodleglejszym, jaki ukazywany jest w nowych statystykach i do tej pory rekordowo niskim. Wynik 31 wyroków w 2019 jest natomiast najniższy w publikowanych przez TK historycznych statystykach. Dla porównania w roku 1998 – do tej pory rekordowo niskim – TK wydał 33 wyroki. 20 sierpnia 2019 Wyraźne tąpnięcie widać po zmianie władzy na przełomie 2015-2016 roku. Jeszcze w 2015 roku TK wydał 173 orzeczenia (wyroki i postanowienia o umorzeniu), w 2016 już tylko 99. Po „reformie” PiS utrzymywał się trend zniżkowy – w 2017 roku orzeczeń było 89, w 2018 – 72.   Już wkrótce jednak ta negatywna tendencja może się zmienić. Spośród wniesionych spraw tylko część kwalifikuje się do merytorycznego rozpoznania. W 2019 roku TK przyporządkował tak 156 z 240 spraw. Nie miał wyboru w przypadku wniosków od specjalnie uprawnionych podmiotów – np. prezydenta czy posłów – ani w przypadku pytań prawnych od sądów. Ale już skargi konstytucyjne obywateli i wnioski np. samorządowe mógł na wstępie odrzucić. Odrzucał jednak zdecydowanie rzadziej. Na powyższym wykresie (niebieski) widzimy, że spraw skierowanych do wstępnego rozpoznania w 2018 i 2019 było niemal tyle samo (211 i 210). Mimo to w 2019 roku TK przekazał do rozpoznania merytorycznego trzy razy więcej skarg konstytucyjnych i ponad dwa razy więcej wniosków od samorządów, związków czy Kościołów.   Skąd ta różnica? „Może być to związane ze zmianą polityki Trybunału w tym zakresie. To moim zdaniem zmiana pozytywna. Im więcej stwarzamy możliwości rozwiązywania problemów obywateli, tym lepiej. Trybunał najwyraźniej chce pracować, zobaczymy jeszcze jak to się uda. To, jak szybko dana sprawa zostanie zbadana, zależy od jej złożoności, możliwości Trybunału, a także od czynników politycznych” – komentuje dla OKO.press prof. Ryszard Piotrowski, konstytucjonalista z Uniwersytetu Warszawskiego. Prof. Anna Rakowska-Trela z Uniwersytetu Łódzkiego widzi kilka możliwych przyczyn. „Teoretycznie obywatele mogli masowo nauczyć się lepiej pisać skargi konstytucyjne – to jednak mało prawdopodobne. Być może przyczyną był spadek poziomu merytorycznego kadry trybunalskiej, która wstępnie ocenia wpływające sprawy – część wieloletnich pracowników zwolniono” – tłumaczy. „Niewykluczone też, że Trybunał chce poprawić sobie statystyki i wizerunek. I pokazać, że rozpatruje ich więcej – zobaczymy, czy mu się to uda. Jeśli o to właśnie chodzi, to z pewnością mamy do czynienia z decyzją odgórną. W innym wypadku różnicy w statystykach nie byłoby aż tak widać” – dodaje prawniczka. Zapytaliśmy TK o powody malejącej liczby orzeczeń i nagłego wzrostu spraw przekazanych do merytorycznego rozpoznania w 2019 roku. Czekamy na odpowiedzi. Rok 2019 przyniósł zarazem niewielkie odbicie w liczbie pytań prawnych kierowanych do TK przez polskie sądy. Było ich 23, o 8 więcej niż rok wcześniej, ale już tylko o 2 więcej niż w latach 2016-2017. Wciąż jednak jest ich wyraźnie mniej niż w latach 2008-2015. W rekordowym roku 2015 sądy pytały TK o opinię 135 razy. Spośród 23 pytań prawnych w 2019 roku aż 9 zadał Trybunałowi Sąd Najwyższy. Dla porównania – w 2018 roku SN nie zwracał się do TK wcale, w 2017 zadał mu jedno pytanie. Zwiększona aktywność to przede wszystkim zasługa „nowych” sędziów SN – powołanych przy udziale neo-KRS. Kilkakrotnie do Trybunału zwracał się sędzia z Izby Cywilnej Kamil Zaradkiewicz, prosząc o sprawdzenie przepisów kodeksu postępowania cywilnego pozwalających sądom badać wnioski o wyłączenie nowych sędziów ze względu na ew. wadliwe powołanie. Pytali o to także sędziowie z Izby Kontroli Nadzwyczajnej i Spraw Publicznych. Zaradkiewicz poprosił Trybunał również, by ten odniósł się do konstytucyjności badania statusu nowych sędziów w następstwie głośnego wyroku Trybunału Sprawiedliwości UE z 19 listopada 2019. „To w dużej części pytania dotyczące statusu sędziów. Podobnie jak w przypadku innych spraw politycznych chodziło nie o interpretację prawa, a o potwierdzenie wersji korzystnej wnioskodawców. To samo mieliśmy w 2020 roku przy pytaniach o spór kompetencyjny czy pytaniu Marszałek Sejmu o kodeks wyborczy. To próba usankcjonowania sposobu myślenia większości parlamentarnej. Neo-sędziowie SN też na to liczyli” – podkreśla prof. Rakowska-Trela. „Zdarza się oczywiście, że Trybunał – w składzie prawidłowym bądź nie – bada sprawy wnoszone przez obywateli. Wciąż jednak priorytet mają sprawy politycznie istotne. Gdy takie sprawy się pojawiają, wszystkie inne schodzą na boczny tor” – uważa prawniczka. Profesor Piotrowski wskazuje, że dodatkowe pytania są konsekwencją zmian w ustroju SN. „Odzwierciedlają potrzebę legitymizacji tych zmian. Trybunał Konstytucyjny jest postrzegany właśnie jako organ legitymizujący. Byłoby to właściwe podejście, gdyby Trybunał nie był w symbiozie politycznej z większością parlamentarną. W tych pytaniach widzimy, że pytający oczekują pewnej odpowiedzi, mającej utwierdzić pytającego w przekonaniu, że wszystko jest w porządku. A tym samym utwierdzić w tym przekonaniu opinię publiczną” – mówi Piotrowski OKO.press. 30 grudnia 2019 „Najbardziej wątpliwy jest udział TK w legitymizowaniu rozmaitych antykonstytucyjnych przedsięwzięć przy pomocy tego rodzaju pytań. SN ma prawo, a wręcz obowiązek zadawać pytania, gdy ma wątpliwości dotyczące zgodności z konstytucją. Trzeba jednak rozważyć, czy pytania mają służyć respektowaniu konstytucji, czy jej obejściu. Wiele pokażą same odpowiedzi TK, gdy usytuujemy je w kontekście zmian w sądownictwie” – dodaje Piotrowski. Sądownictwo, Julia Przyłębska, Kamil Zaradkiewicz, Trybunał Konstytucyjny, Trybunał Sprawiedliwości Unii Europejskiej,
Donald Trump: nie będę na inauguracji Bidena. Demokraci: ustąp natychmiast^Magdalena Chrzczonowicz^8 stycznia 2021^https://oko.press/donald-trump-nie-bede-na-inauguracji-bidena-demokraci-ustap-natychmiast/^Na archiwalnych filmach widzimy, jak ustępujący i właśnie wybrani prezydenci USA w dniu uroczystej inauguracji razem jadą na Kapitol, by przekazać lub przejąć władzę. A ustępujący właśnie prezydent Donald Trump zapowiedział, że 20 stycznia 2021 r. nie zjawi się na inauguracji Joe Bidena „Dla tych, którzy pytają: nie wybieram się na inaugurację 20 stycznia”, napisał w piątek 8 stycznia po południu prezydent USA Donald Trump.  To precedens: przez cały XX i XXI wiek taka sytuacja nie miała miejsca. Co więcej, do tradycji należał wspólny przejazd prezydentów – ustępującego i wstępującego – z Białego Domu na Kapitol, gdzie odbywało się zaprzysiężenie. Nawet po najbardziej zaciętej kampanii prezydenckiej ustępujący prezydent robił dobrą minę do złej gry i przyjmował prezydenta-elekta w Białym Domu. Tak zrobił także w 2017 roku ustępujący po dwóch kadencjach Barack Obama. A – warto przypomnieć – Trump zbudował swoją karierę polityczną zrzucając Obamie, że ten zgodnie z konstytucją nie miał prawa być prezydentem, bo rzekomo nie urodził się na terytorium USA (to fałszywy zarzut i część teorii spiskowej wyznawanej przez tzw. birther movement). Demokratom brak Trumpa na zaprzysiężeniu nie przeszkadza: w istocie wzywają go, aby się zrzekł prezydentury natychmiast. Jeśli tego nie zrobi, grożą błyskawiczną procedurą impeachmentu. Spikerka Izby Reprezentantów, kongresmanka Demokratów Nansi Pelosi wzywa Republikanów do tego, aby skłonili Trumpa do bezzwłocznego ustąpienia z urzędu. Cytowany tweet jest zapewne sposobem Trumpa na odreagowanie zadziwiającego przemówienia, do którego – być może – został przymuszony przez resztki swojej administracji (od Trumpa odwróciło się już wielu dotychczasowych sojuszników i współpracowników, z wiceprezydentem Mikiem Pencem na czele). 8 stycznia powiedział: „Rozpocznę od haniebnego ataku na Kapitol. Jak wszyscy Amerykanie jestem oburzony przemocą i bezprawną burdą, której byliśmy świadkami. Natychmiast rozlokowałem Gwardię Narodową i siły federalne, by zabezpieczyć budynek Kapitolu i usunąć z niego napastników. Ameryka była i musi na zawsze pozostać narodem prawa i porządku. Demonstranci, którzy wtargnęli do Kapitolu, zhańbili siedzibę amerykańskiej demokracji”. To dziwne, bo dwa dni wcześniej zagrzewał do walki swoich zwolenników i przyklaskiwał marszowi na Kapitol, który skończył się zamieszkami i śmiercią pięciu osób. Szczegółową analizę przemówienia opublikowaliśmy tutaj: 8 stycznia 2021 Zwolennicy Donalda Trumpa wtargnęli w środę 6 stycznia do budynku Kapitolu w Waszyngtonie, gdzie Kongres USA zatwierdzał właśnie wybór Joe Bidena na 46. prezydenta Stanów Zjednoczonych. Stało się to po tym, jak przegrany listopadowych wyborów, wciąż urzędujący prezydent, na zorganizowanym przed Białym Domem wiecu „Save America” („Ocalmy Amerykę”) powtórzył zarzut sfałszowania listopadowych wyborów oraz zapewniał zwolenników, że „nigdy nie przyzna się do porażki”. „Wiem, że wszyscy tu zebrani wkrótce ruszą pod budynek Kapitolu, żeby pokojowo i patriotycznie wyrazić swój głos” – oświadczył ze sceny. Tłum ruszył na Kapitol i wdarł się do budynku, ewakuowano kongresmenów, senatorów i wiceprezydenta Mike’a Pence’a. W próbie puczu – jednocześnie groteskowej i przerażającej – śmierć poniosło 5 osób. Czworo atakujących – jedna z uczestniczek szturmu została zastrzelona przez policjanta, troje kolejnych zmarło z „przyczyn medycznych”– oraz w piątek nad ranem polskiego czasu zmarł policjant ranny w zamieszkach. Przy aresztowanych zwolennikach Trumpa znaleziono domowej roboty ładunki wybuchowe. Joe Biden nazwał środowe wydarzenia „jednym z najmroczniejszych dni w historii narodu”. „To nie byli demonstranci. Nie ważcie się ich nazywać demonstrantami, to był rozwścieczony motłoch, agitatorzy, terroryści. Tak po prostu” – mówił prezydent elekt. „Chciałbym powiedzieć, że nie mogliśmy się tego spodziewać, ale to nieprawda. Mogliśmy się tego spodziewać. Przez ostatnie cztery lata mieliśmy prezydenta, który we wszystkim, co robił, jasno wyrażał swoją pogardę dla naszej demokracji, naszej konstytucji, rządów prawa”. Tłumaczenie całego przemówienia Bidena o ataku na instytucje demokratyczne publikowaliśmy tutaj: 8 stycznia 2021   Świat, Donald Trump,  Wicenaczelna OKO.press. Socjolożka i antropolożka po ISNS UW, tworzyła i koordynowała projekty społeczne w organizacjach pozarządowych (m.in. Humanity in Action Polska), prowadziła warsztaty dla młodzieży i edukatorów/ek (m.in. PAH, CEO, Amnesty International), publikowała w „Res Publice Nowej”. W OKO.press pisze o prawach kobiet i Kościele katolickim.
Biden: Nasza demokracja przetrwała dzięki niezawisłym sędziom. Przemówienie słowo w słowo^OKO.press^8 stycznia 2021^https://oko.press/biden-nasza-demokracja-przetrwala-dzieki-niezawislym-sedziom-przemowienie-slowo-w-slowo/^"Przez ostatnie cztery lata mieliśmy prezydenta, który we wszystkim, co robił, jasno wyrażał swoją pogardę dla naszej demokracji, naszej konstytucji, rządów prawa" - mówił Joe Biden po zatwierdzeniu przez Kongres USA jego wygranej w wyborach prezydenckich. Publikujemy tłumaczenie jego przemówienia „To czego wczoraj byliśmy świadkami, to nie była niezgoda. To nie był nieporządek. To nie były protesty. To był chaos. To nie byli demonstranci. Nie ważcie się ich nazywać demonstrantami, to był rozwścieczony motłoch, agitatorzy, terroryści. Tak po prostu. Chciałbym powiedzieć, że nie mogliśmy się tego spodziewać, ale to nieprawda. Mogliśmy się tego spodziewać” – mówił wczoraj, 7 stycznia 2021, prezydent elekt USA Joe Biden. Biden przedstawił nominacje na stanowiska Prokuratora Generalnego USA i jego zastępców, ale komentował też szturm zwolenników Donalda Trumpa na Kapitol. Mówił o odpowiedzialności ustępującego prezydenta, próbie zamachu na instytucje demokratycznego państwa i o tym, jak te instytucje się obroniły. Publikujemy jego przemówienie. 8 stycznia 2021 Wczorajszy dzień był, moim zdaniem, jednym z najmroczniejszych dni w historii naszego narodu. Bezprecedensowy atak na naszą demokrację, atak na bastion naszej wolności, na sam Kapitol Stanów Zjednoczonych. Atak na rządy prawa, atak na najświętsze amerykańskie zobowiązanie – ratyfikowanie woli amerykańskiego narodu w wyborze przywództwa swojego rządu. Wszyscy tu opłakujemy osoby, które straciły życie, opłakujemy zbezczeszczenie domu wszystkich obywateli. Ale to, czego wczoraj byliśmy świadkami, to nie była niezgoda. To nie był nieporządek. To nie były protesty. To był chaos. To nie byli demonstranci. Nie ważcie się ich nazywać demonstrantami, to był rozwścieczony motłoch, agitatorzy, terroryści. Tak po prostu. Chciałbym powiedzieć, że nie mogliśmy się tego spodziewać, ale to nieprawda. Mogliśmy się tego spodziewać. Przez ostatnie cztery lata mieliśmy prezydenta, który we wszystkim, co robił, jasno wyrażał swoją pogardę dla naszej demokracji, naszej konstytucji, rządów prawa. Od samego początku atakował instytucje naszej demokracji, a wczorajszy dzień był jedynie kulminacją tego bezlitosnego ataku. Jego ataku na wolną prasę, która ośmieliła się kwestionować jego władzę, którą niejednokrotnie nazywał wrogiem narodu. To język od dawna używany przez autokratów i dyktatorów na całym świecie, tylko że tym razem używał go ustępujący prezydent Stanów Zjednoczonych Ameryki. Atakował nasze siły wywiadowcze, które ośmieliły się powiedzieć prawdę amerykańskiemu społeczeństwu o wysiłkach obcych sił, które doprowadziły do wybrania go na prezydenta cztery lata temu. Wybrał wiarę w słowo Władimira Putina zamiast wiary w słowa tych, którzy przysięgali wierność temu narodowi. Wielu z nich ryzykowało życiem służąc temu krajowi. Wykorzystywał siły zbrojne Stanów Zjednoczonych, by używały gazu łzawiącego wobec pokojowo protestujących, w poszukiwaniu okazji do zrobienia zdjęcia, które wsparłoby jego reelekcję. Trzymał nawet Biblię do góry nogami, co doprowadziło do oficjalnych przeprosin ze strony przewodniczącego kolegium połączonych szefów sztabów. Liczni byli dowódcy wojskowi i sekretarze obrony, z sekretarzem Cheney’em na czele ostro potępili użycie wojska do wewnętrznych celów politycznych. 8 stycznia 2021 Myślał, że może obsadzić sądy przyjaznymi mu sędziami, którzy będą go popierać, bez względu na wszystko. To byli sędziowie Trumpa, jego sędziowie. Posunął się nawet do stwierdzenia, że potrzebuje dziewięciu sędziów Sądu Najwyższego, ponieważ uważał, że wybory mogą zakończyć się w Sądzie Najwyższym, a oni wręczą mu wygraną w wyborach. Był zaskoczony, naprawdę zaskoczony, że wyznaczeni przez niego sędziowie nie zastosowali się do jego życzenia i zamiast tego postąpili uczciwie, działając zgodnie z konstytucją i utrzymując rządy prawa, nie raz, nie dwa, nie trzy, ale ponad sześćdziesiąt razy. Pozwólcie, że powtórzę. Ponad sześćdziesiąt razy. Ponad sześćdziesiąt spraw w różnych stanach, a następnie w Sądzie Najwyższym, sędziowie, w tym ludzie uważani za „jego sędziów, sędziów Trumpa”, aby użyć jego słów, rozpatrzyli zarzuty, jakie złożył Trump i uznali je za bezpodstawne. Żaden z tych sędziów nie znalazł nic, co mogłoby zakwestionować te wybory lub poddać je w wątpliwość. Jeśli chcecie zrozumieć znaczenie instytucji demokratycznych w tym kraju, przypatrzcie się sądownictwu i presji, jakiej zostało ono poddane przez urzędującego prezydenta Stanów Zjednoczonych Ameryki. Na każdym poziomie sądownictwo podczas tych wyborów wykonywało swoją pracę, działało uczciwie i bezstronnie, z honorem i zasadami. Gdy z perspektywy czasu spojrzymy na tę chwilę, wierzę, że pokaże ona, iż nasza demokracja przetrwała w dużej mierze dzięki tym mężczyznom i kobietom reprezentującym niezawisłe sądownictwo tego kraju. Jesteśmy im winni głęboką wdzięczność. A teraz ten atak na Departament Sprawiedliwości i traktowanie prokuratora generalnego jak swojego wojownika, a departamentu jak swojej osobistej firmy prawniczej. Cały czas słyszymy to samo od tego prezydenta. Moi generałowie, moi sędziowie, mój prokurator generalny. Wczoraj nastąpił kulminacyjny atak na instytucje naszej demokracji. Tym razem na sam Kongres. Podburzanie tłumu, by zaatakował Kapitol i groził wybranym przez naród reprezentantom, a nawet wiceprezydentowi, żeby powstrzymać Kongres przed ratyfikacją woli amerykańskiego narodu w dopiero co zakończonych wolnych i sprawiedliwych wyborach, próba wykorzystania tłumu do uciszenia głosu niemal 160 milionów Amerykanów, którzy zebrali się na odwagę, w obliczu pandemii zagrażającej ich życiu i zdrowiu, aby oddać głos. Od chwili rozpoczęcia kampanii wyborczej, stawiałem sprawę jasno: wierzę, że nie ma nic ważniejszego niż to, kim jesteśmy, jako naród, co reprezentujemy, w co wierzymy, kim będziemy. A w centrum tej wiary znajduje się jedna zasada, która przyświeca nam od dawna: jesteśmy rządem prawa, nie ludzi, nie narodu, ale prawa. Wielokrotnie mówiłem to w czasie kampanii, że nasze instytucje demokratyczne nie są reliktami innej epoki, to one wyróżniają ten naród. Są strażnikami naszej demokracji i dlatego nie ma prezydenta, który jest królem, nie ma Kongresu, który jest Izbą Lordów, sądownictwo nie służy woli prezydenta, ani nie istnieje, aby go chronić. Mamy trzy równorzędne gałęzie władzy, równorzędne. Nasz prezydent nie jest ponad prawem, sprawiedliwość służy ludziom. Nie chroni ona potężnych. Sprawiedliwość jest ślepa. To, co zobaczyliśmy wczoraj, to był kolejny atak na służących temu narodowi. Zobaczyliśmy nie tylko porażkę obrony jednej z trzech gałęzi naszej władzy, ale też wyraźny brak sprawiedliwości. 7 stycznia 2021 Półtorej godziny po tym, jak rozpoczął się ten chaos, otrzymałem wiadomość od mojej wnuczki, Finnegan Biden, studentki czwartego roku na Uniwersytecie Pensylwanii. Wysłała mi zdjęcie żołnierzy, w pełnym rynsztunku, stojących w rzędach na schodach prowadzących do Mauzoleum Lincolna z powodu protestu Black Lives Matter [„Czarne życia się liczą”, protest przeciw systemowemu rasizmowi – przyp. red]. Powiedziała, to nie w porządku, nikt nie może mi powiedzieć, że gdyby wczoraj protestowała grupa Black Lives Matter, nie byliby traktowani zupełnie inaczej niż banda bandytów, którzy szturmowali Kapitol. Wszyscy wiemy, że to prawda i że jest to nieakceptowalne, całkowicie nieakceptowalne. Amerykanie widzieli to na własne oczy i mam nadzieję, że to uwrażliwi ich na to, co musimy zrobić. Niewiele osób to wie, ale rozmawialiśmy z sędzią Garlandem, że powodem, dla którego utworzono Departament Sprawiedliwości w 1870 roku, wcześniej w rządzie nie było takiego departamentu, było wprowadzenie poprawek o prawach obywatelskich, trzynastej, czternastej i piętnastej, aby stanąć przeciwko Klanowi [Ku Klux Klanowi – przyp red.] i rasizmowi, aby zwalczać wewnętrzny terroryzm. Ta początkowa, oryginalna postawa musi ponownie prowadzić i pobudzać pracę Departamentu. I gdy stoimy tutaj dzisiaj, robimy to w następstwie wczorajszych wydarzeń, które nie mogłyby mocniej wskazać najważniejszej pracy, jaką musimy wykonać w tym kraju. Zobowiązania się do rządów prawa w tym kraju, wzmocnienia wewnętrznych i demokratycznych instytucji oraz wprowadzenia rzeczywistej równości wobec prawa w Ameryce. Nie ma dla nas ważniejszego miejsca do wykonania tej pracy niż Departament Sprawiedliwości, który został tak upolityczniony. Nie ma ważniejszych osób do wykonania tej pracy niż ci, których nazwiska ogłaszam dzisiaj. Przede wszystkim musimy przywrócić honor, uczciwość, niezależność Departamentu Sprawiedliwości tego kraju, który został tak poważnie zniszczony, a tak wielu jego przywódców, z obu partii, zaświadczało i mówiło o tym. Chcę by było to jasne dla tych, którzy staną na czele tego Departamentu, komu będziecie służyć, nie będziecie pracować dla mnie, nie jesteście prawnikami prezydenta, czy wiceprezydenta. Wasza lojalność nie jest wobec mnie, ale wobec prawa, konstytucji, tego narodu, aby gwarantować sprawiedliwość. Na stanowisko prokuratora generalnego Stanów Zjednoczonych nominuję człowieka o nieskalanej uczciwości, sędziegoMerricka Garlanda, jednego z najbardziej szanowanych sędziów naszych czasów, błyskotliwego a zarazem pokornego, zasłużonego i skromnego, pełnego charakteru i przyzwoitości. Jako asystent Sądu Najwyższego służył w Departamencie Sprawiedliwości za czasów administracji Cartera, Georga H.W. Busha i Clintona, gdzie kierował się podstawowymi wartościami departamentu, takimi jak niezależność i uczciwość. Jako prokurator federalny zwalczał terroryzm, korupcję i brutalne przestępstwa z największym profesjonalizmem i poczuciem obowiązku wobec tych, którym przysięgał lojalność. Został nominowany przez prezydenta Clintona na stanowisko sędziego Sądu Apelacyjnego dla Dystryktu Kolumbii, uznawanego za drugi najbardziej wpływowy sąd w Ameryce. Podczas tak długiej i znakomitej kariery, sędzia Garland zyskał podziw członków ławy sędziowskiej oraz palestry, a także polityków obu partii, i pomimo swojego napiętego harmonogramu na tych prestiżowych stanowiskach, nadal znajduje czas na wolontariat, prowadząc zajęcia dla studentów w Northeast D.C., co robi już od dwudziestu lat. To świadczy o jego charakterze. Nie dziwi więc, dlaczego prezydent Obama nominował sędziego Garlanda na sędziego Sądu Najwyższego. Jak mówiłem, uosabia on honor, przyzwoitość, uczciwość, wierność rządom prawa, sędziowską niezawisłość. Dzięki tym cechom, jako Prokurator Generalny Stanów Zjednoczonych, nie jako osobisty prawnik prezydenta, ale jako prawnik ludzi tworzących ten naród, doprowadzi do przywrócenia zaufania do rządów prawa i równości wobec prawa. Spodziewam się, po dyskusjach, jakie odbyłem, że przesłuchanie go na stanowisko będzie uczciwe, a zatwierdzenie szybkie. A gdy zostanie zatwierdzony, niezwłocznie nominuję jego zastępcę na stanowisko prezesa Sądu Apelacyjnego dla Dystryktu Kolumbii i oczekuję, że i ten kandydat także przejdzie przez szybkie i uczciwe przesłuchanie. Na stanowisko zastępcy Prokuratora Generalnego nominuję jedną z najbardziej bezinteresownych osób, z jakimi miałem okazję pracować, jedną z najbardziej błyskotliwych, z jakimi pracowałem, a współpracowałem z nią w ostatniej administracji. Przez 15 lat pracowała dla Departamentu Sprawiedliwości, Lisa Monaco. Lisa zna Departament na wylot, jest chodzącą definicją tego, jaki powinien być urzędnik państwowy, przyzwoity, godny zaufania, honorowy. I mogę dodać, że proponowaliśmy jej inne stanowiska o większym prestiżu, o większych konsekwencjach, ale chciała pracować z panem, sędzio Garland, chciała wrócić do Departamentu Sprawiedliwości. Zasłużona prokurator, która zajmowała się sprawami o korupcję, oszustwa korporacyjne i brutalne przestępstwa. Szefowa sztabu dyrektora FBI, pierwsza kobieta zatwierdzona na stanowisko asystenta Prokuratora Generalnego do spraw bezpieczeństwa narodowego, gdzie postawiła sprawy bezpieczeństwa teleinformatycznego na najwyższym miejscu listy priorytetów, co jest nawet bardziej znaczące teraz, niż było wtedy. W Białym Domu była główną doradczynią prezydenta Obamy i moją do spraw bezpieczeństwa i walki z terroryzmem podczas wszystkich spotkań dotyczących bezpieczeństwa narodowego. Koordynowała naszą walkę z Al Kaidą i ISIS oraz reakcją Stanów Zjednoczonych na kryzys związany z wirusem ebola. A gdy wybuchły bomby podczas maratonu w Bostonie, jej rodzinnym mieście, nawiązała współpracę między rządem a lokalną i stanową policją, by dotrzeć do sedna tej tragedii. Lisa, wiem, że pomożesz odbudować uczciwość i niezależność Departamentu Sprawiedliwości, który tak szanujesz. Na stanowisko Asystenta Prokuratora Generalnego, trzecie najważniejsze stanowisko Departamentu Sprawiedliwości nominuję kobietę, którą znam już od dłuższego czasu – Vanitę Guptę. Jedną z najbardziej poważanych w Ameryce prawniczek zajmujących się prawami obywatelskimi. Rozpoczęła swoją karierę w Legal Defence Fund w NAACP (National Association for the Advancement of Colored People, Krajowe Stowarzyszenie na rzecz Popierania Ludności Kolorowej), następnie przeszła do ACLU (American Civil Liberties Union, Amerykańska Unia Swobód Obywatelskich), do obu organizacji należałem i ja. A następnie do Departamentu Sprawiedliwości w administracji Obamy, gdzie dowodziła wydziałem praw obywatelskich. Na każdym etapie, w każdej sprawie walczyła o równość i naprawę krzywd wyrządzonych przez system sprawiedliwości. Robiła to jednocząc ludzi ze sobą, zbierając pochwały ze wszystkich stron ideologicznego spektrum za to, w jaki sposób podchodzi do rozwiązywania problemów w obliczu jakich stoimy. Stała na czele dochodzenia w sprawie nadużycia władzy przez departament policji w Ferguson, Missouri i innych społecznościach rozdartych przez akty przemocy i rasową niesprawiedliwość. Zainicjowała sensowne reformy policji, aby stworzyć większą równość, bezpieczeństwo i zaufanie. Jej pracę doceniali zarówno przedstawiciele stróżów prawa jak i ci, działający na rzecz wprowadzenia zmian w systemie sprawiedliwości karnej. To rzadkie osiągnięcie. I wiele mówi o jej zdolności do łączenia ludzi we wspólnym celu. A o to właśnie chodzi. O zjednoczenie amerykańskiego narodu. Urodzona w Filadelfii, dumna córka emigrantów z Indii, czy to brzmi znajomo? [Tu zwraca się do siedzącej obok Kamali Harris]. Jeśli zostanie zatwierdzona, Vanita stanie się pierwszą nie-białą kobietą na tym stanowisku. Jestem wdzięczny, że Vanita odchodzi od swojej obecnej pracy, przewodniczącej jednej z czołowych, światowych organizacji zajmujących się prawami człowieka, aby odpowiedzieć na wezwanie do służby i zapewnić by nasz system był jeszcze bardziej sprawiedliwy i równościowy. Dziękuję. Na stanowisko asystenta Prokuratora Generalnego zajmującym się prawami obywatelskimi nominuję Kristen Clarke, która podczas swojej kariery działała na rzecz równości i sprawiedliwości w naszym systemie sądowniczym. Jest córką emigrantów z Jamajki, proszę nie myślcie, że to było zaplanowane, nadal szukam Irlandczyka. Ale żarty na bok, Kristen, córka emigrantów z Jamajki, jest jedną z najbardziej zasłużonych prawniczek w Ameryce zajmujących się prawami obywatelskimi. Dumna mieszkanka Brooklynu, rozpoczęła swoją karierę prawniczą w tym samym biurze, na którego przewodniczącą ją teraz nominuję. Podczas swojej pracy w departamencie zajmowała się jednymi z najbardziej skomplikowanych spraw dotyczących praw obywatelskich od prawa do głosowania, po wyzwania związane z wyznaczaniem nowych okręgów wyborczych, oskarżała w sprawach o przestępstwa z nienawiści i handel ludźmi, zdobywając najwyższe uznanie także jako przewodnicząca Biura Praw Obywatelskich w Nowym Jorku, gdzie doprowadziła do porozumień w sprawie młodzieży ze środowisk defaworyzowanych, która częściej trafia do więzienia ze względu na coraz bardziej surową politykę szkolną i komunalną, walczyła z dyskryminacją w mieszkalnictwie i organach ścigania. Obecnie przewodniczy jednej z najlepszych organizacji zajmujących się prawami obywatelskimi, gdzie działa na rzecz większej równości wobec prawa, praw wyborczych, systemu edukacji oraz mieszkalnictwa, a także systemu sprawiedliwości. Zatoczy teraz pełne koło, by kontynuować istotną pracę w miejscu, w którym rozpoczęła swoją karierę. Wydział praw obywatelskich reprezentuje moralne centrum Departamentu Sprawiedliwości oraz serce amerykańskiej idei, że wszyscy zostaliśmy stworzeni równi i wszyscy zasługujemy na równe traktowanie. Jestem zaszczycony, że mogę przyjąć to wezwanie i wrócić, żeby urzeczywistnić tę obietnicę dla wszystkich Amerykanów. Wszystkim wam dziękuję za waszą służbę, a waszym rodzinom i narodowi amerykańskiemu, chciałbym powiedzieć, że to jest drużyna, która odbuduje waszą wiarę i zaufanie do naszych demokratycznych instytucji. Przez wiele lat byłem przewodniczącym Komisji Sądowniczej, a jednym z moich głównych powodów, dla których brałem udział w wyścigu o fotel prezydencki, jak może pamiętacie, było to, że zobaczyłem tych ludzi w Charlottesville, wykrzykujących nienawiść, że gdy zabito tę młodą kobietę prezydent zapytany o tę sytuację powiedział, że „byli dobrzy ludzie po obu stronach”. Dlatego właśnie kandydowałem. Nie ma dla mnie nic ważniejszego niż odbudowanie niezależności i uczciwości naszego Departamentu Sprawiedliwości. Niech Bóg was błogosławi, niech Bóg chroni nasze wojsko i tych, którzy przysięgali bronić amerykański naród. Tłum. Anna Halbersztat  Świat, Joe Biden, Szturm na Kongres USA USA
Czego takiego doświadczył Rokita? O „żarciku” prezydenta Dudy i kompromitacji urzędu RPO^Ewa Siedlecka^8 stycznia 2021^https://oko.press/o-zarciku-prezydenta-dudy-ktory-ma-skompromitowac-urzad-rpo/^Czyżby prezydent Andrzej Duda uważał, że rolą Rzecznika Praw Obywatelskich jest podejmowanie negocjacji: przymknę oko na pałowanie demonstrantów, a wy w zamian zniesiecie „godzinę policyjną”? Prezydentowi zamknięto stoki narciarskie, więc zamiast szusować, udzielił wywiadu portalowi Interia.pl. Na pytanie, jak wyjść z pata z wyborem następcy Adama Bodnara, zaproponował Jana Rokitę na urząd Rzecznika Praw Obywatelskich. Już sam pomysł, że pat rozwiąże dodatkowa kandydatura, zgłaszana „bez żadnego trybu” – bo po terminie i przez osobę nieuprawnioną – wygląda na żarcik. Jeszcze ciekawsze jest uzasadnienie kandydatury Jana Rokity: „To człowiek, który zna politykę i jej realia. Uczestniczył w tworzeniu polskiego prawa przez wiele lat i rozumie jego niedostatki, sam osobiście wiele doświadczył” – tłumaczył Duda. Znajomość polityki i jej realiów jest dobrą rekomendacją dla kandydata na parlamentarzystę albo ministra. Zadaniem Rzecznika Praw Obywatelskich nie jest prowadzenie polityki, ale obrona konstytucyjnych praw i wolności ludzi przed politykami. Czyżby prezydent Andrzej Duda uważał, że rolą RPO jest podejmowanie w takich przypadkach negocjacji: przymknę oko na pałowanie demonstrantów, a wy w zamian zniesiecie „godzinę policyjną”? Uzasadnienie, że Jan Maria Rokita zna „niedostatki prawa”, bo sam je tworzył, można pozostawić bez komentarza. Natomiast stwierdzenie, że jego kwalifikacje na RPO uzasadnia fakt, iż „osobiście wiele doświadczył”, jest ciekawe. Czego takiego doświadczył? Wreszcie: dlaczego „osobiste przejścia” miałyby dawać kwalifikacje do pełnienia urzędu RPO? A jeśli tak, to dlaczego pan prezydent nie zaproponował na to stanowisko Romana Giertycha? Jego osobiste przejścia z prokuraturą są świeższej daty, podobnie jak jego wiedza prawnicza – w przeciwieństwie do Jana Rokity, który przez całe życie nie wykonywał prawniczego zawodu. Trwające już blisko pół roku wybory na urząd RPO są kpiną z tego urzędu. Politycy zgłaszają kandydatury, byle zgłosić. Członek rządu w randze wiceministra, który uważa, że należy stosować odpowiedzialność zbiorową w przypadku aktów terroryzmu (kandydatura Piotra Wawrzyka wysunięta przez PiS), czy obrońca prawa przedsiębiorców do niskich podatków, który nie jest entuzjastą ustroju demokratycznego (Robert Gwiazdowski wysunięty przez PSL), pokazują stosunek polityków do urzędu RPO i do samych praw obywatelskich: albo ma żyrować politykę rządu, albo działać hobbystycznie, kompromitując swój urząd. 26 grudnia 2020 A urząd RPO, od pięciu lat sprawowany przez Adama Bodnara, ma 64 proc. zaufania społecznego (najświeższe badanie z kwietnia 2020, CBOS, „Zaufanie do instytucji publicznych”, powtarzane co dwa lata), podczas gdy rząd (badanie IBRiS z 27 listopada 2020 r.) ma 33 proc., parlament – 27 proc., Trybunał Julii Przyłębskiej – 26 proc. I jeszcze prezydent Andrzej Duda: 41 proc. zaufania, (CBOS, listopad 2020 roku). Więc cóż się dziwić rządzącym, że chcą urząd skompromitować. Tekst ukazał się pierwotnie na blogu Ewy Siedleckiej w serwisie tygodnika „Polityka” Prawa człowieka, Władza, Andrzej Duda, Rzecznik Praw Obywatelskich,
Ten facet jest niemożliwy! W nowym wystąpieniu Trump mówi o miłości i jedności narodu [SŁOWO W SŁOWO]^Michał Danielewski^8 stycznia 2021^https://oko.press/trump-mowi-o-milosci-i-jednosci-narodu-slowo-w-slowo/^To zdumiewające 161 sekund: w nowym wystąpieniu Donald Trump wzywa do jedności i pojednania. Nie minęło jeszcze 48 godzin od momentu, gdy podburzał tłum sympatyków do ataku na Kapitol, a odchodzący prezydent USA zmienił front o 180 stopni. Skąd ta zmiana? Próbujemy wyjaśnić Gdyby nowe przemówienie Donalda Trumpa nie ukazało się na jego oficjalnym (i świeżo odwieszonym) koncie na Twitterze, można byłoby przypuszczać, że nagranie to deep fake: spreparowane, wykorzystujące tożsamość i wygląd Trumpa do przekazania fałszywych treści. Bo odchodzący z urzędu 45. prezydent Stanów Zjednoczonych prezentuje się w nim jako zupełnie inna osoba, niż ta, z którą mieliśmy do czynienia przez ostatnie 4 lata. Jego słowa są zdumiewające: wyważone, łagodzące nastroje, wylewające oliwę na wzburzone fale. Tak jakby Trump w jednej chwili zapomniał, że niespełna 48 godzin temu podburzał demonstrantów, a tłum atakujący Kapitol nazywał „wyjątkowym” i zapewniał go o swoim oddaniu. 8 stycznia 2021 Tymczasem 8 stycznia Donald Trump w trwającym 161 sekund wystąpieniu: Ale też – to już bardzo w jego stylu – skłamał, mówiąc, że natychmiast zdecydował o mobilizacji Gwardii Narodowej. Amerykańskie media zgodnie informują, że stało się to z opóźnieniem i po naciskach wiceprezydenta Mike’a Pence’a. Przetłumaczone całe wystąpienie Trumpa publikujemy na końcu artykułu. Owszem, całe życie polityczne Donalda Trumpa udowadnia, że jest on w stanie powiedzieć dowolne, sprzeczne ze sobą zdania w krótkim odstępie czasu. Ale zawsze meandrowanie Trumpa odbywało się w ramach ostrej, populistycznej retoryki, a jego znakiem rozpoznawczym było chwalenie samego siebie bez umiaru i jednocześnie pozbawione skrupułów atakowanie przeciwników. Kiedy podczas swojej prezydentury spuszczał z tonu, natychmiast tego żałował i podkręcał narrację. 7 stycznia 2021 Jedną z takich historii opisuje Bob Woodward w książce „Strach”, przedstawiającej kulisy pierwszej połowy prezydentury Trumpa. Chodziło o atak marszu skrajnej prawicy na kontrdemonstrantów w Charlottesville w sierpniu 2017 roku – zginęła wtedy jedna osoba, kilkadziesiąt zostało rannych. W pierwszych wypowiedziach Trump nie potępił wówczas neonazistów i rasistów, mówiąc, że winni zamieszek są „po wielu stronach”. Po krytyce, jaka na niego spadła, oraz nacisku doradców oraz opinii publicznej, Trump wystąpił po raz kolejny, tym razem zdecydowanie i jednoznacznie potępiając „Ku Klux Klan, neonazistów, białych suprematystów i inne grupy posługujące się nienawiścią”. Woodward ujawnia w swojej książce, że Trump ogromnie żałował… tego drugiego wystąpienia. Uznał je za najgorsze, jakie kiedykolwiek wygłosił. „Nigdy już nigdy czegoś takiego nie zrobię” – mówił swoim doradcom, perorując, że za nic w świecie nie wolno przyznawać się do błędu i sprawiać wrażenia słabości. Słowa dotrzymał i wielokrotnie później otwarcie posługiwał się publicznie rasistowską retoryką. Jednak w piątkową noc 8 stycznia polskiego czasu Trump znów wygłosił przemówienie, które może być symbolem jego słabości. Cóż takiego się stało? Przypomnijmy najpierw przebieg wydarzeń z ostatnich dwóch dni. Zwolennicy odchodzącego prezydenta wtargnęli w środę 6 stycznia do budynku Kapitolu w Waszyngtonie, gdzie Kongres USA zatwierdzał właśnie wybór Joe Bidena na 46. prezydenta Stanów Zjednoczonych. Stało się to kilka godzin po tym, jak Trump na zorganizowanym przed Białym Domem wiecu „Save America” („Ocalmy Amerykę”) powtórzył zarzut sfałszowania listopadowych wyborów oraz zapewniał zwolenników, że „nigdy nie przyzna się do porażki”. „Wiem, że wszyscy tu zebrani wkrótce ruszą pod budynek Kapitolu, żeby pokojowo i patriotycznie wyrazić swój głos” – oświadczył ze sceny. Tłum ruszył na Kapitol i wdarł się do budynku, ewakuowano kongresmenów, senatorów i wiceprezydenta Mike’a Pence’a. W próbie puczu – jednocześnie groteskowej i przerażającej – śmierć poniosło 5 osób. W międzyczasie Trump opublikował nagranie na Twitterze, w którym podsycał gniew popierającego go tłumu. „Wybory zostały nam ukradzione, wszyscy o tym wiemy, zwłaszcza ci po drugiej stronie” – mówił. Następnie wezwał do rozejścia się, ale jego orędzie pełne było sympatii do atakujących Kapitol fanatyków. „Kochamy was, jesteście wyjątkowi” – zapewniał. Teraz Trump zapewne przestraszył się, że za to podżeganie do zamieszek mogą spotkać go konsekwencje prawne po opuszczeniu Białego Domu. Krytyka spada na niego zewsząd: nie tylko ze strony Demokratów, ale również prominentnych polityków partii Republikańskiej, w tym byłych członków jego administracji. Wszyscy mówią zgodnie, że Trump jest osobiście odpowiedzialny za próbę zamachu stanu, która miała miejsce 6 grudnia. W proteście przeciwko postępowaniu prezydenta zrezygnowali członkowie jego najbliższego otoczenia, m.in. sekretarz transportu Elaine Chao oraz sekretarz edukacji Betsy DeVos. Mianowany przez Trumpa prokurator generalny William Barr, który w grudniu odszedł z urzędu, oskarżył Trumpa o zaaranżowanie ataku w celu wywarcia presji na Kongres. Barr stwierdził również, że „prezydent zdradził swój urząd”. 7 stycznia 2021 Co prawda, widmo usunięcia Trumpa z urzędu przed 20 stycznia jest w tej chwili mało realne – proces impeachmentu trwa długo, a wiceprezydent Mike Pence wykluczył zastosowanie 25 poprawki do konstytucji, która pozwala pozbawić prezydenta władzy, gdy staje się niezdolny do sprawowania urzędu – ale najwyraźniej bezkompromisowo buńczuczny do tej pory lokator Białego Domu przestraszył się prawnych konsekwencji, które mogą go spotkać po opuszczeniu urzędu. Postanowił więc udawać, że z atakiem na Kapitol nie ma nic wspólnego. Oto całe wystąpienie Donalda Trumpa: „Rozpocznę od haniebnego ataku na Kapitol. Jak wszyscy Amerykanie jestem oburzony przemocą i bezprawną burdą, której byliśmy świadkami. Natychmiast rozlokowałem Gwardię Narodową i siły federalne, by zabezpieczyć budynek Kapitolu i usunąć z niego napastników. Ameryka była i musi na zawsze pozostać narodem prawa i porządku. Demonstranci, którzy wtargnęli do Kapitolu, zhańbili siedzibę amerykańskiej demokracji. Zwracam się teraz do tych, którzy uczestniczyli w aktach przemocy i destrukcji: nie reprezentujecie naszego kraju. I do tych, którzy złamali prawo: odpowiecie za to. Niedawno przeszliśmy przez bardzo zacięte wybory, emocje wciąż są bardzo silne, ale teraz nastroje muszą zostać wygaszone, a spokój powinien zostać przywrócony. Musimy dalej dbać o interes ameryki. Mój sztab wykorzystał każdą prawną ścieżkę, by podważyć wynik wyborów, bo moim jedynym celem było upewnić się, czy głosy zostały oddane uczciwie. W ten sposób walczyłem w obronie amerykańskiej demokracji. Dalej jestem przekonany, że musimy zmienić nasze prawo wyborcze, by skutecznie weryfikować tożsamość wszystkich wyborców oraz ich uprawnienia do oddania głosu. W ten sposób przywrócimy wiarygodność wszystkich kolejnych wyborów. W tej chwili Kongres potwierdził wynik głosowania, a nowa administracja rozpocznie urzędowanie 20 stycznia 2021 r. Skupiam się obecnie na tym, by zapewnić płynne i zgodne z prawem przekazanie władzy. To chwila, która wymaga uleczenia ran oraz pojednania. Rok 2020 bardzo mocno nas doświadczył. Pandemia zabrała życie wielu z naszych obywateli, zmusiła do izolacji miliony kolejnych, mocno uderzyła w gospodarkę. Pokonanie pandemii i przywrócenie wielkości amerykańskiej gospodarce będzie wymagało solidarnej pracy od nas wszystkich i mocniejszego podkreślenia wartości obywatelskich: patriotyzmu, wspólnoty, dobroczynności, wiary, wartości rodzinnych. Musimy odnowić święte więzi miłości i lojalności, które tworzą z nas jedną amerykańską rodzinę. Służenie wam w roli prezydenta było największym zaszczytem w moim życiu. Wiemy, że moi wspaniali zwolennicy są rozczarowani, ale zapewniam was: to nie koniec, to dopiero początek naszej wspaniałej podróży, dziękuję, niech Bóg błogosławi Amerykę”. Świat, Donald Trump, wybory w usa
Wojewoda broni krwawych banerów. Psychologowie: drastyczne treści na billboardach szkodzą dzieciom^Magdalena Chrzczonowicz^8 stycznia 2021^https://oko.press/drastyczne-tresci-na-billboardach-szkodza-dzieciom/^Radni Krakowa zakazali krwawych banerów na ulicach. Wojewoda zakaz uchylił. Krakowscy psychologowie, psychiatrzy i neurobiolodzy: „Drastyczne treści w przestrzeni publicznej powinny być zakazane ze względu na szkodliwy wpływ na zdrowie psychiczne, w szczególności dzieci" „My, psychologowie, psychiatrzy i neurobiolodzy, postulujemy wprowadzenie zakazu prezentowania drastycznych treści w przestrzeni publicznej ze względu na ich szkodliwy wpływ na zdrowie psychiczne ludzi, w szczególności dzieci. Używanie zdjęć drastycznych w kampaniach społecznych powinno być kontrolowane przez władze i dopuszczone tylko w sytuacjach, gdzie na ekspozycję treści drastycznej nie są narażone dzieci oraz dotyczy ona wyłącznie docelowej grupy odbiorców” – apelują krakowscy specjaliści od zdrowia psychicznego. Apel dotyczy krwawych billboardów przedstawiających szczątki płodów ludzkich, które organizacje anti-choice wykorzystują w swoich kampaniach. 17 grudnia 2018 18 listopada 2020 roku rada miasta Krakowa przyjęła uchwałę zakazującą ekspozycji drastycznych treści w przestrzeni publicznej. Za naruszenie przepisu groziła grzywna. Jednak w grudniu 2020 wojewoda małopolski uchwałę cofnął, z powodów – jak zapewnił – formalnych. Zdaniem wojewody „przyjęta przez Radę Miasta Krakowa uchwała wkracza zatem w obszar regulacji ustawowej celem jej modyfikacji i dostosowania do lokalnych potrzeb zagadnienia już unormowanego w Kodeksie wykroczeń w art. 51. ewentualnie w art. 141 tego kodeksu”. W skrócie – gmina może wprowadzać regulacje tylko wtedy, gdy dotyczą szczególnej sytuacji gminy i w związku z tym brakuje takich regulacji na poziomie krajowym. Co więcej, zdaniem wojewody „kwestionowana uchwała Rady Miasta Krakowa nie spełnia kryterium niezbędności, bowiem w obowiązującym porządku prawnym w zakresie objętym treścią przedmiotowej uchwały istnieją powszechnie obowiązujące regulacje prawne”. Rada miasta zapowiedziała, że zaskarży decyzję wojewody Łukasza Kmity do Wojewódzkiego Sądu Administracyjnego. W tym właśnie kontekście powstał list 21 naukowców z Krakowa. Wskazują przede wszystkim na konsekwencje oglądania drastycznych obrazów. „Jakie konsekwencje ma zatem prezentowanie obrazów drastycznych na zachowanie człowieka? Na poziomie behawioralnym, naukowcy obserwują chwilowe »zamrożenie« (ang. freeze), które poprzedza reakcję ucieczki bądź walki (Hagenaars i in., 2012). Na poziomie fizjologicznym, zamrożenie objawia się chwilową motoryczną bezwładnością oraz obniżeniem rytmu serca, które gwałtownie przyśpiesza podczas walki lub ucieczki (Roelofs i in., 2010). Uwzględniając wyniki tych badań, można się zastanowić, czy prezentowanie drastycznych treści na przyulicznych billboardach nie rozprasza kierowców, co potencjalnie stwarza niebezpieczną sytuację w ruchu drogowym? Warto wspomnieć, że spośród obrazów o negatywnych konotacjach, obrazy martwych ciał, fragmentów ciał lub ran, oceniane są jako najbardziej negatywne oraz wywołujące największe pobudzenie (m.in. Lang i Bradley, 2007; Marchewka i in, 2014)” – piszą w liście krakowscy psychologowie. Pod listem podpisali się (za Gazeta Krakowska):  Szanowni Państwo, Ten list jest apelem od aktywnych zawodowo i naukowo psychologów i neurobiologów, którzy wspólnie pragną zabrać merytoryczny głos w toczącej się debacie dotyczącej prezentowania obrazów z treścią drastyczną w przestrzeni publicznej. W liście tym przedstawione są argumenty, które wyraźnie wskazują na szkodliwy wpływ takich treści na psychikę człowieka oraz jego funkcjonowanie emocjonalne. Co więcej, prezentowanie drastycznych zdjęć na przyulicznych bilbordach, może wywołać behawioralną reakcję ‘zamrożenia’ u kierowców pojazdu i być przyczyną wypadków drogowych. Jednak najmocniej pragniemy zwrócić uwagę na negatywny wpływ jaki ma ekspozycja treści drastycznych na zdrowie psychiczne dzieci. Percepcja obrazów w korze wzrokowej mózgu zachodzi ok 200 milisekund po prezentacji bodźca niezależnie od jego stopnia złożoności (Luck i Kappenman, 2012). Jeśli badanemu zaprezentowane zostaną obrazy afektywne o negatywnym charakterze, już na tym poziomie – percepcji wzrokowej – obserwujemy znacznie wzmożoną reakcję mózgu (Bekhtereva i in., 2015). Jest to dowód, że negatywne treści przykuwają naszą uwagę i analizujemy je znacznie silniej. Wzmożona aktywność kory wzrokowej to zaledwie wierzchołek góry lodowej w reakcji mózgu na prezentowane obrazów lub zdjęć o treści drastycznej. Obrazy takie aktywują bowiem układ limbiczny mózgu, a w szczególności ciało migdałowate (Aldhafeeri i in. 2012). Ten region odpowiedzialny jest za przetwarzanie najbardziej negatywnych emocji jak strach czy agresja i determinuje jaką reakcję podejmujemy w sytuacji zagrożenia (LeDoux, 2007). Warto wspomnieć, że nadaktywność ciała migdałowatego jest obserwowana w przypadku wielu chorób psychicznych, takich jak PTSD (ang. post-traumatic stress disorder), autyzm, choroba dwubiegunowa, czy schizofrenia (Schumann i in., 2011). Jakie konsekwencje ma zatem prezentowanie obrazów drastycznych na zachowanie człowieka? Na poziomie behawioralnym, naukowcy obserwują chwilowe ‘zamrożenie’ (ang. freeze), które poprzedza postawę uciekania bądź walki (Hagenaars i in., 2012). Na poziomie fizjologicznym, zamrożenie objawia się chwilową motoryczną bezwładnością oraz obniżeniem rytmu serca, które gwałtownie przyśpiesza podczas walki lub uciekania (Roelofs i in., 2010). Wyniki tych badań wyraźnie sugerują, że prezentowanie treści drastycznych na przyulicznych bilbordach i plakatach może rozpraszać kierowców i stwarzać niebezpieczną sytuację na drodze. Warto wspomnieć, że z bazy obrazków o negatywnych konotacjach, obrazy martwych ciał, fragmentów ciał lub ran, oceniane są jako najsilniej negatywne oraz wywołujące największe pobudzenie (m.in. Lang i Bradley, 2007; Marchewka i in, 2014). A jakie konsekwencje ma ekspozycja drastycznych treści na dzieci? Jest bardzo niewiele badań naukowych, które podjęły się przebadania reakcji u małych dzieci na treści drastyczne z powodu wątpliwości etycznych (Lang i Bradley, 2007). Zgoda rodzica na ekspozycję dziecka na takie obrazy jest koniecznością, ale nawet z nią, naukowcy zmagają się z obawami, że takie zdjęcia mogą wywołać traumę i zostawić uszczerbek na zdrowiu psychicznym dzieci. Prezentowanie treści drastycznych w miejscach publicznych jest niezgodne ze standardami etyki, bo rodzice nie mają możliwości wyrazić sprzeciwu i dzieci są zmuszane do ich percepcji. Dzieci między 6-12 rokiem życia potrafią poniekąd zrozumieć co przedstawia dane zdjęcie, natomiast nieumiejętność zrozumienia konsekwencji może mieć negatywny wpłynąć na rozwój psychiczny, społeczny i emocjonalny takiego dziecka. Uznaje się, że dzieci do szóstego roku życia nie powinny mieć w ogóle styczności z brutalnymi zdjęciami. Tak małe dzieci nie mają jeszcze umiejętności zrozumienia drastycznego obrazu co implikuje tym silniejszą i potencjalnie traumatyczną, reakcję strachu i poczucia zagrożenia. To samo dotyczy wszystkich dzieci z zaburzeniami rozwoju, takimi jak spektrum autyzmu lub zaburzeniami lękowymi. Na przestrzeni lat to, co jest akceptowalne jako funkcjonujące w przestrzeni społecznej znacznie się zmieniło. Szokujące grafiki, mające zarówno różne cele jak i różne efekty, często są stosowane w naszym społeczeństwie. Najlepszym przykładem wykorzystania drastycznych zdjęć są kampanie społeczne, które starają się zniechęcić ludzi do palenia papierosów lub prowadzenia samochodu pod wpływem alkoholu (Parry i in., 2013). Czy takie taktyki są słuszne? Zjawisko tak zwanych szok-reklam (ang. shock-advertisting) doczekało się w ostatnich latach wielu odmian, takich jak reklamy obraźliwe, kwestie związane z seksem i przyzwoitością, kwestie tabu (Chan i in., 2007; Prendergast i in., 2008; Sabri i Obermiller, 2012). Niezależnie jednak od odmiany, jedno pozostaje niezmienne – wszystkie te taktyki mają jeden cel: wywołać strach u odbiorcy w odpowiedzi na szokującą grafikę (Süssenbach i in., 2013). Jednak należy podkreślić, że współczesna psychologia jasno pokazuje, że taktyki oparte na zastraszaniu i szokowaniu są nie tylko głęboko niemoralne, negatywnie wpływają na motywację i poczucie własnej wartości (Putwain i Remedios, 2014), lecz dodatkowo wywołują irracjonalne reakcje u odbiorców i zmiany zachowania (Kok i in., 2014, Kok i in., 2017). Choć strategia ta może przynosić pożądane efekty i wpływać na zmianę zachowania ludzi (Brewer i in., 2016), neurobiolodzy postulują i udowadniają, że pozytywne przesłanie jest bardziej skuteczne niż zastraszające i negatywne informacje (Kappes i Sharot, 2019; Wolf i Felsen, 2019). Nasz mózg jest bowiem nakierowany na pozytywne myślenie (ang. positive bias) i ma tendencję do wypierania, że wszelkie czarne schematy dotyczą właśnie nas (Sharot, 2011). Skoro istnieje alternatywa dla używania drastycznych fotografii, jaki cel ma wywoływanie lęku i zgorszenia wśród odbiorców, którzy nie są grupą docelową (np. osoby niepalące)? Z tymi argumentami my psychologowie i neurobiologowie postulujemy, że prezentowanie drastycznych treści w przestrzeni publicznej powinno być zakazane przez władze ze względu na szkodliwy wpływ na zdrowie psychiczne ludzi, w szczególności dzieci, oraz potencjalne zagrożenie w ruchu drogowym. Używanie zdjęć drastycznych w kampaniach społecznych powinno być kontrolowane przez władze i dopuszczone tylko w sytuacjach, gdzie na ekspozycję treści drastycznej nie są narażone dzieci oraz dotyczy ona wyłącznie docelowej grupy odbiorców (np. zdjęcia patologicznych tkanek prezentowane są tylko na opakowaniach papierosów). Pragniemy podkreślić, że przyjazna psychicznie przestrzeń publiczna jest podstawą do budowania szczęśliwego społeczeństwa, które czuje się spokojnie i bezpiecznie poruszając się po miejscowości swojego zamieszkania. Referencje:  Batalia o krwawe billboardy trwa na ulicach polskich miast od dawna. Plakaty jeżdżą nie tylko po ulicach, ale także są zawieszane przed oknami szpitali, w których są oddziały porodowe i gdzie dokonuje się zgodnych z ustawą zabiegów przerwania ciąży. Przeciwko billboardom protestują nie tylko rodzice i aktywiści miejscy, ale także organizacje wspierające kobiety, np. Federacja na Rzecz Kobiet i Planowania Rodziny. Jak podkreśla zespół prawny Federy: „Treść plakatów prezentujących zakrwawione płody oparta jest na manipulacji i zawiera nieprawdziwe informacje. Zdjęcia płodów uzyskano najprawdopodobniej po samoistnych poronieniach i martwych porodach. Wiek płodów podany na banerach jest bardzo zaniżony. W Polsce obecnie zabieg aborcji wykonuje się w większości przypadków metodą farmakologiczną, a jej efekt znacznie odbiega od tego wskazanego na zdjęciach. Obrazy prezentowane na banerach są bardzo krzywdzące dla kobiet. Naruszają ich godność i prawo decydowania o swoim życiu osobistym, stoją w sprzeczności z zakazem poniżającego traktowania wyrażonym w Konstytucji. Banery mają za zadanie przywoływać skojarzenia zabiegu, który jest bardzo intymny, jest sytuacją zdrowotną i prywatną. Są też pewnego rodzaju stygmatyzacją kobiet, które, w ramach obowiązującego prawa, dokonały aborcji”. Instrukcję jak złożyć zawiadomienie na krwawe banery, znajdziemy na stronie Federacji. W 2018 i 2019 roku opisywaliśmy w OKO.press sprawę Piotra Roszkowskiego, oskarżonego o usunięcie banera ze szczątkami ludzkimi sprzed okien warszawskiego szpitala. Batalia ciągnęła się przez 3,5 roku. Aktywista został ostatecznie uniewinniony. Zobacz więcej tutaj. 2 listopada 2018 Propaganda, Kobiety, Kraków krwawe billboardy
Facebook zablokował Trumpa. Rychło w czas. Oświadczenie Marka Zuckerberga słowo w słowo^Bartosz Kocejko^8 stycznia 2021^https://oko.press/facebook-zablokowal-trumpa-oswiadczenie-marka-zuckerberga/^Mark Zuckerberg tłumaczy, że Facebook nie blokował aktywności Donalda Trumpa, bo wierzy, że „opinia publiczna ma prawo jak najszerszego dostępu do wypowiedzi politycznych, nawet kontrowersyjnych". Szef cyberkorporacji próbuje zdjąć z siebie odpowiedzialność za to, co się stało?  Zwolennicy Donalda Trumpa wtargnęli w środę 6 stycznia do budynku Kapitolu w Waszyngtonie, gdzie Kongres USA zatwierdzał właśnie wybór Joe Bidena na 46. prezydenta Stanów Zjednoczonych. Stało się to po tym, jak przegrany listopadowych wyborów, wciąż urzędujący prezydent, na zorganizowanym przed Białym Domem wiecu „Save America” („Ocalmy Amerykę’) powtórzył zarzut sfałszowania listopadowych wyborów oraz zapewniał zwolenników, że „nigdy nie przyzna się do porażki”. „Wiem, że wszyscy tu zebrani wkrótce ruszą pod budynek Kapitolu, żeby pokojowo i patriotycznie wyrazić swój głos” – oświadczył ze sceny. Tłum ruszył na Kapitol i wdarł się do budynku, ewakuowano kongresmenów, senatorów i wiceprezydenta Mike’a Pence’a. W próbie puczu – jednocześnie groteskowej i przerażającej – śmierć poniosło 5 osób. Czworo atakujących – jedna z uczestniczek szturmu została zastrzelona przez policjanta, troje kolejnych zmarło z „przyczyn medycznych – oraz w piątek nad ranem polskiego czasu policjant ranny w zamieszkach. Przy aresztowanych zwolennikach Trumpa znaleziono domowej roboty ładunki wybuchowe. W międzyczasie Trump opublikował nagranie na Twitterze, w którym podsycał gniew popierającego go tłumu. „Wybory zostały nam ukradzione, wszyscy o tym wiemy, zwłaszcza ci po drugiej stronie” – mówił. Następnie wezwał do rozejścia się, ale jego orędzie pełne było sympatii do atakujących Kapitol fanatyków. „Kochamy was, jesteście wyjątkowi” – zapewniał. 7 stycznia 2021 6 stycznia w nocy konta Trumpa zablokowały Twitter i Youtube, wczoraj zrobił to Facebook. To, zdaniem wielu, dramatycznie spóźniona odpowiedź – platformy zareagowały, gdy już doszło do najgorszego. Twitter już konto Trumpa odwiesił: w piątek krótko po północy polskiego czasu ukazało się tam kolejne oświadczenie odchodzącego prezydenta, tym razem odmienne od pozostałych. Trump nazwał atak na Kapitol haniebnym i wskazał na potrzebę uspokojenia nastrojów. Tak jakby przestraszył się konsekwencji (w tym prawnych) swojej wcześniejszej tromtadracji. „Platformy cyfrowe od lat są kluczową infrastrukturą dla agresywnych, skrajnie prawicowych grup i bojówek – pomagają im prowadzić rekrutację, organizować się, koordynować działania, a w wielu przypadkach (zwłaszcza w przypadku Youtube’a) czerpią zyski z agresywnych, ekstremistycznych treści” – komentuje w „The Guardian” senator Partii Demokratycznej Mark Warner, zwolennik antymonopolowej polityki podziału cyberkorporacji i narzucenia im ostrych regulacji. Facebook długo bronił swojej polityki tolerancji dla problematycznych treści. „Długa podróż w kierunku większego postępu wymaga konfrontowania się ideami, które są dla nas wyzwaniem” – mówił Mark Zuckerberg w przemówieniu na Uniwersytecie Georgetown w 2019 roku. W obronie „swobody ekspresji” przywoływał m.in. postać Martina Luthera Kinga, lidera ruchu praw obywatelskich. W odpowiedzi jedna z córek Kinga przypomniała Zuckerbergowi, że jej ojciec został zamordowany po kampanii dezinformacji uruchomionej przez polityków. Trump miał łącznie ponad 100 milionów obserwujących na wszystkich profilach w mediach społecznościowych. W publikowanych przez niego treściach roiło się od kłamstw i konfabulacji. Jak wykazało badanie Uniwersytetu Cornella ustępujący (z trudem) prezydent USA był m.in. najistotniejszym źródłem dezinformacji na temat epidemii koronawirusa. Cyberkorporacje zabierają mu megafon dopiero teraz, gdy traci władzę polityczną. Poniżej wczorajsze oświadczenie Marka Zuckerberga, dyrektora zarządzającego i współwłaściciela Facebook, Inc. Szokujące wydarzenia ostatnich 24 godzin jasno pokazują, że prezydent Donald Trump ma zamiar wykorzystać czas urzędowania, jaki mu pozostał, by podważyć pokojowe i zgodne z prawem przekazanie władzy w ręce jego następcy-elekta, Joe Bidena. Jego decyzja, by wykorzystać swą trybunę i usprawiedliwić – a nie potępić – działania swoich zwolenników w budynku Kapitolu, słusznie wzburzyła ludzi w USA i na całym świecie. Wczoraj usunęliśmy te wypowiedzi, oceniliśmy bowiem, że ich skutkiem byłoby prowokowanie dalszej przemocy – prawdopodobnie taka też była ich intencja. Po zatwierdzeniu wyników wyborów przez Kongres, głównym zadaniem całego kraju musi być zapewnienie, by pozostałe 13 dni oraz kolejne dni po inauguracji upłynęły pokojowo i w zgodzie z ustanowionymi demokratycznymi normami. Przez ostatnie kilka lat pozwalaliśmy Prezydentowi Trumpowi korzystać z naszej platformy w zgodzie z naszymi zasadami, niekiedy usuwając zamieszczane treści lub oznaczając posty, gdy łamały te zasady. Robiliśmy to, bo wierzymy, że opinia publiczna ma prawo do jak najszerszego dostępu do wypowiedzi politycznych, nawet kontrowersyjnych. Obecny kontekst jest jednak całkowicie inny – nasza platforma jest używana do tego, by wzniecić brutalne powstanie przeciw demokratycznie wybranym władzom. 14 maja 2019 Wierzymy, że ryzyko pozwolenia prezydentowi na to, by dalej korzystał z naszego serwisu jest w tym okresie zbyt duże. Dlatego przedłużamy blokadę, jaką założyliśmy na jego profilach na Facebooku i Instagramie na czas nieokreślony, nie krótszy niż najbliższe dwa tygodnie, do czasu aż zakończy się proces pokojowego przekazania władzy.  The shocking events of the last 24 hours clearly demonstrate that President Donald Trump intends to use his remaining time in office to undermine the peaceful and lawful transition of power to his elected successor, Joe Biden. His decision to use his platform to condone rather than condemn the actions of his supporters at the Capitol building has rightly disturbed people in the US and around the world. We removed these statements yesterday because we judged that their effect — and likely their intent — would be to provoke further violence. Following the certification of the election results by Congress, the priority for the whole country must now be to ensure that the remaining 13 days and the days after inauguration pass peacefully and in accordance with established democratic norms. Over the last several years, we have allowed President Trump to use our platform consistent with our own rules, at times removing content or labeling his posts when they violate our policies. We did this because we believe that the public has a right to the broadest possible access to political speech, even controversial speech. But the current context is now fundamentally different, involving use of our platform to incite violent insurrection against a democratically elected government. We believe the risks of allowing the President to continue to use our service during this period are simply too great. Therefore, we are extending the block we have placed on his Facebook and Instagram accounts indefinitely and for at least the next two weeks until the peaceful transition of power is complete.  Media, Facebook Mark Zuckerberg
Trump, wielka miłość PiS. Jak Duda bardzo starał się zminimalizować atak na Kapitol^Adam Leszczyński^7 stycznia 2021^https://oko.press/jak-duda-bardzo-staral-sie-nie-zauwazyc-zwyciestwa-bidena/^Prezydent Duda zwlekał z gratulacjami dla Joe Bidena, formułował je w obraźliwy sposób, a atak trumpistów na Kapitol nazwał „wewnętrzną sprawą USA”. Zupełnie inaczej zachowali się inni przywódcy demokracji Zachodu. Analizujemy kolejne etapy tej kompromitacji Prezydent Duda skomentował atak zwolenników Donalda Trumpa na Kapitol w USA – gdzie wdarli się do sali posiedzeń Senatu, zdewastowali biura senatorów i przerwali na kilka godzin procedurę zatwierdzania wyników wyborów prezydenckich – na Twitterze. Wydarzenia w Waszyngtonie to wewnętrzna sprawa Stanów Zjednoczonych, które są państwem demokratycznym i praworządnym. Władza zależy od woli wyborców, a nad bezpieczeństwem państwa i obywateli czuwają powołane do tego służby. Polska wierzy w siłę amerykańskiej demokracji. — Andrzej Duda (@AndrzejDuda) January 6, 2021  Duda nawet nie nazwał po imieniu zamieszek wywołanych przez zwolenników Trumpa – którzy ruszyli na Kapitol po wiecu z udziałem ustępującego prezydenta USA. Określił je jako „wydarzenia”, które są „wewnętrzną sprawą USA”. Wcale ich nie potępił, co zrobiło wielu przywódców demokracji Zachodu (ale także krajów Europy Środkowej). Zacytujmy. The scenes from the US Capitol show how dangerous the rhetoric of hatred is. Contempt for democratic institutions erodes citizens’ rights and can undermine political order. I trust the democratic and peaceful process will be restored soon. — Zuzana Čaputová (@ZuzanaCaputova) January 6, 2021  Prezydent Duda zachowywał się w uderzająco podobny sposób w listopadzie, kiedy Joe Biden pokonał Donalda Trumpa w USA (przewagą 7 mln głosów wyborców i 74 głosów elektorskich). Przez cztery dni świat wstrzymywał wtedy oddech w oczekiwaniu na wynik wyborów prezydenckich w Stanach Zjednoczonych. 7 listopada było już pewne, że próg 270 głosów elektorskich niezbędnych do objęcia urzędu przekroczy kandydat Partii Demokratycznej Joe Biden. O wygranej przesądził wynik w Pensylwanii, w której jeszcze w środę 4 listopada rano ze zdecydowaną przewagą prowadził Donald Trump. Wówczas wynik ogłosiły amerykańskie media (Associated Press, CNN, NBC i Fox News – zgodnie z tradycją w USA nie ma, jak np. w Polsce, urzędu ogłaszającego oficjalne wyniki wyborów; podają je tylko kolejne stany). Na ulicach Stanów Zjednoczonych rozpoczęła się celebracja, a światowi przywódcy spieszyli z gratulacjami. 8 listopada 2020 Prezydent Duda także wówczas zachował się inaczej niż pozostali przywódcy demokracji Zachodu. Pogratulował Bidenowi „udanej kampanii prezydenckiej”. Nie przyznał więc, że Biden wygrał wybory. Congratulations to @JoeBiden for a successful presidential campaign. As we await the nomination by the Electoral College, Poland is determined to upkeep high-level and high-quality PL-US 🇵🇱🇺🇸strategic partnership for an even stronger alliance. — Andrzej Duda (@AndrzejDuda) November 7, 2020  Prezydencki minister Andrzej Dera tłumaczył 8 listopada w TVP Info: „Na tym etapie za wcześnie jest mówić o zwycięstwie. Proszę zwrócić uwagę, że nawet w Stanach Zjednoczonych na razie to media ogłosiły zwycięstwo Joe Bidena”. Kancelaria prezydenta Dudy wydawała się wówczas przyjmować wersję wydarzeń propagowaną przez Donalda Trumpa i jego zwolenników, którzy podważali wyniki podawane przez władze stanowe i uważali, że wybory nie są rozstrzygnięte. Trump trzyma się tej wersji do dziś – mimo kilkudziesięciu przegranych procesów, w których jego prawnicy próbowali dowieść fałszerstw wyborczych (nie udało się ani razu), fantastycznych teorii spiskowych (łączących producenta maszyn liczących głosy z nieżyjącym od 2015 roku wenezuelskim dyktatorem Hugo Chavezem) oraz żądań powtórnego liczenia głosów (w stanie Georgia liczono je jeszcze dwa razy). Duda znalazł się wówczas w doborowym towarzystwie – podobnie do niego zachowali się m.in. przywódca Iranu, ajatollah Ali Khamenei. Z gratulacjami dla Bidena czekali dyktatorzy, w tym przeciwnicy USA – m.in.: Oficjalne gratulacje prezydent Duda złożył Bidenowi dopiero 15 grudnia, a więc ponad miesiąc po wyborach. Tego samego dnia zrobił to prezydent Rosji Władimir Putin. Duda złożył gratulacje jako jeden z ostatnich – obok brazylijskiego dyktatora Jaira Bolsonaro i prezydenta Meksyku Lopeza Obradora. 18 grudnia Konferencja Ambasadorów – nieformalna organizacja zrzeszająca byłych polskich ambasadorów – wydała oświadczenie w tej sprawie, zarzucając Dudzie, że liczył na utrzymanie się Trumpa przy władzy, a więc – w praktyce – na zignorowanie woli amerykańskich wyborców. Przeczytaj także:Duda i Putin nie gratulowali Bidenowi licząc na to, że Trump zostanie przy władzy [LIST AMBASADORÓW]19 grudnia 2020 19 grudnia 2020 „Obaj [Duda i Putin] mieli nadzieję, że Trumpowi uda się podważyć rzetelność elekcji w sądach bądź zmusić elektorów do sprzeniewierzenia się woli wyborców. To nie była niewinna wstrzemięźliwość” – pisali polscy dyplomaci. Zarzucili też Dudzie – oraz rządzącej w Polsce prawicy – sprowadzanie stosunków polsko-amerykańskich „do infantylnej przyjaźni Andrzeja Dudy z Donaldem Trumpem”. Jak można wnosić z reakcji Dudy na szturm zwolenników Trumpa na Kapitol, polski prezydent zapewne liczył do końca na pozostanie sojusznika PiS u władzy, chociaż wymagałoby to na tym etapie dokonania w USA przewrotu i obalenia amerykańskiej demokracji. Z czego – poza lekceważeniem dla demokratycznych wartości – bierze się postawa Dudy? Ma ona zarówno pragmatyczne, jak i ideowe korzenie. Sojusz z Trumpem był (a raczej jeszcze jest, do ustąpienia Trumpa z urzędu 20 stycznia) głównym filarem polityki zagranicznej PiS. Rządząca Polską prawica skłóciła się z Unią Europejską, w tym zwłaszcza z jej najważniejszymi krajami, Niemcami i Francją. Unia Europejska zarzuca PiS łamanie zasad praworządności. Retoryka rządzących traktuje Niemcy jako głównego wroga Polski. Od Trumpa – za cenę gigantycznych zakupów amerykańskiego uzbrojenia (m.in. myśliwców F-35) oraz ostentacyjnej uległości wobec Trumpa (prezydent Duda zaproponował nazwanie amerykańskiej bazy w Polsce „Fort Trump”) – oczekiwano wzmocnienia amerykańskiej obecności wojskowej w Polsce, co zresztą w pewnym zakresie udało się PiS osiągnąć. Sam Duda zachowywał się wobec Trumpa z szacunkiem graniczącym z uległością. Z Trumpem łączyła PiS także ideologia i autorytarny temperament. Według sondażu IPSOS dla OKO.press z grudnia 2020 aż 81 proc. wyborców PiS wybrałoby Trumpa (gdyby głosowało w amerykańskich wyborach). „Afront, jakim jest niezłożenie życzeń przez Dudę stanowi być może jakąś formę łagodzenia srogiego rozczarowania elektoratu PiS wynikiem wyborów w USA. (…) Taki wynik pokazuje kolejny raz, jaką siłą rażenia dysponuje telewizja publiczna, która przed wyborami w USA lansowała Trumpa jako wielkiego przyjaciela Polski i obrońcę tradycyjnych, tych samych co »prawdziwie polskie« wartości” – pisaliśmy wówczas w OKO.press. Już w styczniu 2017 roku znaleźliśmy „dziewięć punktów podobnej narracji” w inauguracyjnym przemówieniu Trumpa zestawiając je z exposé premier Szydło w listopadzie 2015 roku oraz z inauguracyjnym przemówieniem Andrzeja Dudy 6 sierpnia 2015. 23 stycznia 2017 „Poland first, America first. Nadchodzi rewolucja, teraz wszystko się zmieni. Odrodzimy Amerykę, odrodzimy Polskę. Zabierzemy elitom, damy rodzinom. Podniesiemy kraj z ruin, koniec z jatką. Przywrócimy ludziom godność. Koniec poniżania Polski i wykorzystywania Ameryki, liczy się tylko narodowy interes. Popierają nas wszyscy prawdziwi Polacy i wszyscy prawdziwi Amerykanie” – oto niektóre wspólne wątki. Od tamtego czasu narracje upodobniły się jeszcze bardziej. W lipcu 2017 roku Trump wygłosił przemówienie o „obronie cywilizacji” na Placu Krasińskich w Warszawie; elity PiS były zachwycone i czuły, że odkryły w nim bratnią duszę. Amerykańskie media pisały wówczas o „rasistowskiej i religijnej paranoi” Trumpa. Dziś Duda i PiS z trudem, jak widać, żegnają się ze swoim głównym sojusznikiem. Świat, Andrzej Duda, Andrzej Dera, Donald Trump, Prezydent, polityka zagraniczna
Niby-zamach, czyli jak alter-prawicowy Internet wtargnął do siedziby Kongresu [GRAFF]^Agnieszka Graff^7 stycznia 2021^https://oko.press/niby-zamach-czyli-jak-alter-prawicowy-internet-wtargnal-do-siedziby-kongresu-graff/^Czy to kuriozalne zdarzenie można uznać za insurekcję lub nieudany zamach stanu? Czy powinniśmy się obawiać o przyszłość demokracji USA? Agnieszka Graff o mrocznych zakątkach sieci, wylęgarni radykalizmu, który Trump pokochał. Z niebezpieczną wzajemnością Czy powinniśmy się obawiać o przyszłość amerykańskiej demokracji? – pyta Agnieszka Graff, profesorka w Ośrodku Studiów Amerykańskich UW, badaczka feminizmu i ruchów anty-gender, pisarka i publicystka. Oto jej odpowiedź w artykule dla OKO.press. Grupa dziwacznie ubranych mężczyzn przy nikłym oporze policji szturmuje budynek Kapitolu, wkracza do środka, po czym rozchodzi się po budynku, raz po raz pozując do zdjęć, które następnie wrzuca do sieci. Czy to kuriozalne zdarzenie można uznać za insurekcję lub nieudany zamach stanu? „Zamachowcy” to głównie zwolennicy mrocznej teorii spiskowej o nazwie QAnon, zgodnie z którą światem zawładnęła złowroga grupa przestępcza, Tom Hanks jest pedofilem, zaś Angela Merkel wnuczką Hitlera. Trump zamierzał ten spisek unicestwić, czemu zawdzięcza wsparcie zwolenników Q. Nie byłoby to szczególnie interesujące, gdyby nie fakt, że odchodzący prezydent jest tego wsparcia wdzięcznym odbiorcą. Media donoszą, że przywoływał kluczowe elementy teorii QAnon w tweedach i wystąpieniach publicznych. Ruch #StopTheSteal [ZatrzymaćKradzież – chodzi o odebranie Trumpowi rzekomego zwycięstwa wyborczego – red.], który zobaczyliśmy w akcji, to luźna koalicja QAnon-owców, członków neofaszystowskiej grupy o nazwie Proud Boys oraz – niestety – dość licznych polityków z partii republikańskiej. 7 stycznia 2021 O co chodziło? Nie było konkretnego planu przejęcia władzy, przerwano jedynie proces wyniku wyborów. To i owo zdemolowano, to i owo z Kapitolu wyniesiono (najchętniej szabrowano w gabinecie Nancy Pelosi). Już wiemy, że bomby tu i ówdzie podłożono, ale żadna nie wybuchła. Główny dorobek spisku to fotki, które krążą w sieci. Jak na zamach stanu w światowym mocarstwie, trochę to wszystko żałosne, by nie rzec – groteskowe, ale kilku fotkom warto przyjrzeć się bliżej, bo robi się mniej śmiesznie. Najbardziej malowniczy z zamachowców to „Q Shaman,” znany też jako Jake Angeli, stały bywalec wieców na cześć Trumpa i propagator idei o wyborczym oszustwie. Tak, zgadliście, to ten przypominający Wikinga, z patriotycznie pomalowaną twarzą, nagim torsem z neopogańskimi tatuażami (młot Thora, celtyckie drzewo życia). Jak donoszą media, futrzana czapa i rogi bawole czynią z niego wojownika z plemienia Siuksów.  Na innym zdjęciu pojawia się postać mniej malownicza, ale za to bardziej jednoznaczna: ascetyczny brodacz w czarnej bluzie z trupią czaszką i napisem „Camp Auschwitz. Work makes free”.  Obaj mężczyźni to neofaszyści przebrani za kontrkulturowców. O przejęciu etosu kontrkultury przez skrajną prawicę pisała w głośnej książce „Kill All Normies” (2016) Angela Nagle. Współczesne wojny kulturowe odwracają scenariusz rewolty lat 60., obsadzając lewicę i feminizm w roli gnuśnego establishmentu i zepsutych elit, z prawicowców zaś czyniąc malowniczych buntowników. Badając w latach 2018-2019 związane z alter-prawicą internetowe ruchy mizoginiczne, obserwowałam to zjawisko na Youtubie i kilku internetowych platformach. Szczególny to klimat: mieszanina ironii, odrealnienia, eklektyzmu kulturowego, niechlujstwa, nienawiści, megalomanii i wariackiego żartu. Współczesny faszysta to wojownik walczący z lewicowym (czy raczej lewackim) spiskiem, który w jego mniemaniu przejął władzę nad światem. Jeśli go jednak nazwać faszystą, ryknie śmiechem i powie: żart, znowu daliście się sprowokować. Śledząc środowe wydarzenia w CNN pomyślałam sobie: oto alter-prawicowy Internet założył odświętne stroje i zainscenizował zamach stanu. Komentując niby-zamach dla „New York Times’a” badaczka Internetu ze Stanfordu, Renee DiResta, powiada: „Te zdarzenia to jaskrawy dowód na to, że nie istnieją już odrębne światy online i offline”. Istotnie, widzieliśmy to już kilkakrotnie. Wczorajsi zamachowcy organizowali się na platformach Parler i Gab. Jednak media społecznościowe to dla alter-prawicy coś więcej niż narzędzie mobilizacji. To wylęgarnia radykalizmu, przestrzeń rekrutacji i wzmacniania skrajnych poglądów. W mrocznych zakątkach sieci wykluła się i rozwinęła teoria QAnon.Proud Boys to mizoginiczna i rasistowska alter-prawicowa subkultura – jedna z wielu, które powstały w ostatniej dekadzie właśnie w sieci, często pod hasłem „Czerwonej Pigułki” (Red Pill), czyli przebudzenia, dzięki któremu uczestnik rozpoznaje, że żyje w lewicowym matriksie i postanawia walczyć o wolność. W całej tej dziwacznej historii najdziwniejsze wydaje się sprzężenie zwrotne między Trumpem i ultra-prawicowym internetem. NBC podaje, że w sławetnej rozmowie telefonicznej ws. wyborów w Georgii też pojawiły się odwołania do Q. 25 października 2020 Wiadomo też, że Trump czerpał informacje o rzekomych oszustwach w listopadowych wyborach od czołowych przedstawicieli QAnon. Trudno zarzucić politykowi, że popierają go radykałowie i szaleńcy. Gdy jednak po raz kolejny oświadcza on publicznie, że owych radykałów i szaleńców „kocha”, gdy w kolejnych wystąpieniach przywołuje ich szaloną teorię, gdy w przemówieniu, które ma zakończyć ich szturm powiada, że co prawda źli ludzie sfałszowali wybory, ale teraz idźcie już do domu – powstaje pytanie o współpracę, a przynajmniej o wspólnotę celów. Nie twierdzę, że Trump przewodził zamachowcom. Niewątpliwie jednak ośmielił tłum do szturmu na Kapitol i nie zrobił nic, by go odwołać. Druga niepokojąca sprawa to rola policji federalnej – a raczej jej brak. Szturm na Kapitol nie miałby żadnych szans, gdyby policja naprawdę chciała mu przeszkodzić. Wiele osób nie bez racji sugeruje, że gdyby chodziło o protest Black Lives Matter – polałaby się krew. Tymczasem internet obiegł filmik, w którym „zamachowcy” pozują razem z policjantami. Angeli (szaman z rogami) wyjaśnił też dziennikarzom, że policja najpierw wpuściła go do środka, a potem „grzecznie poprosiła go, żeby wyszedł”. Jeśli coś w tym zamachu powinno nas niepokoić, to właśnie dziwna wspólnota zwolenników szalonej teorii spiskowej z aparatem państwa i z częścią Partii Republikańskiej. Szaman z rogami byłby całkiem zabawny, gdyby nie jego ewidentna komitywa z policją federalną. Czy zatem amerykańska demokracja jest zagrożona? Tak i nie. Wiadomo, kto będzie nowym prezydentem USA i że nie będzie to Donald Trump. Żaden Q-szaman tego nie zmieni. Jednak wiadomo także, że trzy czwarte wyborców Trumpa uważa, że w listopadzie doszło do wyborczego oszustwa. Co więcej, badania wskazują, że jest to elektorat, w którym rosną tendencje autorytarne. Innymi słowy, środowy niby-zamach przestaje być zabawny, gdy sobie uświadomimy, że stoją za nim grupy neofaszystów i że wraz z odchodzącym prezydentem kibicowała mu znaczna część Amerykanów. Świat, Donald Trump, Joe Biden, Kongres USA Szturm na Kongres USA
Dworczyk: od 15 stycznia szczepienia osób 70+. OKO.press: w I kwartale załapią się 74 +^Robert Jurszo^7 stycznia 2021^https://oko.press/dworczyk-w-polowie-rozpoczna-sie-szczepienia-wszystkich-polakow-powyzej-70-roku-zycia/^Polska jest na 3. miejscu w UE pod względem liczby zaszczepionych - chwalił się min. Dworczyk, ale wg ważniejszej statystyki szczepień na 100 osób spadamy na 9. miejsce. Seniorzy będą mogli zapisywać się na szczepienia od 15 stycznia Konferencja prasowa prezesa Agencji Rezerw Materiałowych Michała Kuczmierowskiego, szefa kancelarii premiera i pełnomocnika rządu ds. szczepień Michała Dworczyka oraz wiceministra spraw wewnętrznych i administracji Pawła Szefernakera była odpowiedzią na zarzuty opozycji i mediów, że szczepimy zbyt wolno. Zdaniem rządu wcale tak nie jest. Minister Dworczyk przekazał, że w Polsce zaszczepiono szczepionką Pfizera 177 863 osoby, co – jak zaznaczył – daje naszemu krajowi trzecie miejsce w UE pod względem liczby wykonywanych szczepień. Wyprzedzali nas Niemcy – 367 331 zaszczepionych – oraz Włochy z 307 182 zaszczepionych osób (na poniższej grafice ze strony Our World in Data dane z poprzedniego dnia).  „Jesteśmy z tego zadowoleni, ale to nie jest powód dla jakiegoś triumfalizmu. Pokazujemy te dane z tego powodu, że pojawiają się różne opinie, często oparte na niezweryfikowanych faktach, na niepotwierdzonych informacjach dostępnych w Internecie. W związku z tym przedstawiamy te fakty, żeby każdy mógł sobie wyrobić pogląd w tej sprawie” – powiedział Dworczyk. Lepszy pogląd w sprawie skali szczepień daje jednak nie bezwzględna liczba zaszczepionych lecz względna – na 100 mieszkańców. Światowym liderem jest tu Izrael ze wskaźnikiem 18 osób na 100 mieszkańców. W UE Polska spada pod tym względem na 9. miejsce w Europie daleko za Danię, Włochy, Słowenię. Niemcy,Estonię i Chorwację, a także Cypr i Hiszpanię. Zaskakująca jest końcówka: fatalny wynik ciężko dotkniętej epidemią Francji i Litwy, która prowadzi trzy razy więcej testów niż Polska. Warto zauważyć, że aktualizacja liczby szczepień na 178,6 tys. poprawia wskaźnik na 100 mieszkanców do poziomu 0,47 (ale inne kraje też zwiększają liczbę szczepionych).  7 stycznia 2021 Jak poinformował szef Kancelarii Premiera, do punktów szczepień dotarło już ponad 204 tys. dawek szczepionki. Z tej liczby zutylizowano 215 dawek, które uległy mechanicznemu uszkodzeniu (pęknięcia fiolek) w punktach szczepień. Na blisko 178 tys. zaczepionych osób jedynie u ośmiu wystąpiły niepożądane odczyty poszczepienne. Rząd planuje do 5 marca zaszczepienie 2,95 mln Polaków. Na tyle ma wystarczyć szczepionek, bo dostaniemy w pierwszym kwartale 2021 roku tylko 5,8 mln dawek. To mało, bo osób powyżej 60. roku życia, najbardziej narażonych na ciężki przebieg choroby i zgon, jest w Polsce 9 mln (a więc potrzeba dla nich 18 mln szczepionek w dwóch dawkach). Według GUS jest ich nawet nieco więcej Wynika to według rządu z obietnic firm produkujących preparaty. Dworczyk zaznaczył, że szczepionka jest w tej chwili na całym świecie towarem deficytowym. Polska partycypuje w unijnym solidarnościowym programie zakupu i dystrybucji szczepionek, na mocy którego każde państwo dostaje ze wspólnych zamówień ilości proporcjonalne do liczby ludności. Zdaniem szefa Kancelarii Premiera szczepienia powinny zdecydowanie przyspieszyć w drugim kwartale 2021 roku, gdy producenci zwiększą dostawy szczepionek. Mogą nabrać większej dynamiki jeszcze w styczniu, kiedy rozpocznie się dystrybucja szczepionek drugiej firmy – Moderna i rozpocznie się faza szczepień I grupy, w której są m.in. seniorzy i nauczyciele. Powiększy się wtedy również baza szczepienna: z 600 szpitali węzłowych, które teraz szczepią medyków, do 6 tys. punktów szczepień. W czwartek (7 stycznia) Dworczyk podał, kto z grupy I pójdzie na pierwszy ogień – seniorzy 70 plus. Wyjaśnił, że od 15 stycznia osoby ze skierowaniem od lekarza będą mogły umówić się na szczepienie w konkretnym terminie. „Wszyscy seniorzy 70 plus będą mogli od 15 stycznia zapisywać się na konkretny termin przyjęcia pierwszej i drugiej dawki szczepionki” – powiedział minister Dworczyk. Procedura zapisów ma zostać szczegółowo przedstawiona przez rząd na początku przyszłego tygodnia – również dotycząca innych grup. Na razie szef Kancelarii Premiera powiedział tylko, że od połowy stycznia będą mogły również zapisywać się na szczepienia osoby młodsze, ale e-skierowanie dostaną dopiero, gdy przyjdzie czas szczepienia ich grupy. Z naszych wyliczeń wynika, że szczepionek w I kwartale będzie nieco więcej niż 5,8 mln dawek i pozwolą na zaszczepienie 3 mln 70 tys. osób. Jeśli odliczymy 700 tys. medyków, zostaje w etapie I = 2 mln 370 tys. osób.  Tymczasem jak podaje GUS samych osób Razem Polek i Polaków w wieku 70+ jest 4 mln 760 tys. Jeśli przyjąć, że 70 proc. z nich będzie się chciało zaszczepić daje to rzeszę 3 mln 332 tys., mniej więcej o milion więcej niż wynoszą możliwości I kwartału. To oznaczałoby szczepienia od 74 roku życia i żadnych szczepień dla innych grup w etapie 1 – nauczycieli, służb mundurowych itp. Polska ma dostać w I kwartale:260 tys. dawek szczepionki Pfizera, które zostały z 2020 roku starczą dla 130 tys. osób;Plus 360 tys. dawek razy 13 tygodni od 1 stycznia do końca marca = 4 mln 680 tys. dla 2 mln 340 tys. osób;Plus 800 tys. dawek preparatu Moderny dla 400 tys. osób;Wreszcie możliwe 400 tys. dawek szczepionki CureVac dla 200 tys. osób. O tej ostatniej firmie Dworczyk nie wspomniał, ale informacja o niej jest umieszczona na stronie KPRM.  Polska ma dostać w I kwartale:   7 stycznia 2021 Według informacji Ministerstwa Zdrowia z 7 stycznia Polska dostała od 26 grudnia 2020 roku do dziś 697 320 dawek szczepionki. Według Dworczyka połowa czeka w ARM jako rezerwa na drugą dawkę dla już zaszczepionych i tak będzie dzielona każda kolejna dostawa, choć gdy te przyśpieszą, Agencja rozważy zmniejszenie rezerwy. Połowa? Chyba, że jak mówiło się w podstawówce „większa połowa”. Przecież Dworczyk podał chwilę wcześniej, że placówkom przekazano 204 tys. dawek (z tego 178 tys. zaszczepiono). To oznacza, że w ARM czeka 493 tys. dawek czyli nie połowa lecz 71 proc. tych, które Polska dostała. Jest to o tyle istotne, że wbrew tezom Dworczyka,  nie jest prawdą, że „jedyne, co nas ogranicza [w tempie szczepień – red.] to unijny system dystrybucji szczepionek”. Lekarze zwracają uwagę na systemowe problemy, które spowalniają szczepienia, w tym obawę przed zamawianiem zbyt dużej liczby dawek, która mogłaby nie znaleźć chętnych medyków. Jak pisaliśmy , tylko do 6 stycznia obowiązywało rozporządzenie NFZ, które pozwalało w takiej sytuacji szczepić rodziny lub pacjentów medyków. Dr Paweł Grzesiowski, ekspert Naczelnej Izby Lekarskiej ds. COVID podawał też inny powód tego, że szpitale asekuracyjnie zamawiają mniej dawek szczepionki niż by mogły. A to dlatego, że szczepionki w ARM zamawia się raz na tydzień – w czwartek, a to oznacza dostawę rozmrożonych fiolek dopiero w poniedziałek. „Trudno zaplanować i zrealizować harmonogram dla kilkuset osób w cztery dni” – mówił. A po „aferze celebrytów” zaszczepionych bez kolejki na Warszawskim Uniwersytecie Medycznym nikt nie chce ryzykować zapraszania do szczepień osób spoza grupy O. Ponadto preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż pięć dni. Władze zdecydowały, że wszystkie punkty szczepień w Polsce będą dostawać szczepionkę już rozmrożoną. Dr Grzesiowski uważa, że to błąd, ponieważ są szpitale węzłowe, które mają odpowiedni sprzęt do bezpiecznego przechowywania preparatu Pfizera. Szef Agencji Rezerw Materiałowych poinformował jednak w czwartek, że już teraz do niektórych szpitali, które mają odpowiedni sprzęt, trafiają szczepionki zamrożone. Zdrowie, Michał Dworczyk, Paweł Szefernaker, Kancelaria Prezesa Rady Ministrów, COVID-19 koronawirus pandemia szczepienia na COVID-19 szczepionka
Fale bezkarności. Malta łamie prawa człowieka, Europa odwraca wzrok, bo sama jest winna [REPORTAŻ]^Ula Idzikowska^7 stycznia 2021^https://oko.press/fale-bezkarnosci-malta-lamie-prawa-czlowieka-europa-odwraca-wzrok-bo-sama-jest-winna-reportaz/^Historia własnej tułaczki za chlebem zatarła się w maltańskiej pamięci zbiorowej. Teraz, gdy sytuacja się odwróciła i to inni ludzie uciekają przed wojnami, biedą, autorytarnymi rządami i korupcją w ojczyźnie, Malta zamyka swoje porty. Dlaczego? „Często słyszę: Nie mam nic przeciwko czarnoskórym. Po prostu wydaje mi się, że za dużo ich tu przyjeżdża” – mówi Andrew Azzopardi, dziekan wydziału dobrostanu społecznego na Uniwersytecie Maltańskim. „Na Malcie szybko odnosisz wrażenie, że brakuje miejsca. Popatrz na tę ulicę. Ludzie wręcz się o siebie ocierają”. Deptakowa ulica Republikańska prowadzi do serca Valletty – otoczonej murami maltańskiej stolicy, najmniejszej w Europie. Mieści się na powierzchni 60 hektarów. To 25 razy mniej niż śródmieście Warszawy. Z półmilionową populacją wyspa stanowi jedno z najgęściej zaludnionych miejsc na świecie. W Europie wyprzedzają ją tylko Gibraltar i Monako. „Wszyscy się tu znają” – wyjaśnia Azzopardi, odwzajemniając co chwilę pozdrowienia. „Przez to zanika poczucie prywatności, a rodzi się potrzeba przestrzeni. Populistyczni politycy to wykorzystują – mówią, że migranci zabierają cenne miejsce, którego nie mamy. Jednocześnie sprowadzając Turków do pracy na budowach i filipińskie służące do sprzątania willi z basenami…”. 30 sierpnia 2020 Gospodarka Malty nie zawsze prosperowała tak znakomicie, jak teraz. Kraj został dogłębnie zniszczony w czasie II wojny światowej. Malta, wówczas jeszcze kolonia brytyjska, wciśnięta między front północnoafrykański i faszystowskie Włochy należała do najintensywniej bombardowanych regionów. To stamtąd brytyjskie lotnictwo i marynarka atakowały konwoje Osi zaopatrujące Afrika Korps. Brytyjski premier Winston Churchill nazwał wyspę niezatapialnym lotniskowcem. Dziewięćdziesięcioletni franciszkanin Dionysis Mintoff dobrze pamięta te czasy. „Podczas wojny zginęło tysiące Maltańczyków. Ludzie głodowali, a po zakończeniu walk nie było pracy. Ponad jedna trzecia obywateli została zmuszona do emigracji. Rząd nie był w stanie ich wykarmić”. Mintoff był jednym z ponad 70 tysięcy emigrantów, którzy tymczasowo przenieśli się do Australii. Reszta ze 140 tysięcy osób, które opuściły wyspę między rokiem 1946 a końcem lat 70. udała się do Anglii, Kanady i Stanów Zjednoczonych. „Doświadczyłem zarówno wojny, jak i migracji. Dlatego po powrocie do kraju stworzyłem Peace Laboratory (Laboratorium Pokoju). Żeby uświadamiać ludziom, jak cenną wartością jest pokój. Bo szybko się o tym zapomina”. Historia własnej tułaczki za chlebem zatarła się w maltańskiej pamięci zbiorowej. Teraz, gdy sytuacja się odwróciła i to inni ludzie uciekają przed wojnami, biedą, autorytarnymi rządami i korupcją w ojczyźnie Malta zamyka swoje porty. Dlaczego? „Dlaczego to Malta ma cierpieć?”. Tym pytaniem kończy się wiele rozmów, które William Grech, dyrektor organizacji pozarządowej Kopin prowadzi na Facebooku z osobami, które mają wątpliwości wobec migracji. „Panuje przekonanie, że migranci przybywający na Maltę łodziami nie są produktywni i stanowią obciążenie dla kraju. Poza tym niektórzy Maltańczycy uważają, że migracja z Afryki nie powinna być naszym problemem – to nie my skolonizowaliśmy kontynent, więc nie powinniśmy teraz ponosić konsekwencji. Niech Francja i Wielka Brytania płacą za wcześniejsze podboje – myślą niektórzy”. Co odpowiada na to Grech? „Jesteśmy częścią świata, członkiem Unii Europejskiej – nie żyjemy w bańce”. Uchodźcy przemierzają Morze Śródziemne w kierunku Malty od lat 90. ubiegłego wieku. Ich ilość była na początku znikoma. Mówimy o setce, góra dwustu osobach rocznie. W zbiorowej świadomości utrwaliło się przekonanie, że ci ludzie znaleźli się na wyspie przez przypadek, zabłądzili w drodze do Włoch. Stosunek władz do nowoprzybyłych utwierdzał tę myśl: po co marnować środki na integrację osób, które w końcu i tak opuszczą kraj? Nieliczni migranci, którzy dostawali pozwolenie na pobyt musieli radzić sobie sami – ustawa integracyjna powstała dopiero pod koniec 2017 roku. Sytuacja zmieniła się diametralnie w 2004 r0ku. To wtedy Malta wstąpiła do Unii Europejskiej. Oznaczało to, że uchodźcy, którzy trafią na wyspę i złożą wniosek o azyl mają na niej również pozostać (przynajmniej) na czas trwania procedury – zgodnie z rozporządzeniem Dublin III, które określa, że to kraj, w którym osoba ubiegająca się o azyl złożyła wniosek po raz pierwszy jest odpowiedzialny za jego rozpatrzenie. Gdyby liczba migrantów przybywających do kraju w nieuregulowany sposób pozostała na takim samym poziomie, Malta może nie wszczęłaby alarmu. Ale od 2004 roku na wyspę trafia między 1 500 a 2 700 osób rocznie. Z krótką przerwą między 2014 roku, a połową 2018 roku, kiedy obowiązywała nieformalna umowa między Włochami a Maltą. Na jej mocy prawie wszystkie osoby uratowane na morzu, w tym przez siły zbrojne Malty oraz na maltańskich wodach terytorialnych lub w obrębie maltańskiej strefy poszukiwawczo-ratowniczej przyjmowały Włochy. W 2019 padł rekord – na Maltę dotarło prawie 3 500 osób. Byli to głównie Somalijczycy, Erytrejczycy i Sudańczycy. W nękanej suszami Somalii wciąż toczy się wojna domowa, w autorytarnej Erytrei trwa konflikt z sąsiadującą Etiopią, a w Sudanie wewnętrzne walki toczą się z nielicznymi przerwami od pół wieku. 24 marca 2020 „W 2004 roku rząd zareagował wielkim zaskoczeniem, chociaż wzmożony napływ migrantów nie był aż tak trudny do przewidzenia” – wspomina Claudia Taylor East z organizacji pozarządowej SOS Malta, która od 2007 roku zajmuje się integracją społeczną nowoprzybyłych. Początkową strategią maltańskiego rządu było przetrzymywanie ludzi w zamkniętych ośrodkach detencyjnych przez półtora roku. Ówczesny minister spraw wewnętrznych tłumaczył to rozwiązanie „potrzebą ochrony Maltańczyków: „Zważywszy na rozmiar Malty rząd nie może wypuścić nielegalnych migrantów na ulice (…). Doprowadziłoby to do klęski kraju”. Również były minister sprawiedliwości powoływał się na kwestie bezpieczeństwa narodowego i porządku publicznego. Dopiero interwencja środowisk pozarządowych i kościoła spowodowała, że państwo wycofało się z tej polityki. Przeciwnicy detencji zaznaczali, że długotrwałe uwięzienie ma negatywny wpływ na zdrowie psychiczne osób ubiegających się o azyl, często już straumatyzowanych w wyniku doświadczeń w ojczyźnie i niebezpiecznej drodze do Europy. Organizacja ds. uchodźców ONZ – UNHCR zaznaczała jeszcze w 2013 roku, że system wielomiesięcznej detencji jest sprzeczny z konwencją dotyczącą statusu uchodźców z 1951 oraz innymi międzynarodowymi i europejskimi instrumentami dotyczącymi praw człowieka, w tym Europejską konwencją o ochronie praw człowieka. Organizacja podawała w wątpliwość cel i skuteczność zatrzymania jako głównej polityki w kontekście azylu i migracji na Malcie – ponieważ istnieją inne środki. Rząd maltański od początku nawoływał pozostałe kraje europejskie do okazania solidarności i podzielenia się „obciążeniem”. Malta występowała również o rewizję rozporządzenia Dublin III, powołując się na fakt, że „maltański rząd i społeczeństwo nie posiadają środków, aby poradzić sobie z dużą ilością nowoprzybyłych i uchodźców, którzy żyją na Malcie”. Unia Europejska zaczęła reagować w 2008 roku – szczytowym momencie, gdy na wyspę przybyło prawie trzy tysiące osób. To wtedy zrodziła się idea relokacji. Dziesięć europejskich państw, w tym Polska, zadeklarowały przyjęcie nowoprzybyłych do siebie. Ale końcowy wynik był skromny: zaledwie tysiąc osób przeprowadziło się na europejski kontynent w ramach akcji EUREMA i bilateralnych umów. „Problem relokacji to jej niezobowiązujący charakter” – zauważa Mauro Faruggia, dyrektor rządowej organizacji AWAS, która koordynuje ośrodki dla osób ubiegających się o azyl na Malcie. „Państwa zawsze mogą zrezygnować po przeprowadzeniu wywiadu z kandydatem. Cały proces trwa długo. A w międzyczasie przyjeżdżają nowi ludzie. Trudno oszacować, na co musimy być przygotowani – mimo że analizujemy warunki pogodowe na morzu i śledzimy wydarzenia w Afryce, to nie jesteśmy w stanie przewidzieć, ile osób zdecyduje się na przeprawę do Europy”. Unijny pakiet reform migracyjno-azylowych zaprezentowany 23 września 2020 przypieczętował koniec idei obowiązkowej relokacji wewnątrz Unii, która w 2015 roku podzieliła kraje członkowskie i została zbojkotowana przez Polskę, Węgry i Czechy. Nowy pakt zakłada, że zamiast przyjmować uchodźców kraje członkowskie mogą zająć się deportacją osób, którym odmówiono azylu. 25 września 2020 Ze względu na brak wystarczającej pomocy ze strony Unii Europejskiej rząd maltański usiłuje rozwiązać kwestię nieuregulowanej migracji na własną rękę – czasami w nielegalny sposób, jak zaznacza Amnesty International w raporcie „Fale bezkarności: łamanie praw człowieka na Malcie, obowiązki Europy w środkowej części Morza Śródziemnego”, który ukazał się na początku września. Jedną z przyjętych taktyk jest zwlekanie z wpuszczeniem uratowanych uchodźców do maltańskich portów. Duński tankowiec „Etienne” z 27 osobami na pokładzie czekał na zielone światło przez prawie sześć tygodni: od 4 sierpnia. To wtedy maltański rząd zwrócił się do załogi statku z prośbą o uratowanie grupy osób na drewnianej łodzi znajdującej się w obrębie maltańskich wód terytorialnych. 12 września uchodźcy w końcu zeszli na ląd – ale nie na Malcie, tylko w Pozzallo na Sycylii. To nie pierwszy raz, kiedy maltański rząd zwleka z przyjęciem osób, które usiłują dostać się do kraju przez Morze Śródziemne. W 2018 były premier Muscat nie zezwolił, aby niemiecka łódź z 50 Afrykańczykami na pokładzie przybiła do maltańskiego portu, dopóki państwa członkowskie nie zadeklarują ich przyjęcia. Podobna sytuacja miała miejsce w maju – wtedy grupa migrantów spędziła ponad miesiąc na pokładzie statku wycieczkowego „Captain Morgan”, podczas gdy toczyły się negocjacje między Maltą a Komisją Europejską. Premier Abela żądał gwarancji, że przyjmą ich inne państwa członkowskie. Przewodnicząca Komisji Ursula Von der Leyen postawiła sprawę twardo: proces relokacji może się rozpocząć dopiero po zejściu migrantów na ląd. Ostatecznie Abela musiał ustąpić. Oficjalnym powodem było zagrożenie życia załogi. „O życiu migrantów nie wspomniał ani słowem, chociaż część osób ogłosiło strajk głodowy, a niektórzy usiłowali popełnić samobójstwo” – mówi dziennikarz i aktywista Emanuel Delia. Wielokrotnie pytałam rzecznika maltańskiego ministerstwa spraw wewnętrznych, jak zostanie rozwiązana sprawa osób przebywających na tankowcu „Etienne”, ale nie dostałam odpowiedzi. „Typowe. We wszystkich gazetach czytasz później to samo. Ministerstwo nie udzieliło komentarza… Temat migracji i migrantów tu po prostu nie istnieje” – mówi Grech. „Nie przynosi popularności – a tylko same kłopoty. Tak to przynajmniej widzą politycy. A na Malcie mamy do czynienia z bardzo populistycznym stylem prowadzenia polityki”. Tylko eurodeputowana Miriam Dalli zdaje się otwarcie walczyć o los migrantów na morzu. W kwietniu głosowała w Parlamencie Europejskim za poprawką wzywającą państwa do ratowania migrantów znajdujących się w niebezpieczeństwie i zapewnienia im możliwości zejścia na ląd. Jej maltańscy koledzy głosowali przeciw, podobnie jak większość eurodeputowanych – parlament poprawkę odrzucił. Zamiatanie tematu migracji pod dywan lub zasłanianie się brakiem europejskiej solidarności nie zastąpią trwałego rozwiązania, stwierdza Grech. „Trzeba rozpocząć debatę z prawdziwego zdarzenia, bo temat migracji wzbudza wiele negatywnych emocji i może doprowadzić do tego, że Malta – podobnie jak Wielka Brytania – w przyszłości zrezygnuje z członkostwa w Unii Europejskiej”. Według ubiegłorocznego badania opinii publicznej Eurobarometr 63 proc. Maltańczyków uważa, że migracja to jedna z najważniejszych kwestii, z którą boryka się w tym momencie UE. To najwyższy odsetek w Europie. Za Maltą plasują się Czechy, Estonia i Słowenia (z 53 proc. populacji). Prawie połowa społeczeństwa maltańskiego postrzega napływ migrantów za główny problem na szczeblu krajowym – jest to ponownie najwyższy wskaźnik w całej UE, po Belgii, gdzie 28 proc. ankietowanych wyraża obawy w związku z migracją. Z raportu „Postawy społeczne w sprawie migracji: jak ludzie postrzegają migrację” z 2018 roku dowiadujemy się natomiast więcej na temat obaw respondentów dotyczących wpływu migracji na różne aspekty – od zatrudnienia i dobrobytu po wzrost przestępczości i kulturę. I tu Malta okupuje miejsca w czołówce. Jednocześnie trudno mówić o jakiekolwiek debacie na temat migracji na Malcie: „Nie ma dialogu w przestrzeni publicznej. Z jednej strony masz środowiska ultraprawicowe i niektórych polityków, w tym naszego premiera, którzy podsycają strach przed nieuregulowaną migracją. A z drugiej strony liberalne ugrupowania, które z kolei uciszają ludzi mających obawy” – stwierdza Azzopardi. „To też swego rodzaju brak tolerancji. Bo należy wysłuchać, co ludzie z wątpliwościami mają do powiedzenia, aby odnieść się do ich obaw”. Również oddolna praca w społecznościach jest zdaniem socjologa niezwykle ważna. Bo wtedy możliwe jest zbadanie, gdzie tkwi problem i czego ludzie się tak naprawdę boją. Grech próbuje to robić. Wraz z Dominikiem Kalweitem działa między innymi w miasteczku Marsa. Kalweit: „To miejsce nigdy nie cieszyło się dobrą sławą. Ze względu na bliskość portu jest bardziej narażone na przestępczość: handel narkotykami i prostytucję, która jest na Malcie zakazana. Społeczność stanowią w większości gorzej usytuowani, starsi ludzie. Wyrażali swój sprzeciw, gdy w 2005 roku otworzono w Marsie ośrodek dla osób ubiegających się o azyl. W mieście pojawiło się wtedy sporo samotnych mężczyzn. Do tego personel ośrodka i NGO-sy. W pewnym momencie w 6-tysięcznym mieście znalazło się 1 500 dodatkowych osób”. W trakcie rozmów z mieszkańcami Grech i Kalweit odkryli, że Maltańczycy czują się pominięci, bo rząd utworzył ośrodek bez pytania nikogo o zdanie. Dlatego pojawił się pomysł stworzenia platformy, aby mieszkańcy mogliby w przyszłości przedstawiać swoje obawy, opinie i idee. Rząd maltański wciąż powtarza, że chce chronić swoich obywateli. Ta retoryka protekcjonizmu pojawiła się już wcześniej, na długo przed wzmożonym napływem nieuregulowanych migrantów. „W latach 60. i 70. byliśmy zamkniętą społecznością” – opowiada Grech. „Nie można było nawet swobodnie podróżować. A przez pierwsze siedem lat członkostwa w UE rząd maltański wynegocjował specjalne warunki w sprawie swobody przemieszczania się: tylko ograniczona liczba obywateli UE mogła tu przyjeżdżać i pracować, żeby nie przeciążać wyspy”. Europejscy pracownicy, których na wyspie jest wciąż więcej niż afrykańskich migrantów, nie są postrzegani jako ciężar. „Ty byś tu nie zawadzała” – stwierdza Azzopardi. „Więc może chodzi jednak o coś innego niż ilość”. Reportaż powstał dzięki wsparciu Minority Rights Group International Uchodźcy, imigranci, Świat,
Jak stworzyłem fake newsa, który podbił internet. Przepraszam i przestrzegam [RAKOWIECKI]^Jacek Rakowiecki^7 stycznia 2021^https://oko.press/jak-stworzylem-fake-newsa-rakowiecki/^Jak dorwę kretynów lub cyniczne świnie, którzy mój groteskowy żart przerabiają na rzekomą prawdę, to chyba zabiję - napisał na FB Jacek Rakowiecki. W OKO.press opisuje, jak mimowolnie stworzył fake newsa, nie słuchając własnych przestróg „W marcu 2020 roku opublikowałem najpierw na swoim wallu na FB, a potem w »Wyborczej«, tekst »W siedmiu punktach: jak być odpowiedzialnym w czasach pandemii i chronić się przed fake »newsami« [patrz na koniec artykułu – red.]. A teraz sam stałem się nieświadomym autorem obrzydliwego fejka”. Jaki błąd popełniłem? – pyta sam siebie Jacek Rakowiecki*, dziennikarz z 40-letnim doświadczeniem, w czasach PiS aktywny uczestnik i komentator kolejnych protestów. „Błąd był taki, że 2 stycznia 2021 przedstawiłem na swoim wallu na FB własne stanowisko wobec osławionej już sprawy szczepień na COVID-19 grupy znanych aktorów i osób publicznych. Stanowisko było krytyczne, bo uważałem i uważam, że nic nie usprawiedliwiało naiwnej wiary szczepionych, że faktycznie biorą udział w jakiejś normalnej akcji promocyjnej”. 3 stycznia 2021 Ale mniejsza o to, jakie mamy w tej kwestii zdanie, bo chodzi o coś innego (namawiam osoby inaczej oceniające szczepienia „grupy Jandy” o dalszą lekturę, bo rzecz jest w czym innym). Ponieważ uważałem, że liczni i zawzięci już wtedy w mediach społecznościowych obrońcy zaszczepionej osiemnastki grzeszą swego rodzaju dwójmyśleniem, rozpocząłem wpis na FB od fałszywego cytatu, który miał parodiować prawdziwe wydarzenie. Brzmiał on: „Halina Łabonarska z synem, Jerzy Zelnik i Jarosław Marek Rymkiewicz i co najmniej jeszcze kilkanaście innych osób znanych z popierania PiS zaszczepiono na COVID-19 w szpitalu MSWiA poza kolejnością. Szpital tłumaczy, że chodziło mu wyłącznie o promocję szczepień…”. Zaraz potem napisałem z pewną dozą złośliwości, choć i – upierałbym się – realizmu: „Czujecie co by się działo w naszej banieczce po takim newsie? Jakie joby by leciały, jaki triumf, że PiS kolejny raz udowodnił, jak lekceważy zwykłych ludzi, bo znów pisowski »ból jest większy niż niepisowski«? No ale stało się akurat na odwrót, więc odwracanie kota ogonem idzie wielu (nie wszystkim, na szczęście!) dzielnym demokratom równie dobrze, jak Kaczorowi, Pinokiowi czy braciom Karnowskim”. Mój tekst szybko zyskał względnie dużą popularność i spotkał się raczej z poparciem, choć oczywiście kilka czy kilkanaście osób – mniej czy bardziej merytorycznie – się oburzyło, a jedna bez podjęcia rozmowy skreśliła mnie z listy facebookowych znajomych. Mijały godziny i dni, a dyskusja o wydarzeniu, miejscami coraz bardziej niestety zmieniająca się raczej w pyskówkę, rosła w mediach społecznościowych, więc mój status odchodził – wydawało się – w cień wobec wielu kolejnych opinii na setkach innych „ścianek”. A jednak nie… 31 lipca 2018 Bo oto od 4 stycznia zaczęły do mnie docierać informacje, że wyrwany z całości fikcyjny cytat z mojego statusu, zaczął być kolportowany, już nie tylko po FB, ale i na Twitterze, jako samodzielna prawdziwa informacja, a zarazem dowód na ohydną dwulicowość PiS-u, potępiającego ustami swych polityków zachowanie „Osiemnastki”, a tolerującego czy ukrywającego identyczne zachowania swoich sympatyków. Odezwała się do mnie jedna z wymienionych przeze mnie osób, z pretensjami, że z powodu figury stylistycznej, jakiej użyłem spotyka go hejt, przed którym nie wie, jak się bronić. Rozbroiłem jego złość szybkimi przeprosinami. To samo spotkało także innych wymienionych przeze mnie. Anonimowi i nie anonimowi użytkownicy mediów społecznościowych zalali ich – nie owijajmy w bawełnę – gównem inwektyw i gróźb. 25 stycznia 2019 Rozgłosiłem, nie wiem, z jak rozległym skutkiem, by ktokolwiek zobaczy tę fałszywkę natychmiast ją prostował i apelował do osób, które ją rozpowszechniły, o jej skasowanie lub jeszcze lepiej: przyznanie, że to fejk bez żadnych podstaw w rzeczywistości. Sam zlokalizowałem trzy takie osoby, z czego po mojej interwencji jak na razie tylko jedna się odezwała z przeprosinami i usunęła wpis. Niestety, dowiedziałem się też o innych, którzy albo nie zareagowali na interwencję, albo odmówili jakiejkolwiek reakcji. Co najmniej jedna osoba miała bez zażenowania wyjaśniać, że wie, iż to fałsz, ale ponieważ skuteczny w walce z PiS i obronie „naszych” aktorów, nie zamierza go usuwać… 4 listopada 2020 Tyle historii. Jak ją ocenić i jakie wnioski wyciągnąć, skoro mleko (no, raczej inny płyn) już się wylało? Przyznaję, że czuję się współwinny. Sam wielokrotnie użalałem się, że coraz więcej czytelniczek i czytelników (wypadałoby raczej napisać: odbiorców czy wręcz konsumentów mediów społecznościowych) poprzestaje na kilku pierwszych zdaniach tekstu czy informacji, nie zaglądając dalej i nie klikając w żadne rozszerzenie. Z moich obserwacji wynika, że dzieje się tak zresztą niezależnie od np. poziomu wykształcenia. Decydujący jest raczej poziom politycznych emocji towarzyszących oraz fakt, że coraz więcej z nas w mediach wcale nie szuka informacji, które pozwolą poznać i zrozumieć rzeczywistość, ale wyłącznie potwierdzenia swoich poglądów. A także odbycia codziennego rytualnego „kwadransa nienawiści” do wroga, co jak wiadomo podładowuje każdemu patriocie baterie do dalszej walki o prawdę i sprawiedliwość. Jest to zresztą, myślę ze smutkiem, być może jedyny już mechanizm wspólny dla polskiego podzielonego społeczeństwa, pozwalający na konstatację, że jednak „wszyscy Polacy to jedna rodzina”. Ale wyłącznie w nienawiści. 4 lutego 2020 Wracając do meritum: tak, z pewnością powinienem moją wspomnianą na początku instrukcję „Jak być odpowiedzialnym… w siedmiu punktach” uzupełnić o punkt ósmy: „8. Uważaj z żartami, parodiami, ironiami i właściwe wszelkimi konwencjami literackimi, bo media społecznościowe w ogóle ich nie absorbują, nie rozpoznają, nie niuansują. Chcesz być odpowiedzialny, musisz być do bólu jednoznaczny”. A jeśli nie będziesz, to potem się nie dziw…”. Słowo wróblem wylata, a powraca wołem. Choć nie wiem, czy nie byłby konieczny także punkt dziewiąty… Coś w stylu: „9. Pamiętaj, że cokolwiek trwale możesz zmienić w polskiej rzeczywistości tylko posługując się potwierdzonym i sprawdzonymi wiadomościami. Czyli prawdą. Oczywiście, kłamstwo często jest bardziej efektowne i wydaje się bardziej skuteczne. Ale jeśli decydujesz się na nie i je rozpowszechniasz – świadomie czy nawet z lenistwa lub bezmyślności – to naprawdę niczym nie różnisz się od tych, którzy niszczą twój kraj”. Przypominamy główne punkty poradnika Jacka Rakowieckiego opublikowanego w „Wyborczej” 26 marca 2020 pod hasłem „krótkiego przewodnika dla każdego, kto nie chce być robiony w trąbę oraz rozumie, że myślący człowiek powinien komentować na podstawie prawdziwych danych i informacji”. Niektóre z rad Rakowieckiego (zwłaszcza rada nr 2) opisują pułapkę, w którą sam wpadł. Media społecznościowe, a Facebook szczególnie, nie są już tylko intymnym pokojem zwierzeń. Chcemy czy nie, stanowią przekaźnik-medium sam w sobie i rządzą się prawami, na które nie mamy wpływu; czasem nie mamy też pojęcia, jak daleko roznosić się będzie nasze słowo. Dlatego nasza odpowiedzialność za to, co tam napisaliśmy, jest naprawdę całkiem poważna. Szczególnie w czasach, gdy żyjemy na beczce prochu. Albo jeszcze inaczej: wydaje się nam, że publikując na FB, po prostu prowadzimy rozmowę ze znajomymi. Błąd! Facebook, jego algorytmy i ludzka naiwność nadają czasem (ale nigdy nie wiadomo kiedy) naszym nawet niewinnym postom zupełnie inną rangę niż niezobowiązująca pogawędka. Mimowolnie jesteśmy swego rodzaju „amatorskimi dziennikarzami obywatelskimi”, a nie prywatnymi osobami u cioci na imieninach lub piwie z kumplami. Dlatego proponuję krótki, siedmiopunktowy przewodnik dla każdego, kto nie chce być robiony w trąbę oraz rozumie, że myślący człowiek powinien komentować na podstawie prawdziwych danych i informacji. 1. Dzielmy się  wyłącznie sprawdzoną wiedzą, linkami do wiarygodnych źródeł, a nie własnym strachem, przemądrzałością i przekonaniem, że „sprawdzony znajomy” lub „kuzyn” są rzetelnym źródłem informacji. Nie są. Czasem bywają źródłem ciekawej, śmiesznej czy pouczającej anegdoty, ale nie mylmy jej z kompletną informacją. Kompletną, czyli sprawdzoną w więcej niż jednym źródle. 2. Jeśli chcesz się dzielić opinią, to się dziel, ale  opieraj ją na rzetelnym, stwierdzonym fakcie, a nie memie, pogłosce czy plotce. Jeśli przy niepotwierdzonej, wątpliwej, dziwnej informacji postawisz nawet wyraźny (twoim zdaniem) znak zapytania, to i tak znacząca część czytelników go nie zauważy i potraktuje twoją wątpliwość jako pewnik. Musisz po prostu mieć nie tylko ograniczone zaufanie do źródeł, ale też do odbiorców twojego posta lub statusu. Ludzie czytają szybko, niechlujnie, często nie łapią ironii, mają inne niż twoje poczucie humoru. Plotka, która wylatuje wróblem, wraca wołem. Możliwe, że ci spośród fejsbukowych znajomych, którzy znają cię osobiście, złapią każdy niuans twojej wypowiedzi, ale prawie na pewno masz też na FB takich, którzy nie znają cię na tyle dobrze i „kupują” twoje słowa wprost. 3. Te informacje, które chcesz dalej kolportować, bierz lepiej z mediów internetowych lub drukowanych. Telewizja i radio są szybkie, ale często słuchamy ich jednym uchem, a podczas przepisywania tego, co usłyszeliśmy, robimy jeszcze własne błędy. 4. Jeśli podajesz informację lub nawet tylko ją komentujesz, zawsze gdy to tylko możliwe, powołuj się na źródło – i to najlepiej z linkiem! Zwróć uwagę, jak często przy „gołych” komentarzach ludzie pytają: „Ale o co chodzi?”. Pozwól im ocenić twój komentarz w kontekście pełnej informacji, a nie jakiegoś jej szczątku. 5. Pamiętaj, że nie każde tzw. profesjonalne medium, nawet jeśli powszechnie znane, jest równie godne zaufania. Nie tylko dlatego, że czasem łże, żeby było więcej sensacji i zainteresowania, a więc clickbajtów (po tym rozpoznajemy media tabloidowe), ale przede wszystkim dlatego, że pracują tam najczęściej słabo wynagradzani niezbyt kompetentni ludzie, będący w dodatku pod presją czasu: przyzwoicie zarobią tylko wtedy, gdy napiszą dużo i możliwie sensacyjnie. 6. Zrób sobie, przynajmniej na czas pandemii, listę kilku rzetelnych mediów, do których regularnie zaglądasz… a zaglądaj najlepiej, ZANIM cokolwiek zaczniesz pisać na FB! Gwarantuję, że już po kilku dniach zobaczysz, iż nic, co ważne, ci nie umyka i nie musisz posiłkować się innymi źródłami. Niestety, nie ma w Polsce więcej niż kilkanaście rzetelnych portali czy stron informacyjno-komentatorskich. Oczywiście, szczególnie w kwestii pandemii możesz sięgać do uznanych źródeł, jak np. WHO, media wyspecjalizowane w epidemiologii czy wielkie media zachodnie itp. Ale linkuj je i oznaczaj. Pamiętaj też, że nie każdy zna na tyle dobrze obce języki, by zrozumieć nieraz bardzo skomplikowane kwestie. 7. Naprawdę warto połączyć też zrobienie sobie dobrego zestawu informacyjnego z finansowym wsparciem przynajmniej jednego medium. To zazwyczaj tylko kilka-kilkanaście złotych miesięcznie (ważne, żeby regularnie!), ale w zamian nie tylko masz dostęp do większych materiałów, ale i coś jeszcze znacznie ważniejszego: wspomagasz istnienie mediów, które łamią rosnący monopol informacyjny PiS. *Jacek Rakowiecki. Dziennikarz, działacz opozycji w okresie PRL, z wykształcenia polonista i teatrolog. W latach 2016-2018 prezes Funduszu Mediów, fundacji założonej przez Towarzystwo Dziennikarskie, by „wspierać wartościowe dziennikarstwo i podnosić kompetencje dziennikarzy”, od 2019 koordynator Concilium Civitas, forum współpracy wybitnych polskich uczonych pracujących za granicą. Dziennikarz z wieloletnim i różnorodnym doświadczeniem, pracował w „Wyborczej”, „Rzeczpospolitej”, „Przekroju”, był naczelnym „Vivy” i „Filmu”. Rynek medialny poznał też od drugiej strony jako rzecznik prasowy TVP (2013-2015). Od 2015 aktywnie uczestniczy i komentuje protesty społeczne. Media, Propaganda, dezinformacja fake news szczepionka
Światowi liderzy potępiają atak na Kapitol. Prezydent Duda nie skorzystał z okazji^Radosław Gruca^7 stycznia 2021^https://oko.press/swiatowi-liderzy-potepiaja-atak-na-kapitol-prezydent-duda-nie-skorzystal-z-okazji/^Propaganda TVP porównuje atak na Kongres z zajęciem sali Sejmu przez posłów opozycji w 2016 roku. A prezydent Andrzej Duda zrobił unik: „To wewnętrzna sprawa USA” - oświadczył Światowi przywódcy gremialnie potępiają wczorajszy atak zwolenników Donalda Trumpa na Kongres USA, który zatwierdzał wybór Joe Bidena na 46. prezydenta. Premier Wielkiej Brytanii Boris Johnson nazwał wydarzenia „hańbiącymi”, Premier Australii Scott Morrison „potępił akty przemocy” i wyraził nadzieję, że nastąpi pokojowy proces przejmowania władzy, a szwedzki szef rządu Stefan Löfven napisał wprost, że jest to atak na demokrację.  Nawet tak stonowany polityk jak Katsunobu Kato, premier Japonii, unikał wprost komentowania wewnętrznych spraw USA, ale dodawał, że Japończycy „mają nadzieję, że zostanie przywrócony spokój i harmonia w pokojowym i demokratycznym przekazywaniu władzy”. Były republikański prezydent George W. Bush wydał bardzo ostre oświadczenie: „W taki sposób wyniki wyborów są kontestowane w republikach bananowych”. O zamieszkach w stolicy USA napisał, że powodują mdłości i rozdzierają serce. Nie wymienił Trumpa z nazwiska, ale jednoznacznie odniósł się właśnie do niego i jego zwolenników. „Jestem przerażony lekkomyślnością niektórych naszych liderów politycznych okazywaną od czasu wyborów, a także ich brakiem szacunku dla naszych instytucji, tradycji i służb stojących na straży prawa” – pisał były prezydent. Tymczasem prezydent RP Andrzej Duda kontynuuje to, co prezentował wcześniej, tuż po wyborach USA w listopadzie. Wydarzenia w Waszyngtonie to wewnętrzna sprawa Stanów Zjednoczonych, które są państwem demokratycznym i praworządnym. Władza zależy od woli wyborców, a nad bezpieczeństwem państwa i obywateli czuwają powołane do tego służby. Polska wierzy w siłę amerykańskiej demokracji. — Andrzej Duda (@AndrzejDuda) January 6, 2021  Jego oświadczenie nie zawiera nawet cienia dezaprobaty dla bezprecedensowej próby siłowego zakwestionowania demokratycznego wyboru Amerykanów. Duda był jednym z niewielu przywódców, który długo wstrzymywał się z gratulacjami po zwycięstwie Bidena w listopadowych wyborach. 19 grudnia 2020 W OKO.press zwracaliśmy uwagę na to już w listopadzie, że swoim zaniechaniem Duda zapisuje Polskę do klubu państw, które wciąż wysyłają sygnał, że wolałyby Trumpa i nie składają Bidenowi gratulacji, bo „sprawa jeszcze nie jest ostatecznie rozstrzygnięta”. „Czy to polityczne samobójstwo, czy kalkulacja? W co gra Duda? Co go łączy z Putinem, Orbánem, Bolsonaro?” – pytaliśmy wtedy. 16 listopada 2020 W trakcie kończącej się kadencji prezydenta USA, polski prezydent nie tylko ośmieszał się zdjęciem, gdy stał przy biurku obok siedzącego przy nim i podpisującego dokumenty Donalda Trumpa, ale zaliczał też poważniejsze wpadki. 20 grudnia 2019 Do nazwania sprawy po imieniu wzywał 7 stycznia na antenie TVN24 polityk opozycji. „To jest podstawowa lekcja na temat bezpieczeństwa świata. Jak to jest podstawowa sprawa Stanów Zjednoczonych” – mówił Paweł Kowal były wiceszef dyplomacji. Podkreślał, że to Trump podburzał tłum. „Jeśli sobie właściwie tego nie poukładamy w głowie i nie zobaczymy jakie potencjalne są konsekwencje polityczne tego, co wyprawia Donald Trump, to na koniec nam wyjdzie i poważni ludzie sobie pomyślą, że poważne państwa na świecie to są Chiny i Rosja” – podsumował. Politycy PiS, którzy do końca nie próbowali ukrywać, że ich sympatia w starciu Biden – Trump jest jednoznacznie po stronie odchodzącego prezydenta, nawet dziś nie potrafią z siebie wydusić jednoznacznie krytycznych głosów. Witold Waszczykowski, były szef polskiej dyplomacji w rządzie PiS, wprawdzie wypowiadał się o niepokoju, jaki wywołują w nim przekazy z USA, ale źródeł ataku dopatrywał się w polityce Baracka Obamy. Sytuacja w Waszyngtonie -skutek ideologicznej wojny rozpoczętej przez administrację Obamy, to systemowa dyskredytacja Trumpa, to naginanie prawa wyborczego, to nieuczciwa kampania wyborcza, jak wyłączanie Trumpa z TV. Ale to ich problemy. Nie wtrącamy się https://t.co/VnuvoruhUO — Witold Waszczykowski (@WaszczykowskiW) January 7, 2021  Oczywiście warto rozmawiać o bezprecedensowej sytuacji w Waszyngtonie, o możliwie niekorzystnym rozwoju sytuacji dla interesów transatlantyckich. Interesujący ten hejt opozycji polskiej. Żadnych argumentów merytorycznych. Przykra ta miałkość intelektualna totalsów https://t.co/C0W77hCjGw — Witold Waszczykowski (@WaszczykowskiW) January 6, 2021  Czytam, że Twitter w środę usunął kilka tweetów Donalda Trumpa i zamknął jego konto na 12 godzin, za nagranie ze skierowaną do zwolenników prezydenta wypowiedzią, w której Trump wzywa do rozejścia się spod Kapitolu.Pfff… co Wy wiecie o blokowaniu konta🤦‍♀️Lewacka Zaraza‼️ — Niezłomna ✝🇵🇱❤ (@tylko_prawda_) January 7, 2021  W imię wolności słowa TT blokuje tweety Trumpa.Patrzcie i oswajakcie się bo lewactwo nie cofnie się przed niczym żeby uciszyć tych, którzy myślą inaczej.Kończy się świat jaki znamy. — Jowita💯❤🇵🇱#BabiesLivesMatter (@Jowita_W) January 7, 2021  Już w nocy na polskim twitterze szerokim echem odbił się wpis z portalu TVP Info. Pracownicy telewizji prorządowej zamieścili zdjęcie protestujących buszujących po Kapitolu i porównali je do zachowań polityków opozycji z grudnia 2016 roku. #USA Zamieszki na Kapitolu. Część demonstrantów zaczęła zachowywać się na sali obrad jak polska opozycja#wieszwięcejhttps://t.co/A1igfN506x — tvp.info 🇵🇱 (@tvp_info) January 6, 2021  Jeden z zaproszonych do komentowania wydarzeń w programie TVP Info, Tytus Ferenc z wydziału dziennikarstwa UJ, twierdził, że na Kapitol wdarła się Antifa przebrana za zwolenników Trumpa.   W porannych programach publicystycznych TVP, prowadzący pasmo Adrian Klarenbach, próbował protestować, kiedy opozycja zarzucała, że PiS staje po stronie Trumpa. Jednocześnie jednak na profilu TVP Info cytowano wicerzecznika PiS Radosława Fogla, który również odnosił się do opozycji. To polska opozycja próbowała okupować parlament, nikt inny – powiedział w programie „#Jedziemy” @radekfogiel. Wicerzecznik @pisorgpl komentował wydarzenia z Kapitolu i komentarze opozycji w tej sprawie#wieszwięcej#Jedziemyhttps://t.co/cgMPiURNbmpic.twitter.com/9RImZe3fhf — tvp.info 🇵🇱 (@tvp_info) January 7, 2021  Po tym, jak na twitterze narastało oburzenie po wpisie w TVP Info, głos zabrał szef „Wiadomości” Jarosław Olechowski, który dalej brnął w kuriozalne polityczne porównania. Szanowni Państwo, wszystkich polityków opozycji poruszonych tweetem @tvp_info zachęcam do przeanalizowania tego jak zachowują się w polskim parlamencie. Wyciągnijmy wnioski z kryzysu politycznego w USA https://t.co/JOATmlfAyT — Jarek Olechowski (@OlechowskiJarek) January 6, 2021  Odpowiedział mu polityk PO. Politycy PiS porównując atak zwolenników Trumpa na Kapitol do wydarzeń w Sejmie w 2016 zapominają, że wtedy w sali obrad przebywali wyłącznie parlamentarzyści. Nikt nie plądrował żadnych biur. Jedynym nielegalnym działaniem było posiedzenie klubu PiS jako Sejmu w Sali Kolumnowej. — Tomasz Siemoniak (@TomaszSiemoniak) January 7, 2021  Witold Głowacki, dziennikarz Dziennika Gazety Prawnej napisał: Dezinformacja jak ze Sputnika, tylko za polskie (nasze) dwa miliardy rocznie. https://t.co/R0BX7IFIGO — Witold Głowacki 🇵🇱💯🏳️‍🌈 (@WitoldGlowacki) January 6, 2021    Władza, Donald Trump, Andrzej Duda, Prezydent, Wybory USA
„Żeby się nie zmarnowało”. Systemowy błąd, który opóźnia akcję szczepień^Piotr Pacewicz^7 stycznia 2021^https://oko.press/zeby-sie-nie-zmarnowalo-systemowy-blad-ktory-opoznia-akcje-szczepien/^Szpitale boją się zamawiać więcej dawek, bo jak zabraknie chętnych medyków, to muszą szczepionki utylizować. Do 6 stycznia można było legalnie wykorzystać nadmiar szczepionek, ale zarządzenie już nie obowiązuje. Terapeutka opowiada nam o chaosie ze zgłoszeniami Aktualizacja: 7 stycznia ministerstwo zdrowia podało, że zaszczepiono już 160 359 osób, co oznacza, że w ciągu ostatniej doby wykonano jedynie 20 133 szczepienia. To jeszcze mniej niż średnia z poprzednich dni. W tempie 20 tys. szczepień dziennie szczepienia medyków potrwałyby jeszcze dłużej niż szacowaliśmy w poniższej analizie – aż 70 dni, czyli do połowy marca 2021. Jak informowało 6 stycznia ministerstwo zdrowia, zaszczepiono do tej pory 140 226 osób. To daje 0,37 osoby na 100 mieszkańców kraju (taki wskaźnik używany jest w międzynarodowych statystykach). 7 stycznia ten wskaźnik wzrósł do 0,42 proc.  Wg najnowszych danych GUS, we wrześniu 2020 Polek i Polaków było 38 351 tys., ale w trzech ostatnich miesiącach roku liczba zgonów znacznie przekraczała liczbę urodzin i w ostatnim kwartale mogło ubyć nawet 80 tys. osób. Jest nas zatem zapewne ok. 38 270 tys. Więcej o tych danych tutaj  Według portalu Our world in data 0,37 to poziom, jaki dzień wcześniej osiągnęła Bułgaria czy Chorwacja. Izrael szczepi 40 razy intensywniej (już podali szczepionkę 15 proc. obywateli), USA – cztery razy, podobnie Wielka Brytania (i to już 27 grudnia 2020), Dania – dwa razy. Są jednak kraje (Czechy, a zwłaszcza Francja), gdzie idzie to jeszcze wolniej. Jak mówił w radiu ZET Michał Dworczyk, szef Kancelarii Premiera, pełnomocnik rządu ds. szczepień przeciw COVID-19, do 3 stycznia wykonano 50 tys. szczepień, co oznacza, że przez trzy kolejne dni udało się zaszczepić 90 tys. osób. A rząd szacuje, że w etapie „zero” zgłosi się 700 tys. medyków, którym trzeba będzie podać 1,4 mln dawek. W dotychczasowym tempie szczepienia grupy „zero” zakończyłyby się za półtora miesiąca, czyli pod koniec lutego. Mała liczba szczepień nie wynika z braku szczepionki. Jak już wyliczaliśmy, Polska dostała do tej pory: To razem daje 670 tys. dawek., a zaszczepiono 140 tys., czyli 21 proc. W Agencji Rezerw Materiałowych (ARM) mrozi się 530 tysięcy dawek. Aktualizacja: Według informacji ministerstwa zdrowia z 7 stycznia Polska dostała nawet nieco więcej szczepionek, dokładnie 697 320, z czego wykorzystano 160 tys., a dostarczono do punktów szczepień 204 tys. Oznacza to, że w ARM czeka na dystrybucję 493 tys. dawek. Tak czy inaczej to nie dostępność szczepionki jest barierą. Dr Paweł Grzesiowski, ekspert Naczelnej Izby Lekarskiej ds. COVID tłumaczy, dlaczego „szpitale asekuracyjnie zamawiają mniej, niż by mogły”. Otóż szczepionki w ARM zamawia się raz na tydzień – w czwartek, a to oznacza dostawę rozmrożonych fiolek dopiero w poniedziałek. „Trudno zaplanować i zrealizować harmonogram dla kilkuset osób w 4 dni”. Preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż 5 dni. Władze zdecydowały, że wszystkie punkty szczepień w Polsce będą dostawać szczepionkę już rozmrożoną. Grzesiowski uważa, że to błąd, ponieważ są szpitale węzłowe, które mają odpowiedni sprzęt do bezpiecznego przechowywania preparatu Pfizera. Dr Agnieszka Szarowska ze Szpitala MSWiA w Warszawie była jedną z pierwszych zaszczepionych. We wtorek 6 stycznia opowiadała w RMF FM, że dzień wcześniej jej szpital dostał 2 000 dawek, na ich wykorzystanie ma czas do soboty. „Zaczynamy szczepić medyków spoza naszego szpitala, bo nasz zespół już się wyszczepił. Ale obawiamy się, że w sobotę możemy mieć nadmiar szczepionki i wtedy będziemy starali się znaleźć osoby, które będą chciały się zaszczepić, np. z naszych pacjentów oraz wśród naszych rodzin” – mówi lekarka. I przyznaje się do działania niezgodnego z procedurą: „Będziemy dzwonić i prosić, żeby ktoś natychmiast przyjechał. Nie możemy doprowadzić do tego, że szczepionka ląduje w koszu”. Takie przypadki już się zdarzają. Minister Dworczyk 4 stycznia informował o 26 dawkach szczepionki na Covid-19, które zostały zutylizowane. Ministerstwo zdrowia 7 stycznia podało, że takich przypadków było już 167. Dr Szarowska: „Od przygotowania dawki mamy 6 godzin na podanie. Jeśli nie wykorzystamy, musimy wyrzucić”. Tymczasem inicjatywy w rodzaju zaszczepienia „grupy Jandy” mogą się dla szpitala fatalnie skończyć, rząd rozdął aferę z grupą aktorów i aktorek do niebywałych rozmiarów. Swoje dołożyły też tabloidy, zwłaszcza „Super Express”, który podał służbowy telefon do aktorki i dał tytuł „Chcesz się zaszczepić, zadzwoń do Jandy”. To dodatkowo skłania szpitale do ostrożnego zamawiania, w sytuacji, gdy nie mają procedur, co zrobić, gdy brakuje chętnych z grupy „zero”, a szczepionki są. Nie ma systemu przejmowania medyków chętnych z innych szpitali, nie ma list rezerwowych np. seniorów (awansem, bo są z etapu I). Nie ma koordynacji na poziomie dzielnicy czy powiatu. Dokładniej rzecz biorąc takie procedury awaryjne były, ale już ich nie ma. Do 6 stycznia 2021 obowiązywało bowiem zarządzenie NFZ o „Wykorzystaniu szczepionek w okresie świąteczno-noworocznym”. Zostało wydane z opóźnieniem – 31 grudnia, tydzień po Wigilii (!), ale miało ograniczać efekt marnowania dawek. Władze zareagowały na apel Naczelnej Izby Lekarskiej o „jak najefektywniejsze wykorzystanie szczepionek dostarczonych do szpitali w okresie świąteczno-noworocznym”. Kluczowe zdanie zarządzenia brzmiało tak: „Oprócz szczepienia pracowników szpitali, dopuszczalne jest także szczepienie członków ich rodzin oraz pacjentów, którzy w tym czasie przebywają w szpitalu, a których stan zdrowia na to pozwala”. NFZ podkreślał, że „dzięki tej możliwości szpitale węzłowe maksymalnie wykorzystają dawki szczepionki, które mogłyby nie być podane zgłoszonym do szczepień medykom i personelowi niemedycznemu ze względu na nieobecność w czasie świąt i w okresie noworocznym”. Jednocześnie NFZ przypomina, że „szczepienia przeciw COVID-19 są wykonywane dla osób z danego etapu. Aktualnie wyszczepiane są osoby z grupy 0, czyli m.in. personel medyczny”. I ostrzega używając drukowanych liter: „Szczepienia mogą być realizowane dla innych osób TYLKO I WYŁĄCZNIE w przypadku ryzyka zmarnowania szczepionki poprzez brak stawiennictwa osób uprawnionych. NFZ zażąda pilnych wyjaśnień od podmiotów, w których pojawiły się uzasadnione wątpliwości co do złamania tych zasad”. Zarządzenie NFZ było próbą załatania na łapu capu problemu szczepień w etapie „0”, ale dawało poczucie bezpieczeństwa zamawiającym szczepionkę. „System jest w takim bałaganie, że w jednych szpitalach będzie brakować, a w innych będzie nadmiar szczepionki” – mówi OKO.press Maria, psychoterapeutka, która uczy na prywatnej uczelni i zarazem przyjmuje pacjentów w warszawskiej klinice. „Zastanawialiśmy się w klinice, gdzie się zgłosić, bo każdy medyk może wybrać dowolny szpital węzłowy. W końcu nasza klinika wybrała szpital wojskowy. Pudło, oni nie nadążają nawet z zaszczepianiem własnego personelu, a mają podobno 3 tys. zgłoszeń z zewnątrz. Może lepszy byłby centralny rejestr i przekazywanie chętnych tam, gdzie są szczepionki?”. Jej zdaniem brakuje informacji, koordynacji, jakichś instrukcji postępowania. Wszystko zostało zrzucone na placówki i samych zainteresowanych. „Znajoma pracuje w Instytucie Psychiatrii i Neurologii. Duża instytucja, a zamówili 90 szczepionek na cały tydzień, żeby sprawdzić, jak im to idzie i nie stanąć wobec problemu, że nie mają kogo zaszczepić”. Maria przypomina sobie, że jej uczelnia obiecywała, że pracownicy będą szczepieni już w styczniu. „Prosili też, żebyśmy wpisywali członków rodzin na listy rezerwowe”. To było przed rozporządzeniem NFZ z końca grudnia? – pytamy. „Tak, na początku grudnia. Tylko powiedziano nam, że rodzina musi być gotowa dojechać w sześć godzin od wezwania. Teraz żałuję, że nie zgłosiłam się w ramach uczelni. Kiedy w klinice Marii usłyszeli, że Szpital MSWiA ma tyle wolnych szczepionek, zaczęli się zastanawiać, czy się nie przenieść. „Ja na przykład mogłam zgłosić się na szczepienia na trzy sposoby: w ramach kliniki, z prywatnej uczelni, ale też jako firma świadcząca usługi, bo mam działalność – mówi Maria. – Z tego, co wiem, część medyków zapisuje się po raz drugi do innego szpitala węzłowego. Sama się nad tym zastanawiam, bo w końcu należy mi się, tak czy inaczej, szczepienie w etapie 0. A gdybym się teraz zapisała do MSWiA, to chyba nie zwiększę bałaganu, bo większy już być nie może”. Zdrowie, Michał Dworczyk, Mateusz Morawiecki, Adam Niedzielski, Ministerstwo Zdrowia, koronawirus szczepienia na COVID-19 szczepionka
Gliński: Powstanie muzeum Dmowskiego. Historyk: To był ideolog polskiego antysemityzmu [CYTATY]^Adam Leszczyński^7 stycznia 2021^https://oko.press/glinski-powstanie-muzeum-dmowskiego-historyk-to-byl-ideolog-polskiego-antysemityzmu-cytaty/^"Jesteśmy mu to winni" - napisał na Twitterze o przygotowywanym muzeum Dmowskiego wicepremier i minister kultury Piotr Gliński. "Dmowski był ideologiem polskiego antysemityzmu" - mówi OKO.press prof. Grzegorz Krzywiec, historyk. Publikujemy liczne wypowiedzi Dmowskiego o Żydach  W grudniu 2020 wicepremier i minister kultury Piotr Gliński napisał na Twitterze, że ma powstać muzeum Romana Dmowskiego – ponieważ „jesteśmy mu to winni”. Ten twórca Narodowej Demokracji i ojciec polskiego nowoczesnego nacjonalizmu ma już swoje rondo w centrum Warszawy, ma pomnik na Trakcie Królewskim, jego wizerunek jest w paszportach, patronuje także Instytutowi Dziedzictwa Myśli Narodowej. Adam Leszczyński, OKO.press: Obrońcy Romana Dmowskiego z oburzeniem odrzucają zarzuty o antysemityzm. Czy był antysemitą? Jaką rolę odegrał antysemityzm w jego doktrynie? 82 lata temu zmarł Roman Dmowski, którego dorobek i zasługi dla RP wyrywamy z mroków zapomnienia. Powołaliśmy Inst.Dziedzictwa Myśli Narodowej, mamy w stolicy dwa nowe miejsca pamięci, a już niedługo Dmowski, podobnie jak Piłsudski, będzie miał swoje muzeum! Jesteśmy Mu to winni! pic.twitter.com/gjkLpuow0f — Piotr Gliński (@PiotrGlinski) January 2, 2021  Prof. Grzegorz Krzywiec*: Ja mam nawet wybitą okolicznościową monetę z Dmowskim… Bez wątpienia był antysemitą. To jest jednak skomplikowana sprawa, bowiem w tamtych czasach – pod koniec XIX w. – antysemityzm jako wrogość do Żydów, jako nosicieli „fałszywej nowoczesności”, chorób społecznych łączonych z kapitalizmem, czy socjalizmu, był powszechny. Ale także traktowano ich jako nosicieli wszystkiego, co jest dogłębnie obce kulturze chrześcijańskiej czy europejskiej. W tym sensie antysemityzm był integralną częścią europejskiego krajobrazu. Z Dmowskim sprawa jest o tyle skomplikowana, że był politykiem i ideologiem, który wplótł ten antysemityzm w swój światopogląd. On nie był po prostu antysemitą: on był ideologiem antysemickim. Jego zwolennicy mają do dziś problem z tym, żeby to sobie przyswoić. Na ile to było ważne dla jego całej wizji politycznej? To był polityk, który dużo pisał i w jednym z możliwych sensów – dla polskiego dziedzictwa kulturowego – był to przede wszystkim pisarz polityczny. Czasami pisał nawet kilka tekstów dziennie. Antysemityzm był w nich fundamentalnie obecny i istotny, już od lat 90. XIX wieku, czyli od momentu, w którym się rodził nowoczesny polski nacjonalizm. Antysemityzm w pismach Dmowskiego nabierał większej wagi z każdym rokiem. Można to nawet sprawdzić metodą statystyczną. Założony przez Dmowskiego ruch polityczny nabiera takich elementów w zasadzie na początku XX wieku. Od 1906-1907 roku przesyca go wrogość wobec Żydów na bardzo różnych poziomach – od religijnego po ekonomiczny. Narodowa Demokracja używa go jako narzędzia politycznego do mobilizacji mas, budowania tożsamości, wskazywania wroga. Stał się podstawą ich strategii politycznej. Trudno antysemityzm od poglądów Dmowskiego oddzielić, podobnie zresztą jak od ruchu politycznego, który stworzył. 4 lutego 2020 Czy można to jakoś uzasadnić epoką, w której działał? Powiedzieć: „trudno, takie były czasy, wielu ludzi wówczas było antysemitami?”. Przed Zagładą nie uważano antysemityzmu za coś tak dyskwalifikującego jak dzisiaj. Dmowski był na pewno dzieckiem swoich czasów. Problem jednak z jego aktywnością polityczną i piśmiennictwem jest taki, że przeniósł pewne emocje, pewne wyobrażenia, które już były w kulturze, na wyższy poziom. Uczynił z nich narzędzie uprawiania polityki. Szybko stało się to jego centralnym narzędziem. Antysemityzm stał się dla niego nawet kluczem do analizowania sytuacji międzynarodowej. W latach 20. XX wieku interpretował ją w duchu rzekomo rządzących światem interesów żydowskich. Dlaczego to antysemityzm działał jako narzędzie polityczne? To jest coś, z czym my – osadzeni w polskiej kulturze – musimy się prędzej czy później zmierzyć. Antysemityzm był w niej zjawiskiem powszechnym. Dominująca część polskiego establishmentu politycznego, a w dużej części także kulturalnego na przełomie XIX i XX w. oraz w pierwszych dekadach XX w. była – trzeba to otwarcie powiedzieć – głęboko antysemicka. Dla mnie to było odkrycie także w wymiarze osobistym. Kiedy wiele lat temu zacząłem badać tę tematykę, nie byłem przygotowany na to, jaka była skala tego zjawiska. Można się z tym było zetknąć w różnych dziwnych okolicznościach. To, że takie kluczowe postaci dla polskiej tożsamości jak Aleksander Świętochowski, Bolesław Prus czy Jan Matejko były w jakieś części swojej aktywności publicznej czynnymi antysemitami, od dawna było wiadomo. Przed pierwszą wojną światową trudno było jednak znaleźć postacie życia publicznego, które czynnie się tej wrogości przeciwstawiały. Sam próbowałem je kiedyś systematycznie zliczyć i starczyło mi zaledwie palców jednej ręki… Dmowski jako ideolog polityczny i polityk pozostawał więc w dynamicznej relacji z kulturą, w której funkcjonował. Wykorzystywał obecne w życiu publicznym antysemickie wątki i motywy. Nie da się ich rozdzielić od jego politycznej aktywności. Czyli nacjonalizm polski musiał być antysemicki? Nie wiem. To moja osobista opinia – ale wydaje mi się, że jego dzieje mogłyby się nieco inaczej potoczyć, gdyby inna postać niż Dmowski stanęła na jego czele. Dmowski wniósł do niego swoje liczne osobiste obsesje. To skomplikowana sprawa – dlaczego w pewnych momentach historycznych ludzie zaczynają masowo myśleć według nowych, wyjątkowo toksycznych i pustoszących życie społeczne schematów. Dmowski, polityk bez wątpienia charyzmatyczny, naznaczył swoją osobowością takie momenty. 13 września 2018 Należy mu się muzeum? A jeśli tak, to co się w nim powinno znaleźć? „Jesteśmy mu to winni” – jak napisał wicepremier i minister kultury Piotr Gliński? Przyznam, że mam wielki kłopot z tym pomysłem. Po pierwsze – przedsięwzięcie jest robione przez ludzi, którzy nie tylko nie chcą się do dziedzictwa Dmowskiego krytycznie odnosić czy je analizować, ale chcą tę postać w hagiograficznej, a często wręcz karykaturalnej wersji pokazać. Co więcej, chcą pokazać, że to jest jakiś ważny punkt tożsamościowy dla współczesnych, a sam Dmowski to prostu „Wielki Polak”. Tego rodzaju muzeum to po prostu katastrofa. Zmarły w 2020 roku wybitny historyk idei Andrzej Walicki proponował, żeby wydać krytycznie pisma Dmowskiego. To byłby sposób na przepracowanie tego dziedzictwa, które nacjonalizm wniósł do polskiej kultury. Krytycznego, to znaczy pokazującego faktyczne zagrożenie płynące z tego piśmiennictwa. Na pewno Muzeum Historii Polski, które teraz powstaje, powinno się krytycznie – ale także z pewną życzliwością intelektualną – odnieść do tej postaci. Pokazać, jaka była rola polskiego nacjonalizmu. Badaniem tego już się kilkadziesiąt osób już zajmowało na poważnie. Jest więc z czego czerpać, a taka dyskusja jest nam potrzebna. *Prof. Grzegorz Krzywiec, historyk z Instytutu Historii PAN w Warszawie, biograf Romana Dmowskiego. Opublikował m.in. książki „Szowinizm po polsku. Przypadek Romana Dmowskiego (1886-1905)”, Neriton–IH PAN, Warszawa 2009 oraz „Polska bez Żydów. Studia z dziejów idei, wyobrażeń i praktyk antysemickich na ziemiach polskich początku XX wieku (1905-1914)”, Warszawa 2017. Obecnie przygotowuje kulturową i społeczną historię faszyzmu w Polsce (1919-1939). Książkę prof. Krzywca można za darmo w całości przeczytać na Repozytorium Cyfrowym Instytutów Naukowych – tutaj. Poniżej zamieszczamy wybór cytatów z pism Dmowskiego o Żydach (dzięki uprzejmości prof. Krzywca). Doskonale się będą nadawały do tego, aby zamieścić je w muzeum, które zapowiedział minister kultury. „Ludność żydowska jest niezaprzeczalnie pasożytem na ciele społeczności tego kraju, który zamieszkuje… Ciało zdrowe, silne, którego wszelkie czynności odbywają się normalnie według wskazanego przez prawa przyrody porządku, jest najmniej odpowiednim podścieliskiem dla rozwoju pasożytów”. „Wpływ żydów na opinię działa i będzie działał rozkładająco. O użytkowaniu go dla celów polityki narodowej mowy nie ma, bo zawsze otwarcie, czy pod osłoną będzie przeciwnarodowym. Jedynym naszym zadaniem jest zwalczanie go wszelkimi możliwymi sposobami”. „Żyd nie może być zachowawcą w społeczeństwie europejskim, chociażby nawet to sobie dla jakichś względów postanowił. Cała tradycja tego społeczeństwa jest mu obca, sprzeczna ze wszystkim, z czym się dusza żydowska w ciągu niezliczonych pokoleń zrosła. Ze wstrętem traktuje on całą przeszłość ludów europejskich, żywi nienawiść do ich religii, na wszelką zaś wyrosłą z tych społeczeństw hierarchię patrzy jako na uzurpatorkę stanowiska należącego się „ludowi wybranemu”. Instynktownie wprost dąży on do zniszczenia w swym otoczeniu europejskim czci do tradycji, przywiązania do religii, uznania dla jakiejkolwiek hierarchii, lży, wydrwiwa, ośmiesza to wszystko, co dla każdego uczciwego konserwatysty musi być święte (…). Wtargnięcie potężnej fali żydowskiej w nasze życie pociągnęło za sobą w tych sferach społecznych, które z nimi Żydami w bliższą styczność weszły, takie zniszczenie wszelkich rysów zachowawczych, taki bunt przeciw wszelkiej tradycji narodowej, rozkład poczucia religijnego i nawet elementarnego szacunku dla religii, taki wstręt do wszelkiej najbardziej uprawnionej hierarchii, że zagroziło nam w pewnym sensie wprost zdziczeniem. Gdyby cały ogół temu wpływowi uległ, zatracilibyśmy właściwie zdolność do życia społecznego, stalibyśmy się anarchiczną gromadą bez wewnętrznej organizacji moralnej, zdolną żyć tylko w karbach, nałożonych z zewnątrz”. „Powiedziałem sobie, że najważniejszem mojem zadaniem jest zajęcie się gruntowne kwestią żydowską, i doprowadzenie do utrącenia panowania żydów na świecie. Moją ambicją jest, by po zrobieniu tego, co już zrobiłem, jeszcze zrobić coś istotnie wielkiego dla Polski i dla świata (…) Tę ambicję mam i sądzę, że dobrze jest, by każdy zrozumiał swoją superiorite i swoją inferiorite. Pewnie, że byłoby mi przyjemnie mieć swoje biura ministerialne, swoje samochody, swoje wygodne urządzenia. Ale wszystko to dla mnie nie ma żadnego znaczenia. Dla ludzi mojego pokroju ta idea, o której Panu mówiłem, powinna być znacznie bardziej nęcąca, niż idea zostania ministrem”. „Jeżeli kopalnia surowca żydowskiego na ziemiach polskich zaniknie, kończy się kwestia żydowska na świecie – żydostwo [z]ginie raz na zawsze”. „Historia bodaj wchodzi w okres ostatecznej likwidacji wypływów żydowskich i w ogóle żydostwa jako czynnika dziejowego. Kwestią, zdaje się, jest tylko, jak długo ten okres trwa będzie”, (s.162) „Choćby Żydzi moralnie byli aniołami, a umysłowo geniuszami, choćby byli o wiele wyższego d nas gatunku, sam fakt ich istnienia wśród nas i ich bliskiego udziału w naszym życiu, jest dla społeczeństwa naszego zabójczy i trzeba się ich pozbyć”, s. 176 „Bankrutujący obecnie ustrój gospodarczy świata, którzy rozmaici ekonomiści określają rozmaicie, można by śmiało nazwać ustrojem żydowskim (…). Upadek tego żydowskiego ustroju jest przede wszystkim upadkiem żydostwa”, s.177 „Pieniądz był zawsze główną podstawą potęgi żydostwa i główną jego bronią”, s. 180 „Postęp umysłowy narodów, postęp rozumienia podstaw, na którym się opiera byt społeczeństw ludzkich (…). Ten postęp zrodził prąd nacjonalistyczny (…). Prąd ten dąży (…) do całkowitego się Żydów, niezależnie od ich zachowania się”, s. 181 „W każdej epoce jedne typy miały przewagę nad innymi, jedne się pomyślnie rozrastały, inne upadały i ginęły. Ileż jest w historii świata ludów, państw cywilizacji, które ginęły bez śladu. Dziś, zdaje się przyszła kolej na Żydów”, s. 197 „Dziś całe żydostwo (…) stało się co najmniej jaskrawym anachronizmem (…). Wszelkie anachronizmy muszą zginąć. Jest to ich przeznaczenie, od którego nic ich nie może ocalić. Wiek XX staję się epoką, zamykającą rozdział żydowski w historii świata”, s.197 „Marksizm w swej całości mógł się narodzić tylko w łonie żydowskim, a jako płód żydowski, tym samym już był przeciwieństwem wszystkiego tego, co wytworzyła w nas i w naszm życiu przeszłość europejska.. Marksiści, o ile nie są Żydami, są w pewnym sensie prozelitami judaizmu”, s. 220 „Wiek XX-ty postawi w każdym kraju naprzeciw siebie dwa obozy, z jednakowymi, bardzo prostymi i bardzo realnymi programami: wytępić przeciwnika (…). W jednym będą komuniści z wszystkimi przyległościami, z wszystkimi Żydami i nieżydami (…), po drugiej żywioły narodowe (…).W tej niemiłosiernej wojnie nie będzie miejsca pośrodku. Każdy będzie musiał zdecydować i stanąć wyraźnie po jednej albo po drugiej stronie. Sprawdzi się tym razem jedno z twierdzeń Darwina, że w walce o byt typy pośrednie giną. To cena, za którą narody będą mogły kupić nowy byt, na mocniejszych, zdrowszych i uczciwszych podstawach (…). Wynik tej walki ma dać odpowiedź nie tylko na pytanie: kto ma panować? Naród, czy żywioły dążące do rozkładu i zniszczenia. Stanęło aż nadto wyraźnie jeszcze inne: kto ma być wytępiony (…). W takiej wojnie między pojęciami „wytępiony a poległy niewielka jest różnica (…). Ta walka nie może zakończyć się nierozegraną (…). Tak się zapowiada główna treść dziejów naszego stulecia”, s.236-239 Historia, Piotr Gliński, Roman Dmowski
Rebelianci usunięci z Kapitolu. Pence ogłosił wygraną Bidena. Koniec dramatycznego posiedzenia Kongresu^Piotr Tarczyński^7 stycznia 2021^https://oko.press/rebelianci-trumpa-usunieci-z-kapitolu-trwa-dramatyczne-posiedzenie-obu-izb-kongresu-usa/^Szturm na Kapitol zawsze już będzie jednym z najgorszych wydarzeń prezydentury Donalda Trumpa i częścią jego żenującego dziedzictwa. W czasie ataku na Kapitol zginęły 4 osoby, a 52 zostały aresztowane. Obie izby odrzuciły protesty dotyczące wyników głosowania w Arizonie i Pensylwanii, a wiceprezydent Mike Pence ogłosił wygraną Joego Bidena w wyborach 6 stycznia 2021 roku z pewnością przejdzie do historii. Po południu miało się odbyć posiedzenie obu izb Kongresu, na którym Senat i Izba Reprezentantów miały formalnie zatwierdzić głosy elektorskie oddane w listopadzie i potwierdzić wybór Joego Bidena na prezydenta. Donald Trump, który wciąż nie uznaje swojej porażki, oraz jego zwolennicy, którzy święcie mu wierzą, widzieli w tym ostatnią szansę na odwrócenie wyniku „sfałszowanych” wyborów. Procedura potwierdzania (certyfikowania wyborów) wygląda bowiem następująco: stany wymienia się alfabetycznie, przewodniczący obradom wiceprezydent (w tym wypadku Mike Pence) odczytuje wynik, a senatorowie i kongresmeni mogą zgłaszać sprzeciw. Jeśli zostanie on poparty przez co najmniej jednego kongresmena i jednego senatora, każda izba oddzielnie głosuje nad tym, czy odrzucić głosy z danego stanu. Żeby to nastąpiło, obie izby muszą podjąć zgodną decyzję, więc od początku wiadomo było, że próba ta jest skazana na porażkę – Republikanie wciąż jeszcze kontrolują Senat, ale Izbą Reprezentantów rządzą Demokraci pod wodzą Nancy Pelosi. 6 stycznia 2021 Większość republikańskich kongresmenów oraz dwanaścioro republikańskich senatorów postanowiło jednak wykorzystać tę procedurę i zapowiedzieli, że zgłoszą sprzeciw wobec wyniku z kilku kluczowych stanów: Arizony, Georgii, Michigan, Nevady, Pensylwanii i Wisconsin. Nie dlatego, że liczyli na odwrócenie wyniku wyborów, ale po to, by zrobić wrażenie na Trumpie i jego bazie. Niektórymi (np.senatorami Tedem Cruzem czy Joshem Hawleyem) kierowała ambicja: planują ubiegać się o prezydenturę w roku 2024, więc zależy im na dobrych relacjach z kontrolującym partię Trumpem – chcieli mieć glejt, że walczyli do końca w jego obronie. Inni obawiali się, że jeśli tego nie zrobią, przegrają w partyjnych prawyborach za dwa lata. Nieliczni – na przykład dwie nowe, popierające teorię spiskową QAnon kongresmenki – być może rzeczywiście wierzą w to, że Demokraci „ukradli” wybory w listopadzie, ale dla znacznej większości Republikanów miał być to tylko teatr. Spektakl odegrany dla jednego widza. Kierownictwo partii, które pogodziło się już z wygraną Bidena – jak lider w Senacie, Mitch McConnell – sprzeciwiało się temu posunięciu. Mike Pence bodaj pierwszy raz w swojej czteroletniej kadencji wiceprezydenta zdobył się na odwagę i tego dnia wydał oświadczenie, że nie zrobi tego, czego „niektórzy” od niego wymagają, tzn. nie odrzuci wyniku wyborów. Rola wiceprezydenta jest w tej procedurze czysto symboliczna, więc Pence i tak nie miał takiej możliwości, ale był to wyraźny sprzeciw wobec szefa, który od pewnego czasu wyraźnie się tego odeń domagał. Na Kapitolu zaczęło się posiedzenie Kongresu, kiedy na zorganizowanym przed Białym Domem wiecu „Save America” (’Ocalmy Amerykę') Donald Trump powtórzył swoje teorie o sfałszowaniu listopadowych wyborów, zapewnił zwolenników, że „nigdy nie przyzna się do porażki” i oskarżył Pence’a o tchórzostwo. „Wiem – powiedział – że wkrótce wszyscy tu zebrani wkrótce ruszą pod budynek Kapitolu, żeby pokojowo i patriotycznie wyrazić swój głos”. Tłum posłuchał wezwania i ruszył na siedzibę władzy ustawodawczej – może i patriotycznie, z flagami w ręku (nie tylko Stanów Zjednoczonych, lecz także Konfederacji), ale na pewno nie pokojowo. Maseczek widać było niewiele, za to dużo czerwonych czapeczek „Make America Great Again” i symboli QAnon. 6 stycznia 2021 W odróżnieniu od republikańskich polityków, którzy kierują się cynizmem, zgromadzeni na wiecu fani naprawdę wierzą we wszystko, co mówi Trump – że Demokraci ukradli wybory, że kraj osuwa się w przepaść, że tylko oni mogą „ocalić Amerykę”. Trwała właśnie debata na temat głosów z Arizony, kiedy setki protestujących, przy niewielkim (lub żadnym) oporze straży Kapitolu, wdarły się do budynku – od zachodniej strony, schodami na których za dwa tygodnie złoży przysięgę prezydencką Joe Biden; głównym wejściem od strony wschodniej; byli i tacy, którzy dostali się do budynku podnośnikiem do czyszczenia okien i weszli przez okna na wyższych piętrach. Watch @robertmooreitv's report from inside the Capitol building as the extraordinary events unfolded in Washington DChttps://t.co/krCQf1uQbxpic.twitter.com/SiWbzF5Nzs — ITV News (@itvnews) January 6, 2021  Ktoś rozpylił gaz łzawiący i kongresmenom rozdano maski gazowe, ale legislatorów szybko ewakuowano (sieć tuneli pod Kapitolem prowadzi do sąsiednich budynków). Obsługa zdołała ukryć skrzynki z głosami elektorskimi. Secret Service w pośpiechu wyprowadziło też wiceprezydenta Mike’a Pence’a. Wkrótce na jego miejscu – w sali posiedzeń Senatu – do zdjęcia pozował facet z neonazistowskimi tatuażami, dzidą w reku i w czapce z rogami bizona. Jak się okazało, był znany QAnonowiec z Arizony.  „Zdobywcy” robili sobie zdjęcia w gabinecie znienawidzonej przez nich spikerki Izby Reprezentantów (na transparentach widać było „Pelosi to Szatan”), krzyczeli, że Trump wygrał wybory. Straż Kongresu zabarykadowała się w sali posiedzeń Izby Reprezentantów.   Nikt nie kontrolował sytuacji, a władze – czyli Donald Trump – nie zabierały głosu, mimo nalegań części doradców. Liderzy Demokraci wezwali prezydenta do działania, podobnie jak część Republikanów. 2 stycznia 2021 Dwie godziny po zdobyciu przez demonstrujących Kapitolu, Trump (bez mała przymuszony przez doradców) nagrał wreszcie krótki filmik z Białego Domu – zapewnił swoich sympatyków, że ich uwielbia i rozumie ich rozżalenie z powodu „ukradzionych wyborów”, ale wezwał ich do rozejścia się. Apel prezydenta nie uspokoił sytuacji, bowiem nagranie rozpoczął i zakończył tak samo: wybory były nieuczciwe, tak naprawdę to ja wygrałem, Demokraci oszukują itd. Gołym okiem było widać, że nie jest to szczery apel o uspokojenie nastrojów, ale coś, co będzie mógł wykorzystać później jako dowód na to, że nie wzywał do przemocy, wręcz przeciwnie. Równocześnie Departament Obrony odmówił wysłania Gwardii Narodowej, której zażądała burmistrzyni Waszyngtonu. Trump ustąpił dopiero po jakimś czasie, być może pod wpływem błagań doradców albo rodziny, a być może przestraszył się, kiedy w budynku Kapitolu padły strzały – jedna z protestujących, która przez wybitą szybę usiłowała wedrzeć się do wewnętrznych pomieszczeń Kapitolu, została ranna w pierś trafiła w stanie ciężkim do szpitala, gdzie zmarła. Protestujący opuścili Kapitol dopiero po wprowadzeniu godziny policyjnej oraz interwencji służb porządkowych, które okazały zaskakującą łagodność w porównaniu z tym, jak policja i Gwardia Narodowa zachowywały się latem ubiegłego roku wobec demonstrantów ruchu Black Lives Matter, którzy nie szturmowali budynków publicznych. Kiedy prezydent Trump chciał zrobić sobie zdjęcie z Biblią przed kościołem, pokojowo protestujący ludzie zostali rozpędzeni gazem łzawiącym. Wczoraj – kiedy do budynku Kapitolu wtargnął uzbrojony tłum (widać było noże i pałki, skonfiskowano też broń palną), ale złożony w przeważającej większości z białych, nikt ich nie powstrzymywał, aresztowano ledwie kilkadziesiąt osób. Chyba nikt nie ma wątpliwości, że gdyby Kapitol szturmowała grupa Afroamerykanów, mundurowi nie zareagowaliby z równą pobłażliwością. Wydarzenia 6 stycznia nie mają precedensu – ostatni raz Kapitol został wzięty siłą przez Anglików w czasie wojny 1812 roku, którzy spalili wówczas cały Waszyngton (w sierpniu 1814 roku). Porównanie jest trochę na wyrost, oczywiście, ale potwierdza tylko to, co od wielu lat mówią raporty FBI – największym zagrożeniem terrorystycznym jest dziś w Stanach nie islam czy Antifa, jak chcieliby trumpiści, ale skrajna prawica: paramilitarne bojówki, QAnon itd. To, co widzieliśmy wczoraj, było de facto próbą zamachu stanu, powstania sprowokowanego przez Donalda Trumpa i jego narrację o nielegalnych wyborach, kradzieży prezydentury, konieczności „odzyskania Ameryki”. To, że rebelia zakończyła się niepowodzeniem, a część uczestników była głupio ubrana, nie czyni jej wcale mniej niebezpieczną. Mówią tak nie tylko Demokraci, liberałowie i lewica, ale także część Republikanów. Kongresmen Adam Kinziger użył określenia „zamach stanu”. Liz Cheney, córka Dicka Cheneya i jedna z liderek partii w Izbie Reprezentantów, oskarżyła Trumpa o to, że „stworzył motłoch” i go „rozpalił”. Senator Ben Sasse wydał oświadczenie, że „kłamstwa mają swoje konsekwencje”, a „przemoc była nieuniknionym i paskudnym skutkiem uzależnienia prezydenta od budowania podziałów”. Republikański senator Mitt Romney powiedział reporterowi, że „to, co się dziś dzieje, cała ta rewolta, to wszystko wina prezydenta”. Romney był wszakże jedynym republikańskim senatorem, który głosował za usunięciem Trumpa z urzędu rok temu, kiedy głosowano nad impeachmentem. Żaden inny Republikanin – w obu izbach – nie odważył się zagłosować przeciw prezydentowi: z Sassem, Kinzigerem, Cheney włącznie. Ich sprzeciw wobec Trumpa jest godzien pochwały, ale na dwa tygodnie przed końcem prezydentury, jest nieco spóźniony. Na podsumowanie rządów Trumpa przyjdzie jeszcze czas po jego odejściu z Białego Domu, ale pewne jest, że żaden prezydent w historii nie zaszkodził Stanom Zjednoczonych na tyle sposobów, co on. Jeszcze przedwczoraj trudno było sobie wyobrazić, że wizerunek USA na świecie może być jeszcze gorszy. 29 grudnia 2020 Kongres wrócił do procedury zatwierdzenia głosów elektorskich. Niektórzy Republikanie – próbując ratować wizerunkowe straty – wycofali się z pomysłu zgłaszania protestów, wygłosili górnolotne i faryzejskie przemówienia o konieczności współpracy, szacunku itd.  Inni jednak, w tym liderzy całej akcji, jak Cruz i Hawley, nie ustąpili i zakwestionowali głosy z Pensylwanii. Stosunkiem głosów 282 do 138 Izba Reprezentantów odrzuciła jednak ich protest, to samo zrobił Senat, 92 głosami do 7.  Udział republikańskich polityków w tej próbie zamachu stanu nie powinien zostać zapomniany. Kongresmenka Cori Bush zamierza zgłosić projekt ustawy wykluczającej z Senatu osoby „wspierające rebelię”, choć wniosek ten z pewnością nie zostanie podjęty, podobnie jak nie ma większych szans propozycja drugiego impeachmentu prezydenta – Demokraci mają na to za mało czasu i za mało głosów.  Nad ranem waszyngtońskiego czasu Mike Pence ogłosił w końcu, że Joe Biden został wybrany na prezydenta, zaś Donald Trump wydał wreszcie oświadczenie, że choć nie zgadza się z wynikiem, to 20 stycznia nastąpi pokojowe przekazanie władzy.  Szturm na Kapitol z 6 stycznia 2021 roku już jednak zawsze będzie jednym z najważniejszych wydarzeń prezydentury Trumpa i częścią jego żenującego dziedzictwa. Świat, Donald Trump, USA
Incydent czy próba puczu? Co się dzieje w USA i jak się może skończyć? Wyjaśniamy^Michał Danielewski^6 stycznia 2021^https://oko.press/incydent-czy-proba-puczu-co-sie-dzieje-w-usa-i-jak-sie-moze-skonczyc-wyjasniamy-aktualizowany/^Cały świat patrzy z niedowierzaniem: demonstranci popierający Trumpa przerwali posiedzenie połączonych izb Kongresu, na którym miał zostać ostatecznie zatwierdzony wynik wyborów prezydenckich. Tłum okupuje budynek Kapitolu, są ranni. Co tam się dzieje i co może się jeszcze wydarzyć? Kliknij tutaj, by zaktualizować Godz. 03:44 W Senacie oraz Izbie Reprezentantów wypowiadają się przedstawiciele kolejnych stanów podczas wznowionej procedury ostatecznego zatwierdzenia wyborów prezydenta Stanów Zjednoczonych. Kilkoro republikańskich senatorów po ataku na Kapitol wycofało swoje zastrzeżenia i wnioski o audyt procesu wyborczego. Ale nie wszyscy – mimo braku dowodów na jakiekolwiek fałszerstwa i po próbie przejęcia Kapitolu przez demonstrantów podżeganych przez Donalda Trumpa, część Republikanów w Senacie podtrzymuje swoje zastrzeżenia. A to powoduje, że obrady potrwają jeszcze przynajmniej kilka godzin. Wciąż nie jest jasne, czy w najbliższych godzinach zostanie podjęta próba usunięcia odchodzącego prezydenta Donalda Trumpa z urzędu, na 13 dni przed końcem jego kadencji. Wzywają do tego głównie Demokraci, ale podobne głosy słychać również wśród części Republikanów. Jedno jest pewne: kampania dezinformacyjna prowadzona przez Trumpa i jego sojuszników (również w Kongresie) doprowadziła do najpoważniejszego kryzysu amerykańskiej demokracji od kilkudziesięciu lat. Można być pewnym, że następne dwa tygodnie nie będą pod tym względem spokojniejsze. Zajścia z 6 stycznia 2021 pokazały wyraźnie, że dopóki Trump będzie sprawował urząd, zrobi wiele (jeśli nie wszystko), by pozostać na nim mimo przegranych wyborów. Jeśli Stany Zjednoczone oraz instytucje państwa przetrwają obecny kryzys (a wiele wskazuje na to, że tak się na szczęście stanie), nie kończy to ogromnego kryzysu instytucjonalnego i politycznego w kraju będącym wciąż najpotężniejszą demokracją na świecie. Widzimy właśnie na żywo, do czego może doprowadzić niekontrolowany populizm, konformizm partyjnych aparatów oraz dezinformacja prowadzona przez social media. Nawet jeśli Trump odejdzie w niesławie, znajdzie następców odurzonych potęgą kłamstwa, dezinformacji i łamania zasad, potęgą, która może prowadzić do niemal nieograniczonej i niekontrolowanej przez nikogo władzy. To nie koniec kryzysu, raczej dopiero początek. Od rana w OKO.press najświeższe informacje oraz analizy w Stanach Zjednoczonych. Teraz kończymy naszą relację. Dziękujemy, że byliście z nami. Godz. 02:22 Połączone izby Kongresu wznowiły obrady. Jako pierwszy przemówił wiceprezydent Mike Pence: „Potępiamy przemoc, która miała dziś miejsce w tym budynku. Do tych, którzy chcieli siać dziś spustoszenie w Kongresie, mam do powiedzenia tyle: przemoc nigdy nie wygra, wygra wolność. Teraz wracajmy do pracy” – powiedział Pence. Prawdopodobnie jeszcze tej nocy Kongres zatwierdzi zwycięstwo Joe Bidena w wyborach prezydenckich. Pytanie brzmi, czy dojdzie do próby usunięcia Donalda Trumpa z urzędu na 14 dni przed końcem jego kadencji. Godz. 01:46 Senatorowie w otoczeniu uzbrojonych sił bezpieczeństwa wracają na salę obrad połączonych izb Kongresu. Wznowienie obrad jest planowane na godz. 2:00 polskiego czasu Heavy law enforcement detail escorting senators to the Capitol, the joint session is expected to resume at 8pm pic.twitter.com/3Z7RrnPtqL — Ali Zaslav (@alizaslav) January 7, 2021  01:09 Twitter usunął trzy posty Donalda Trumpa i zablokował na 12 godzin możliwość dodawania nowych tweetów przez Trumpa. Jednocześnie zapowiedziano, że kolejne przypadki łamania zasad Twittera zakończą się usunięciem konta odchodzącego prezydenta USA Future violations of the Twitter Rules, including our Civic Integrity or Violent Threats policies, will result in permanent suspension of the @realDonaldTrump account. — Twitter Safety (@TwitterSafety) January 7, 2021  00:50 Szefowa Izby Reprezentantów Nancy Pelosi (D) w liście do kongresmenów i senatorów zapowiedziała, że połączone izby Kongresu wrócą do pracy jeszcze w środę wieczorem czasu waszyngtońskiego. A to oznacza, że jeszcze przed świtem wygrana Joe Bidena może zostać oficjalnie potwierdzona. Wszystko zależy od tego, czy część Republikanów po ataku na Kapitol wciąż będzie chciała wydłużać procedurę, wskazując bez dowodów na możliwe nieprawidłowości podczas głosowania. Godz. 00:42 Głos na temat ataku na Kapitol zabrał polski prezydent Andrzej Duda, głowa państwa nazwała te wydarzenia „wewnętrzną sprawą Stanów Zjednoczonych”. Wcześniej minister spraw zagranicznych Zbigniew Rau w kulminacyjnej chwili kryzysu wrzucił tweeta gratulującego Kamilowi Stochowi wygranej w Turnieju Czterech Skoczni: Wydarzenia w Waszyngtonie to wewnętrzna sprawa Stanów Zjednoczonych, które są państwem demokratycznym i praworządnym. Władza zależy od woli wyborców, a nad bezpieczeństwem państwa i obywateli czuwają powołane do tego służby. Polska wierzy w siłę amerykańskiej demokracji. — Andrzej Duda (@AndrzejDuda) January 6, 2021  Godz. 00:15 Minutę po tym, gdy rozpoczęła się godzina policyjna w Waszyngtonie, Donald Trump wysłał kolejnego tweeta podburzającego nastroje jego zwolenników: „Oto co się dzieje, gdy wielkie wyborcze zwycięstwo jest bezceremonialnie i złośliwie odbierane wielkim patriotom, przez tak długi czas traktowanym tak źle i niesprawiedliwie. Idźcie do domu w pokoju. Zapamiętajcie ten dzień na zawsze!” – napisał Trump Godz. 23:54 Zmarła kobieta postrzelona w budynku Kapitolu. Godz. 23:41 Sceny ze szturmu zwolenników Trumpa na Kapitol: “Stop the Steal!” chants as the Trump supporters push through the Capitol Building #CapitolHill#January6th#DC#USCapitolpic.twitter.com/tm8ussby93 — Brendan Gutenschwager (@BGOnTheScene) January 6, 2021  Godz. 23:01: Siły policyjne powoli odzyskują kontrolę nad sytuacją i stopniowo wypychają tłum z Kapitolu. Godz. 22:50: W tle ataku na Kapitol wiadomość z Georgii: potwierdzono zwycięstwo Jona Ossoffa w wyborach senackich, co oznacza, że Demokraci przejmują kontrolę nad obiema izbami Kongresu. Więcej o wyborach senackich w Georgii poniżej: 6 stycznia 2021 Trudno w tej chwili powiedzieć, czy atak tłumu na Kapitol to wynik emocji, które wymknęły się spod kontroli, czy zaplanowana wcześniej akcja. Media podają informacje o innych incydentach: ładunek wybuchowy znaleziono przed siedzibą Partii Republikańskiej, siedzibę Demokratów ewakuowano. O godz. 22:23 polskiego czasu (16:23 w Waszyngtonie) fakty są następujące: This is the fbi swat team in the capitol. pic.twitter.com/bY6maxLjLJ — Jake Sherman (@JakeSherman) January 6, 2021  Amerykańcy komentatorzy piszą i mówią o próbie puczu i zakwestionowania demokratycznego werdyktu. Zgodnie słychać o „najsmutniejszym” dniu w historii amerykańskiej demokracji. Dziennikarze spekulują, że prezydent Trump powinien sam ustąpić jeszcze przed oficjalnym końcem jego kadencji 20 stycznia. Innym sposobem, by usunąć Trumpa ze stanowiska byłoby zastosowanie 25 poprawki do konstytucji – według niej, jeśli prezydent jest niezdolny do sprawowania urzędu, zastępuje go wiceprezydent. Zgodę na to musiałoby wydać większość rządu (Gabinetu Stanów Zjednoczonych) pod przewodnictwem wiceprezydenta Pence’a. Takie ruchy wydają się na razie mało prawdopodobne, ale sytuacja jest bardzo dynamiczna. Nie wiadomo przede wszystkim, jak zareagują popierający Trumpa demonstranci na próbę zaprowadzenia porządku przez siły bezpieczeństwa. Przed Kapitolem jest obecnie kilka tysięcy osób, ale manifestantów przybyło dziś do Waszyngtonu kilkukrotnie więcej. Niektórzy z nich niemal na pewno są uzbrojeni. Swoją mowę do narodu wygłosił krótko po godz. 22 polskiego czasu (godz. 16 w Waszyngtonie) prezydent elekt Joe Biden. Biden zażądał od Trumpa, by natychmiast wystąpił w ogólnonarodowej telewizji i zaapelował o zakończenie przemocy i wezwał swoich zwolenników do odwrotu. „To, co się dzieje, to bezprecedensowy atak na naszą demokrację, coś czego jeszcze w czasach współczesnych nie widzieliśmy. Zamach na rządy prawa i nasze wartości” – mówił Biden. „To co się dzieje na Kapitolu to nie jest Ameryka, ci ludzie nas nie reprezentują. To mała grupa ekstremistów rozniecająca chaos i nieporządek, który musi się skończyć. Skończyć natychmiast! Wzywam ten tłum, by wycofał się i pozwolił działać demokratycznym procedurom” – wzywał prezydent elekt. Trump wystąpił na Twitterze, podsycając gniew popierającego go tłumu: „Wybory zostały nam ukradzione, wszyscy o tym wiemy, zwłaszcza ci po drugiej stronie” – perorował. „Zabrano nam to: mnie, wam, naszemu krajowi, bo to były oszukane wybory” – mówił Trump. Dopiero później wezwał do spokoju i rozejścia się popierających go demonstrantów: „Wiem jak się czujecie, ale teraz rozejdźcie się w pokoju”. Świat, Donald Trump, Stany Zjednoczone
Dziwny pomysł Dudy: Jan Rokita nowym RPO. To lepszy wybór niż kandydat PiS?^Sebastian Klauziński^6 stycznia 2021^https://oko.press/dziwny-pomysl-dudy-jan-rokita-nowym-rpo-to-lepszy-wybor-niz-kandydat-pis/^Prezydent Duda proponuje Jana Marię Rokitę na RPO. Chce się wykazać inicjatywą (z czym ostatnio u niego krucho), kiedy karty są już dawno rozdane czy też obóz władzy rzeczywiście chce zmienić swojego kandydata na RPO? Sprawdzamy, czy to dobry pomysł „Mam taką swoją propozycję. Ktoś może uznać, że trochę nietypową czy zadziwiającą. Całkiem dobrym i wartym rozważenia kandydatem na Rzecznika Praw Obywatelskich mógłby być Jan Maria Rokita” – powiedział Andrzej Duda 6 stycznia w wywiadzie dla portalu Interia.pl (przejętym niedawno przez Polsat). Od kiedy na początku września 2020 r. wygasła kadencja Adama Bodnara, rządzący nie potrafią wybrać jego następcy. „Nie wiem, jakie jest jego zdanie na ten temat, ale to człowiek, który zna politykę i jej realia. Uczestniczył w tworzeniu polskiego prawa przez wiele lat i rozumie jego niedostatki, sam osobiście wiele doświadczył. Myślę, że jego wyczucie spraw ludzkich może mieć wymiar szczególny” – mówi prezydent. Pytany przez dziennikarza, czy to w ogóle jest realna kandydatura, Duda dodaje: „Nikt z tych, którzy decydują w tej sprawie, nie podejmuje tego wątku. Uważam, że warto byłoby go jednak rozważyć.” Wynika z tego, że Andrzej Duda: Biorąc pod uwagę powyższe, można się zastanawiać, po co właściwie Duda zdecydował się na taką wrzutkę i dlaczego padło akurat na Rokitę? 25 grudnia 2020 Pięcioletnia kadencja Adama Bodnara na stanowisku RPO upłynęła 9 września. Na mocy ustawy o RPO, Bodnar pozostaje jednak na stanowisku do momentu objęcia stanowiska przez nowego rzecznika, a tego powołuje Sejm za zgodą Senatu. Tyle teorii, w praktyce od prawie czterech miesięcy w tej sprawie panuje chaos. Najpierw Zjednoczona Prawica dwa razy odrzuciła kandydaturę mec. Zuzanny Rudzińskiej-Bluszcz, koordynatorki postępowań strategicznych w biurze RPO (obecnie na bezpłatnym urlopie), która jest popierana przez ponad tysiąc organizacji pozarządowych. Rudzińska-Bluszcz ma także poparcie Koalicji Obywatelskiej oraz Lewicy. W końcu 17 grudnia PiS ogłosił, że kandydatem ich partii będzie dr hab. Piotr Wawrzyk, politolog, wiceminister spraw zagranicznych, a więc aktywny polityk. 18 grudnia 2020 Trzecią kandydaturę ogłosiły 29 grudnia PSL i Konfederacja. Ich zdaniem najlepszym RPO będzie dr hab. Robert Gwiazdowski, prawnik, ekspert podatkowym Centrum im. Adama Smitha i wykładowca. 29 grudnia 2020 Dlaczego nagle Andrzej Duda zgłasza więc nagle Rokitę? Być może kandydatura Piotra Wawrzyka okazała się z jakichś powodów niemożliwa i Zjednoczona Prawica szuka jego zastępstwa. Druga możliwość jest taka, że prezydent zdaje sobie sprawę, że jego propozycja nic nie może zmienić w sprawie RPO, więc wymienił nazwisko rzekomego swojego kandydata, żeby w końcu pokazać swoją inicjatywę w jakiejś sprawie (a z tym ostatnio u prezydenta krucho). Na razie kwestię zmiany kandydata PiS na RPO uciął Krzysztof Sobolewski, przewodniczący Komitetu Wykonawczego partii. Stwierdził, że kandydatem Zjednoczonej Prawicy pozostaje Piotr Wawrzyk, „o innych kandydaturach w ogóle nie rozmawiamy” – powiedział Sobolewski. Co ciekawe, błyskawicznie i entuzjastycznie ewentualną kandydaturę Rokity skomentowali politycy Solidarnej Polski, partii ministra sprawiedliwości Zbigniewa Ziobry. „Jeśli Jan Maria Rokita zgodzi się kandydować na Rzecznika Praw Obywatelskich, a większość koalicyjna byłaby gotowa go poprzeć, Solidarna Polska zagłosuje za jego kandydaturą” – napisał na Twitterze wiceminister sprawiedliwości Michał Woś. Wtórował mu europoseł Patryk Jaki: „Szkoda takiej postaci na »publicystkę«, kiedy mógłby pracować dla państwa” (pisownia oryginalna). Pomysł prezydenta pozytywnie skomentował też poseł Koalicji Obywatelskiej Bogusław Sonik, stary znajomy Rokity jeszcze z czasów opozycji w PRL: „To dobra kandydatura. Jestem usatysfakcjonowany z tej propozycji. Rokita daje gwarancję, że byłby bezstronnym RPO, w każdym razie bezstronnym politycznie” – przekonuje Sonik. Czy rzeczywiście? Jan Maria Rokita był działaczem opozycji demokratycznej w PRL. W latach 90. był posłem, członkiem wielu prawicowych partii. Na początku lat dwutysięcznych wstąpił do Platformy Obywatelskiej, popularność przyniosło mu zasiadanie w sejmowej komisji śledczej wyjaśniającej tzw. „aferę Rywina”. W czasie kampanii wyborczej 2005 r. reklamował się na plakatach jako „premier z Krakowa”, miał być jednym z ojców wspólnych rządów PO-PiS. W tym samym roku Rokita, już jako przewodniczący klubu PO, wciągnął do partii obecnych polityków Solidarnej Polski z Opola, Janusza Kowalskiego i Patryka Jakiego (może stąd ten dzisiejszy entuzjazm nad kandydaturą Rokity?). Rokita skończył z polityką w 2007 r. Jak mówił, powodem było to, że jego żona – Nelly Rokita – została doradczynią prezydenta Lecha Kaczyńskiego ds. kobiet. Przyczyną końca kariery politycznej miało być też rozczarowanie walką PO i PiS oraz tarcia z ówczesnym szefem PO Donaldem Tuskiem. Po 2007 r. Rokita – z wykształcenia prawnik – pracował jako wykładowca katolickiej akademii Ignatianum w Krakowie. Jest też wziętym publicystą. W tym samym czasie był stałym komentatorem TVN Biznes i Świat oraz tygodnika „Sieci”, publikował także w tygodniku „Wprost”. Bieżące wydarzenia komentuje zarówno na antenie TVN, jak i TVP. Jak pisał w 2017 r. „Newsweek”, Rokita z powodu przegranej sprawy z Konradem Kornatowskim, byłym szefem policji w rządzie PiS, a w PRL prokuratorem, miał bardzo poważne problemy finansowe. Rokita uparł się, że nie zapłaci Kornatowskiemu zadośćuczynienia, przez co kwotę (wraz z odsetkami) zaczął ściągać komornik. Według „Newsweeka” Rokita miał – dzięki staraniom Jarosława Gowina – dostać propozycję zostania ambasadorem we Włoszech za czasów ministra Witolda Waszczykowskiego, ale ostatecznie sprawa upadła. Rokita wyprowadził się z Krakowa i dziś mieszka na podkarpackiej wsi. Część komentatorów utrzymuje, że Rokita jest lepszym kandydatem na RPO niż Wawrzyk z tego prostego powodu, że od lat nie jest aktywnym politykiem i dawno temu obraził się zarówno na PO, jak i PiS. Ma także prawnicze wykształcenie i przez lata działał w stowarzyszeniu Siemacha, pomagającym dzieciom z trudnych rodzin. Z drugiej strony jednak, czy samo bycie osobą spoza bieżącego sporu politycznego jest wystarczające do pełnienia funkcji Rzecznika Praw Obywatelskich? Rokita nigdy nie przejawiał zainteresowania prawami człowieka, nie jest w ogóle z tą dziedziną kojarzony. Do tego Rokita to zdecydowany konserwatysta mocno związany z Kościołem katolickim: Rokita nazwał też homoseksualizm „anomaliami seksualnymi”, co z perspektywy ewentualnej kandydatury na urząd RPO może być najbardziej niepokojące. „Potem przyszła uroczysta Warszawska Deklaracja LGBT Plus, z której podpisywania w lutym Trzaskowski zrobił publiczną fetę promującą anomalie seksualne” – pisał Rokita w 2019 r. I dodał: „Z jakichś trudnych do zrozumienia powodów Trzaskowski postanowił stać się symboliczną twarzą wojny kulturowej, wchodząc w rolę jednego z najbardziej wyrazistych heroldów kampanii przeciw religii, tradycji i dobrym obyczajom”. Rokita w czerwcu 2019 roku krytykował też udział Trzaskowskiego w Paradzie Równości: „Trzaskowski stanął na czele marszu, który w obecnej atmosferze w kraju przekształcił się z manifestacji swobody seksualnej w demonstrację pogardy dla chrześcijaństwa i Kościoła katolickiego”. Prawa człowieka, Piotr Wawrzyk, Robert Gwiazdowski, Zuzanna Rudzińska-Bluszcz, Adam Bodnar, Andrzej Duda, Prezydent, RPO, jan maria rokita
Polki nie odpuszczają. Skarżą wyrok TK Julii Przyłębskiej do Trybunału w Strasburgu [WZÓR]^Magdalena Chrzczonowicz^6 stycznia 2021^https://oko.press/polki-nie-odpuszczaja-skarza-wyrok-tk-julii-przylebskiej-do-trybunalu-w-strasburgu-na-wzor/^"Polki zostały zdradzone przez własne władze publiczne. Wymierzony w kobiety wyrok zapadł nagle na polityczne zamówienie. Wyraziłyśmy obywatelski sprzeciw, na co rząd odpowiedział agresją i przemocą. Zostałyśmy więc zmuszone poszukać wsparcia". Polki piszą skargi do Europejskiego Trybunału Praw Człowieka na wyrok TK Przyłębskiej „Polki zostały zdradzone przez własne władze publiczne. Wymierzony w kobiety wyrok zapadł nagle na polityczne zamówienie. W wyniku zmian w polskim prawie aborcyjnym, Polkom odebrano ochronę i opiekę w przypadku ciąży, w której płód jest obarczony wadami embriopatologicznymi. Wyraziłyśmy obywatelski sprzeciw, na co rząd odpowiedział agresją i przemocą. Zostałyśmy więc zmuszone poszukać wsparcia. Zespół prawniczek współpracujących z Federacją na Rzecz Kobiet i Planowania Rodziny pomógł nam przygotować formalną skargę do Europejskiego Trybunału Praw Człowieka (ETPC) o naruszenie praw kobiet gwarantowanych przez Europejską Konwencję Praw Człowieka obowiązującą w Polsce” – czytamy na stronie Inicjatywy „Skarga kobiet”. Znajdziemy tam także wzór skargi, który należy wydrukować, wypełnić i wysłać na adres Europejskiego Trybunału Praw Człowieka w Strasburgu [ZOBACZ WZÓR]. Najlepiej w dniach 4-10 stycznia 2021 roku, w których akcja trwa. Na stronie zamieszczono szczegółową instrukcję wypełnienia skargi. Federacja zachęca do jej składania, jednak nie każdy może to zrobić. Wniesie ją tylko osoba, która może zajść w ciążę, czyli osoba z macicą i w wieku reprodukcyjnym. Nie można jej też wnieść anonimowo (ale można poprosić o ukrycie danych, które nie zostaną podane do wiadomości publicznej). W skardze do ETPC trzeba bowiem wykazać, że jakieś działanie państwa naruszyło prawa człowieka gwarantowane przez Europejską Konwencję Praw Człowieka i że skarżący/a jest ofiarą naruszenia jej/jego praw. „Zgłosiły się do nas trzy kobiety, które w związku z wyrokiem tzw. Trybunału Konstytucyjnego zmieniły swoje plany życiowe. Mając świadomość fikcji tzw. kompromisu aborcyjnego i nadchodzącego zaostrzenia prawa antyaborcyjnego zadecydowały, że zrezygnują z macierzyństwa. Macierzyństwo w tej sytuacji stanowi ryzyko dla ich zdrowia, życia i dla życia całej rodziny. Tego ryzyka nie chciały podejmować. I dlatego wszystkie trzy są potencjalnie poszkodowane w związku z wyrokiem TK. I takich osób jest więcej. Wśród osób, które złożą skargi do trybunału są osoby, które zaszły w ciążę, okazało się, że ciąża jest obarczona wadami embriopatologicznymi i przeszły przez kamienistą drogę, żeby wyegzekwować wciąż obowiązujące prawo”, mówiła w TOK FM w rozmowie z Anną Piekutowską Krystyna Kacpura, szefowa Federacji na Rzecz Kobiet i Planowania Rodziny. W rozmowie brała także udział mec. Monika Gąsiorowska, jedna z autorek skargi: „Żyjemy w niepewności prawnej. Nie wiemy, kiedy ten wyrok [TK], i czy w ogóle, będzie opublikowany. To ma mrożący wpływ na lekarzy, którzy mogą obawiać się przeprowadzać zabieg i odmawiać”. Pisaliśmy o tym w OKO.press tutaj: 16 grudnia 2020 Jak zaznacza prawniczka, nie wiadomo jak ETPC zareaguje na skargę. Pewne jest natomiast, że musi ją rozpatrzeć. Gąsiorowska: „To precedensowa sprawa”. Warto tu przypomnieć, że szpitale powinny nadal wykonywać aborcję z powodów embriopatologicznych. Wyrok TK Przyłębskiej nie obowiązuje do czasu, gdy zostanie opublikowany w Dzienniku Ustaw. 4 grudnia 2020 Kobiety, aborcja Europejski Trybunał Praw Człowieka
Posłowie PiS wnoszą ustawę „Samorządy dla Rodziny”. Kontrola moralności w stylu Ordo Iuris^Dominika Sitnicka^6 stycznia 2021^https://oko.press/poslowie-pis-wnosza-ustawe-samorzady-dla-rodziny-kontrola-moralnosci-w-stylu-ordo-iuris/^Specjalna komisja ds. rodziny oceniałaby, czy samorządowe uchwały chronią rodzinę i dzieci przed demoralizacją. W posiedzeniach komisji brałyby udział organizacje prorodzinne, takie jak Ordo Iuris  W poniedziałek 4 stycznia 2021 grupa posłów PiS złożyła w Sejmie projekt ustawy „Samorządy dla Rodziny”. Jak mówił prezentujący ją poseł PiS Bartłomiej Wróblewski [na zdjęciu], ustawa ma przeciąć „wątpliwości, czy samorząd terytorialny, zarówno gminny, jak i powiatowy czy wojewódzki, ma kompetencje do tego, by podejmować prorodzinne działania”. „Każdy samorząd będzie przygotowywał program polityki prorodzinnej. Ustawa jest przygotowana w sposób wolnościowy. Nie narzucamy, jak ten program ma dokładnie wyglądać” – dodawał poseł Piotr Uściński. Obaj należą do konserwatywnej frakcji PiS. Byli wśród 106 posłów PiS, którzy podpisali wniosek do TK w sprawie zakazu aborcji. O co tak naprawdę chodzi w przygotowanym przez nich projekcie i czy słusznie wzbudza skojarzenia z „Samorządową Kartą Praw Rodzin” Ordo Iuris? W myśl projektu ustawy jednostki samorządu terytorialnego (gminy, powiaty, województwa) miałyby opracowywać „samorządowy program polityki prorodzinnej”, którego celem jest wyznaczenie „strategii polityki prorodzinnej”. Projekt jako przykładowe cele wymienia ogólnikowe hasła – rozpoznawanie potrzeb i problemów rodzin i tworzenie odpowiadających im instrumentów. Ale pojawiają się też bardziej konkretne pomysły: O jakie rodziny chodzi? Projekt ustawy w art. 2 wprowadza wąskie pojęcie rodziny jako wspólnoty „osób związanych pokrewieństwem, powinowactwem, przysposobieniem lub związkiem małżeńskim zawartym zgodnie z art. 1 ustawy z dnia 25 lutego 1964 r. – Kodeks rodzinny i opiekuńczy”. Dla porównania – w art. 6 pkt 14 ustawy o pomocy społecznej rodzinę określono jako „osoby spokrewnione lub niespokrewnione pozostające w faktycznym związku, wspólnie zamieszkujące i gospodarujące”. Aktywiści, między innymi „Atlas Nienawiści”, obawiają się, że ta wąska definicja rodzin ma wykluczać rodziny tęczowe, niepełne, patchworkowe. Ustawa zakłada także, że rada gminy (czy innej jednostki samorządu) „z własnej inicjatywy lub na wniosek zainteresowanych środowisk, może utworzyć gminną radę do spraw rodziny, mającą charakter konsultacyjny, doradczy i inicjatywny”. Do takiej rady wchodzić mogliby tylko przedstawiciele „działających na obszarze danej gminy prorodzinnych organizacji pozarządowych w rozumieniu art. 2 pkt 4 ustawy z dnia … o polityce prorodzinnej jednostek samorządu terytorialnego »Samorząd dla Rodziny«”. Jakie to organizacje prorodzinne? W art. 2 projektu zastrzeżono, że takie, które: „Wśród swoich celów statutowych wymieniają działalność na rzecz małżeństwa definiowanego zgodnie z Konstytucją Rzeczypospolitej Polskiej jako związek kobiety i mężczyzny, rodziny jako wspólnoty osób związanych małżeństwem, pokrewieństwem, powinowactwem lub przysposobieniem, macierzyństwa i rodzicielstwa oraz ochrony dzieci przed demoralizacją”. Takie zapisy w statucie ma oczywiście Ordo Iuris: To zresztą nie jedyne zadanie, jakie przewiduje się dla „organizacji prorodzinnych”. Projekt zakłada, że uchwały rady (lub innej jednostki) powinny być opiniowane co do zgodności z polityką prorodzinną przez specjalnie powołaną komisję właściwą do spraw rodziny, a w przypadku niepowołania takiej komisji – przez komisję rewizyjną. W posiedzeniach tych komisji mają brać udział „organizacje prorodzinne” działające na terenie jednostki samorządu i na ich wniosek mają być o takich posiedzeniach informowani. „Zapewne ma to być otwarcie lokalnych aren politycznych na głosy tych środowisk, które mają w statutach wpisaną troskę o rodzinę. Wiemy, że wiele organizacji zajmujących się taką działalnością intensywnie uczestniczy w debatach publicznych, promuje tzw. tradycyjną definicję małżeństwa, kwestionuje konwencję antyprzemocową. Takie fundacje i stowarzyszenia dostałyby dodatkową platformę swoich działań, dostęp do stanowienia lokalnego prawa. Musiałyby być informowane o posiedzeniach komisji rad i sejmików, na których pojawiają się projekty uchwał, miałyby prawo zabierania głosu, składania wniosków” – mówi OKO.press dr hab. Adam Gendźwiłł z Zakładu Rozwoju i Polityki Lokalnej UW, ekspert Fundacji Batorego. Takie organizacje nie mogłyby blokować uchwał jednostek samorządu. Musiałyby mieć większość w radzie gminy, miasta czy sejmiku. Ale… „Wszystkie te organizacje stałyby się wyróżnionymi podmiotami, mogłyby wpływać na lokalną debatę, być może też spowolnić proces uchwalania niektórych uchwał. Pamiętajmy, że organizacje takie jak Ordo Iuris prowadzą też działalność watchdogową. Uważnie śledzą, które samorządy podejmują inicjatywy, z którymi się nie zgadzają. Na przykład te dotyczące zajęć edukacji seksualnej. Taka ustawa dawałaby im pewnie sprawniejsze instrumentarium do monitorowania prac samorządów” – wyjaśnia dr Gendźwiłł. „Podobną funkcję spełnia zapis w Samorządowej Karcie Praw Rodzin o publikowaniu w BIP wykazu organizacji współpracujących ze szkołami. Może on być wykorzystywany przez zewnętrzne organizacje do torpedowania ewentualnych prorównościowych zajęć” – wyjaśnia OKO.press Jakub Gawron, aktywista związany z „Atlasem Nienawiści”. „Na mocy tej ustawy samorządy nie mogłyby dyskryminować rodzin w dostępie do usług publicznych. Nawet jeśli w ustawie znalazłaby się wąska definicja rodziny. W tej części to projekt głównie symboliczny” – uspokaja jednak Adam Gendźwiłł – „Wypracowywanie opisanego w ustawie programu polityki prorodzinnej przypomina przepisy, które zobowiązują samorządy do tworzenia programów współpracy z organizacjami pozarządowymi na mocy ustawy o działalności pożytku publicznego. Każda gmina co do zasady powinna taki program uchwalić, ale wiemy, że nie każda to robi i że wiele programów to dokumenty fasadowe. To dokładanie samorządom kolejnego fikcyjnego obowiązku w sytuacji, w której władze centralne powinny się zająć skrupulatną oceną własnej polityki prorodzinnej. Takie lokalne programy byłyby pewnie zbiorem pobożnych życzeń i deklaracji, jak politykę prorodzinną należy prowadzić. A wiemy, że samorządy tak czy inaczej ją prowadzą. Zresztą nawet podczas konferencji prasowej posłowie wnioskodawcy przyznawali, że najciekawsze innowacje w polityce prorodzinnej powstawały oddolnie, właśnie samorządach, bez żadnej interwencji z góry czy konieczności uchwalania programów. W uzasadnieniu tego projektu znajduje się diagnoza, że jednostki samorządu nie mogą prowadzić polityki prorodzinnej, bo organy nadzoru mają problem z uchwałami samorządów w tej dziedzinie, nie znajdują odpowiedniej podstawy prawnej. To kim są te organy nadzoru? To wojewodowie z nominacji PiS nie pozwalają samorządom w Polsce prowadzić polityki prorodzinnej? Uzasadnienie tego projektu jest dziurawe i zawiera bzdurne stwierdzenia”. Projekt posłów PiS nie został jeszcze uwzględniony w harmonogramie prac Sejmu. LGBT+, Polityka społeczna, Bartłomiej Wróblewski, Ordo Iuris, Piotr Uściński
Demokraci wygrywają w Georgii. Paradoksalnie to jeden z największych sukcesów Trumpa^Piotr Tarczyński^6 stycznia 2021^https://oko.press/demokraci-wygrywaja-w-georgii-paradoksalnie-to-jeden-z-najwiekszych-sukcesow-trumpa/^Szanse były znikome, a jednak się udało: po podliczeniu 98 proc. głosów wygląda na to, że druga tura wyborów do Senatu w Georgii zakończyła się podwójną wygraną Demokratów Zwycięstwo pastora Raphaela Warnocka nad urzędującą senatorką Kelly Loeffler jest już pewne. Pokonał ją o ponad 50 tysięcy głosów. Warnock będzie pierwszym Afroamerykaninem reprezentującym Georgię w Senacie i w ogóle pierwszym czarnym demokratycznym senatorem z Południa w historii. Losy drugiego miejsca się jeszcze decydują. Jon Ossoff prowadzi nad Davidem Perdue ledwie 16 tysiącami głosów. Wydaje się jednak, że przewaga ta raczej się zwiększy, bo brakuje części wyników z Atlanty, która w przeważającej większości wybiera Demokratów. 33-letni Ossoff, wybrany na pełną, sześcioletnią kadencję będzie z kolei najmłodszym senatorem w Waszyngtonie od czasów Joego Bidena w 1973 roku. Wygrana obu Demokratów zmienia układ sił w Senacie. Mitch McConnell, główny hamulcowy prezydentury Obamy i zarazem główny partner polityczny Trumpa, straci stanowisko lidera większości, które piastuje od 2015 roku. Wraz z nim straci możliwość kontrolowania procesu legislacyjnego wyższej izby Kongresu. Mając przewagę w Senacie, nawet tak minimalną, Bidenowi łatwiej będzie zatwierdzić swój gabinet czy mianować sędziów. Łatwiej będzie też uchwalać ustawy, choć przewaga jednego głosu (przy remisie decydować będzie głos wiceprezydentki Kamali Harris) nie pozwala na komfortowe rządzenie. Jakkolwiek w oczach opinii publicznej Partia Demokratyczna uzyskała „pełnię władzy”, tak naprawdę każdą ustawę trzeba będzie uzgadniać z centrowymi senatorami z obu partii. W listopadzie w Georgii oddano 5 milionów głosów. Biden zdobył 12 tysięcy więcej niż Donald Trump głównie dzięki nadzwyczajnej mobilizacji Afroamerykanów oraz rozczarowaniu Trumpem klasy średniej z przedmieść. Teraz frekwencja była nieco niższa (zagłosowało 4,4 miliona mieszkańców stanu), ale – jak wskazują pierwsze dane – przede wszystkim wśród wyborców republikańskich. Trudno nie dostrzec tutaj ręki Donalda Trumpa. Oficjalnie robił wszystko, co w jego mocy, żeby pomóc Loeffler i Perdue, ale w rzeczywistości poważnie im zaszkodził. Para senatorów wybrała całkowitą lojalność wobec Trumpa. Cynicznie wspierała go w jego wysiłkach na rzecz podważenia wyniku wyborów prezydenckich – w zamian za poparcie. Trump rzeczywiście prowadził kampanię na ich rzecz, jeżdżąc po stanie i urządzając wiece wyborcze. Ale na tych samych wiecach mówił głównie o sobie. I ciągle powtarzał, że listopadowe wybory w Georgii zostały sfałszowane, że władze stanowe (republikańskie) są skorumpowane i niekompetentne bo pozwoliły Demokratom „ukraść” stan na rzecz Joego Bidena. Posunął się wręcz do tego, że wczorajsze wybory do Senatu określił mianem „nielegalnych”. Taki komunikat z pewnością zdemobilizował część wyborców Trumpa, którzy postanowili nie przykładać ręki do „skompromitowanego” procesu i zostali w domach. Paradoksalnie, wygrana Demokratów w Georgii to jedno z największych osiągnięć Donalda Trumpa. Z wyniku w Georgii najbardziej cieszą się dwie polityczki: Demokratka Stacey Abrams i Republikanka Susan Collins. Abrams od lat przekonywała swoich kolegów i koleżanki z partii, że wbrew pozorom konserwatywna Georgia jest stanem, o który warto walczyć. Choć wybory na gubernatorkę w 2018 roku przegrała, to dzięki „New Georgia Project” i „Fair Fight” udało się jej doprowadzić do zarejestrowania tysięcy nowych wyborców. Skutkiem była najpierw wygrana Bidena w listopadzie, a teraz odbicie Republikanom obu miejsc w Senacie. Kiedy za dwa lata Abrams spróbuje ponownie odbić Republikanom fotel gubernatorski, będzie zdecydowaną faworytką tego wyścigu. Susan Collins, republikańska senatorka z Maine, cieszy się z innego powodu. W podzielonym równo Senacie wzrośnie znaczenie senatorów centrowych (nie czas teraz na analizowanie, co w kontekście amerykańskim znaczy słowo „centrowy”). Centrowych, czyli gotowych iść na ponadpartyjne kompromisy. Collins jest mistrzynią w osiąganiu swoich celów i pozyskiwaniu funduszy dla swojego stanu. Pork barrel, czyli (w pewnym uproszczeniu) „rozdawanie wieprzowiny”, to polityczna tradycja stara jak Ameryka. W zamian za poparcie danej ustawy, polityk uzyskuje wpisanie do niej czegoś, na czym mu szczególnie zależy. Także wtedy, gdy nie jest to nijak związane z przedmiotem legislacji. Collins w ten sposób załatwia dla Maine a to most, a to oczyszczalnię, a to pieniądze na park narodowy itp. Kiedy rządzili Republikanie, Collins puszczała oko do Demokratów, rozdzierała szaty, hamletyzowała, ale przeważnie głosowała tak, jak republikańska większość. Wiedziała, że w zamian może liczyć na wymiernie wyrażaną wdzięczność lidera większości Mitcha McConnella. Kiedy Senat znajdzie się pod kontrolą Demokratów, Collins będzie pewnie zachowywać się podobnie – publicznie biadać nad pełnią władzy Partii Demokratycznej, ale zakulisowo dogadywać się z nowym liderem większości, nowojorskim senatorem Chuckiem Schumerem. Przegrana Republikanów w Georgii czyni z Susan Collins nieformalną królową Senatu. Świat, Joe Biden, wybory w Georgii
„Albo się wykrwawię albo przyznam do aborcji. Strach, że nie mogę jechać do szpitala, był ogromny”^Marta K. Nowak^6 stycznia 2021^https://oko.press/walcze-o-prawo-do-aborcji-zeby-juz-zadna-kobieta-nie-musiala-sie-bac/^Klaudia i Kasia aborcję zrobiły w Anglii, Florentyna w Niemczech. Legalnie i pod okiem lekarzy. Wiktoria i Agnieszka były zdane na siebie. Jedna pamięta tylko ulgę, kiedy było po wszystkim, druga przerażenie i strach, bo czuła, że jeśli coś się stanie, nie może liczyć na pomoc [Miałam aborcję] W cyklu Miałam Aborcję publikujemy nadesłane przez czytelniczki historie przerwania ciąży. Chcemy w ten sposób przełamać tabu i pokazać doświadczenia, które są bardzo różne. Dla jednych aborcja była dramatyczną decyzją, dla innych najgorsza była niechciana ciąża, decyzja o jej przerwaniu była oczywista. Więcej historii znajdziecie tutaj. Dzisiaj kilka historii, w których czytelniczki opowiadają czym była dla nich ciąża, jak przebiegał zabieg, ten legalny lub ten przeprowadzany samemu w domu, oraz co myślą o swojej decyzji dzisiaj. Odkąd skończyłam 13 lat, wiedziałam, że dzieci to nie moja bajka i macierzyństwo nigdy nie będzie moim celem w życiu. I tak też myślę nadal czternaście lat później. Miałam wtedy chyba 23 lata i w ciążę zaszłam przez przypadek z mężczyzną, którego spotkałam wcześniej kilka razy. Po kilku tygodniach spóźniającej się miesiączki zrobiłam test ciążowy. Byłam załamana, spanikowana i przestraszona, myślałam tylko: co dalej? Nie mieszkam w Polsce, ale w Anglii, gdzie aborcja dostępna jest na życzenie. Okazało się, że mogłam mieć zabieg na NHS (tutejszy NFZ), co bardzo mi pomogło, biorąc pod uwagę, że skończyłam studia rok wcześniej i pracowałam wtedy za dość marne pieniądze. Tygodnie między testem a zabiegiem były bardzo trudne. Dolegliwościom związanym z ciążą, jak osłabienie, ciągle mdłości, brak apetytu i energii, towarzyszył niepokój, strach i przygnębienie. Proces przerwania ciąży był prosty. Do kliniki musiałam iść chyba dwa razy. Pierwszy raz na konsultację i żeby wziąć tabletkę, która przygotowuje organizm do poronienia, i drugi, żeby wziąć tę, która poronienie wywołuje. Jak tylko wróciłam do domu, zaczęły się silne bóle brzucha. Poinformowano mnie o tym, więc byłam na nie gotowa. Nie jest to oczywiście najprzyjemniejszy proces. Skurcze i mocne krwawienie trwały przez kilka godzin. Ale był to też moment ogromnej ulgi, a jeszcze większą ulgę przyniósł mi negatywny test ciążowy dwa tygodnie później. Była to jedna z najlepszych decyzji, jakie podjęłam w życiu i jedyna słuszna w mojej sytuacji. Gdyby nie aborcja, na pewno nie miałabym teraz kariery, jaką mam, oraz stabilnej sytuacji finansowej i mentalnej. Boli mnie, że w Polsce wciąż trzeba uważać, komu się mówi o aborcji, szczególnie tej na życzenie, i że często nie można o tym powiedzieć nawet rodzinie. Pierwszy raz zaszłam w ciążę w wieku 21 lat. Z początku poza strachem towarzyszyło mi uczucie szczęścia. Po 10 tygodniach okazało się, że ciąża jest martwa. Łyżeczkowanie i budzenie się z narkozy. Krzyczałam do mojego partnera, że zabrali nam dziecko i ma go szukać. Wyłam półprzytomna: gdzie jest moje dziecko. Wtedy coś w moim partnerze pękło. Zmienił się diametralnie. Lekarz powiedział, że przez minimum 5 miesięcy będę bezpłodna. Bardzo się pomylił, bo nie minęły 2 miesiące, a znów byłam w ciąży. W tym czasie mój partner stawał się coraz bardziej mroczny. Agresja i przemoc były na porządku dziennym. Tłumaczyłam sobie, że przeżył szok, że to moja wina, bo tak krzyczałam i się załamał. W końcu uświadomiłam sobie, że posiadanie z nim dziecka byłoby niebezpieczne. Jeśli był gotowy podnieść rękę na mnie, to może na dziecko też? Po moim poronieniu przestał pracować i zaczął brać narkotyki. To był najgorszy możliwy czas na dziecko, bo planowałam uciec z tego związku. Ktoś może powiedzieć, że trzeba się było zabezpieczać i to był mój błąd, ale byłam przekonana że jeśli lekarz mówi, że nie mogę zajść w ciążę i nie mam okresu, to jestem bezpieczna. Po przeżyciach w szpitalu nie byłam gotowa psychicznie na ciążę. Partner zaproponował aborcję. Załatwił wszystko z Women on Web. Wzięłam tabletki i się zaczęło. Strach i ból. Strach, bo krwawiłam okropnie. Kilka podkładów dla niemowląt przesiąkniętych krwią. Skurcze. Nie wiem, ile to trwało, bo zasypiałam i budziłam się na kolejny skurcz. Zaczęłam się trząść i mieć mroczki przed oczami. Partner wsadził mnie do wanny i polewał lodowatą wodą, żeby trochę ocucić. Jakoś przeszło. Strach, że nie mogę jechać do szpitala, że mogę albo się wykrwawić, albo przyznać do aborcji i ponieść tego konsekwencje, był ogromny. Walczę o prawo do aborcji dla innych, żeby już żadna kobieta nie musiała się bać. Zakaz aborcji nie oznacza, że nie ma do niej dostępu. Oznacza, że kobieta może się wykrwawić we własnym łóżku lub łazience bez opieki lekarza, bo ze strachu przed konsekwencjami prawnymi nie zadzwoni po pomoc na czas. [red. – zgodnie z prawem kobieta nie ponosi żadnej konsekwencji za przerwanie własnej ciąży, konsekwencje mogą ponieść jedynie osoby, które w przerwaniu ciąży pomagały, np. kupiły tabletki. Dlatego jeżeli kobieta po wzięciu tabletek poronnych zaobserwuje niepokojące objawy, powinna zgłosić się do lekarza]. Miałam aborcję. W tym roku, na początku lipca. O szóstej nad ranem obudziły mnie skurcze i spędziłam sama pod nieswoim prysznicem kilka dobrych godzin. Poczułam tylko i wyłącznie ulgę. Dlaczego? Bo nie miałam stałej pracy. Bo od 15. roku życia zmagam się z własną psychiką, a co dopiero dbać o cudzą. Bo nie mam pieniędzy, bo nie mam do tego głowy, bo… Po prostu nie czas. Nie widzę w swoim partnerze ojca, a siebie jako matki. Czekam na dzień, w którym nie będzie w tym nic dziwnego, a ja będę mieć prawo do bycia po prostu człowiekiem. Od 12. roku życia wychowywałam się w Niemczech, aborcję zrobiłam w wieku 24 lat. To było w Berlinie, 6 albo 7 lat temu. Nie byłam gotowa na dziecko. U ginekologa dowiedziałam się, że to 8. tydzień. Pojechałam do kasy chorych załatwić zwolnienie z opłaty z powodu niskich dochodów. Po kilku dniach byłam już na rozmowie z ginekolożką, akurat Turczynką. Jej zadaniem było przedstawienie alternatywy dla mojej decyzji, ale szybko skończyła, bo byłam zdecydowana. Powiedziała mi o metodach antykoncepcji. Po kolejnych 3 dniach trafiłam do malutkiej kliniki aborcyjnej, strasznie się stresowałam. Pamiętam, jak podali narkozę i traciłam kontrolę nad ciałem. Dla mnie to było okropne, zasnęłam z obrazem trzech mężczyzn stojących nade mną. Po zabiegu zaczęłam płakać, miałam koszmary. Ale te koszmary nie miały nic wspólnego z aborcją. Bałam się presji społecznej, komentarzy ze strony personelu medycznego. Całe szczęście na obawach się skończyło. Przerwanie ciąży nie było dla mnie problemem, wiedział o tym mój chłopak, ale nie chciałam, żeby dowiedziała się rodzina. U nas w domu o seksualności się nie rozmawia, pewnie jak w większości polskich domów. To była moja decyzja i nie chciałam, żeby ktoś mnie do czegoś przekonywał. Chociaż teraz widzę, że moi rodzice są zbulwersowani wyrokiem Trybunału. Mama najbardziej. Może porozmawiamy o aborcji, ale dla świętego spokoju o mojej nigdy im nie powiem. Powiedziałam tylko 8 lat młodszej siostrze. Mieszkała w Polsce i zawsze jej powtarzałam, że gdyby coś się stało, to zawsze służę pomocą. Było mi bardzo przykro, gdy zaszła w ciążę jej 14-letnia koleżanka z klasy. Myślę, że rząd utknął gdzieś w średniowieczu, a społeczeństwo jest jednak bardziej liberalne, teraz pękła zmowa milczenia. Ten wyrok to zamach przede wszystkim na osoby biedne, bo aborcja i badania za granicą są dostępne, ale nie każdego na nie stać. Pochodzę z małego miasteczka. Jestem samotną matką, po rozwodzie. Moi rodzice nigdy nie byli bardzo religijni, ja też nie lubiłam Kościoła. Pierwsze dziecko urodziłam mając 18 lat. Mój pierwszy mąż nawet nie wiedział „jak to się stało”. Córka nie miała w szkole przyjaciół, bo nie chodziła do kościelnego chórku. Cierpiała. W 2014 roku postanowiłam zacząć wszystko od nowa. Wyjechałyśmy do Anglii. Poznałam tam nowego partnera. Nigdy nie używałam antykoncepcji, bo po rozwodzie nie miałam żadnego partnera na stałe. Po dwóch miesiącach związku zaszłam w ciążę. Nie chciałam tego dziecka, bo mój partner zaczynał być coraz bardziej agresywny. Nie widziałam dłużej w tym związku ani siebie, a tym bardziej siebie w kolejnej ciąży. Kocham moją córkę, ale nie lubię dzieci. Nigdy nie chciałam mieć więcej niż ją jedną. Mój partner, gdy dowiedział się, że jestem w ciąży, powiedział, żebym zadzwoniła do naszej przychodni. Recepcjonistka zapytała, czy chcę tej ciąży. Dostałam numer do kliniki aborcyjnej. Byłam w szoku, że w Anglii aborcja jest całkowicie legalna. Najpierw była rozmowa z psychologiem, później USG i wyznaczono datę zabiegu. Bałam się. Powiedziałam o wszystkim mamie. Cieszyła się, że mam dostęp do bezpiecznej i legalnej aborcji. Zabieg odbył się w 12. tygodniu ciąży. Podczas kolejnego USG widziałam małe dziecko na ekranie. Dziwnie się czułam. Nie było to łatwe. Byłam smutna. Dookoła mnie było dużo innych kobiet, dziewczyn. Oglądały gazety, filmy na YouTube. Luz. Sam zabieg nie trwał długo. Bolało tylko chwilę. Wiem, że to była dobra decyzja. W Anglii antykoncepcja jest darmowa, po zabiegu poprosiłam o implant antykoncepcyjny, został mi wszczepiony od razu. Każda kobieta powinna mieć wybór, każda kobieta powinna decydować o sobie, swojej przyszłości. Kobiety, Zdrowie, aborcja Miałam Aborcję Prawa kobiet
Opiekunowie osób wymagających stałego wsparcia bez priorytetu w szczepieniach. To błąd^Rafał Bakalarczyk^6 stycznia 2021^https://oko.press/opiekunowie-bez-priorytetu-w-szczepieniach-to-blad/^Głośna była sprawa 65-letniej kobiety, która będąc zakażona, uciekła ze szpitala, tłumacząc, że spieszyła do swojej 90-letniej matki, która była pod jej opieką. Podobnych przypadków i dylematów w życiu opiekunów, zwłaszcza tych samotnych, jest teraz znacznie więcej Gdy przez debatę publiczną przetaczała się burza wokół szczepienia grupy aktorów poza kolejką, uwadze wielu mógł umknąć inny, pokrewny temat. Chodzi o klucz, według którego określono kolejność możliwego korzystania ze szczepień na Covid-19 kolejnych grup zawodowych i wiekowych. Nie uwzględniono w nim na preferencyjnych zasadach niektórych grup „wrażliwych”, które pierwotnie nie zostały zaliczone ani do grupy 0, grupy 1 ani nawet 2. Ich ewentualne zarażenie niesie ryzyko nie tylko dla nich, ale także dla podopiecznych, a choroba i hospitalizacja, może uniemożliwić dalsze zapewnienie opieki i zaopatrzenia niesamodzielnym bliskim. O możliwość objęcia prawem do wzięcia udziału w programie szczepień na wczesnych etapach jego realizacji m.in. osoby niepełnosprawne i ich opiekunów wystąpił Rzecznik Praw Obywatelskich. Sprawę monitoruje też na bieżąco portal niepełnosprawni.pl, który jako jeden z pierwszych zwracał uwagę na problemy osób z niepełnosprawnościami i ich opiekunów w kontekście programu szczepień. Zapytania w tej sprawie padły także podczas Sejmowej Komisji Zdrowia 5 stycznia, a reprezentujący rząd minister Michał Dworczyk stwierdził, że ten problem zostanie jeszcze przeanalizowany. Gdy publikujemy ten artykuł (5 stycznia 2021) nie znamy jeszcze ostatecznej decyzji Ministerstwa Zdrowia. Określenie kolejności szczepienia poszczególnych grup nie jest sprawą prostą i wolną od etycznych dylematów, ale jednym z kryterium pierwszeństwa mogą być właśnie zaangażowanie w relacje stałej opieki. Pracownicy opieki medycznej oraz placówek opiekuńczych w ramach pomocy społecznej (czyli DPS-y) będą grupą priorytetową. Jest uzasadnione, by osoby, które na co dzień świadczą długoterminową opiekę nieformalną w ramach rodziny, zostały uwzględnione w grupie 1 obok m.in. mieszkańców placówek opiekuńczych, nauczycieli i osób po 60 roku życia w kolejności od najstarszych. 3 grudnia 2019 Ile jest takich opiekunów? Trudno dokładnie oszacować. Ostatnie dostępne statystyki ministerialne mówią, że w 2016 roku 117,2 tys. osób pobierało świadczenie pielęgnacyjne z tytułu stałej opieki nad osobą bliską, a 39,3 tys. specjalny zasiłek opiekuńczy. Łącznie więc było to ponad 150 tys. osób pobierających któreś ze świadczeń powiązanych z opieką, aczkolwiek liczby te nie obejmują wszystkich realnych opiekunów, z których część nie kwalifikuje się do wspomnianych świadczeń. Trudno też w sensie prawnym nieraz określić kto jest formalnie opiekunem a kto nie, zwłaszcza jeśli opieka jest dzielona na więcej osób. Niemniej jednak, mimo powyższych zastrzeżeń, należałoby się zastanowić, jak wyjść naprzeciw ich potrzebom w zakresie uzyskania dostępu do szczepień. Dlaczego to ważne? Łatwiej będzie to zrozumieć, jeśli przybliżymy ogólniejszą sytuację osób korzystających z długoterminowej opieki i ich opiekunów w czasie pandemii. O opiekunach słychać było m.in. w kontekście godzin senioralnych: czy (nie będący seniorami) opiekunowie osób niesamodzielnych – zarówno w starszym, jak i młodszym wieku – powinni móc także korzystać z nich zaopatrując się w sklepach, a także czy mogą towarzyszyć swoim nieraz już nie w pełni sprawnym sędziwym bliskim podczas zakupów w tych godzinach. Jednak szczególnie dramatyczne pytania odnosiły się do sytuacji, w których opiekun zaraził się koronawirusem. Co stanie się z podopiecznym, gdy opiekun musi trafić do szpitala? Głośna była sprawa 65-letniej kobiety, która będąc zakażona, uciekła ze szpitala, tłumacząc, że spieszyła do swojej 90-letniej matki, która była pod jej opieką. Podobnych przypadków i dylematów jest w trudnych realiach życia opiekunów, zwłaszcza tych samotnych, znacznie więcej. Ale, nawet gdy opiekun ma możliwość pozostania w fazie zakażenia w warunkach domowych, problem pozostaje. Po pierwsze, przechodząc chorobę opiekun staje się po prostu słabszy, a sprawowanie opieki to zasadniczo bardzo wyczerpująca psychicznie i fizycznie rola (np. w związku z podnoszeniem czy myciem osoby bliskiej). Po drugie, gdy chory opiekun zajmuje się swoim podopiecznym – co wymusza bardzo intensywną i długotrwałą styczność – wirus może przenieść się na podopiecznego, a więc osobę o obniżonej odporności. Gdy słuchamy głosów opiekunów i osób wymagających opieki, niekiedy wybrzmiewa w nich opinia, że zamknięcie i izolacja – a także związane z tym trudy codzienności – są dla nich stałym doświadczeniem, a reszta społeczeństwa może teraz doświadczyć namiastki tego, z czym oni mierzą się latami. Na ile faktycznie społeczeństwo zdołało się wczuć w doświadczenie opiekunów oraz osób, które wymagają opieki, i wyciągnie z tego wnioski – trudno powiedzieć. Na pewno trochę więcej zaczęto mówić o sytuacji mieszkańców Domów Pomocy Społecznej (i to nie tylko w kontekście samego wirusa, ale także samotności), jak i samotnych osób starszych we własnych domach i mieszkaniach, którym nie ma kto pomóc. Z myślą o tych ostatnich w drugiej fazie pandemii uruchomiono Solidarnościowy Fundusz Wsparcia Seniorów – warto to odnotować jako ważny krok w dobrą stronę. Z drugiej strony cicho było o sytuacji osób otrzymujących stałą opiekę ze strony najbliższych oraz opiekunów tych osób. Ci ostatni też stają teraz w obliczu ograniczeń, zagrożeń czy dylematów, nawet jeśli nie całkiem nowych, to na pewno o znacznie większej skali i dotkliwości niż przed pandemią. Poczucia izolacji wielu opiekunów i opiekunek doświadczało już wcześniej, ale teraz jest ono głębsze. Utrudnione lub obarczone dodatkowym ryzykiem jest np. przyjście sąsiadów, przyjaciół, dalszej rodziny – czy w odwiedziny czy z intencją pomocy w opiece. Znacznie mniejsza jest swoboda wychodzenia na zewnątrz czy uczestnictwa od czasu do czasu w aktywności na moment odciągającej od trudu i monotonii opieki. Na początku października pisała o tym Paulina Nowosielska w „Dzienniku Gazecie Prawnej”: niektóre jej rozmówczynie-opiekunki raptem kilkanaście razy w ciągu kilku miesięcy w ogóle wyszły z domu. Przede wszystkim jednak na dodatkowe obciążenie opiekunów wpływają pojawiające się (w różnych fazach pandemii – w różnym stopniu) ograniczenia w dostępie instytucji wsparcia formalnego. Przykładowo, w pierwszej fazie pandemii wiosennych zawieszone zostały możliwości działania instytucji świadczących usługi rehabilitacyjne, czy wsparcie dzienne. Ich późniejsze otwarcie przyniosło ulgę, ale też nie usunęło obaw przed korzystaniem z nich, skoro nadal ryzyko zakażenia wisiało w powietrzu. W aktualnym, jesienno-zimowym stadium epidemii, kiedy wskaźniki zachorowań i zgonów rosną, te obawy – jak i samo zagrożenie – mogą być wysokie. Część opiekunów może więc ograniczać korzystanie z nich, a ponadto towarzyszy im dodatkowy stres, który jest zresztą i tak stałym i dotkliwym elementem życia opiekuna. Podobne niepokoje towarzyszą korzystaniu z usług opiekuńczych i specjalistycznych usług opiekuńczych w warunkach domowych. Wiosną niektóre ośrodki pomocy społecznej wydawały nawet zalecenia, by znacznie ostrożniej kierować pracownice do świadczenia tychże usług i ograniczać się tylko do przypadków, w których wydaje się to niezbędne. Do tego dochodzi pogłębianie się i tak dużych problemów kadrowych sektora opieki – to też rzutuje na dostępność tego typu usług. Wszystko to przekłada się na ogólne kurczenie się możliwości korzystania z różnych typu formalnego wsparcia w opiece, a im mniej tego wsparcia, tym więcej spada na barki samych opiekunów rodzinnych czy nieformalnych. Mówiąc o pandemicznym doświadczeniu opiekunów, nie zapominajmy o zróżnicowaniu tej grupy i jej sytuacji mieszkaniowej, rodzinnej, zawodowej. Część z nich żyje z podopiecznym, inni przyjeżdżają do niego, ale mieszkają osobno, jeszcze inni mieszkają w wieloosobowych gospodarstwach, gdzie obok opiekuna i podopiecznego są także inni domownicy. Także ci, którzy na co dzień uczą się lub pracują (niekoniecznie w bezpiecznych epidemiologicznie warunkach). Również sytuacja zawodowa opiekunów bywa różna. Jedynie część z nich pozostaje całkiem poza rynkiem pracy. Inni decydują się łączyć opiekę z aktywnością zarobkową. Realia pandemii bardzo rzutują na sytuację zawodową tej grupy, aczkolwiek ów wpływ może okazać się dość ambiwalentny. Z jednej strony, popularyzacja pracy zdalnej może być dla części opiekunów szansą by w jakimś stopniu pogodzić powinności opiekuńczo-rodzinne z zawodowymi (zaznaczmy jednak wyraźnie, że nie każda praca zawodowa i też nie każda sytuacja opiekuńcza na to pozwala). Z drugiej strony, ogólne pogorszenie na rynku pracy, obawy przed jej wykonywaniem ze strony opiekunów, a także większe niż wcześniej trudności ze zorganizowaniem opieki zastępczej mogą mocno uderzyć w opiekunów aktywnych zawodowo. 14 kwietnia 2020 Problematyka opiekunów czasów pandemii wciąż zatem czeka na poważne zajęcie się nią i w debacie publicznej i w świecie naukowo-eksperckim i wreszcie w polityce publicznej. Znaczna część wskazanych wyżej problemów nie jest zawiniona przez organy państwa, tylko wynika z zewnętrznych okoliczności, ale polityka państwowa i samorządowa z pewnością powinna te problemy uwzględniać i próbować łagodzić. Poruszone tu zagadnienie zostało podjęte w zaktualizowanej i rozszerzonej wersji raportu pod kierunkiem prof. Błędowskiego „Opieka długoterminowa w Polsce. Dzisiaj i jutro” wydanej pod koniec listopada 2020 roku przez Koalicję „Na pomoc niesamodzielnym”. W rozdziale „Pandemia Covid-19 a opieka długoterminowa w Polsce”, który napisaliśmy wraz z dr. Pawłem Łuczakiem, odnosimy się do sytuacji opiekunów zarówno w warstwie diagnostycznej (poniekąd zbieżnej z treścią niniejszego artykułu), jak i rekomendacyjnej. Wskazujemy tam m.in. że: Temat wymaga na pewno dalszego pogłębienia, ale przede wszystkim konkretnych działań zintegrowanych w ramach szerszego podejścia do opieki długoterminowej wobec wyzwań pandemii. Na koniec jeszcze jedna uwaga. Opiekunowie osób niesamodzielnych, zwłaszcza tych w dorosłym życiu, doświadczają na własnej skórze szeregu systemowych problemów – nie tylko w związku z koronawirusem. Ryzyko izolacji, przeciążenia, permanentnego stresu, konieczności rezygnacji z wielu ról i aspiracji życiowych czy brak stabilności ekonomicznej to bolączki tej zasłużonej grupy znane jeszcze zanim usłyszeliśmy o covidzie. Głębia tych problemów wynika nie tyle z samej roli opiekuńczej, co z niewystarczającej polityki wsparcia tej grupy. Pandemia nieco je przyćmiła, ale bynajmniej ich nie unieważniła, a wręcz wzmogła wiele spośród nich. Ponieważ gdzieś na odległym horyzoncie mamy – za sprawą szczepionki – scenariusz stopniowego wygaszania pandemii, powinniśmy stopniowo obok zabezpieczenia tej grupy w kontekście Covid-19 i jego skutków – myśleć także o strategicznej i długofalowej polityce wsparcia tych ludzi w kolejnych latach. Oby okazała się ona bardziej przemyślana, kompleksowa i solidarna niż ta, którą znaliśmy zanim koronawirus do nas dotarł. Niepełnosprawność, Zdrowie, Adam Niedzielski, Ministerstwo Zdrowia, szczepienia na COVID-19
„Miałem wystartować w triathlonie. a ledwie mogłem doczłapać 5 m do łazienki” [Kroniki COVID-19]^Marta K. Nowak^5 stycznia 2021^https://oko.press/ledwie-moglem-doczlapac-5-m-do-lazienki-kroniki-covid-19/^"Niektórzy niemal półprzytomni wsiadają w samochody i jadą do jakiegokolwiek szpitala w Warszawie, jakby tylko w stolicy można było się wyleczyć. Dla mnie szpital w Nowym Mieście okazał się najlepszym możliwym miejscem". O doświadczeniach z COVID mówi znany reporter Piotr Lipiński „To nasze śniegowe bałwanki – mówi o nich czule mój sąsiad. Wciąż biegają w jednakowych białych kombinezonach. Nawet oczu nie sposób rozróżnić, bo rozmywa je para pod maskami. Niemal surrealizm. Jakby człowiek znalazł się nagle po drugiej stronie ekranu telewizora w jakimś horrorze” – relacjonował Piotr Lipiński 26 grudnia na swoim profilu na Facebooku. Lipiński niedawno wydał książkę „Kroków siedem do końca. Ubecka operacja, która zniszczyła podziemie” o tzw. V Komendzie WiN, stworzonej przez UB z pomocą byłych AK-wców. Promocję książki i wiele innych planów przerwał COVID-19. Reporter przebieg swojej choroby i pobyt w szpitalu relacjonował co jakiś czas w facebookowych wpisach, nagrał między innymi, jak brzmi covidowy szpital nocą. „Szumi, stuka i szeleści. To odgłosy białych strojów ochronnych personelu, krążącego po korytarzach”. Rozmawiamy, pisząc – bo mówić Piotrowi po chorobie jeszcze nie tak łatwo. O tym, jak COVID reguł się nie trzyma, jakim rytmem rządzi się szpital i co ma do tego Gomułka. Marta K. Nowak: Kiedy robisz test na koronawirusa zbliżają się twoje 53. urodziny, jesteś w trakcie promocji książki. Jakie jeszcze plany COVID postawi pod znakiem zapytania? Piotr Lipiński*: Jest jeszcze jedna rzecz. Chciałem właśnie zaczynać przygotowania do nowego sezonu triathlonowego, którego zwieńczeniem byłby mój debiut na pełnym dystansie Ironmana w Hamburgu w czerwcu 2021 [3,8 km wpław, 180 km na rowerze, 42 km biegu]. Debiutować miałem już w 2020 roku, ale zawody ze względu na pandemię przełożono. Przygotowuję się do tego już pięć lat. Startowałem kilkadziesiąt razy na różnych krótszych dystansach, trenowałem po kilkanaście godzin tygodniowo. To o tyle ważne, że kiedy zachorowałem, fizycznie czułem się bardzo dobrze. Byłem też wypoczęty, bo właśnie zakończyłem trzytygodniową przerwę międzysezonową. Nie brzmi to, jak ktoś, kogo koronawirus zaraz przykuje do szpitalnego łóżka. Co wtedy myślałeś o toczącej się gdzieś w tle pandemii? Codziennie czytałem statystyki nowych zakażeń i śmierci. Wiedziałem, że pojawiają się koło godziny 10.40, więc zaraz zaglądałem na Onet, żeby sprawdzić ile dziś nowych przypadków. Ale właściwie poza statystykami umiarkowanie interesowałem się pandemią. Oczywiście czytałem o jej rozwoju na świecie, ale nie interesowałem się metodami leczenia ani relacjami ludzi, którzy przeszli chorobę. Ale pamiętam, że jakiś czas przed zachorowaniem, podczas rozmowy z synem powiedziałem, że prędzej czy później COVID mnie dopadnie. Skąd wiedziałeś? Żona jest nauczycielką, pracuje w szkole specjalnej, a te podczas pandemii funkcjonują normalnie, a nie w trybie zdalnym. To zapewne od niej się zaraziłem, oboje mieliśmy dodatni wynik. Syn zachorował wcześniej, ale z nami nie mieszka. Spodziewałem się, że COVID mnie dopadnie, ale myślałem, że przejdę go łagodnie, bo mam dość silny organizm. Jakiś czas później ratownicy medyczni nie mogli zrozumieć, dlaczego wirus tak mocno mnie zaatakował. Tak ciężko powinna przechodzić chorobę osoba z cukrzycą, otyłością albo sporo ode mnie starsza. „Zawieszam komunikację, bo muszę zaprzyjaźnić się z pogotowiem” – napisałeś na Facebooku po ponad tygodniu objawów wirusa „szalejącego z mocą tsunami”. Co się z tobą działo? Przez kilka pierwszych dni nie mogłem się ruszyć z bólu. Gorączka sięgała 39, a po zbiciu lekami 38 stopni. Dusiłem się. Przed dwa dni nic nie jadłem, bo po każdym kęsie dostawałem dwugodzinnego ataku kaszlu. Potwornie bolała mnie przepona. Nie bardzo mogłem mówić. Szczekałem pojedynczymi słowami. Miałem niską saturację krwi [nasycenie krwi tlenem, powinno być powyżej 90 proc.]. Jednocześnie za wszelką cenę chciałem zostać w domu. Ze wszystkich sił broniłem się przed oddziałem szpitalnym. Przerażała mnie myśl o godzinach oczekiwania na izbie przyjęć, o tłoku na oddziale. Tymczasem trafiłem do bardzo małego szpitala w Nowym Mieście. To był główny szpital covidowy dla gminy Grójec, w której mieszkam. Niektórzy ludzie niemal półprzytomni wsiadają w samochody i jadą do jakiegokolwiek szpitala w Warszawie, jakby tylko w stolicy można było się wyleczyć. Dla mnie szpital w Nowym Mieście okazał się najlepszym możliwym miejscem. Trafiłem tam w bardzo złym stanie. Natychmiast zajęto się mną na izbie przyjęć, zrobiono pierwsze badania, podano leki. Od razu poczułem się bezpiecznie. W szpitalu leżało tylko kilku chorych. Nocą panowała uspokajająca cisza. Personel medyczny uwijał się w swoich krępujących ruchy strojach ochronnych. Cały czas czułem, że wszystko jest pod kontrolą. Podczas całej choroby najbardziej bałem się będąc jeszcze w domu, kiedy wszystko zmierzało w złą stronę. W szpitalu byłeś już pewien, że jesteś uratowany? Pierwsze dni były ciężkie. Do toalety miałem pięć metrów. Jak szedłem w normalnym tempie, to z powrotem ledwo wracałem. To jak w wyższych górach, kiedy człowiek nie jest jeszcze zaaklimatyzowany. Brakuje sił na najprostsze czynności. Wszystko trzeba robić bardzo powoli. Po kilku dniach było już lepiej. Czułem się pewniej. Do chwili, kiedy znowu dopadały mnie duszności. Miałem wówczas wrażenie, że znowu wali się mój domek z kart. Jak wygląda życie na oddziale covidowym? Na nagraniu, które wrzuciłeś z nocnego szpitala słychać cichy szum, jak w fabryce. Pisałeś też, że lekarze zamiast stetoskopów noszą tu pulsoksymetry, bo „wirusów nie słychać” – tłumaczył lekarz. Co jeszcze pamiętasz ze szpitalnego życia? Szpital to rytm. Codziennie o tej samej godzinie posiłki, o tych samych godzinach te same leki podawane przez wenflon. Regularne mierzenie saturacji. Tęskniłem do tych kolejnych etapów. Ożywiałem się o szóstej rano, kiedy pierwszy raz przychodziła pielęgniarka zmierzyć saturację. A jestem śpiochem! Poddałem się temu rytmowi. To było jak wyprawa do innej rzeczywistości. Bez przerwy – dosłownie! – czytałem ebooki, oglądałem seriale, przeglądałem wiadomości na smartfonie. Wyjątkowo dużo czasu jak na mnie spędziłem na Facebooku i Twitterze. Ludzie mnie wspierali i to rzeczywiście pomagało. Miałem wrażenie, jakbym podświadomie chciał spożytkować czas, który umykał w szpitalnym łóżku. Zaglądałem do statystyk smartfona i okazywało się, że mój czas przed ekranem sięgał ponad dziesięciu godzin dziennie. Na urodziny w szpitalu dostałeś osocze ozdrowieńca, na Wigilię butelkę do ćwiczenia płuc. A na Nowy Rok?  Mój prezent na Nowy Rok to po prostu powrót do domu. Kiedy przekroczyłem próg, powiedziałem: O mój Boże, jak tu pięknie. Byłem bardzo ciekaw, jak będę funkcjonował. W szpitalnym łóżku czułem się już silny, ale ruchu miałem niewiele. Kilka kroków do toalety i tyleż do czajnika na korytarzu. Właściwie nie wiedziałem, w jakim jestem stanie. Myślałem, że następnego dnia po powrocie do domu poćwiczę z kwadrans leciutko na orbitreku, a dalej jakoś pójdzie. Udało się? Rzeczywistość szybko zweryfikowała moje plany. Dzień po powrocie mogłem co najwyżej doczłapać do orbitreka, a nie wykonać na nim najlżejsze choćby ćwiczenie. Siły straciłem dramatycznie. Zamiast umięśnionych ud mam teraz dwa patyczki. Codziennie wykonuję proste ćwiczenia oddechowe, robię coraz dłuższy spacer. Co jest zresztą śmieszne, bo spaceruję po trasach, po których kilka tygodni temu regularnie biegałem. Pogodziłem się z myślą, że nie ma najmniejszych szans na tegorocznego Ironmana w Hamburgu. Może w wakacje uda mi się wystartować w jakimś krótkim triathlonie, ale nawet tego nie jestem pewny. Trochę mi to doskwiera, ale nie dramatyzuję. Zamiast triathlonu pewnie przez jakiś czas będzie mi towarzyszyć joga. Przez najbliższe tygodnie pewnie też nie wrócę do pisania, bo wciąż czuję się trochę przytłumiony. Przynajmniej będę więcej czytał. Skoro już jesteśmy przy pisaniu, czytam twoje szpitalne wpisy na Facebooku, a tu nagle: umierający Gomułka. Fragment pochodził z twojej książki. Czy bohaterowie twoich reportaży jakoś ci się przypominali w czasie choroby? Z Gomułką to jest o tyle zakręcona historia, że grudzień 2020 roku to równo pięćdziesiąta rocznica odsunięcia go od władzy. Gdyby nie choroba, nagrałbym o tym filmik na YouTube, bo podczas drugiej fali pandemii, ze względu na zupełny brak kontaktu z czytelnikami na żywo, uruchomiłem tam swój kanał. Napisałem tekst do „Newsweeka” o końcu Gomułki, ukazał się akurat, gdy byłem w szpitalu. Nawet przyszła mi do głowy taka myśl, że Gomułka w grudniu 1970 roku był już psychicznie i fizycznie wyczerpany. Był po prostu chory i nie była to choroba dyplomatyczna. Kiedy ostatni raz uczestniczył w posiedzeniu Komitet Centralnego, nie pozwolił, żeby odwieziono go do windy na wózku inwalidzkim. A mnie z izby przyjęć transportowano już właśnie na takim wózku. Miałem więc też podczas choroby różne zawodowe skojarzenia. Zresztą moja potrzeba relacjonowania na Facebooku i na Twitterze tego, co się ze mną działo, to reporterska potrzeba, od której nie sposób się uwolnić. *Piotr Lipiński, Rocznik 1967.  Z wykształcenia prawnik, z zawodu reporter. Przez prawie dwadzieścia lat związany z „Gazetą Wyborczą”, w której publikował głównie reportaże historyczne. Jego teksty ukazywały się w również w „Radarze”, „Na przełaj”, „Po prostu”, „Polityce”, „Pressie”. W 1997 roku opublikował pierwszą książkę „Humer i inni”. Opowiadała o zbrodniarzach stalinowskich, którzy przeżyli bezkarnie kilka dziesięcioleci PRL-u, aby dopiero na starość stanąć przed sądem III Rzeczpospolitej. Autor otrzymał wyróżnienie Stowarzyszenia Dziennikarzy Polskich za reportaż, od którego pochodził tytuł książki. W 2001 roku ukazała się jego książka „Bolesław Niejasny” – opowieść o Bolesławie Bierucie, komunistycznym prezydencie Polski. Publikacja przerodziła się w cykl książkowy. Drugi tom, „Towarzysze Niejasnego”, poświęcony był współtwórcom komunistycznej Polski (gen. Karol Świerczewski, marszałek Michał „Rola” Żymierski, premier Józef Cyrankiewicz). Tom trzeci, „Ofiary Niejasnego” to historie tych, którzy walczyli z komunizmem (Stanisław Mikołajczyk, Jan Rodowicz „Anoda”, rotmistrz Witold Pilecki”). Kolejna książka to „Raport Rzepeckiego” – historia życia twórcy powojennego polskiego podziemia antykomunistycznego, a zarazem próba odpowiedzi na pytanie, kim był pułkownik Jan Rzepecki: bohaterem czy zdrajcą? Najnowsza jego książka „Kroków siedem do końca. Ubecka prowokacja, która zniszczyła podziemie”, rekonstruuje operację Urzędu Bezpieczeństwa, który likwidował w latach 1945-49 kolejne organizacje podziemia poakowskiego, aż stworzył w 1948 roku fikcyjną tzw. V Komendę WiN, kierowało nią 67 funkcjonariuszy UB. Ta mistyfikacja doprowadziła do aresztowania 139 członków WiN, na więzienie skazano 55, na śmierć – 15. Dane są prawdopodobnie niepełne. Zdrowie, COVID-19 koronawirus Kroniki COVID-19
Ziobro wzywa na pomoc TK. Chce uderzyć w Morawieckiego za wycofanie weta na szczycie UE^Maria Pankowska^5 stycznia 2021^https://oko.press/ziobro-wzywa-na-pomoc-tk-chce-uderzyc-w-morawieckiego/^Zbigniew Ziobro zamierza poprosić upolityczniony TK Julii Przyłębskiej o kontrolę konstytucyjności... unijnego rozporządzenia „pieniądze za praworządność". Z punktu widzenia UE wyrok polskiego Trybunału nie będzie miał żadnego znaczeni „Jako prokurator generalny wystąpię do Trybunału Konstytucyjnego o stwierdzenie niezgodności z polską konstytucją rozporządzenia Komisji Europejskiej dotyczącego stosowania mechanizmu praworządności” – napisał 4 stycznia 2021 na Twitterze minister sprawiedliwości Zbigniew Ziobro.  We wtorkowy (5 stycznia 2021) poranek w „Salonie Politycznym” radiowej Trójki słowa ministra tłumaczył jego zastępca – Sebastian Kaleta. „Wniosek ma służyć temu, by bezprawne, niezgodne z traktatami i polską konstytucją rozporządzenie nie było stosowane. Pozwala ono Komisji Europejskiej – pod presją finansową i bez przyznanych traktatami kompetencji – ingerować w funkcjonowanie organów polskiego państwa” – powiedział. Ziobro i Kaleta mówią o rozporządzeniu „pieniądze za praworządność”, które weszło w życie 1 stycznia 2021. Jak pisaliśmy w OKO.press, Polska i Węgry na szczycie 10 grudnia 2020 ostatecznie się na to rozporządzenie zgodziły i wycofały związane z tym wstępne weto do budżetu UE. Bo Unia w konkluzjach szczytu obiecała im, że nowe prawo nie będzie stosowane arbitralnie. Ziobro i jego partia decyzję premiera Mateusza Morawieckiego uznają jednak za błędną. Jak słusznie zauważają, konkluzje szczytu nie są dokumentem prawnym i nic w rozporządzeniu nie zmieniają. Solidarna Polska ponagla PiS, by jak najszybciej zaskarżył rozporządzenie w Trybunale Sprawiedliwości UE (uczestnicy szczytu zgodzili się, by zaczekać ze stosowaniem rozporządzenia do orzeczenia TSUE). Ale na wszelki wypadek Ziobro wzywa też na pomoc upolityczniony TK Julii Przyłębskiej. 11 grudnia 2020 Jest to naturalny ruch ze strony ministra sprawiedliwości - prokuratora generalnego. Przypominam, że prokurator generalny ma samoistną kompetencję do składania takich wniosków do TK.  Sebastian Kaleta, "Salon Polityczny" Trójki - 05/01/2021 Fot. Slawomir Kaminski / Agencja Gazeta Wiceminister sprawiedliwości ma rację o tyle, że konstytucja w art. 191 przyznaje prokuratorowi generalnemu prawo do składania skarg do Trybunału Konstytucyjnego. Jakich? Zgodnie z art. 188 konstytucji TK może być przez Ziobrę pytany o zgodność: Konstytucja nie wymienia tu aktów prawa wtórnego UE, czyli rozporządzeń czy dyrektyw. Mowa jest jedynie o kontroli umów międzynarodowych, które są aktami prawa pierwotnego, czyli traktatów. Tym samym, jak przyznał sam TK w postanowieniu z 17 grudnia 2009 (sprawa U 6/08), Trybunał nie ma możliwości, by orzekać o zgodności rozporządzenia UE z Konstytucją. „Znane jest orzecznictwo Trybunału Konstytucyjnego, które wprost wskazuje na możliwość kontrolowania również aktów prawa wtórnego UE. Jedno z takich orzeczeń wydawał w składzie m.in. sędzia Andrzej Rzepliński” – argumentuje jednak Kaleta. Rzeczywiście, w historii zdarzyło się, że TK przeprowadził kontrolę unijnego rozporządzenia – w sprawie SK 45/09. W składzie orzekającym zasiadał wtedy sędzia Rzepliński. „Ale wydarzyło się to tylko w trybie skargi konstytucyjnej” – podkreśla w rozmowie z OKO.press dr hab. Maciej Taborowski, zastępca Rzecznika Praw Obywatelskich. „Taka skarga dopuszcza kontrolę przepisów aktów normatywnych w rozumieniu art. 79 Konstytucji. Stwierdzono, że rozporządzenia się kwalifikują. Podkreślenia wymaga jednak fakt, że tego typu kontrola jest co do zasady sprzeczna z prawem unijnym. Ponadto TK obwarował ją licznymi ograniczeniami. Wątpliwe byłyby także skutki takiego orzeczenia. TK wskazał wówczas na ewentualną bezskuteczność takiego aktu na terytorium Polski, ale to i tak w świetle prawa UE nie mogłoby mieć wpływu na ważność i skuteczność unijnego rozporządzenia w świetle orzecznictwa TSUE. Organy krajowe i tak powinny je stosować, inaczej narażą Polskę na skargę przeciwnaruszeniową”. Skargę konstytucyjną składają w TK obywatele, którzy czują się pokrzywdzeni w konkretnej sprawie. Ogólna kontrola konstytucyjności danego przepisu, o którą może wnioskować np. prokurator generalny, to tzw. skarga abstrakcyjna. „Przy skardze abstrakcyjnej moim zdaniem nie ma możliwości kontroli rozporządzenia, ponieważ nie są one w świetle art. 188 Konstytucji ani ustawą ani umową międzynarodową. Jaki zresztą byłby skutek? Konsekwencją wyroku o niezgodności z konstytucją powinna być derogacja aktu prawnego. W konstytucji ani prawie UE nikt nie nadał TK uprawnień do derogowania czy unieważniania unijnych rozporządzeń” – podkreśla Taborowski. Mimo tych wątpliwości Zbigniew Ziobro najpewniej spróbuje posłużyć się TK, by „unieważnić” rozporządzenie „pieniądze za praworządność”. Ale z punktu widzenia UE wyrok polskiego Trybunału nie będzie miał żadnego znaczenia. „Rozporządzenie z chwilą wejścia w życie obowiązuje we wszystkich państwach członkowskich. Jego ważność może ustać tylko, gdy zostanie uchylone przez legislacyjne organy Unii albo przez Trybunał Sprawiedliwości Unii Europejskiej w trybie skargi na nieważność aktu prawa unijnego” – mówi Taborowski. Postanowienie Trybunału Julii Przyłębskiej – czy jakiegokolwiek innego sądu konstytucyjnego w państwach członkowskich – nie będzie miało wpływu na stosowanie rozporządzenia. Ewentualne zawieszenie wypłat z budżetu UE pozostanie w gestii Komisji Europejskiej i Rady UE, nawet jeśli rząd PiS odmówi wzięcia udziału w całej procedurze ze względu na wyrok TK. „KE i Rada Unii Europejskiej będzie mogła spokojnie skorzystać z tego prawa, o ile jego nieważności nie stwierdzi TSUE. Rząd będzie miał dwa miesiące od momentu publikacji rozporządzenia, by zaskarżyć je do Luksemburga. Innej drogi do unieważnienia rozporządzenia nie ma” – wskazuje Taborowski. Rząd PiS deklaruje już, że złoży w TSUE skargę na sprzeczność rozporządzenia z traktatami. „Mamy zgromadzonych bardzo dużo opinii, zarzuty są konstruowane. Będzie to bardzo solidny, mocny akt oskarżenia” – zapewniał w radiowej Trójce 5 stycznia Sebastian Kaleta. Twórcy rozporządzenia „pieniądze za praworządność” są jednak przekonani, że skarga Polski w TSUE upadnie. Wówczas ew. wyrok TK mógłby posłużyć ziobrystom do nakręcania propagandowego przekazu o złej Unii i „niekonstytucyjnym rozporządzeniu”, na które zgodził się premier. 15 grudnia 2020 Sebastian Kaleta przekonywał dziś też, że polski Trybunał Konstytucyjny może orzekać w sprawie rozporządzenia „pieniądze za praworządność”, bo robią tak sądy w innych krajach. Np. w Niemczech. „Traktaty zawsze były poddawane kontroli TK, co istotne w innych państwach jest to powszechna praktyka. W ubiegłym roku niemiecki TK zakwestionował realizację paktu fiskalnego” – wspomniał wiceminister. O niemieckim wyroku – i fałszywej narracji Kalety – pisała w OKO.press Anna Wójcik – w maju 2020. 14 maja 2020 Pomijając fakt, że niemiecki TK odnosił się do traktatów, a nie aktów prawa wtórnego, konkluzje płynące z wyroku są sprzeczne z tym, czego chciałby Kaleta. „Niemiecki Trybunał Konstytucyjny stwierdził, że TSUE przeprowadził zbyt mało intensywną kontrolę, nie wykorzystał w pełni swoich kompetencji” – wskazuje Maciej Taborowski. „Pan Kaleta chciałby czegoś odwrotnego: by nasz TK miał moc zabierania kompetencji TSUE do kontrolowania ważności rozporządzeń. To zupełnie inna filozofia. Powoływanie się na to orzeczenie nie ma w tym przypadku sensu” – dodaje. Świat, Sądownictwo, Władza, Zbigniew Ziobro, Sebastian Kaleta, Julia Przyłębska, Ministerstwo Sprawiedliwości, Prokuratura, Trybunał Konstytucyjny, Trybunał Sprawiedliwości Unii Europejskiej, budżet UE
Wielki Dyplomata Rydzyk. Ponad 2,34 mln zł z MSZ na dyplomatyczne działania jego fundacji i szkoły^Bianka Mikołajewska^5 stycznia 2021^https://oko.press/rydzyk-dyplomata-ponad-2-mln-msz/^Założona przez o. Tadeusza Rydzyka Fundacja Lux Veritatis została właśnie wydawcą kwartalnika o Polakach, którzy ratowali Żydów. Pieniądze na pismo - prawie 100 tys. zł - to dotacja MSZ na prowadzenie „dyplomacji publicznej". Za rządów PiS, fundacja i uczelnia Rydzyka dostały już na „dyplomację” ponad 2,34 mln zł  Kwartalnik ma mieć tytuł „Pamięć i Tożsamość”. Ma być wydawany po polsku i po angielsku. W wersji papierowej i elektronicznej. Gdy zapytaliśmy o niego w Lux Veritatis, pracownica fundacji poprosiła tylko o adresy do wysyłki, tłumacząc, że nie musimy nic płacić – pismo w wersji drukowanej i jego wysyłka są darmowe. Zapewniła, że jak tylko znajdzie kogoś, kto się tym zajmuje, dostaniemy e-mailem wersję elektroniczną – oczywiście także darmową. Niestety, do czasu publikacji tego artykułu, mail z kwartalnikiem nie przyszedł. Pismo reklamował wczoraj (4 stycznia 2021) twitterowy profil Parku Pamięci Narodowej „Pamięć i Tożsamość”. Park powstał z inicjatywy o. Rydzyka, przy Muzeum „Pamięć i Tożsamość” – które również ma być realizacją pomysłu zakonnika. Jak pisaliśmy w OKO.press, na budowę toruńskiego parku państwowe instytucje i spółki wyłożyły 8,8 mln zł. Na sam budynek muzeum, według informacji ministra kultury, pójdzie z państwowej kasy co najmniej 119,6 mln zł (kwota wciąż rośnie), a nie znamy jeszcze kosztów wyposażenia. Teraz okazuje się, że to nie koniec publicznych wydatków na „pamięć i tożsamość” w wersji o. Rydzyka. Pieniądze na wydawanie kwartalnika „Pamięć i Tożsamość” wyłożyło bowiem Ministerstwo Spraw Zagranicznych. Dotacja – 98 500 zł – przyznana została w ramach konkursu „Dyplomacja publiczna 2020 – nowy wymiar” – komponent I. Celem projektów dofinansowanych w tym konkursie miało być „kształtowanie pozytywnego wizerunku Polski i jej silnej pozycji na arenie międzynarodowej”.  Zgodnie z regulaminem konkursu zamieszczonym na stronie internetowej MSZ, w ramach komponentu I miały zostać dofinansowane takie działania jak: a) inicjowanie i pielęgnowanie kontaktów dwu- i wielostronnych w duchu dialogu między społeczeństwem Polski a społeczeństwami innych państw; b) wzmacnianie zainteresowania Polską w różnych obszarach, m.in. kultury, historii, nauki, rozwoju medycyny, sztuki, innowacyjności, gospodarki; promocja języka polskiego i popularyzacja nauki języka polskiego jako obcego; c) upowszechnianie wiedzy na temat zaangażowania Polski na arenie międzynarodowej w różnych formatach, ze szczególnym uwzględnieniem: działań na rzecz współpracy i bezpieczeństwa w wymiarze regionalnym i globalnym w ramach NATO, UE, ONZ (członkostwo Polski w Radzie Praw Człowieka 2020-2022), OBWE, zaangażowania w ramach Partnerstwa Wschodniego na rzecz zacieśniania relacji między wschodnimi partnerami, budowania wzajemnego zaufania i wspierania rozwoju; d) popularyzacja polskiej historii najnowszej poprzez kontynuację projektów związanych z obchodami 100-lecia odzyskania przez Polskę niepodległości, w tym popularyzacja znaczenia Bitwy Warszawskiej z okazji jej 100. rocznicy, zgodnie z założeniami Programu Wieloletniego Niepodległa 2017-2022; realizacja projektów z zakresu edukacji historycznej dot. II wojny światowej i z okazji 75. rocznicy jej zakończenia; upowszechnianie wiedzy dotyczącej znaczenia i roli Solidarności (z okazji 40. rocznicy powstania) w procesie demokratycznych i pokojowych zmian w Europie Środkowo-Wschodniej; rola polskiego Kościoła w dążeniu Polaków do wolności i w procesie obalenia komunizmu m.in. na przykładzie postaci kardynała Stefana Wyszyńskiego, bł. ks. Jerzego Popiełuszki, arcybiskupa Antoniego Baraniaka; e) popularyzacja życia, nauczania i dziedzictwa św. Jana Pawła II z okazji 100. rocznicy urodzin i jako patrona 2020; popularyzacja innych patronów 2020 ustanowionych przez Sejm i Senat RP; f) promocja XVIII Międzynarodowego Konkursu Pianistycznego im. Fryderyka Chopina (2021) i upowszechnianie twórczości Fryderyka Chopina z okazji 210. rocznicy urodzin; g) upowszechnianie wiedzy nt. wkładu polskiej kultury, nauki medycyny i sztuki do światowego dziedzictwa poprzez przypominanie sylwetek wybitnych Polaków i ich zasług dla rozwoju cywilizacji; h) promocja polskiego designu, wzornictwa i architektury; i) promocja sektorów kreatywnych zgodnie z założeniami Strategii na Rzecz Odpowiedzialnego Rozwoju, ze szczególnym uwzględnieniem branży gier komputerowych; j) promocja polskich miast, regionów i zjawisk kulturotwórczych; k) wzmacnianie zainteresowania polskim filmem i kinem artystycznym. W regulaminie zapisano także, że „z uwagi na zaistniałą sytuację epidemiczną, szczególnego znaczenia nabierają projekty uwzględniające powyższe kwestie merytoryczne, a także wyzwania związane z pandemią COVID-19 i jej możliwymi długofalowymi następstwami oraz współpracą międzynarodową w tym zakresie”.  Według wpisu na Twitterze, kwartalnik jest efektem pracy Instytutu Jana Pawła II „Pamięć i Tożsamość”. Działa on od kilku lat przy Fundacji Lux Veritatis. Ostatnio zajmował się przede wszystkim gromadzeniem i porządkowaniem informacji i relacji świadków na temat Polaków, którzy w czasie II wojny światowej pomagali Żydom. Nazwiska takich osób zostały uwiecznione na postumentach w Parku Pamięci Narodowej, a dotyczące ich relacje mają być dostępne w Muzeum Pamięć i Tożsamość.  Z informacji na stronie internetowej Lux Veritatis wynika, że w kwartalniku mają być publikowane „artykuły i historie o Polakach ratujących Żydów podczas II wojny światowej, a także zdjęcia i materiały historyczne”. Będzie to więc kolejne już „dzieło” o. Rydzyka poświęcone relacjom polsko-żydowskim i upamiętnieniu bohaterstwa Polaków ratujących Żydów. Co może być zaskakujące dla każdego, kto pamięta sprzed kilku i kilkunastu lat antysemickie wypowiedzi stałych gości mediów o. Rydzyka oraz wypowiedzi samego zakonnika, świadczące o tym, że nie żywił on wielkiej sympatii do Żydów.  Fundacja Lux Veritatis (łac. „światło prawdy”) powstała w 1998 roku. Jej założycielem i prezesem jest o. Tadeusz Rydzyk. W zarządzie zasiadają jego najbliżsi współpracownicy: o. Jan Król i Lidia Kochanowicz-Mańk. Lux Veritatis jest najważniejszym z podmiotów w imperium o. Rydzyka. W 2003 roku dostała koncesję na nadawanie TV Trwam. Należy do niej również spółka Geotermia Toruń, która realizuje wieloletnią idee-fix o. Rydzyka: budowę ciepłowni geotermalnej. Od 2012 roku fundacja realizowała gigantyczny projekt – budowę Świątyni pw. Maryi Gwiazdy Nowej Ewangelizacji i św. Jana Pawła II w Toruniu. W 2019 roku, wspólnie z Ministerstwem Kultury i Dziedzictwa Narodowego, zaczęła budowę Muzeum „Pamięć i Tożsamość” im. św. Jana Pawła II.  To nie pierwsza dotacja MZS dla Lux Veritatis. Od 2016 roku fundacja regularnie dostaje wsparcie z tego resortu w ramach konkursów dotyczących „współpracy w dziedzinie dyplomacji publicznej”: Co więcej, w 2017 roku MSZ zapłacił fundacji 5 387 złotych za 250 egzemplarzy publikacji „Pamięć i Nadzieja”, którą rozdawano podczas konferencji pod tym samym tytułem. Konferencja poświęcona była bohaterstwu Polaków, którzy ratowali Żydów podczas II wojny światowej. Dotacje na zadania z zakresu dyplomacji dostaje również założona przez o. Rydzyka Wyższa Szkoła Kultury Społecznej i Medialnej w Toruniu. Od 2016 roku prowadzi ona Regionalny Ośrodek Debaty Międzynarodowej. Na działalność tego ośrodka MSZ przyznał jej: Dodatkowo WSKSiM dostała z MSZ: Władza, Tadeusz Rydzyk, Ministerstwo Spraw Zagranicznych, Ministerstwo Kultury i Dziedzictwa Narodowego, Fundacja Lux Veritatis Instytut im. Jana Pawła II Pamięć i Tożsamość Muzeum Pamięć i Tożsamość Park Pamięci Narodowej WSKSiM w Toruniu wydatki publiczne Żydzi
„Moi przyjaciele piętro niżej słyszeli każdy mój oddech, ciężki i świszczący” [Kroniki COVID-19]^Marta K. Nowak^5 stycznia 2021^https://oko.press/pietro-nizej-slyszeli-kazdy-moj-oddech-ciezki-i-swiszczacy-kroniki-covid-19/^Zachorował na urlopie z przyjaciółmi, daleko od domu. „Lekarka powiedziała, że zgłasza mnie jako podejrzanego o COVID do krakowskiego sanepidu. A ja leżę na „wakacjach" kilkaset kilometrów dalej! Powiedziała: no to musi pan wrócić, choćby pociągiem, bo policja będzie szukać" Poprosiliśmy czytelników, żeby opowiedzieli o doświadczeniach z koronawirusem. Chcemy w ten sposób zobaczyć system z perspektywy chorych, dowiedzieć się, jak różne mogą być objawy COVID oraz konsekwencje dla zdrowia, choć nie tylko. Historii opublikowaliśmy już kilka, wszystkie znajdziecie tutaj. Dzisiaj o swoich doświadczeniach opowiada Dominik z Krakowa, którego objawy koronawirusa zaskoczyły w drodze na wakacje latem 2020. Wybraliśmy się z przyjaciółmi z Krakowa na upragniony urlop na Kaszuby. Tydzień wcześniej czułem lekkie przeziębienie – sporadycznie pokasływałem, miałem lekki katar i ból głowy. Nic poważnego. Jednak już pierwszego dnia podróży poczułem się źle – gorączka, dreszcze z zimna i uderzenia gorąca na zmianę. Po kilku godzinach w samochodzie i dotarciu na miejsce odizolowałem się od reszty i zamknąłem sam w pokoju. Noc przespałem kiepsko. Następnego dnia, w niedzielę, gorączka wzrosła do ok. 39 stopni. Pojawił się suchy, duszący kaszel i ból całego ciała – głowa, mięśnie, stawy, skóra – dosłownie wszystko, do tego brak apetytu. Objawy się nasilały, ale wciąż występowały falami – bywały nie do zniesienia, ale bywały też momenty, że ustępowały i czułem się całkiem nieźle. Wkrótce doszła bezsenność. Spałem po 3 godziny na dobę. W poniedziałek pojawiły się duszności i ciężki oddech. Moi kompani, mieszkający w domku piętro niżej, słyszeli każdy mój oddech, ciężki i świszczący. Przez cały czas towarzyszył mi potworny ból, którego nie mogłem zbić ani ibuprofenem, ani paracetamolem – a dawki stosowałem wysokie. Gorączka sięgała 40 stopni. Zadzwoniłem po teleporadę do swojej przychodni w Krakowie. Lekarka przepisała mi antybiotyk i powiedziała, że zgłasza mnie jako podejrzanego o COVID do krakowskiego sanepidu. Na moją uwagę, że jestem kilkaset kilometrów od Krakowa, stwierdziła, że muszę jak najszybciej wrócić, choćby pociągiem, bo jak mnie zgłosi, to policja będzie mnie szukać w Krakowie. Cóż, nie miałem siły się kłócić, więc skończyliśmy rozmowę. Znajomi pojechali do pobliskiej apteki i kupili przepisane lekarstwa: antybiotyk i ACC na kaszel. Dzień minął okropnie. Najwyższa zmierzona temperatura ciała wyniosła 40,2 C. Powtarzałem je kilkukrotnie i robiłem zdjęcia odczytom, bo trudno mi było w nie uwierzyć. Nawet nie pamiętałem, kiedy miałem ostatnio gorączkę, tym bardziej że mam fizjologicznie obniżoną temperaturę ciała – zwykle przy pomiarach termometry pokazują 35,5-36 *C. Wciąż nie mogłem spać, coraz trudniej mi się oddychało, doszedł ból gardła. Próby wideorozmów ze znajomymi, którzy byli ze mną na wakacjach i mieszkali na parterze wynajmowanego domku, kończyły się szybką utratą głosu. Ból stawał się nie do zniesienia, przestałem też logicznie rozumować – upierałem się np., że muszę się dostać na najbliższą stację PKP i wsiąść do pociągu do Krakowa. We wtorek, po kilku godzinach nocnego wycia z bólu, przyjaciele zaczęli dzwonić po znajomych lekarzach i pobliskich szpitalach, szukając rady. Ja nie miałem już na to siły. Próbowano ich przekonać, że najlepszym wyjściem jest zawiezienie mnie przez jednego z nich do szpitala. Nieważne, że wiązałoby się to dla nich z ogromnym ryzykiem zakażenia. W końcu ktoś zaproponował, żeby po prostu zadzwonić na pogotowie, opisać mój stan i zażądać przyjazdu karetki. Sanitariusze przyjechali po ok. godzinie i zaprowadzili mnie do karetki. Tam, po zdaniu krótkiej relacji z ostatnich kilku dni, zostałem dosłownie okrzyczany, że wzywam karetkę bez wyraźnego powodu. Że na działanie antybiotyku trzeba czekać 3-4 dni, i czy nie mogłem jeszcze tyle wytrzymać? Ponownie nie miałem siły wdawać się z bezsensowne dyskusje. Dałem się zawieźć do najbliższego szpitala w Kościerzynie, gdzie stał specjalny namiot, w którym pobrano wymaz do badań. Przez cały czas przekonywano mnie, że to nie są objawy COVID-19. Poczułem się nawet lepiej, bo po podanej dożylnie pyralginie spadła mi gorączka. Niestety – półtorej godziny po wymazie zadzwonił telefon z kościerzyńskiego sanepidu i informacja o pozytywnym wyniku testu pozbawiła mnie złudzeń. Dwie godziny później, ok. 22:00, byłem już w szpitalu zakaźnym w Gdańsku. Opieka była bardzo dobra, pielęgniarki co kilka godzin zaglądały i dopytywały, czy wszystko ok, lekarka prowadząca była niezwykle miła, empatyczna i kompetentna. Wykonana następnego dnia tomografia komputerowa wykazała rozlane zapalenie płuc. Przez tydzień byłem pod tlenem z tzw. wąsów – natlenowanie krwi bez wspomagania było w granicach 93-94 proc. Dostałem kurację z remdesiviru, do tego były dwie kroplówki dziennie na wzmocnienie, pyralgina dożylnie 2 razy dziennie, sterydy na płuca, zastrzyki z heparyny w brzuch 2 razy dziennie, antybiotyk, osłona, lek nasenny i jeszcze kilka tajemniczych pigułek. Planowano również kurację osoczem ozdrowieńca, ale lekarka stwierdziła, że skoro jest poprawa po stosowanej kuracji, to „zostawimy sobie” osocze na wszelki wypadek, gdyby miało się pogorszyć. Po około tygodniu wróciłem do dobrego samopoczucia i formy na tyle, że odstawiono tlen i pyralginę, odzyskałem głos. Zrobiono mi dwa wymazy, oba dały wynik pozytywny. Wyszedłem po 15 dniach z wynikiem pozytywnym „dzięki” temu, że nowe rozporządzenie dopuszczało wypis takiego pacjenta, jeśli minęła określona liczba dni od pojawienia się oraz ustania objawów. Prawdę mówiąc, po 15 dniach zamknięcia w pokoju i dwóch pozytywnych wymazach byłem w tak kiepskiej formie psychicznej, że z chęcią skorzystałem z tej możliwości. Wróciłem do Krakowa pierwszym szybkim pociągiem i nie wychodziłem z mieszkania przez kolejny tydzień, chociaż lekarze uspokajali, że już na pewno nie zarażam. Wolałem dmuchać na zimne. Okazało się, że ani jedna osoba, która miała ze mną kontakt na przestrzeni tych kilku dni, kiedy mogłem zarażać, się nie zaraziła. Bardzo mi to pomogło. Dało spokój ducha, że nikogo nieświadomie nie skrzywdziłem – nawet osób, z którymi jechałem 7 czy 8 godzin jednym samochodem. Od wyjścia ze szpitala cały czas aż do teraz, szybko się męczę – w trakcie dnia, w pracy. Szybko łapię też zadyszkę – wejście na trzecie piętro, gdzie mieszkam, wiązało się do niedawna z minutą głębokiego i łapczywego łapania powietrza. Na szczęście wydaje się, że te objawy powoli ustępują, ale wciąż zdarza się, że łapię zadyszkę po 3 krokach, zupełnie znienacka. Wykonana w zeszłym tygodniu tomografia pokazuje, że płuca, w porównaniu do tomografii z pierwszego dnia pobytu w szpitalu, wracają do normy i zmiany w większości się cofnęły. Jest dużo lepiej, ale wciąż nie jest „normalnie”. W tej historii jest jeszcze dużo do opowiedzenia. Na przykład o nieudolności i braku dobrej woli lekarki z krakowskiego POZ, której nie chciało się mnie „przepisać” z sanepidu krakowskiego do kościerzyńskiego. Albo o totalnym bałaganie w krakowskim sanepidzie, który dzwonił do mnie po tygodniu pobytu w szpitalu w Gdańsku, żeby poinformować, że zostałem zgłoszony jako „podejrzany” o COVID i zapytać, jak się czuję. Zdziwili się, że nie jestem podejrzany, tylko potwierdzony i leżę od tygodnia w szpitalu. Ale mógłbym też opowiadać o wspaniałych paniach z sanepidu kościerzyńskiego, które dzwoniły do mnie i do moich przyjaciół przez kilka dni i dopytywały o zdrowie i samopoczucie. O wspaniałych paniach pielęgniarkach i pani doktor, które zajmowały się mną w Szpitalu Zakaźnym w Gdańsku. Jestem też wdzięczny cudownym przyjaciołom, którzy z Krakowa, Warszawy i Gdańska przysyłali mi paczki niespodzianki. Bez nich wyszedłbym ze szpitala ze sporą niedowagą – opieka w szpitalu fantastyczna, ale katering dramatyczny. Przez pierwsze kilka dni, kiedy odzyskałem apetyt, a nie dostałem jeszcze paczek żywnościowych, schudłem 4-5 kg. Na koniec to, co zaskoczyło mnie najbardziej: nie ma reguł – będąc młodym (34 lata), aktywnym i zdrowym mężczyzną bez żadnych chorób towarzyszących również można przejść tę chorobę tak ciężko. Nie spodziewałem się też, że tak długo po wyzdrowieniu (już ponad dwa miesiące), wciąż będę się zmagał z problemami płucnymi. Zdrowie, COVID-19 koronawirus Kroniki COVID-19 Sanepid szpital
Referendum w sprawie aborcji? Nie ma takiego pytania, które można w nim zadać [WIDZĘ TO TAK]^Magdalena Chrzczonowicz^5 stycznia 2021^https://oko.press/referendum-w-sprawie-aborcji-nie-ma-takiego-pytania/^Kobieta, czy matka? Prawo do aborcji, czy ochrona życia od poczęcia? Aborcja zakazana z wyjątkami, czy dozwolona z ograniczeniami? Jak zadać pytanie, by uzyskać miarodajną odpowiedź w referendum aborcyjnym? I przede wszystkim - kto będzie je układał? 4 stycznia 2021 Szymon Hołownia w TOK FM przypomniał stanowisko ruchu Polska 2050 w sprawie aborcji: „My stoimy cały czas na stanowisku, że jedyną opcją w tej chwili jest referendum. Powinniśmy wszyscy usiąść i zastanowić się, co zrobić, żeby przygotować proces pisania pytań”. W ostatnich tygodniach o referendum wspominali także Grzegorz Schetyna i Jarosław Gowin. Przeciwko referendum konsekwentnie opowiadają się aktywistki walczące o prawo do aborcji m.in. Federacja na Rzecz Kobiet i Planowania Rodziny i Aborcyjny Dream Team. Krystyna Kacpura, dyrektorka Federy, pisze w „GazecieWyborczej”: „Prawa człowieka nie podlegają ocenom w referendach”. ADT przypomina: „Dostępność żadnej interwencji medycznej nie może być głosowana przez społeczeństwo!”. To prawda. Jest jednak jeszcze inna kwestia, która sprawia, że referendum nie powinno się odbyć: jakie zadać pytanie? Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik W lutym 2017 roku Ipsos na zlecenie Ordo Iuris zrobił sondaż, w którym zadał następujące pytanie: „Czy popiera Pan(i) pełną ochronę życia ludzkiego od momentu poczęcia?” 60 proc. odpowiedziało – tak. „Wiadomości” TVP (za Ordo Iuris) ogłosiły triumfalnie: 60 proc. Polek i Polaków jest przeciw aborcji. 10 marca 2017 W tym samym czasie w badaniach innych pracowni, a nawet w innym badaniu tego samego Ipsosa, wyniki były diametralnie różne. Dlaczego? To jasne, bo czy na pytanie o ochronę życia można odpowiedzieć inaczej? Czy można odpowiedzieć, że nie jest się za ochroną życia? Co za takim pytaniem stoi będą wiedzieć jedynie znawcy tematu (aborcji oraz sondaży). Przeciętny respondent i respondentka, nie zainteresowana przesadnie tematem aborcji, może nie złapać ukrytego sensu. Pytanie jest więc nie tylko manipulacją, ale jest także nieprecyzyjne. Można je rozumieć m.in. jako poparcie dla pełnej ochrony medycznej dla kobiety w ciąży. Jesteś za? No jasne. To oczywiście skrajny przykład. Zobaczmy inne. W latach 90. pracownia CBOS zadawała kilka różnych rodzajów pytań o aborcję. Jednym z nich było „Czy aborcja powinna być dozwolona bez ograniczeń/z ograniczeniami, czy zakazana bez wyjątków/z wyjątkami?”. Głównym problemem tego pytania jest oczywiście znowu brak precyzji (jakimi ograniczeniami, jakimi wyjątkami?). Ale nie tylko – pojawia się w nim określenie „bez ograniczeń”, które – możne to założyć – nie będzie chętnie wybierane przez respondentów. Dlaczego? Na brak ograniczeń i przepisów respondent reaguje źle, szczególnie w tak ważnej sprawie jak przerywanie ciąży. A co, jeżeli ich brak oznacza aborcję do 9. miesiąca ciąży? Nawet dziś w większości liberalnych demokracji tak późno przerwać ciążę można tylko w ściśle określonych warunkach (np. zagrożenie życia). Mało kto, także wspierający prawo do aborcji do 12. tygodnia ciąży (to już jakieś ograniczenie), zaznaczyłby taką odpowiedź. Większość wybierze zatem „dozwolona z ograniczeniami”, a to z kolei może oznacza także dzisiejszy tzw. „kompromis”. Na poniższym wykresie widać jak na przestrzeni lat kształtowały się odpowiedzi na to pytanie:   W latach 1992-2016 CBOS zadawał także inne pytanie: „Czy przerywanie ciąży powinno być dopuszczalne przez prawo, gdy:…”. Wśród odpowiedzi znalazły się.: gdy zagrożone jest życie matki; zagrożone jest zdrowie matki; ciąża jest wynikiem gwałtu; wiadomo, że dziecko urodzi się upośledzone; kobieta jest w trudnej sytuacji materialnej; kobieta jest w trudnej sytuacji osobistej, kobieta po prostu nie chce mieć dziecka.  W pierwszej kolejności warto zwrócić uwagę na zmianę z „matki” na „kobietę”. Gdy chodziło o zagrożenie zdrowia, użyto słowa „matka”. Gdy o trudną sytuację lub niechęć do posiadania dziecka, użyto nagle słowa „kobieta”, wobec którego respondent ma z pewnością mniej empatii niż wobec „matki”. Po drugie, stereotypowo aborcja jest złem, niekiedy koniecznym. Nawet jeżeli ktoś się na nią decyduje, decyzja powinna być trudna, a sam proces – bolesny. Powinny być ku temu jakieś poważne powody. Takich powodów wymagają nawet osoby, które popierają szersze prawo do aborcji niż tylko w przypadku np. uszkodzenia płodu. Wówczas wybierają odpowiedź „kobieta jest w trudnej sytuacji osobistej”, mimo, że często sprowadza się ona do ostatniej odpowiedzi – gdy kobieta po prostu nie chce mieć w danym momencie dziecka. Pamiętamy, jak wielka krytyka spadła na wokalistkę Natalię Przybysz, gdy ta wyjawiła, że przerwała ciążę. Dla krytyków najgorsza nie była wcale aborcja, ale fakt, że Przybysz po prostu nie chciała mieć kolejnego dziecka: „Ja naprawdę nie chciałam tego dziecka. Nie widziałam się znów w pieleszach domowych, w pieluchach” – mówiła. Wspomniała także, że musiałaby szukać większego mieszkania, co szczególnie nie spodobało się opinii publicznej. Tolerancja dla aborcji jest, ale pod warunkiem, że kobieta ma jakiś powód – lepszy niż „nie chcę mieć teraz dziecka”. W opowieści Anny pracującej w klinice aborcyjnej w Wiedniu, pojawia się rozmowa pary, która przyjechała przerwać ciążę i czekała na swoja kolej: „Mężczyzna zaczął się gorączkować, że te feministki i czarne marsze robią kobietom wodę z mózgu. Teraz tylko nogi będą rozkładać. Partnerka próbowała go uspokoić. Mówi: Stefan, ale my też tu przecież jesteśmy. Obruszył się: Ale my to inna sytuacja. Jesteśmy małżeństwem i jesteśmy dorośli”. 22 marca 2018 Od 1997 roku CBOS zaczął zadawać pytanie „W jakim stopniu zgadza się Pan(i) lub nie zgadza ze stwierdzeniem, że kobieta – jeśli tak zdecyduje – powinna mieć prawo do aborcji w pierwszych tygodniach ciąży?” Wydaje się, że to pytanie jest w miarę neutralne – nie zawiera żadnych słów zachęcających lub zniechęcających do aborcji. Chociaż zapewne strona konserwatywna jako zachęcające do zabiegu zinterpretuje określenie „prawo do aborcji”. Od razu też widać zresztą różnicę w rozkładzie głosów:   Na tych przykładach widać, jak zadane pytanie zmienia odpowiedzi. Gdy spojrzymy na rok 1997 w pytaniu pierwszym (pierwszy wykres) i pytaniu ostatnim (wykres powyżej) zobaczymy, jak wielkie są różnice. A to było przecież to samo badanie, z dwoma różnymi pytaniami! W pierwszym pytaniu („Czy aborcja powinna być dozwolona bez ograniczeń/z ograniczeniami, czy zakazana bez wyjątków/z wyjątkami?”) badani jedynie w 14 proc. opowiedzieli się za aborcją „bez ograniczeń”. W polskich warunkach oznaczałoby to aborcję do 12 tyg. ciąży bez podania powodu. W drugim pytaniu („W jakim stopniu zgadza się Pan(i) lub nie zgadza ze stwierdzeniem, że kobieta – jeśli tak zdecyduje – powinna mieć prawo do aborcji w pierwszych tygodniach ciąży?„) za prawem do aborcji opowiedziało się aż 65 proc. badanych! Tych samych badanych, bo to wciąż to samo badanie (komunikat CBOS z lipca 1997 roku). Wykresy pokazują też, jak zmieniała się w czasie – i pod wpływem ideologii – zgoda na aborcję w III RP. Pisaliśmy o tym w tekście: 7 stycznia 2018 Co ciekawe, Ipsos na zlecenie OKO.press zadał prawie takie samo pytanie („Czy Pana/Pani zdaniem kobieta powinna mieć prawo do przerwania ciąży do 12. tygodnia jej trwania?” ) już dwa razy – w lutym 2019 roku i w listopadzie 2020. W najnowszym badaniu poparcie dla aborcji było spektakularne – aż 66 proc. Pojawiły się jednak głosy, że pytanie jest mylące, bo nie zostało dookreślone, czy chodzi o aborcję bez podania powodów. Być może również ze względu na przesuniętą daleko w prawo debatę publiczną o aborcji, Polacy różnie interpretują samo pojęcie prawa do przerwania ciąży. Pewien odsetek badanych może traktować ustawę z 1993 roku – zakazującą aborcji – jako prawo, które dopuszcza przerywanie ciąży i pozostawia wybór kobiecie. Jest to jednak to samo pytanie, które zadawał przez lata CBOS. A nawet prawie ten sam wynik co w 1997 roku (65 proc.). Wyniki sondażu Ipsos opisaliśmy tutaj: 29 grudnia 2020 Dwa razy w badaniach Ipsos dla OKO.press zrobiliśmy tak samo jak CBOS – zadaliśmy dwa różne pytania o aborcję. I wyniki były całkowicie różne! W listopadzie 2020 roku obok pytania opisanego wyżej zadaliśmy jeszcze jedno: „W dyskusji nad prawem dopuszczającym aborcję pada 5 opinii. Do której jest Panu/Pani najbliżej?”. Należało wybrać jedną z poniższych odpowiedzi: Ostatnią odpowiedź wybrało jednak dużo mniej respondentów niż „tak” w pierwszym pytaniu – tylko 34 proc. Tak samo było w kwietniu 2018 roku. Zadaliśmy dwa pytania. Pierwsze: „Prawo dopuszcza przerywanie ciąży w trzech przypadkach: zagrożenia dla życia lub zdrowia kobiety, ciężkiego upośledzenia lub choroby płodu, pochodzenia ciąży z gwałtu. Czy ustawę należałoby: Drugie: „Proszę sobie wyobrazić, że Pana/Pani bliska znajoma chce przerwać ciążę z powodu trudnej sytuacji osobistej. Czy uważa Pan\i, że: W pierwszym pytaniu – tradycyjnie – zwyciężyli zwolennicy tzw. „kompromisu” – za pozostawieniem ustawy bez zmian opowiedziało się 44 proc. badanych. W drugim aż 55 proc. uznało, że prawo nie powinno zakazywać przerwania ciąży w przypadku trudnej sytuacji materialnej. Chodziło bowiem nie o abstrakcyjną sytuację prawną, ale o konkretne rozwiązanie dotyczące bliskiej osoby. Ona na pewno miałaby swój powód. 27 kwietnia 2018 Sejm oczywiście. Według ustawy z marca 2003 roku o referendum ogólnokrajowym to Sejm „w uchwale o zarządzeniu referendum ustala treść pytań lub wariantów rozwiązania w sprawie poddanej pod referendum”. Dopóki więc Sejm zdominowany jest przez prawicę, która nie chce liberalizacji ustawy, nie doczekamy się uczciwego pytania w referendum. Prawdopodobnie zresztą dla obydwu stron sporu – zarówno dla pro-choice, jak i dla anty-choice – żadne pytanie nie będzie zadowalające. Jednocześnie wynik referendum zablokuje na lata możliwość zmiany. Na każdą próbę zmiany prawa usłyszymy: „społeczeństwo się wypowiedziało, trzeba to uszanować”. Dlatego pomysł referendum jest tak niebezpieczny, zwłaszcza, jeśli pytania będzie układała radykalnie konserwatywna większość. Kobiety, aborcja referendum
„Idą pod topór chroniące nas sosny, dęby i brzozy”. Mieszkańcy walczą o Las Mokrzański^Robert Jurszo^5 stycznia 2021^https://oko.press/mieszkancy-walcza-o-las-mokrzanski/^"Lasy podmiejskie mają przede wszystkim służyć ludziom - dają siłę, zdrowie, pozwalają zregenerować siły. To wartości o wiele większe niż drewno, którego mamy w Polsce pod dostatkiem" - twierdzi inicjatywa Ratujmy Las Mokrzański i chce zatrzymania wycinki Leżący na północno-zachodnim skraju Wrocławia Las Mokrzański jest największym kompleksem leśnym w obrębie tego miasta. Jest położony przy dużych osiedlach Wrocławia – Leśnicy i Wilkszynie. Mieszkańcy przeprowadzają się tu właśnie ze względu na bliskość tego lasu. Las kryje przedwojenne, jeszcze poniemieckie, pozostałości, które przyciągają pasjonatów historii: nieznane groby, pozostałości okopów, tajemniczy nasyp, ruiny restauracji WaldSchloschien („Leśny Zameczek”). Legenda głosi, że na tutejszej górze Twaróg – dawniejszej Quarkberg – straszył duch hrabiego, właściciela zamku w Leśnicy. Las Mokrzański nie jest szczególnie cenny przyrodniczo, a przynajmniej nic o tym nie wiadomo. Nie jest jest rezerwatem, nie ma tu obszaru Natura 2000. Mimo to, jest bardzo ważny dla mieszkańców Wrocławia i okolic z innych powodów: rekreacyjnych, duchowych, zdrowotnych, czy klimatycznych. Pod koniec 2020 roku Nadleśnictwo Miękinia, które zarządza Lasem Mokrzańskim, zaczęło tu intensywną wycinkę. W zwartej dotąd strukturze lasu pojawiły się tzw. rębnie gniazdowe. „Idą pod topór sosny, dęby i brzozy chroniące nas przed smogiem i upałem” – napisała inicjatywa Ratujmy Las Mokrzański, która zawiązała się wkrótce po rozpoczęciu wycinek. W przyszłym roku mają tu wjechać harwestery, ale lokalna społeczność nie chce na to pozwolić. Petycję przeciwko wycince podpisało już ponad 6,7 tys. osób. 9 grudnia 2020 „Mamy dość i przeciwstawiamy się temu jak Lasy Państwowe traktują ten obszar położony w granicach miasta – jak każdy inny las gospodarczy – drzewostan, którego głównym celem jest dostarczanie wiórów…” – czytamy w petycji Ratujmy Las Mokrzański. „Wiemy, że lasy podmiejskie są ważne z zupełnie innego powodu – mają przede wszystkim służyć ludziom – dają siłę, zdrowie, pozwalają odpocząć, zregenerować siły, bronią miasta przed wiatrami, łagodzą klimat. To wartości o wiele większe niż drewno, którego mamy w Polsce pod dostatkiem, nie musimy go pozyskiwać w miastach!”. W petycji do Regionalnej Dyrekcji Lasów Państwowych we Wrocławiu zażądano m.in.: 15 grudnia 2020 Nadleśnictwo Miękinia odpowiedziało 20 grudnia 2020 roku w typowy dla Lasów Państwowych sposób – że Las Mokrzański nie jest ani lasem miejskim, ani rezerwatem, ale lasem gospodarczym. I że w zarządzaniu takimi lasami LP zawsze starają się „łączyć i godzić funkcje przyrodniczą, społeczną i produkcyjną”. A co do samych wycinek, to, jak podkreślono w komunikacie prasowym, są one ograniczone jedynie „do koniecznego minimum w porównaniu ze zwykłym lasem gospodarczym, a podstawowym powodem ich realizowania nie są względy ekonomiczne, lecz przyrodnicze”. Chodzi o to, by przebudować las w taki sposób, by zastąpić sosnowe „monokultury” drzewostanami bardziej zróżnicowanymi gatunkowo, szczególnie liściastymi. Do komunikatu prasowego załączono też poniższą infografikę, która pokazuje rozłożony na lata proces przebudowy lasu: „Nie przekonuje nas ta argumentacja, ponieważ wycinki objęły również te leśne oddziały, gdzie rósł las mieszany a nie tylko sosnowe monokultury. Zaś tam, gdzie faktycznie dominowały sosny, można było zauważyć naturalne odnowienia, wśród których były też drzewka gatunków liściastych” – mówi OKO.press Grzegorz Idziak z inicjatywy Ratujmy Las Mokrzański. Pisząc o tym, że Las Mokrzański jest po prostu lasem gospodarczym, nadleśnictwo ani słowem nie wspomniało o rzeczy bardzo ważnej – że od kilku lat ma on kategorię HCVF6, czyli „kluczowego dla tożsamości kulturowej lokalnych społeczności”. Otrzymał ją z tego powodu, że nadleśnictwo posiada certyfikat wydany przez Radę ds. Odpowiedzialnej Gospodarki Leśnej (FSC). Zobowiązuje on nadleśnictwa do wyznaczania tzw. obszarów o wysokiej wartości (High Conservation Value Forests – HCVF), które dzielą się na kilka kategorii. Jedną z nich jest właśnie wspomniana HCVF6. Przyznanie tej kategorii zobowiązuje Lasy Państwowe nie tylko do tego, by ograniczyła produkcyjną gospodarkę leśną, ale też by społeczność lokalna miała wpływ na charakter i przyszłość Lasu Mokrzańskiego. „Ostatnie wycinki pokazały, że funkcja społeczna Lasu Mokrzańskiego została całkowicie sponiewierana” – mówi Idziak. „Cięto przecież tuż przy zabudowie mieszkalnej i przy głównym szlaku spacerowym mieszkańców. To, że tych wycinek nie skonsultowano ze społecznością lokalną pokazuje, że Lasy Państwowe nie biorą jej głosu pod uwagę przy zarządzaniu Lasem Mokrzańskim, choć przecież do tego zobowiązuje je status HCVF6” – dodaje. 15 sierpnia 2020 Presja wydaje się mieć sens, bo 21 grudnia 2020 r. nadleśnictwo zorganizowało spotkanie terenowe w Lesie Mokrzańskim. Wzięli w nim udział nadleśniczy Waldemar Zaremba, mieszkańcy i przedstawiciele społecznego komitetu Ratujmy Las Mokrzański a także radni i media. „Nadleśniczy podkreślał kilkukrotnie, że rozumie wyrażane przez mieszkańców oczekiwania względem tego lasu i ich emocje z nim związane, wyjaśniając jednocześnie zasadność działań leśników z punktu widzenia nauki i praktyki leśnej oraz obowiązujących przepisów” – napisało nadleśnictwo w neutralnie brzmiącym komunikacie prasowym. W rzeczywistości spotkanie miało bardzo ostry przebieg, a mieszkańcy mieli do Lasów pretensje o skalę prowadzonych wycinek. Nadleśnictwo zadeklarowało, że 20 stycznia 2021 r. zorganizuje kolejne spotkanie, którego celem będzie wypracowanie kompromisu uwzględniającego postulaty mieszkańców Wrocławia i okolicznych miejscowości dotyczące gospodarowania w Lesie Mokrzańskim. Do udziału w rozmowach mają zostać zaproszeni przedstawiciela prezydenta Wrocławia i wójta Gminy Miękinia, reprezentanci rad osiedli z okolic Lasu Mokrzańskiego, wykonawcy planu urządzenia lasu na lata 2022-2031, naukowcy oraz przedstawiciel inicjatywy Ratujmy Las Mokrzański. Do tego czasu nadleśnictwo zobowiązało się wstrzymać wycinkę i ograniczyć jedynie do tzw. prac porządkowych i przygotowania terenu nowych drzew na wiosnę. „Oczywiście, cieszymy się z zaproszenia, jak i z tego, że nasz protest zmusił Lasy Państwowe do dialogu, bo bez tego sprzeciwu żadnych rozmów by nie było” – mówi OKO.press Idziak. „Natomiast nie satysfakcjonuje nas obietnica wstrzymania wycinki do spotkania z nadleśnictwem w styczniu 2021 r. Oczekujemy moratorium na wycinki do czasu przygotowania społecznie przekonsultowanego nowego Planu Urządzenia Lasu dla Lasu Mokrzańskiego” – dodaje. 14 grudnia 2020 Spór o Las Mokrzański wpisuje się w narastającą w całej Polsce falę sprzeciwu przeciwko wycinkom lasów, która w wielu miejscach ma charakter obywatelski. Listę tego rodzaju inicjatyw tworzy strona „Lasy i obywatele” – obecnie jest już ich 116. „Ludzie nie wierzą, że gospodarka leśna w obecnym kształcie służy przyrodzie i im samym. Dlatego w interesie Lasów Państwowych jest szybko nauczyć się rozmawiać ze społeczeństwem oraz faktycznie zapewniać dostęp do informacji i udział w podejmowaniu decyzji o lasach” – mówiła w wywiadzie z OKO.press Marta Jagusztyn, autorka strony.  Zjawisko tworzenia się w Polsce czegoś, co roboczo można by nazwać „społecznym ruchem obrony lasów” pozytywnie ocenia prof. Jerzy Szwagrzyk z Wydziału Leśnego Uniwersytetu Rolniczego w Krakowie. „Bardzo się z niego cieszę, bo to jest coś, czego zawsze mi brakowało – że »zwykli« obywatele interesują się lasem. Organizują się, są gotowi poświęcić czas i energię, widać, że im zależy. To jest coś znakomitego. Bez takiej społecznej presji leśnictwo się w Polsce nie zmieni, nie zmienią się Lasy Państwowe” – mówił w grudniu 2020 r. w rozmowie z OKO.press naukowiec. Prof. Szwagrzyk mówił też, że lasy podmiejskie – a takim, warto to zaznaczyć, jest właśnie Las Mokrzański – powinny być traktowane zupełnie inaczej niż te oddalone od dużych metropolii: „Mieszkańcy dużych miast mają inne potrzeby związane z lasami. […] W dużych aglomeracjach, przy których istnieją kompleksy leśne, np. w Gdańsku czy Szczecinie, gdzie tej przyrody jest mniej, ludzie po prostu chcą się zrelaksować w ładnym lesie. Dominuje więc oczekiwanie, że będzie on pełnił przede wszystkim funkcje rekreacyjne a nie produkcyjne. I ta potrzeba powinna zostać zaspokojona”. Ekologia, Lasy Państwowe, las mokrzański wycinka
Jedni naciągają na Maryję, drudzy na ojca Pio. Emeryci dostają listy od skłóconych odłamów sekty^Jakub Woroncow^5 stycznia 2021^https://oko.press/jedni-naciagaja-na-maryje-drudzy-na-ojca-pio/^Fundacja im. Piotra Skargi oferuje adresatom - najczęściej niezamożnym emerytom - zostanie podopiecznym św. ojca Pio. Oczywiście nie za darmo. Za 90 zł miesięcznie, płatnych przez pięć miesięcy (łącznie 450 zł) darczyńca otrzymuje 30-centymetrową figurkę świętego W wrześniu 2020 roku pisaliśmy w OKO.press o listach sygnowanych przez prezesa Stowarzyszenia Kultury Chrześcijańskiej im. ks. Piotra Skargi, wysyłanych do emerytów w środku pandemii. Sławomir Olejniczak nakłaniał adresatów do wsparcia finansowego akcji wręczenia Matce Boskiej Fatimskiej tysiąca białych róż. Organizacja informuje, że akcja została zakończona 6 października. Jednak w czasie adwentu emeryci zostali zasypani nowymi listami – tym razem nie od stowarzyszenia, ale od Fundacji Instytut Edukacji Społecznej i Religijnej im. Piotra Skargi. W okresie poprzedzającym Boże Narodzenie próbowała ona zawalczyć o fundusze odwołując się do św. ojca Pio, włoskiego zakonnika i stygmatyka. Za 90 zł miesięcznie, płatnych przez pięć miesięcy (łącznie 450 zł) darczyńca otrzymuje 30-centymetrową figurkę świętego. Ta rywalizacja na świętych-kwestorów ma ciekawe tło. Stowarzyszenie im. Piotra Skargi jest polską odnogą powstałego w Brazylii ruchu religijnego Tradycja, Rodzina, Własność (TFP). W kilku krajach ruch budzi poważne kontrowersje. W 1984 roku Wenezuela zakazała mu działalności, po trwającym trzy miesiące śledztwie Prokuratury Generalnej. W 1995 roku Francja wpisała TFP na listę sekt. Założycielem i ideologiem TFP był plantator trzciny cukrowej Plinio Correa de Oliveira. Episkopat brazylijski odciął się od organizacji w specjalnym komunikacie: „Jego ezoteryczny charakter, fanatyzm religijny, kult, jakim obdarza się osobę jego założyciela oraz jego matki, nadużywanie imienia Najświętszej Maryi Panny, o czym krążą wieści, nie mogą w żaden sposób zasłużyć na aprobatę Kościoła”. Od Stowarzyszenia im. Piotra Skargi dystansowała się z kolei krakowska kuria, a abp. Józef Życiński określił działalność środowiska jako „głęboko niemoralną”. Dominikanin o. Tadeusz Franc mówił: „Listy od Stowarzyszenia napisane są sugestywnym, nacechowanym emocjonalnie, wręcz manipulacyjnym językiem. Uderzają w pobudki patriotyczno-religijne, odwołują się też do niemal intymnej więzi z Matką Boską. Starsi ludzie, dla których religia i ojczyzna to wartości najwyższe, po ich przeczytaniu są ogromnie poruszeni. Datki wysyłane na rzecz Stowarzyszenia pozwalają wyciszyć te emocje. Wszystkim mówimy, że to marketingowe oszustwo”. Ponieważ środowisko to jest wrogo nastawione do lewicy, liberalizmu, ale też protestantów i postępowych tendencji chrześcijańskich, ks. Piotr Skarga jest dla nich wygodnym patronem. 27 września 2020 Stowarzyszenie zostało zarejestrowane w 1999 roku. Ruch w Polsce zainicjował wiekowy obywatel Brazylii polskiego pochodzenia – Leonardo Przybysz oraz tłumacz „Rewolucji i kontrrewolucji” Plinia – Sławomir Olejniczak. Ten drugi stoi na czele stowarzyszenia, które założył ze Sławomirem Skibą i Arkadiuszem Stelmachem – byłymi członkami Klubu Zachowawczo-Monarchistycznego. Chwalą się, że „potrafili połączyć tradycyjną katolicką pobożność (szczególnie pobożność Maryjną) z aktywizmem i przedsiębiorczym myśleniem”. Stowarzyszenie jest wpływowe. Nowy metropolita krakowski, abp. Jędraszewski przyjmuje ich nawet na audiencji, gdyż łączy ich obsesja na punkcie LGBT. W 2001 roku stowarzyszenie, dla usprawnienia swojej działalności, założyło Fundację Instytut na rzecz Edukacji Chrześcijańskiej im. Piotra Skargi. Ta z kolei, w 2013 roku, powołała do życia Fundację Instytut na rzecz Kultury Prawnej Ordo Iuris – najgłośniejszą organizację antyaborcyjną w Polsce. Jak ujawnił niedawno w swoim artykule Konrad Szczygieł z Fundacji Reporterów, Fundacja im. Piotra Skargi zgromadziła przez lata swojej działalności w Polsce pokaźny majątek (obejmujący m.in. liczne mieszkania i zabytkową kamienicę przy ul. Augustiańskiej w Krakowie). Majątek ten w znacznej części pochodzi z „darowizn”, które fundacja otrzymywała rozsyłając do tysięcy ludzi obrazki i medaliki z wizerunkami świętych oraz apele o wpłatę „co łaska”.  Majątek Fundacji im. Piotra Skargi jest obecnie osią konfliktu wewnątrz środowiska TFP – pomiędzy Przybyszem, Olejniczakiem, Skibą i Stelmachem, a innymi członkami ruchu takimi jak Caio De Silveira, Mathias Gero von Gersdorff, Fernando Antunez Aldunate oraz Jędrzej Stępkowski i Maciej Maleszyk. Obcokrajowcy to członkowie rady i zarządu fundacji, ludzie zwerbowani do ruchu jako nastolatkowie przez samego Plinia. Kierują rezydenturami organizacji w wielu krajach. W lutym 2019 roku rada fundacji – którą stanowili Silvera, Gersdorff i Przybysz – złożyła w krakowskim sądzie pozew. Wynika z niego, że Olejniczak, umowami darowizn, przenosił majątek z fundacji do Stowarzyszenia im. Piotra Skargi, które w pełni kontrolował. Robił to po cichu, w tajemnicy przed radą fundacji. Rada odwołała go z funkcji prezesa i zastąpiła Stępkowskim. Nowy zarząd fundacji zawiadomił prokuraturę, że stary zarząd działał na jej szkodę, wyprowadzając majątek i bazę danych darczyńców. Prokuratura umorzyła śledztwo w październiku 2020, nie dopatrując się się w działaniach Olejniczaka znamion przestępstwa. Nadal nie jest jednak jasna sytuacja prawna fundacji, gdyż stary zarząd usiłuje unieważnić na drodze sądowej uchwałę rady, na mocy której władzę w fundacji przejęli Stępkowski i Maleszyk. Teraz Fundacja (ze Stępkowskim na czele), a nie tylko stowarzyszenie (z Olejniczakiem na czele) nakłania osoby starsze do przekazywania datków w zamian za obrazki i medaliki. 5 lipca 2020 Mechanizm psychologiczny opisany przez cytowanego przez nas wyżej o. Franca jest skuteczny. Potwierdzają to także opiekunowie osób starszych, których podopieczni wierzą, że listy są pisane do konkretnych adresatów, docenionych za swoje zaangażowanie. Regularne datki wahają się od kilkudziesięciu do stu złotych. Inni opisywali też listy adresowane do osób zmarłych. Ofertę posążku Ojca Pio otrzymała na kilka dni przed Bożym Narodzeniem pani Stanisława, zmarła w marcu tego roku. Poprzednie listy były podpisane przez Olejniczaka. Tę „kampanię” koordynuje jednak Stanisław Sadowski, działacz młodzieżowej milicji TFP – Krucjaty Młodych. To radykał, który podczas publicznego różańca w Krakowie stwierdził, że II wojna światowa była „karą za aborcję”, obciążając ofiary wojny współwiną za zbrodnie. Podobne teorie są popularne w tym środowisku. Na łamach prowadzonego przez ruch portalu „Pch24.pl” można było przeczytać w 2014 roku (w 70-lecie powstania warszawskiego), że zagłada Warszawy była karą za prostytucję w okresie międzywojennym i promowanie aborcji, którą sanacja “zalegalizowała” w 1932 roku. Na marginesie: prawo obowiązujące od 1932 roku zezwalało na aborcję wyłącznie z powodu ścisłych wskazań medycznych oraz gdy ciąża zaistniała w wyniku zgwałcenia, kazirodztwa bądź współżycia z nieletnią poniżej lat 15. Sadowskiego można było spotkać także w Warszawie, gdzie pod Teatrem Powszechnym w ten sposób protestował przeciwko sztuce „Klątwa”: „Modlimy się, by wynagrodzić Panu Bogu za ten grzech. Uważamy, że to nie jest przypadek, że takie rzeczy się dzieją i to jest po prostu bluźnierczy terror. Chce się przyzwyczaić ludzi do oglądania ohydy, do koegzystencji z ohydą, z bluźnieniem Panu Bogu”. „Klątwa” była atakowana zarówno przez urzędującego ministra kultury i dziedzictwa narodowego, jak i Kościół katolicki i zachęconych tego typu retoryką narodowców. 26 kwietnia 2017 Tym razem kierownik kampanii Sadowski oferuje adresatom korespondencji zostanie podopiecznym św. ojca Pio. Oczywiście nie za darmo. TFP deklaruje, że w intencji każdego darczyńcy odprawiona zostanie msza. Kierownik kampanii pozdrawia adresatów tych listów „w Jezusie, Maryi i ojcu Pio”. Akcja naciągania osób starszych nie jest specjalnością Polaków. Jest prowadzona we wszystkich krajach gdzie TFP ma swoje rezydentury. Najpierw nadawane są druki bezadresowe. Gdy ktoś odpowie na taki druk, najczęściej udostępnia swój adres. Razem z listem o wsparciu Maryi lub świętego zakonnika otrzymuje się blankiety bankowe z wypełnionymi danymi, gdzie wystarczy tylko wpisać kwotę. W czasach gdy wielu starszych mieszkańców Polski nie posiadało kont dołączane były też ulotki Citibanku, którego filia znajdowała się zaraz obok siedziby skargowców w Krakowie. Bank o niczym nie wiedział, a ulotka mogła zachęcać do zakładania kont i wspierania stowarzyszenia i jego fundacji. Tym razem listy nadają najwyraźniej osoby mniej doświadczone. Na kopercie zamieszczono adres skrytki pocztowej w Warszawie, na liście nawołującym do wpłat adres warszawskiej siedziby Fundacji im. Piotra Skargi na Krakowskim Przedmieściu, a na blankiecie adres kamienicy na Augustiańskiej, którą skargowcy kupili w 2007 roku za 4,7 mln. złotych. Kamienicy zajmowanej jeszcze przez stary zarząd. Być może te rozbieżności skłonią część adresatów do sprawdzenia tożsamości nadawców listów. Według pana Andrzeja, syna pani Stanisławy, listy sygnowane przez Olejniczaka przychodziły długo, ale między śmiercią staruszki w marcu, a adwentem bieżącego roku nastąpiła długa przerwa. Bardzo zdziwił się, że TFP przypomniała sobie o pani Stanisławie akurat teraz. O związkach środowiska skargowców z Ordo Iuris dowiedział się niedawno z artykułów na OKO.press. Tydzień później przyszedł kolejny list – tym razem od Stowarzyszenia z podpisem Olejniczaka. W liście pisze o szerzącym się w dzisiejszych czasach zepsuciu takim jak aborcja, ideologia LGBT i bluźnierstwa przeciw Jezusowi, których ojcem jest oczywiście szatan. Z knowaniami rogatego chce walczyć kalendarzem „365 dni z Maryją na 2021”, który załączył w liście. Chce żeby trafił on do 830 000 domów, a na ich rozprowadzenie potrzebuje datków od 20 do 100 zł. Dodaje też blankiet do wpisania kwoty. Być może będziemy świadkami groteskowej rywalizacji o pieniądze oraz o to, który święty generuje większe zyski i która frakcja ze zwaśnionego ruchu religijnego jest w stanie zaproponować łatwym do manipulowania emerytom bardziej atrakcyjny pakiet. Stawka jest wysoka. Olejniczak walczy obecnie o wpływy w swoim ruchu. Przez lata, gdy kierował Fundacją im. Piotra Skargi, finansował z takich akcji nie tylko działalność TFP w Polsce. Jak wynika z ujawnionej Fundację Reporterów i Onet treści korespondencji Olejniczaka, w latach 2009-2019 kontrolowane przez niego fundacja i stowarzyszenie wysłały do: Brazylii Francji, Australii, Estonii, Chorwacji, Słowacji, Litwy, Holandii, Ekwadoru, Kanady i RPA łącznie 9,3 mln. euro. Przez lata największym obciążeniem polskiej organizacji był udział w kosztach utrzymania organizacji w Brazylii i Francji od 2004 roku – pół miliona euro rocznie. W 2017 roku Fundacja im. Piotra Skargi przelała 295 tys. euro na konto organizacji brazylijskiej, a w 2019 roku 67,5 tys. euro. W 2019 roku zebrali 28,7 mln. zł z darowizn. A wszystko to w większości z datków niezamożnych wierzących i łatwowiernych emerytów. Kościół, Ordo Iuris, Fundacja Piotra Skargi Stowarzyszenie Piotra Skargi TFP
Na razie wykorzystano tylko 1/6 szczepionek na COVID-19. Wyliczamy, kiedy nas zaszczepią^Sławomir Zagórski^4 stycznia 2021^https://oko.press/na-razie-wykorzystano-tylko-1-6-szczepionek-na-covid-19-wyliczamy-kiedy-nas-zaszczepia/^W etapie 0 szczepienia idą wolno. Wykorzystano 1/6 dawek, aż 470 tys. czeka w magazynie. Bierzemy na poważnie deklaracje ministra Dworczyka i wyliczamy, że jak zgłosi się 70 proc., to ostatni Kowalski zaszczepi się w styczniu 2022. A może być dużo gorzej Do 3 stycznia 2020 do 18:00 w Polsce zaszczepiono 50 391 osób przeciw COVID-19 – powiedział dziś [4 stycznia 2020] w radiu ZET Michał Dworczyk, szef Kancelarii Premiera, pełnomocnik rządu ds. szczepień przeciw koronawirusowi. Od dziś rząd ma codziennie podawać liczbę zaszczepionych osób. W tym samym czasie Izrael i Wielka Brytania zaszczepiły ok. 20 razy więcej osób, Niemcy – 5 razy więcej, Włochy – 2 razy więcej. Mniej od nas szczepią Węgry i Rumunia. Totalną porażkę zanotowała Francja. Liczba zaszczepień na COVID-19 na 100 osób. Wykres za ourworldindata.org Beata Lubecka dopytywała się, ile osób dziennie będzie można w Polsce szczepić w przyszłości. „Dopiero jak zacznie się szczepić grupa 1, jak zaczną się szczepienia masowe, to będzie oddawało dzienne tempo szczepień” – odparł minister. Dziennikarka nawiązała do 150 tys. osób szczepionych dziennie w Izraelu. Pytała, czy u nas może to będzie 50 tys. „Przykro mi, że pani nie docenia polskiej służby zdrowia” – odparł Dworczyk. I poinformował, że „teoretyczna możliwość szczepień na dzień dzisiejszy, tj. miesięcznie [wynosi] między 3,5 a 4 mln osób, które mogłyby otrzymać szczepionkę” . Ale czy tak będzie? – drążyła Lubecka. „Jesteśmy od pewnych zmiennych uzależnieni, na które rząd ma ograniczony wpływ” – zaznaczył Dworczyk. „Po pierwsze dostawy szczepionek” – dodał. 17 grudnia 2020 Minister wskazał, że „to, co na dziś jest pewne, to dostawy od firmy Pfizer, które po zwiększeniu wydajności z jednej fiolki będą na poziomie 360 tys. dawek [tygodniowo]”.  Producent informował, że z jednej fiolki można uzyskać 5 dawek szczepionki, tymczasem, jak się okazuje można bezpiecznie pobrać ich 6 i na to zdecydowało się wiele krajów, w tym Polska. „Ponieważ każda dostawa musi być podzielona na 2 części [szczepionka jest skuteczna po otrzymaniu dwóch dawek w odstępie minimum 21 dni] tygodniowo będziemy szczepić 180 tys. osób” – wskazał Dworczyk. Do szczepionek Pfizera niedługo powinien dołączyć preparat Moderny. Szczepionka tej firmy została dopuszczona do obrotu w USA 18 grudnia 2020, w Europie nastąpi to zapewne 6 stycznia 2021. „My z Moderny mamy deklarację (…), że do końca I kwartału dostaniemy 800 tys. dawek, czyli kolejne 400 tys. osób będzie zaszczepione” – poinformował Dworczyk. Zatrzymajmy się na chwilę i przeanalizujmy pierwsze dni szczepień tzw. fazy „0” (pracownicy sektora ochrony zdrowia). Pierwsza dostawa szczepionki Pfizera miała miejsce 26 grudnia 2020 – 10 tys. dawek (dokładnie – 9750). Druga w liczbie 300 tys. dotarła 28 grudnia. Trzecia (360 tys.) – dziś, tj. 4 stycznia i tak już będzie co tydzień. Szczepienia grupy „0” zaczęły się 27 grudnia. Fakt, był to nietypowy okres – sylwester, Nowy Rok – ale skoro od 27 grudnia do 3 stycznia wieczorem udało się zaszczepić 50,4 tys. osób dysponując 310 tys. dawek, to znaczy, że wykorzystaliśmy na razie tylko co szóstą z nich. Minister Dworczyk zapowiedział też, że z dzisiejszej dostawy [360 tys.] do tzw. szpitali węzłowych, które szczepią medyków [mamy ich w kraju 509] trafi dziś dokładnie 150 tys. 10 sztuk. Dlaczego tylko niespełna połowa? „Łącznie to będzie do końca dzisiejszego dnia 200 tys. dawek. Te wszystkie szczepionki powinny być wykorzystane do końca tego tygodnia” – podkreślił minister. Jakby nie patrzeć na razie w Agencji Rezerw Materiałowych gromadzą się pokaźne zapasy szczepionki. 310 tys. z ubiegłego roku + 360 tys. dziś = 670 tys. Z tego do wczoraj zużyto 50,4 tys. Dziś, czyli 4 stycznia 2021 rozjedzie się po Polsce 150 tys. Rano 5 stycznia aż 470 tys. dawek wciąż będzie w magazynach. Dlatego trudno uznać, że dotychczasową prędkość wykonywania szczepień ograniczają dostawy. Raczej słabo przygotowane szczepienia fazy „0”. Dr Paweł Grzesiowski, ekspert Naczelnej Izby Lekarskiej ds. COVID tłumaczy, dlaczego tak może być. Jego zdaniem „szpitale asekuracyjnie zamawiają mniej niż by mogły”. To wina systemu: szczepionki w ARM zamawia się raz na tydzień – w czwartek, a to oznacza dostawę rozmrożonych fiolek dopiero w poniedziałek. „Trudno zaplanować i zrealizować harmonogram dla kilkuset osób w 4 dni”. Przypomnijmy – preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż 5 dni. Władze zdecydowały, że wszystkie punkty szczepień w Polsce będą dostawać szczepionkę już rozmrożoną. Grzesiowski uważa, że to błąd, ponieważ są punkty, które mają odpowiedni sprzęt do dłuższego przechowywania preparatu Pfizera. 20 grudnia 2020 Narodowy Instytut Zdrowia Publicznego – Państwowy Zakład Higieny broni rząd twittując: „Ocenianie liczny szczepień na podstawie danych ze świątecznego okresu, na bazie ograniczonych dostaw jest krzywdzące”. Nie pastwmy się więc dalej nad tym, co działo się do tej pory, a skupmy na przyszłości. Do kiedy będzie trwała faza „0”? – dopytywała ministra Dworczyka Beata Lubecka. „To zależy od tempa dostarczania szczepionki do Polski i dynamiki zgłaszania się ludzi” – odparł słusznie urzędnik. Wydaje się, że tempo dostarczania szczepionek do Polski jest raczej niezagrożone. Do końca stycznia otrzymamy jeszcze Razem to daje 1 mln 550 tys. dawek, co starczy na 775 tys. osób.  Tylu chętnych w fazie „0” prawdopodobnie nie będzie. Rząd szacuje ich liczbę na 700 tys. W dodatku spora część z tych osób drugą dawkę przyjmie już w lutym, więc w styczniu będziemy z pewnością mieli rezerwy. Kiedy zatem zaczniemy szczepić seniorów? „Chcielibyśmy, żeby grupa 1 (są w niej m.in. seniorzy) zaczęła być szczepiana w ostatnim tygodniu stycznia. To będzie duże wyzwanie” – mówił Dworczyk. Z pewnością się nie myli. Liczba osób do zaszczepienia w etapie I wynosi bowiem blisko 11 mln: Oczywiście nie wiemy, ile osób z tych grup zgłosi się na szczepienie. 3 stycznia 2021 „Jak przeanalizujemy dostawy szczepionek, które deklarują producenci, to do końca pierwszego kwartału możemy otrzymać szczepionki dla 2,7 mln osób” – mówił Dworczyk w radio ZET . „Zakładając, że z grupy „0” zaszczepi się 700 tys. osób, zostają nam szczepionki dla ok. 2 mln osób z grupy pierwszej” – dodał. 8 grudnia 2020 Z naszych wyliczeń wynika, że szczepionek będzie nawet nieco więcej: Razem daje to możliwość zaszczepienia w pierwszym kwartale 3 mln 70 tys. osób minus 700 tys. z grupy „0” = 2 mln 370 tys. W wyliczeniu nie uwzględniamy szczepionki Astra Zeneca, która 30 grudnia 2020 została dopuszczona do użycia w Wlk. Brytanii. Europa raczej nie zarejestruje jej do końca stycznia 2021, gdyż do końca 2020 roku firma nie złożyła wniosku. Polska ma jednak zakupić 16 mln dawek szczepionki Astra Zeneca, a więc podobną ilość jak preparatu Pfizera. Zestawmy te liczby z teoretycznymi możliwościami polskiej opieki zdrowotnej (a nie „ochrony” – jak mówił Dworczyk), tj. 3,5 – 4 mln osób szczepionych miesięcznie. Jeśli przyjęlibyśmy optymistyczne 4 mln i założyli, że szczepienia odbywałyby się we wszystkie dni miesiąca poza niedzielami (średnio 26 dni w miesiącu), to przeganiamy Izrael! Oczywiście w liczbach globalnych, bo w Izraelu mieszka tylko 9,2 mln osób. 4 mln podzielone na 26 dni = 153 tys. osób dziennie, tymczasem Izrael szczepi 150 tys. dziennie (milion tygodniowo). 31 grudnia 2020 Trochę trudno w to uwierzyć, biorąc pod uwagę chociażby nasze możliwości wykonywania testów na koronawirusa (ok. 80 tys. dziennie) w porównaniu do rzeczywiście wykonanych testów (średnio ok. 30-40 tys.). Nie mówiąc o porównaniu testowania z Izraelem, który na milion mieszkańców przeprowadził 898 tys. testów, czyli blisko pięć razy więcej niż Polska (193 tys.). Izrael jest światowym liderem w wyścigu szczepień. Według Our World in Data do 3 stycznia pierwszą dawkę szczepionki BioNTech i Pfizer przyjęło 1,22 miliona Izraelczyków. To ponad 14 proc. populacji, w tym ponad 25 proc. osób po sześćdziesiątce. Żadne inne państwo nie zbliżyło się do tego wyniku. W Bahrajnie szczepionkę otrzymało 3,57 proc. populacji. Kolejne są Wielka Brytania i Stany Zjednoczone z wynikami 1,39 proc i 1,28 proc. Wynik Polski z 50 tysiącami dawek daje jedynie 0,13 proc. Skąd tak wielka przewaga Izraela? Minister zdrowia Yuli Edelstein tłumaczy swój sukces wczesnym rozpoczęciem negocjacji z firmami farmaceutycznymi. Izrael wcześnie też rozpoczął swój program, bo już 20 grudnia – na tydzień przed Unią Europejską, która negocjowała zakup szczepionek dla wszystkich państw wspólnoty. Nie bez znaczenia prawdopodobnie jest fakt, że w marcu odbędą się wybory parlamentarne, w których Benjamin Netanjahu będzie starał się o reelekcję. Spróbujmy wreszcie odpowiedzieć na pytanie, które z pewnością zadaje sobie wiele naszych czytelniczek i czytelników: kiedy przyjdzie kolej na „Kowalskiego”, który ma mniej niż 60 lat, nie ma chorób towarzyszących, nie należy do służb mundurowych, nie jest ani lekarzem, ani nauczycielem. Nie spełnia też kryteriów etapu II: nie choruje ciężko, nie pracuje w wymiarze sprawiedliwości, nie jest celnikiem, nie pracuje w wodociągach i na poczcie. Czyli będzie szczepiony w ostatnim, trzecim etapie.  Zgodnie z Narodowym Programem Szczepień etap II obejmie: OKO.press nie podejmuje się oszacować, ile jest takich osób, zwłaszcza, że kryterium „częstych kontaktów społecznych” jest wieloznaczne i nieprecyzyjne. Rząd podaje, że między innymi idzie o:  Dworczyk: „Chcąc uczciwie podejść do sprawy, trzeba powiedzieć, że nie jesteśmy w stanie precyzyjnie odpowiedzieć na to pytanie”. Dworczyk znowu tłumaczy, że nie wiadomo, „jak będzie narastała dynamika dostaw szczepionki”. Jeśli „na poziomie kwietnia/maja” będzie duża, to „będzie można skokowo przyspieszyć szczepienia i tu wrócę do wydolności systemu na poziomie 3,5-4 mln szczepień miesięcznie”. „Ale można sobie też wyobrazić sytuację, że nie wszyscy producenci zostaną zarejestrowani na rynku europejskim – zastrzega. Policzmy raz jeszcze. Załóżmy, że w II kwartale dostajemy tyle samo dawek od Pfizera (to już pewne), dwa razy więcej od Moderny i podobną ilość dawek z Astry Zeneca co Pfizera plus niedużą ilość od CureVac. Można by było dzięki temu zaszczepić: 2 mln 340 tys. osób (Pfizer) + 800 tys. (Moderna) + 2 mln. 340 (Astra Zeneca) + 200 tys. (CureVac) = razem 5,68 mln osób 1 stycznia 2021 Przy naszych możliwościach 3,5-4 mln miesięcznie – jak zakłada rząd – to całkiem realne. Oznacza to bowiem  średnio po ok. 20 osób przez 6 dni w tygodniu w każdym z 8200 punktów szczepień. Jak długo przy takich założeniach mogą trwać szczepienia? W Polsce w ubiegłym roku mieszkało 38 mln 627 tys. obywateli. Odliczamy od tego wszystkie osoby poniżej 18. roku życia. Zostaje nam 31 mln 678 tys. potencjalnie mogących się zaszczepić. Jeśli ze szczepień skorzystałoby 70 proc. obywateli (takie zadanie postawił przed rządem premier Morawiecki) szczepienia powinny objąć ok. 22,2 mln. osób. Odejmujemy pierwszy kwartał (3 mln 70 tys.) – zastaje 19 mln 030 tys. Uwaga! W tej ogromnej liczbie są wciąż osoby z etapu I (np. seniorzy), które nie zdążyły się zaszczepić w I kwartale, osoby z etapu II i wszyscy pozostali z etapu III. Liczbę 19 mln 030 tys. dzielimy przez 5,68 mln na kwartał = 3,3 kwartału. Według tego najbardziej optymistycznego scenariusza ze szczepieniami powinniśmy uporać się do końca stycznia 2022. Optymizm jest podwójny: spora liczba zgłaszających się i osiągnięcie maksymalnej deklarowanej wydolności systemu. Ale wspomniane 70 proc. chętnych może okazać się nierealne, zejdźmy do 50 proc. zaszczepionych. 50 proc. z 31,678 mln = 15,8 mln. Odejmujemy od tego 3 mln 70 tys. osób zaszczepionych w pierwszym kwartale – zostaje 12 mln 730 tys. Dzielimy przez 5,68 mln na kwartał = 2, 24 kwartału. A zatem Narodowy Program Szczepień zakończymy po ok. 6,7 miesiącach od rozpoczęcia 2 kwartału. Jak zgłosi się tylko połowa z nas, ostatni Kowalski powinien zaszczepić się w drugiej połowie października 2021. Te wyliczenia przyjmują za dobrą monetę deklarację Dworczyka o 3,5-4,0 mln szczepień miesięcznie. Optymistyczne deklaracje rzadko kiedy spełniają się w pełni, zresztą sam Dworczyk podkreśla, że może być gorzej. Zapewne ograniczać nas będą nie tyle dostawy, co raczej mniejsza wydolność systemu. Zdrowie, Michał Dworczyk, koronawirus Radio Zet szczepienia na COVID-19  Biolog, dziennikarz. Zrobił doktorat na UW, uczył biologii studentów w Algierii. 20 lat spędził w „Gazecie Wyborczej”. Założył tam dział nauki i wypromował wielu dziennikarzy naukowych. Pracował też m.in. w Ambasadzie RP w Waszyngtonie, zajmując się współpracą naukową i kulturalną między Stanami a Polską. W OKO.press pisze głównie o systemie ochrony zdrowia.
Blokady ulic w Warszawie. Babcia Kasia stanęła na pasach, znosiła ją policja^Maciek Piasecki^4 stycznia 2021^https://oko.press/blokady-ulic-w-warszawie-babcia-kasia-stanela-na-pasach-znosila-ja-policja/^4 stycznia kilkadziesiąt osób z symbolami Strajku Kobiet i tęczowymi flagami brało udział w poniedziałkowych blokadach skrzyżowań Warszawy. Część kładła się na jezdni, inni bardzo powoli schodzili z pasów. Policja siłą torowała drogę dla samochodów. Kilkukrotnie ściągano z jezdni m.in. Babcię Kasię. W końcu protestujących zamknięto w kordonach i ukarano mandatami za tamowanie ruchu, protestujący ich nie przyjmowali. „Nie możemy maszerować, więc protestujemy w ten sposób” – mówili uczestnicy przez megafon.
Nowy instrument tłumienia wolności mediów. OKO.press też doświadcza SLAPP^Anna Wójcik^4 stycznia 2021^https://oko.press/nowy-instrument-tlumienia-wolnosci-mediow-oko-press-tez-doswiadcza-slapp/^Media w Europie są pod coraz większym naciskiem władz politycznych, wpływowych instytucji, firm, osób. Wykorzystywane są Strategiczne Pozwy Przeciwko Zaangażowaniu w Sprawy Publiczne, tzw. SLAPP. Przeciwko OKO.press także 119 organizacji z całej Europy apeluje do władz Unii Europejskiej o wzmocnienie ochrony osób zabierających głos w interesie publicznym. Domagają się m.in. uchwalenia unijnej dyrektywy przeciwko SLAPP oraz finansowego wsparcia Unii dla ofiar tego typu pozwów. 26 lipca 2020 Instytucje i organizacje – przedstawiciele władz krajowych i lokalnych, dużych firm, w tym medialnych, partii politycznych, think tanków, a także znane, wpływowe, zamożne osoby, chcą uciszać dziennikarzy i wydawców za pomocą Strategicznych Pozwów Przeciw Zaangażowaniu w Sprawy Publiczne, po angielsku Strategic Lawsuits Against Public Participation (SLAPP). Celem SLAPP jest: OKO.press, podobnie jak wiele innych mediów w Polsce, mierzy się z takimi sprawami. Formą obrony i przeciwdziałania im jest m.in. ich rejestrowanie i informowanie opinii publicznej. Dlatego przedstawiamy kronikę pozwów przeciw OKO.press i jego autorom. W kwietniu 2018 roku znany przedsiębiorca w branży drobiarskiej Mirosław Koźlakiewicz, były poseł PO, pozwał OKO.press za naruszenie praw osobistych w związku z artykułem „Śmierdzący biznes za unijne pieniądze” i kolejnymi, w których OKO.press opisywało podjęte przez biznesmena kroki prawne. 19 listopada 2020 roku sąd drugiej instancji w całości oddalił powództwo Koźlakiewicza. 13 grudnia 2018 Kilka spraw przeciwko OKO.press nadal jest w toku: 23 sierpnia 2019 28 lutego 2019 Ochrona praw pozywanych i oskarżanych osób spoczywa w Polsce na niezależnych sądach. Pomimo spektakularnego, wciąż postępującego demontażu gwarancji niezawisłości sędziowskiej przez Zjednoczoną Prawicę, większość sędziów w Polsce stoi na straży sprawiedliwego procesu i innych praw i wolności gwarantowanych przez konstytucję, prawo unijne i międzynarodowe. Sądy nadal orzekają na korzyść dziennikarzy i komentatorów pozywanych przez instytucje publiczne i partie polityczne. W 2020 roku: W opublikowanym 21 kwietnia 2020 rankingu wolności prasy Reporterów Bez Granic Polska spadła na 62. miejsce. Jeszcze w 2015 roku byliśmy w pierwszej 20. Zagrożenia dla wolności mediów w Polsce nie pozostają niezauważone w Europie i na świecie, w tym przez administrację Stanów Zjednoczonych. W obronie niezależnych mediów wielokrotnie wypowiadała się ambasador USA w Warszawie Georgette Mosbacher. W kwietniu OKO.press dostało prestiżową nagrodę Wolności Wypowiedzi 2020 w kategorii media, przyznawaną przez Index on Censorship. Zasiadająca w jury Rachael Jolley, redaktorka naczelna magazynu Index on Censorship, mówiła: „OKO.press działa w Polsce, gdzie media spotykają się z coraz większymi ograniczeniami i coraz trudniej o rzetelną, obiektywną, zweryfikowaną informację. OKO jej dostarcza w czasach, kiedy naprawdę jest potrzebna”. Europejskie Centrum Wolności Prasy i Mediów (European Centre for Press and Media Freedom, ECPFM), organizacja pozarządowa z siedzibą w Lipsku, od listopada 2020 roku monitoruje sprawy wytoczone OKO.press.  ECPFM informowało też o llawinie pozwów przeciwko „Gazecie Wyborczej” i zespołowi śledczemu „Polityki”, utrudnianiu pracy i zatrzymaniach dziennikarzy i fotoreporterów relacjonujących protesty i zgromadzenia publiczne w Polsce. Dr Lutz Kinkel, dyrektor zarządzający ECPFM, wskazuje, że w Europie „doświadczamy pogorszenia się stanu wolności prasy i mediów. Rośnie liczba zagrożeń i ataków wobec dziennikarzy i pracowników mediów. Rozdźwięk między zasadami zawartymi w Karcie Praw Podstawowych UE i rzeczywistością jest coraz większy. Dzieje się tak nie tylko w krajach autorytarnych czy na drodze do demokracji, ale i w miejscach, gdzie demokratyczne konstytucje są silne, a tradycja demokratyczna długa”. 27 lipca 2020 W interaktywnej bazie Mapping Media Freedom od 2015 roku zgromadzono ponad pięć tysięcy wpisów o przypadkach ograniczania wolności mediów w państwach Unii Europejskiej i krajach sąsiadujących. Piotr Pacewicz, założyciel i redaktor naczelny OKO.press, podkreślał, że „ingerowanie w media za pomocą pozwów ma wywołać efekt mrożący. Nie chodzi tylko o załatwienie konkretnej, doraźnej sprawy, ale o wysłanie sygnału: uważajcie, nie wszystko wam wolno. W wielu analizach systemów populistycznych podkreśla się, że dla populistów kontrola nad mediami jest kluczowa. Ponieważ ich model sprawowania władzy opiera się na bardzo wybiórczym podawaniu prawdy i podawaniu wielu fałszywych bądź zmanipulowanych treści. Dla populistów niezależne media, demaskujące te kłamstwa i manipulacje, są niebezpieczne”. 11 lipca 2020 W OKO.press informujemy o różnych rodzajach ataków na wolność mediów w Polsce, w tym o: Części tych zagrożeń doświadczamy na własnej skórze. W 2020 roku relacjonujący demonstracje i inne wydarzenia dziennikarze OKO.press padli ofiarą agresji. 6 czerwca Dominika Sitnicka została zaatakowana pod Centrum Sztuki Współczesnej przed koncertem barda PiS Jana Pietrzaka. Natomiast 1 sierpnia Maciek Piasecki, relacjonując marsz z okazji rocznicy wybuchu powstania warszawskiego, został zaatakowany przez nacjonalistów. Do tego 18 listopada Piasecki dostał policyjnym gazem w twarz w trakcie relacjonowania pokojowego protestu pod siedzibą TVP w Warszawie. W 2019 roku na II Marszu Równości w Lublinie przeciwnicy marszu rzucili puszkę w aparat fotoreporterki Agaty Kubis, a relacjonujący wydarzenie Piasecki dostał pięścią w twarz i stracił telefon komórkowy. W 2018 roku policja szarpała dziennikarza Antona Ambroziaka pod Sejmem. Jesteśmy dumni z bycia medium niezależnym i prawdziwie obywatelskim, które utrzymuje się przede wszystkim (w 2020 roku blisko 90 proc.) z dobrowolnych wpłat czytelników z niewielkim dodatkiem grantów. 23 grudnia 2020 OKO.press wydaje fundacja, nie spółka medialna. Dlatego nie obawiamy się nacisków ze strony zarządu, akcjonariuszy, czy przejęcia przez kontrolowany przez władzę podmiot. Choć liczba wytaczanych nam spraw rośnie, nie jest – na szczęście i (być może) na razie – przytłaczająca, co wynika też, jak nam się wydaje, z merytorycznego charakteru publikowanych w OKO.press tekstów. Realnie wpływa jednak na funkcjonowanie OKO.press. W 2020 roku koszty obsługi prawnej wyniosły 2 procent całego budżetu. Media, Unia Europejska, SLAPP wolność mediów wolność słowa
Nowa wojna z nowym rokiem. W PiS myślą, czy pozbyć się Ziobry i zerkają na Patryka Jakiego^Radosław Gruca^4 stycznia 2021^https://oko.press/nowa-wojna-z-nowym-rokiem-w-pis-mysla-czy-pozbyc-sie-ziobry-i-zerkaja-na-patryka-jakiego/^Ustawy o sądach mają być nowym polem sporu i pretekstem do ataków Zbigniewa Ziobry na premiera Mateusza Morawieckiego. Politycy PiS nie wierzą, że w przypadku wyjścia Solidarnej Polski z koalicji wszyscy jej członkowie zostaną przy ministrze sprawiedliwości - ustaliło OKO.press Na początku 2021 roku w Zjednoczonej Prawicy trudno znaleźć kogokolwiek, kto wierzyłby, że nadchodzące tygodnie mogą być okresem spokoju w koalicji rządzącej. Po przerwie świątecznej wracają próby przyciągnięcia do PiS grupy posłów, którzy wsparliby koalicję, jeśli Ziobro ją opuści. Wciąż na stole jest też opcja pozbycia się Solidarnej Polski decyzją samego prezesa Jarosława Kaczyńskiego. „Nie jest pewne, że jak przyjdzie co do czego wszyscy zostaną przy Ziobrze. Morawiecki bardzo pracuje, żeby zmiękczyć ich postawę, bo ma dość tego, co się dzieje. Naciska też na PSL i Kukizowców” – słyszymy w PiS. Na zewnątrz grupa polityków skupiona wokół Zbigniewa Ziobry wydaje się zgraną drużyną. Jednak w PiS coraz więcej mówi się o rosnącym uznaniu dla Patryka Jakiego. „W europarlamencie z gigantyczną pensją większość polityków nagle zyskuje własne poglądy i wiarę w swoje siły. Jaki jest ambitny i popularny wśród młodych” – mówi nam polityk PiS, jednak wyklucza, że sam Jaki mógłby teraz przejść do PiS. 24 grudnia 2020 Nadzieję na to, że w chwili próby jedności w Solidarnej Polsce nie będzie, dało PiS tajne głosowanie we władzach partii Ziobry po szczycie Unii Europejskiej, podczas którego ważyły się losy budżetu UE i Funduszu Odbudowy. Głosowanie ujawniło pęknięcie w ugrupowaniu ministra sprawiedliwości, decyzja o pozostaniu w koalicji, mimo braku weta Polski w Brukseli przeszła w stosunku głosów 12 do 8. Kto może się wyłamać i opuścić Ziobrę w chwili politycznego przesilenia? „Ambicje zawsze odgrywają ogromną rolę, można też kogoś przekupić” – mówi nasze źródło ze Zjednoczonej Prawicy, jednak żadne konkretne nazwiska ziobrystów nie padają. Wiadomo jednak, że kuszenie dotyczy nie tylko Ziobry. „Niektórzy z polityków PSL, zawiedzeni brakiem fruktów z władzy, są skłonni do przejścia, bo nie wierzą już w samodzielną przyszłość ludowców” – podsumowuje nasz rozmówca, choć w PSL są w miarę pewni sejmowego stanu posiadania. Ale jeden konkret już jest. Po śmierci posłanki PSL Jolanty Fedak, mandat po byłej minister pracy w rządzie Donalda Tuska ma uzyskać… Porozumienie Jarosława Gowina. W ławach sejmowych zasiądzie Łukasz Mejza, który w wyborach startował z list ludowców, a obecnie jest radnym lubuskiego sejmiku wojewódzkiego. Jak dowiaduje się OKO.press, Mejza miał już wcześniej uzgodnić przystąpienie do Porozumienia. Otoczenie wicepremiera Gowina miało prowadzić też rozmowy na temat przejścia poszczególnych polityków PSL do ich ugrupowania. To następstwo zerwanych rozmów między Porozumieniem a PSL na temat ewentualnego wspólnego startu, gdyby wybory miały odbyć się wcześniej niż w 2023 roku. W kuluarach sejmowych wracają po świątecznej przerwie rozmowy o przeciągnięciu do klubu parlamentarnego PiS ludzi Pawła Kukiza. Od kiedy przy okazji szczytu UE wyłamali się z krytyki planów zastosowania weta i zostali wyrzuceni z Koalicji Polskiej, są wciąż do wzięcia. Politycy PiS nie próbują być subtelni w komentarzach do ewentualnego sojuszu. „Jeśli chodzi o ruch Pawła Kukiza – jesteśmy w bieżącym kontakcie parlamentarnym. Sam Paweł Kukiz mówi jaką ma filozofię istnienia w polityce, że może dogadywać się nawet z diabłem” – mówił na antenie radia Zet Radosław Fogiel, bliski współpracownik prezesa Kaczyńskiego. Sam Kukiz też niczego nie dementuje. Jak mantrę powtarza, że jest wciąż jest zainteresowany zmianą ordynacji wyborczej, obowiązkiem dostosowania się władz do wyniku referendów z progiem frekwencyjnym 30 proc. oraz wprowadzeniem sędziów pokoju i ustawą antykorupcyjną. „Niezmiennie deklaruję, że pójdę z każdym, kto te postulaty zrealizuje. Może być SLD, PO, PiS, Hołownia” – mówi OKO.press Kukiz. Jego formalny sojusz z PiS nie jest wykluczony tym bardziej, że Kukiz szczególnie krytykuje największą partię opozycyjną – Platformę Obywatelską. Lidera PO Borysa Budkę atakuje za brak jakiejkolwiek woli do podjęcia jego postulatów i twierdzi, że szef Platformy „nie odbiera nawet jego telefonów”. I taka też może być opowieść Kukiza po zacieśnieniu związków z PiS: idę z Kaczyńskim, bo nikt inny nie był zainteresowany moim programem. 19 grudnia 2020 Od czasu kryzysu, który doprowadził do przełożenia pierwotnego terminu wyborów prezydenckich z maja na czerwiec 2020, Solidarna Polska jest w ofensywie i kolejne ataki spodziewane są w już w najbliższych dniach. „Już przed świętami ludzie Ziobry wysyłali sygnały, że szykują się na ostrą dyskusję wokół swoich ustaw dotyczących sądów. Kolejny raz wracają plotki o możliwych akcjach prokuratury wokół polityków koalicji, z otoczeniem premiera włącznie” – mówi nam jeden z polityków Porozumienia. A to bez wątpienia wywoła kolejne kryzysy w i tak już trzeszczącej koalicji Zjednoczonej Prawicy. Dlatego jeszcze przed świętami o możliwych transferach mieli rozmawiać Jarosław Kaczyński z Jarosławem Gowinem. O scenariuszu wyciągania ludzi z Solidarnej Polski pisaliśmy już w połowie grudnia. Wśród koalicjantów jako sygnał ostrzegawczy przed kolejną wojną w łonie obozu władzy wskazuje się ostatni wywiad Zbigniewa Ziobry dla noworocznego wydania „Naszego Dziennika”, gazety kontrolowanej przez ojca Tadeusza Rydzyka. Minister sprawiedliwości jest jego politycznym ulubieńcem, a sam Ziobro rewanżuje się wiernym wypełnianiem jego politycznych oczekiwań. Najszerzej cytowaną wypowiedzią było potwierdzenie zamiaru głosowania w Sejmie przeciwko ustaleniom szczytu unijnego, pomimo że wicemarszałek Ryszard Terlecki ogłosił, że kierownictwo klubu parlamentarnego zarządzi dyscyplinę. Jednak ważniejsze dla polityków PiS było zaostrzenie tonu i fakt, że lider najbardziej radykalnej frakcji w koalicji nie zostawił złudzeń, że jego wrogiem numer jeden na prawicy jest premier Mateusz Morawiecki. „Nie będzie dla Ziobry lepszego pretekstu na wyjście z koalicji niż walka o zagrożoną suwerenność. Oficjalnie nigdy nie podważa autorytetu prezesa, ale premiera wskazuje jasno” – mówi nasz informator. To właśnie Morawieckiego Ziobro będzie obarczał za „zagrażające polskiej suwerenności” ustalenia grudniowego szczytu. Zaczął już w „Naszym Dzienniku”, od pierwszego zdania wskazał jasno, kto jest za to wszystko odpowiedzialny: „W wymiarze prawnym premier Mateusz Morawiecki zgodził się na połączenie budżetu Unii Europejskiej z rozporządzeniem w sprawie systemu warunkowości, pozwalającym Komisji Europejskiej arbitralnie uzależniać wypłatę funduszy unijnych od tzw. praworządności” – mówił Ziobro. Podkreślał też, że szef rządu uzyskał na to zgodę Prawa i Sprawiedliwości oraz partii Jarosława Gowina: „Premier przekonał ich, że wynegocjowane przez niego konkluzje Rady Europejskiej skutecznie zablokują użycie rozporządzenia przeciwko Polsce. Solidarna Polska natomiast uważała – i zdania nie zmienia – że tego rodzaju zgoda niezależnie od wynegocjowanych konkluzji, stwarza dla naszego państwa i suwerenności poważne zagrożenie”. Ziobro przypominał, że „zgoda premiera Morawieckiego spotkała się zdecydowanym sprzeciwem i podzieliła w tej konkretnej sprawie obóz dobrej zmiany”. Solidarna Polska chwali się swoim poparciem  w ostatnim sondażu „Rzeczpospolitej”. Patria uzyskała w nim 5,4 proc. poparcia i gdyby sondaż się potwierdził, miałaby 18 posłów w Sejmie. Dla PiS i Porozumienia, krytykowanych wprost przez Ziobrę w rozmowie z „Naszym Dziennikiem”, to kolejny sygnał do obaw, choć oficjalnie go bagatelizują. Politycy Ziobry dotąd mówili tylko o ich wewnętrznych sondażach, których nikt nie widział. Teraz jednak, po pierwszym wyniku dającym im szansę na wprowadzenie do Sejmu własnych posłów i przekroczeniu progu 5 proc., przedstawiają swoje notowania jako „rosnące”. „Cieszę się, że Polacy doceniają naszą pracę i konsekwencję w obronie wartości, którym służymy. Na pierwszym miejscu zawsze stawiamy obronę suwerenności państwa polskiego” – mówił Ziobro w gazecie ojca Rydzyka i dodawał, że przed Zjednoczoną Prawicą „wielkie wyzwania związane z dokończeniem reformy państwa, jego instytucji oraz rynku medialnego”. „Wracając do sondażu, pamiętajmy, że do wyborów jeszcze daleko, a Solidarna Polska – wbrew życzeniom opozycji – nigdzie z koalicji Zjednoczonej Prawicy się nie wybiera” – zakończył standardową deklaracją lojalności Ziobro. Jednak już użytkownicy Twittera na partyjnym profilu Solidarnej Polski tego ostatniego zdania nie mogli przeczytać, bo go tam nie zamieszczono. Władza, Zbigniew Ziobro, Rząd Mateusza Morawieckiego,
PiS chce wyplenić „gender” z Unii. Poza irytacją partnerów rząd Morawieckiego nic nie uzyska^Maria Pankowska^4 stycznia 2021^https://oko.press/pis-chce-wyplenic-gender-z-unii-poza-irytacja-partnerow-rzad-morawieckiego-nic-nie-uzyska/^Weto do budżetu UE nie udało się PiS, ale rząd nie zasypia gruszek w popiele. Na prośbę MSZ wszystkie resorty mają zgodnie bojkotować w Unii dokumenty zawierające słowo „gender". „To proste nie będzie, ale warto ten wysiłek podejmować” - przekonuje wiceminister MSZ Paweł Jabłoński. Nie warto Pod koniec grudnia 2020 „Dziennik. Gazeta Prawna” poinformował, że Ministerstwo Spraw Zagranicznych chciałoby ujednolicić stanowisko polskiego rządu w walce z „gender” na forum Unii Europejskiej. MSZ poprosiło Kancelarię Premiera, by ta wydała wszystkim resortom stosowne instrukcje. Chodzi o decyzje zapadające w Radzie Unii Europejskiej, gdzie regularnie spotykają się przedstawiciele odpowiednich ministerstw z państw członkowskich. Np. na Radzie ds. Rolnictwa i Rybołówstwa (AGRIFISH) obradują przedstawiciele ministerstwa rolnictwa, a na Radzie ds. Środowiska (ENVI) wysłannicy ministerstwa środowiska. Zgodnie z pomysłem MSZ wszystkie te delegacje mają już wkrótce zgodnie bojkotować dokumenty Rady, w których pada słowo „gender”. „Chodzi o ujednolicenie stanowisk resortów. Do tej pory zdarzało się, że były różne podejścia poszczególnych ministerstw” – powiedział PAP wiceminister spraw zagranicznych Paweł Jabłoński. PiS nie udało się weto do budżetu UE i zablokowanie mechanizmu „pieniądze za praworządność”. Wymyślił więc sobie nowe pole walki o „polską suwerenność”. 30 lipca 2020 „Uważamy, że należy przestrzegać Traktatu o UE, a zatem trzymać się pojęć, które się w nim znajdują – a nie wprowadzać nowe, które nie mają oparcia we wiążących aktach prawa unijnego” – tłumaczył Jabłoński. Słowo „gender” rzeczywiście nie występuje w traktatach. Art. 2 Traktatu o UE wśród wartości Unii wymienia równość kobiet i mężczyzn. Artykuł 23 Karty Praw Podstawowych mówi, że równość tę „należy zapewnić we wszystkich dziedzinach, w tym w zakresie zatrudnienia, pracy i wynagrodzenia”. Politycy PiS zapowiadają, że będą naciskać, by Unia trzymała się angielskiego sformułowania „equality between women and men”. Problem w tym, że jego bliski synonim – „gender equality” – występuje w tysiącach unijnych dokumentów, nazwach i opisach stanowisk. Większość z nich jest oficjalnie tłumaczona na język polski, przy czym „gender” po polsku oznacza najczęściej po prostu „płeć”. Innym określeniem płci w języku angielskim jest słowo „sex”. Angielskie „gender” i „sex” to wyrazy bliskoznaczne, używane zamiennie. Różnicę widać, gdy występują obok siebie – wtedy „gender” może oznaczać płeć kulturową (tę, z którą walczy PiS), a „sex” biologiczną. Wciąż jednak „gender equality” to po polsku po prostu „równość płci”, a jedna z unijnych polityk – „gender mainstreaming” – „uwzględnienie problematyki płci”. Próba wyrugowania takich zwrotów jest skazana na porażkę i z całą pewnością nie spotka się ze zrozumieniem pozostałych państw członkowskich. Do Polski pod rządami PiS zdążyła już przylgnąć łatka „homofoba Europy” i to mimo tłumaczeń przedstawicieli tego rządu, że chodzi o ideologię, a nie o ludzi. Jeśli rząd przyjmie antygenderowe wytyczne, zostaniemy krajem, któremu nie podoba się „równość płci”. 28 lipca 2020 Gdy w wyszukiwarce unijnych dokumentów EUR-Lex wpiszemy słowo kluczowe „gender”, otrzymujemy imponujący wynik: 9275 dokumentów. W tym m.in. gotowe akty prawne, umowy międzynarodowe, rezolucje instytucji UE czy orzecznictwo Trybunału Sprawiedliwości UE. Nie wszystkie dotyczą bezpośrednio kwestii równości płci. Zgodnie z priorytetami Unii wszystkie te dokumenty zwracają uwagę na problematykę równości płci. Wbrew narracji polityków PiS i Solidarnej Polski „gender” to w Unii nie najnowsza moda. W bazie danych znajdziemy choćby komunikat KE do Rady z 1985 roku, w którym mowa jest o „gender-based stereotypes”, czyli „stereotypach związanych z płcią”. Od roku 2000 słowo to zawierają już setki dokumentów rocznie. Politycy PiS nie powinni mieć problemu z nazwą portfolio komisarz Heleny Dalli (komisarz ds. równości), ale już w jej gabinecie są osoby dedykowane do „gender equality”. Tą kwestią zajmuje się też jedna z komisji Parlamentu Europejskiego – Komisja Praw Kobiet i Równouprawnienia (FEMM) – po angielsku „Committee on Women’s Rights and Gender Equality”. W rezolucji z połowy grudnia 2020 Parlament apelował o utworzenie formatu Rady poświęconego właśnie temu tematowi. „Gender” ma w nazwie także Europejski Instytut ds. Równości Mężczyzn i Kobiet czyli European Institute for Gender Equality. Jak na razie nie wiadomo, jak Kancelaria Premiera odniesie się do pomysłu MSZ. Jeśli jednak ministerstwa miałyby rzeczywiście konsekwentnie blokować dokumenty, w których jest mowa o „gender”, to warto uzmysłowić sobie skalę takiego przedsięwzięcia. Rządzących czeka na unijnym forum naprawdę dużo pracy. Nawet gdy weźmiemy pod uwagę wyłącznie te teksty, na temat których wypowiada się Rada UE – a zatem także polski rząd – dostaniemy 1714 wyników, w tym 108 w samym 2020 roku. Co gorsza polskie „weto” do takich dokumentów będzie mało skuteczne. Przy tworzeniu aktów prawnych Rada najczęściej głosuje większością kwalifikowaną (czyli potrzeba głosów co najmniej 15 z 27 państw). Sprzeciw Polaków może więc przejść bez echa. Zwłaszcza że PiS dotychczas rzadko mógł liczyć nawet na swoich największych sojuszników – Węgrów. Tam, gdzie potrzebna jest jednomyślność – czyli np. wtedy, gdy Rada przyjmuje wspólne konkluzje – zwykle nie ma mowy o stanowieniu prawa. Ewentualne weto ma więc znaczenie czysto symboliczne i jeden skutek – rosnącą irytację partnerów w UE. Rada nauczyła się już zresztą reagować na polski sprzeciw. Po prostu przyjmuje konkluzje jako dokument danej prezydencji popierany przez pozostałe kraje, a nie jako oficjalne stanowisko Rady lub całej UE. Taka formuła osłabia nieco znaczenie dokumentu, ale pozwala Unii kontynuować pracę. Przyznał to zresztą pośrednio sam wiceminister Jabłoński: „Oczywiście to proste nie będzie, ale warto ten wysiłek podejmować, bo istnieje ryzyko, że metodą faktów dokonanych będzie dochodziło do reinterpretacji traktatów”. Swoją antygenderową ofensywę rząd PiS rozpoczął jeszcze w październiku 2020 roku. To wtedy Polska, jako jedyny z 27 krajów Unii, odmówiła podpisania się pod wspólnym stanowiskiem Rady w sprawie regulacji dotyczącej sztucznej inteligencji. Bo zawarto w nim właśnie zwrot „gender equality”. W grudniu 2020 Polska, razem z Węgrami i Bułgarią, zablokowała przyjęcie przez Unię Planu Działania w sprawie Równości Płci (ang. Gender Action Plan). Choć był on przyjmowany już po raz trzeci, a wcześniej nie zgłaszała sprzeciwu. O „ujednolicenie stanowisk resortów” w sprawie gender miało od dawna zabiegać ministerstwo sprawiedliwości. Ziobryści byli pionierami wetowania „lewackich ideologii” w Unii. W październiku 2018 roku opisywaliśmy, jak Polska na życzenie Zbigniewa Ziobry blokowała raport Rady UE z realizacji Karty Praw Podstawowych, bo zawierał on wzmiankę o osobach LGBTI. 11 października 2018 „Od wielu miesięcy zwracamy uwagę na fakt wpisywania nawet do nieistotnych dokumentów unijnych pojęcia »gender«, które po przyjęciu konwencji stambulskiej może mieć istotne konsekwencje dla prawa unijnego”– tłumaczył DGP wiceminister sprawiedliwości Sebastian Kaleta (UE ma w planach ratyfikowanie konwencji jako wspólnota, na razie tylko ją podpisała). Solidarna Polska ramię w ramię z Ordo Iuris naciska na premiera, by ten wypowiedział konwencję stambulską (Polska ratyfikowała ją samodzielnie w 2015) i lobbuje za przyjęciem alternatywnej deklaracji „Tak dla rodziny, nie dla gender”. Mateusz Morawiecki odesłał wniosek o wypowiedzenie konwencji do zamrażarki w TK. Ale zaangażowanie wiceministra Jabłońskiego z MSZ (który w Ordo Iuris był analitykiem prawnym) pokazuje, że partia Kaczyńskiego również ma swoich „antylewackich” kamikaze i nie zamierza pozostać w tyle za ziobrystami. Kobiety, Świat, Władza, Zbigniew Ziobro, Mateusz Morawiecki, Zbigniew Rau, Unia Europejska, Ministerstwo Spraw Zagranicznych, Ministerstwo Sprawiedliwości, Ordo Iuris,
Są przekonani, że walczą przeciw niewolnictwu i segregacji. Antyszczepionkowcy w Polsce^Anna Mierzyńska^4 stycznia 2021^https://oko.press/antyszczepionkowcy-w-polsce/^Ruch antyszczepionkowy w Polsce to szybko rozrastający się rynek medialno-biznesowy. Niektórzy czerpią z niego zyski finansowe, inni budują pozycję polityczną, kolejni – rozpoznawalność w mediach społecznościowych. Raport z sieci. Część I - politycy Spór o szczepionki przeciwko COVID-19 sprawia, że grupa odbiorców antyszczepionkowej propagandy rośnie z dnia na dzień. W raporcie z monitoringu anglojęzycznej części ruchu anti-vax zidentyfikowano 409 kluczowych kont z 58 milionami followersów. W Polsce wyodrębniłam 25 najbardziej popularnych kont i kanałów informacji, aktywnie i systematycznie rozpowszechniających treści antyszczepionkowe. Tylko na Facebooku mają one w sumie 1,66 miliona followersów, dochodzą do tego tysiące subskrypcji na You Tube. W ilościowym przybliżeniu wygląda to tak, jakby antyszczepionkowcy mieli wpływ na wszystkich mieszkańców Warszawy. Część polityczną ruchu tworzy w Polsce Konfederacja, drugą część – obywatelscy aktywiści, którzy nie tylko chodzą na protesty, ale też budują własne kanały informacyjne. Są również: Mają do kogo się zwracać: według badań mniej więcej połowa Polaków nie zamierza się szczepić przeciwko COVID-19 lub waha się, czy to zrobić. To daje ogromne możliwości oddziaływania. 21 grudnia 2020 Ruch, znany na świecie jako anti-vax, rozwija się obecnie intensywnie w całej Europie i Stanach Zjednoczonych. Od dawna jest wspierany przez propagandę rosyjską, która teraz również nie próżnuje. Monitorujący jej działania unijny zespół East StratCom Task Force wykazał niedawno, że kremlowska narracja zmierza do podważania zaufania wobec szczepionek zachodnich firm po to, by podkreślać niezawodność preparatu rosyjskiego, o nazwie Sputnik V. Mowa wręcz o bombardowaniu odbiorców, także w krajach zachodnich, nieprawdziwymi informacjami na temat szczepionki firmy Pfitzer, która już jest używana podczas akcji masowych szczepień w całej Unii, również w Polsce. Tym razem mamy jednak do czynienia z sytuacją, gdy Rosjanie wykorzystują istniejący ruch, a nie realizują własną operację. Te rosyjskie narracje są szeroko rozsiewane przez antyszczepionkowców w różnych państwach, ale mają oni także własne pomysły przekazowe. Drugim kluczowym ośrodkiem anti-vax są Stany Zjednoczone. Jak wskazują badacze z międzynarodowej organizacji pozarządowej Center for Countering Digital Hate, którzy szczegółowo monitorowali najważniejszych anglojęzycznych przedstawicieli ruchu anti-vax w mediach społecznościowych, aktywiści antyszczepionkowcy opracowali wyrafinowane metody wpływania na ludzi, także na tych, którzy się wahają. Ich bieżąca narracja opiera się na trzech tezach: Te tezy są elastycznie dostosowywane do potrzeb lokalnych, mają więc różne rozwinięcia w każdym państwie, by jak najlepiej oddawały nastroje odbiorców. Prawdopodobnie właśnie dlatego polscy działacze raczej nie twierdzą, że są całkowicie przeciwko immunizacji, lecz optują za jej dobrowolnością i wyolbrzymiają związane z nią kontrowersje. To lepiej pasuje do polskiej specyfiki. Dla osób, które nie są pewne co sądzić o szczepieniach, powstają w sieci specjalne „przestrzenie”: grupy, fora, kanały, strony, na których można dyskutować o swoich wątpliwościach – są te grupy niestety znacznie łatwiej dostępne niż ich proszczepionkowe odpowiedniki, także związani z nimi aktywiści reagują szybciej. Dlatego przynajmniej część ludzi wahających się trafia właśnie do nich – i już zostaje z coraz mocniej wbudowanym przekonaniem, że szczepionce przeciwko COVID-19 nie można ufać. W jaki sposób antyszczepionkowcy (i osoby protestujące przeciwko obostrzeniom związanym z pandemią, w Polsce te dwie grupy praktycznie się połączyły) wpływają na Polaków? Od miesięcy przyglądam się ich sposobom działania. W tej części raportu opiszę aktywność polityków. Druga część zostanie poświęcona aktywistom spoza świata polityki. 20 grudnia 2020 30 grudnia na Placu Wolności w Łodzi manifestuje grupa ludzi. Wielu w kombinezonach i białych maskach, zakrywających całe twarze, lecz uwagę przechodniów przykuwają ci, którzy występują w pasiakach, jak więźniowie z obozów koncentracyjnych. To oni idą na czele marszu – z transparentem, który graficznie wydrukowano tak, by przypominał bramę nad obozem koncentracyjnym w Auschwitz. Tam był napis: „Arbeit macht frei” (praca czyni wolnym), w Łodzi na transparencie widnieje: „Szczepienie czyni wolnym”. To historyczne nawiązanie do zbrodni nazistowskich Niemiec jest świadome, także mężczyzna przemawiający na początku manifestacji wprost porównuje obecną sytuację z sytuacją Żydów podczas II wojny światowej.  Protestujący idą przez centrum Łodzi w milczeniu, słychać tylko płynącą z głośnika dramatyczną muzykę i hasła: „Poddaj się normalności. Wygnaj przeciwników masek. Tylko samotność jest bezpieczna. Upewnij się, że jesteś w izolacji. Bądź zawsze posłuszny. Szczepienie to dobrodziejstwo. Unikaj bliskości już na zawsze. Umieranie w samotności jest dobrym uczynkiem”. To protest antyszczepionkowców i antypandemistów, nazywany „marszem niewolników”. Tego rodzaju manifestacje odbyły się już w kilku polskich miastach, między innymi w Szczecinie, Poznaniu, Żywcu, Krakowie, Gorzowie Wielkopolskim. Łódzki marsz zorganizowała dwójka antyszczepionkowych aktywistów, w tym Piotr Jawornik, jeden z liderów Ogólnopolskiego Stowarzyszenia Wiedzy o Szczepieniach Stop NOP i nowopowstałej Fundacji „Stop NOP – wolność i zdrowie”, jednocześnie asystent posła Konfederacji Grzegorza Brauna. Jest prawą ręką szefowej obu tych organizacji Justyny Sochy, też asystentki Brauna. Są najbardziej znanymi aktywistami ruchu antyszczepionkowego w Polsce. Dla skrajnie prawicowych polityków związani z ich organizacjami ludzie są istotną ilościowo grupą: fanpage stowarzyszenia ma prawie 153 tys. followersów, fanpage Justyny Sochy – 42 tys., facebookowa grupa Stop NOP – 69 tys. członków, kolejna grupa, powiązana z fanpage’em stowarzyszenia, Komisja śledcza COVD-1984 – 64 tys. członków. Zarówno Grzegorz Braun, jak i inni politycy Konfederacji coraz intensywniej włączają się w reprezentowanie tej części polskiego społeczeństwa, która uważa pandemię za oszustwo, a szczepienia za zagrożenie. Robią to sprytnie – większość Konfederatów nie występuje wprost przeciwko immunizacji, protestują natomiast przeciw „ograniczaniu wolności”, jakie ich zdaniem ma zamiar wprowadzić rząd wobec osób, które się nie szczepią. Poseł Braun i były poseł Jacek Wilk używają także wprost określenia, że masowe szczepienie Polaków to „eksperyment medyczny”. 17 grudnia 2020 18 grudnia w Sejmie odbywa się posiedzenie Parlamentarnego Zespołu ds. Bezpieczeństwa Szczepień Ochronnych Dzieci i Dorosłych. To zespół złożony z trzech posłów Konfederacji: Janusza Korwin-Mikke, Grzegorza Brauna i Konrada Berkowicza. Od utworzenia w grudniu 2019 roku odbyły się tylko trzy posiedzenia, za to grudniowe jest międzynarodowe. Bierze w nim udział (zdalnie) główny antyszczepionkowiec na świecie, Amerykanin Robert F. Kennedy Jr. Najpierw dziękuje aktywistom z Polski, potem opowiada szereg teorii spiskowych na temat różnych szczepień, a na koniec apeluje: „Jeśli byliście kiedyś w rzeźni, a wiem, że w Polsce jest wiele rzeźni, bo produkujecie najlepszą kiełbasę na świecie, w amerykańskich rzeźniach jest duża przestrzeń, gdzie zgromadzone są krowy, a stamtąd są zaganiane do zwężającego się przejścia, które prowadzi na ubój. Dokładnie to robi się teraz z nami i szczepionką. Wyjście będzie coraz węższe i węższe, aż wszyscy będziemy musieli wejść do środka. Nie możemy sobie na to pozwolić. Nie możemy być jak bydło czy jak owce” – mówi. A następnie wzywa do walki: „Zwracam się do wszystkich moich przyjaciół w Polsce i w Europie: stańmy ramię w ramię, będę z Wami na barykadach, nie możemy składać broni, tylko iść do przodu, depcząc, jeśli trzeba. Bo nie chcemy stanąć w tej kolejce na rzeź i ginąć jak owce. Stańmy więc do walki!”. Film z jego wystąpieniem oczywiście trafia do sieci, udostępnia go szereg kont i kanałów informacyjnych, na czele z Grzegorzem Braunem i jego partią Konfederacją Korony Polskiej. Do 3 stycznia nagranie zostało wyświetlone ponad 300 tys. razy.  Grzegorz Braun pochwalił się posiedzeniem zespołu parlamentarnego w skrajnie prawicowej telewizji internetowej wRealu24 (479 tys. subskrypcji na YT, 148 tys. wyświetleń opisywanej rozmowy z Braunem w ciągu 3 dni). O akcji szczepień w Polsce powiedział: „Cała operacja zainicjowana i forsowana przez władze RP nie ma podstaw merytorycznych, logicznych, medycznych, ani podstaw prawnych. Jest nielegalna, kryminalna w swoim charakterze, jeśli bowiem wszystko to nosi znamiona eksperymentu medycznego na Polakach, to jest to przestępstwo. (…) Gromadzimy dziś materiał procesowy. (…) Nie chodzi o zdrowie, nie chodzi o fakty, chodzi o masową akwizycję specyfiku, którego fachowcy nie nazywają nawet szczepionką, bo to nie jest szczepienie, tylko terapia genowa, wszystko na to wskazuje”. Po czym wysnuł teorię o segregacji Polaków: „Mówimy: stop segregacji sanitarnej. Trzeba powstrzymać ten apartheid pandemiczny, dzielenie Polaków i innych ludzi na globusie na kategorię: ludzi i podludzi, lepszych i gorszych, w zależności od tego, kto zaakceptuje, z jakim entuzjazmem, tę procedurę eksperymentalną”. 16 grudnia 2020 Braun posługuje się najbardziej nieprawdopodobnymi porównaniami ze wszystkich polityków Konfederacji, jednak przekaz jego partyjnych kolegów idzie w tym samym kierunku. Mniej kwieciste, ale również bardzo krytyczne i podważające bezpieczeństwo szczepionek opinie polityków, np. Jakuba Kuleszy, Michała Wawra, Witolda Tumanowicza, Dobromira Sośnierza, Jacka Wilka, cieszą się na Facebooku dużą popularnością. Posty z ich wypowiedziami od początku grudnia lądują na wysokich miejscach w zestawieniach najpopularniejszych sieciowych wzmianek nt. szczepień. Przed świętami Bożego Narodzenia to Konfederacja była liderem internetowej dyskusji na ten temat. W okresie poświątecznym, gdy zaczęła się akcja szczepień w służbie zdrowia, układ się nieco zmienił: na pierwszych miejscach zestawień znalazły się duże media oraz konta instytucji publicznych (głównie Ministerstwa Zdrowia i Kancelarii Premiera), ale Konfederacja wciąż lokowała się w pierwszej dziesiątce najpopularniejszych kont na Facebooku. 28 grudnia na fanpage’u tej partii opublikowano post mówiący o tym, że szczepionka przeciwko COVID-19 „nie daje gwarancji bezpieczeństwa”, ze stanowiskiem zawartym w ostatnim akapicie wpisu: „Jako Konfederacja opowiadamy się za dobrowolnością szczepień na COVID-19! Za realną, pełną dobrowolnością. Czyli przeciwko przymusowi szczepień na koronawirusa, ale również przeciwko odgórnemu ograniczaniu osobom niezaszczepionym możliwości normalnego funkcjonowania”.  Ten wpis został udostępniony ponad 2 tysiące razy, wygenerował 8,5 tys. reakcji i komentarzy. Inny, z 8 grudnia, z wypowiedzią Witolda Tumanowicza, o „szalonym tempie przygotowania szczepionki na COVID-19”, i rzekomo niezakończonymi badaniami czy brakiem badań interakcji szczepionki z innymi lekami – 6,7 tys. reakcji, tysiąc udostępnień. Popularne były też wypowiedzi posła Jakuba Kuleszy, przewodniczącego sejmowego koła Konfederacji, który protestował przeciwko „segregacji ludzi na tych, którzy się zaszczepili i na tych, którzy nie przyjęli szczepionki”, a rzeczniczce Lewicy Annie Marii Żukowskiej proponował: „Niech pani sama będzie królikiem doświadczalnym ws. szczepionki na COVID-19, ale nie zmusza do tego milionów Polaków.” (5 tys. reakcji, 500 udostępnień). Zaznaczmy: żaden z wymienionych posłów nie jest lekarzem. Konfederacja ostatnio buduje swoją pozycję na Facebooku właśnie dzięki podkreślaniu wątpliwości co do szczepień. Widać to, gdy za pomocą narzędzia Sotrender porównamy grudniowe wyniki aktywności odbiorców na kontach wszystkich partii i ich liderów. Poza jednorazowymi pikami popularności Szymona Hołowni i (niższymi) Rafała Trzaskowskiego, ugrupowanie skrajnej prawicy dominuje, osiągając kilkukrotnie wyższe wyniki dziennego zaangażowania odbiorców niż pozostali aktorzy sceny politycznej.  Co jeszcze ważniejsze, na sześć najpopularniejszych postów politycznych z ostatniego miesiąca, cztery należą do Konfederacji i wszystkie dotyczą szczepień. Ta sama partia odnotowała też w tym okresie najwyższy przyrost fanów, choć jednocześnie jej niedawny kandydat na prezydenta Krzysztof Bosak zaliczył wyraźny spadek zainteresowania. Cóż, akurat on nie wypowiada się tak kwieciście na temat szczepień, jak jego koledzy, a w radiowej Trójce powiedział nawet, że „osoby, które uważają, że to jest dla nich dobre rozwiązanie, pewnie powinny się zaszczepić”. Konfederacja zyskuje w internecie na tym, że jest dziś jedynym ugrupowaniem w Polsce, które jednoznacznie staje po stronie antyszczepionkowców i osób wahających się. Nie stara się rozwiać wątpliwości, lecz je podsyca. Potencjalnymi odbiorcami jej narracji nie są wcale członkowie wąskiej społecznej niszy, lecz rosnąca grupa Polaków, która według różnych sondaży może stanowić nawet połowę społeczeństwa. 8 grudnia 2020 Wśród polityków skrajnej prawicy są też tacy, którzy w ruchu antyszczepionkowców i antypandemistów zobaczyli nie tylko polityczne możliwości. Jacek Wilk, były poseł, zawodowo adwokat, od kilku miesięcy prowadzi stronę internetową tarczawilka.pl. Promuje na niej swoje szkolenia, książki i porady prawne, do kupienia online, adresowane do tych, które nie chcą się szczepić lub nie zamierzają stosować się do antypandemicznych obostrzeń, wprowadzanych przez rząd. Najnowsza książka reklamowana jest jako ta, która „obroni Cię przed nielegalnymi szczepieniami”. Na reklamującej ją stronie czytamy: „»Czeka nas segregacja prawna na osoby zaszczepione i niezaszczepione. Akcja masowych szczepień, którą planuje rząd jest jawnym eksperymentem medycznym!« – adw. Jacek Wilk. Publikacja rozpatruje temat szczepień na wypadek epidemii. Pozycja obowiązkowa dla osób zmuszanych (pośrednio lub bezpośrednio) do dokonania szczepienia – wbrew ich woli lub z naruszeniem ich prawa do świadomej i poinformowanej zgody. (…) To druga część bestsellerowej serii publikacji prawniczych, które jako pierwsze w Polsce zabezpieczają przed nielegalnym przymusem szczepień”. Bestseller można kupić za 39 zł, a z autografem i dedykacją autora – za 49 zł (w promocji).  Co istotne – nikt dziś w Polsce nie zmusza do szczepień przeciwko COVID-19. Immunizacja jest dobrowolna, a choć rząd mówi o możliwości wprowadzeniu przywilejów dla osób zaszczepionych (np. możliwości chodzenia bez maseczek w miejscach publicznych), są one dziś jedynie rozważaną opcją. To nie przeszkadza Wilkowi sprzedawać książki „dla osób zmuszanych” do szczepień. W jego ofercie jest też szkolenie „Czy musisz się zaszczepić? Jak chronić siebie i bliskich przed nielegalnym przymusem szczepień?”, za 49,90 zł. Za kupnem mają przemawiać m.in. argumenty medyczne: „Kupowana szczepionka nie przeszła badań klinicznych III i IV fazy. Dlatego też nie mamy pewności, że jest ona bezpieczna. Masowe podawanie takiej szczepionki może nosić znamiona eksperymentu medycznego. Tymczasem prawo zakazuje stosowania na kimkolwiek takich eksperymentów – także medycznych – bez jego uprzedniej, wyraźnej i jednoznacznej zgody” – napisano w opisie szkolenia. Zdementujmy od razu: szczepionka firmy Pfitzer przeszła III fazę testów (zakończono ją w listopadzie), zaś badania IV fazy każdego preparatu to tzw. badania porejestracyjne, prowadzone, gdy preparat jest już dostępny na rynku, m.in. przez zbieranie danych od osób zaszczepionych. Na stronie Wilka są też inne kursy, np.:  Presja, przymus, obłęd, zakazy, pozwy – taki obraz sytuacji obywatela w pandemicznej Polsce rysuje były poseł, szybko wytwarzając w odbiorcy poczucie, że musi on bronić się wszelkimi możliwymi sposobami przed „eksperymentem medycznym”. O tym, że chodzi o ochronę własnego zdrowia przed mocno nieprzewidywalnym wirusem – cisza. „Stworzyłem projekt #TarczaWilka na ratunek polskim obywatelom walczącym z głupimi obostrzeniami, wydałem trzy książki, zaprosiłem Państwa na szkolenia webinarowe, rozpocząłem proces zbiorowy przeciwko Skarbowi Państwa… a kolejne projekty są w trakcie realizacji. Pracowity rok pełen satysfakcji z niesionej pomocy. Jedno »dziękuję« ze strony osoby pokrzywdzonej za brak maseczki warte jest więcej niż godziny spędzone na mównicy sejmowej” – napisał na FB Jacek Wilk, podsumowując miniony rok. Ceny przy ofercie na jego stronie internetowej świadczą o tym, że jednak nie robił tego wszystkiego za „dziękuję”. Ruch antyszczepionkowców to rosnący rynek. Przede wszystkim informacyjny, propagandowy i polityczny, z którego korzysta dziś Konfederacja. Ale to także rynek zbytu. W internecie można kupić nie tylko porady prawne, szkolenia czy książki, są również koszulki z antyszczepionkowymi hasłami. Zaś nowi, społecznościowi liderzy na takich treściach budują swoją popularność. Jeszcze inni sprzedają dzięki nim produkty medycyny alternatywnej. O tego rodzaju działaniach – już w drugiej części raportu o ruchu antyszczepionkowym w Polsce.  Ten artykuł nie zajmuje się fact-checkingiem treści, rozpowszechnianych przez ruch anti-vax. Dementi nieprawdziwych informacji nt. szczepień można znaleźć w innych artykułach OKO.press oraz na innych polskich stronach fact-checkingowych, np. Sprawdzam AFP, Konkret24, Demagog.org. Media, Propaganda, antyszczepionkowcy
Ciemny salonik Marszałek i nadzieja, że będzie dobrze. Urszula Zielińska o pierwszym roku w Sejmie^Urszula Zielińska^4 stycznia 2021^https://oko.press/ciemny-salonik-marszalek-i-nadzieja-ze-bedzie-dobrze/^To, co daje mi nadzieję i czego nie widać w telewizji, to całkiem spora grupa posłanek i posłów z różnych grup politycznych, która współpracuje ze sobą na komisjach, a potem na ulicy, na demonstracjach i komendach policji - pisze posłanka Urszula Zielińska z Zielonych Nowych posłów i posłanki w polskim parlamencie poprosiliśmy, by opowiedzieli o pierwszym roku w Sejmie: nadziejach, rozczarowaniach i kulisach swojej pracy. Dziś tekst posłanki Urszuli Zielińskiej z Zielonych i Koalicji Obywatelskiej Kiedy piszę ten tekst, trwa noc sylwestrowa i tak zwana “godzina policyjna”. W centrum Warszawy Obywatele RP otoczeni policją egzekwują swoje konstytucyjne prawo do stania na chodniku. Funkcjonariusze otaczają ich małym kordonem. Chyba chcą legitymować. Sytuacja może rozwinąć się w każdy możliwy sposób. Niewielu ma dziś jasność co do swoich obywatelskich praw, nawet – a może zwłaszcza? – policja tej jasności od dawna już nie ma. Jest zakaz przemieszczania się, czy go nie ma? Czy premier go wprowadził, czy jednak odwołał? Jeśli jednak wprowadził, to czy miał do tego prawo? Ta sytuacja, wydawałoby się groteskowa, jest smutna i groźna. Dobrze obrazuje to, co działo się przez ostatni rok w moim kraju. 27 grudnia 2020 Jak do tego doszło? I co jest kluczem do zmiany? Na chwilę cofnę się o trzy i pół roku. Lipiec 2017. Siedzę na krawężniku ulicy Wiejskiej i patrzę na lśniący ciepłym światłem budynek Sejmu. Właśnie skończył się wielki protest w obronie praworządności. Przez Warszawę przetoczyły się tysiące ludzi z transparentami. Wznosili okrzyki przeciwko zawłaszczaniu sądów przez super-prokuratora Ziobrę. Przyszli tu ze świecami, śpiewali hymn, było uroczyście i wzruszająco. Niestety, po północy Sejm przegłosował pakiet ustaw o sądach. Przegraliśmy. Jeszcze nigdy polityka nie dotknęła mnie tak osobiście. Ale czuję, że nie tylko mi odebrano resztki nadziei, że państwo w którym mieszkam, będzie sprawiedliwe. Jak ma być, jeśli o naszym losie decydować ma jeden człowiek? W dodatku człowiek, który nienawidzi ludzi takich jak ja, takich jak moi bliscy? 25 grudnia 2020 To był przełomowy moment. Postanowiłam, że muszę być bardziej skuteczna. Zapisałam się do Zielonych – jedynej partii, pod której programem mogłam w całości się podpisać. Pracowałam w każdej chwili wolnej od pracy zawodowej, w każdy weekend i podczas każdego urlopu. Wystartowałam w jednych, drugich wyborach. W kolejnych zostałam posłanką. Już w pierwszym miesiącu kadencji dostałam pierwszą karę od Marszałek Sejmu. Zaczęło się w momencie wyboru sejmowej reprezentacji do pseudo Trybunału Konstytucyjnego. Prof. Krystyna Pawłowicz i jej partyjny kolega Stanisław Piotrowicz uzyskali nominacje. Oboje zasłużeni w rujnowaniu niezawisłego wymiaru sprawiedliwości. Chyba z poczucia bezsilności postanowiłyśmy z moją sejmową koleżanką, posłanką Klaudią Jachirą, zrobić literiadę. W mgnieniu oka dołączyły Iwona Hartwich, Magda Filiks i Henryka Krzywonos – posłanki znane z ulicznych protestów i twardych charakterów. Podczas ogłaszania nominacji kolejnych kandydatów wychodziłyśmy pod mównicę sejmową, w ciszy unosząc nad głowami litery układające się w słowo HAŃBA. Wymowny, milczący protest. Schodziłyśmy na moment, żeby po chwili znów wmaszerować przy kolejnym kandydacie, który naszym zdaniem nigdy w TK nie powinien się znaleźć. Wzywam panie do ciemnego saloniku! – wykrzyknęła w końcu groźnie pani Marszałek Witek. Dokąd? Do ciemnego… saloniku? – patrzyłyśmy pytająco na kolegów starszych stażem. Marszałek nie ma żadnej podstawy do wzywania was na dywanik w ten sposób – pospieszyli z pomocą. Ach, czyli znów bez żadnego trybu. No więc nie idziemy – postanowiłyśmy. I pewnie uszłoby to nam na sucho, gdyby nie… Konstytucja. Już na kolejnym posiedzeniu, podczas pierwszego czytania tzw. ustawy kagańcowej, zbulwersowana treścią wystąpienia przedstawiciela wnioskodawców wstałam z miejsca i w milczeniu rozwinęłam nad głową szalik z nadrukiem Konstytucja. Moi sąsiedzi z sejmowej ławy, posłowie Jachira i Łącki, natychmiast solidarnie dołączyli. Proszę siadać, naruszają państwo powagę Sejmu! Zostaniecie ukarani finansowo! – grzmiał marszałek Terlecki. Powagę Sejmu? Szalikiem z nadrukiem Konstytucja? – pomyślałam. I tak szalik z Konstytucją i milczący protest z literami „Hańba” okazały się być gorszące dla Marszałków tego Sejmu. Bardziej gorszące niż gesty posłanki Lichockiej, wystąpienia posła Kaczyńskiego bez żadnego trybu, czy reasumpcje głosowań na polityczne życzenie. Karę finansową, obniżenie miesięcznej pensji o 20 proc., przyjęłam jak wyróżnienie. Do Sejmu poszłam po kilka ważnych spraw. Przyznam szczerze, że planując kadencję poświęconą sprawom klimatu, nie przypuszczałam, że znaczną część pierwszego roku w Sejmie spędzę… poza nim, na protestach, walcząc o podstawowe prawa. I choć wiedziałam, że władza nakręca narrację brutalności, to nie sądziłam, że moim codziennym dylematem będzie decyzja, czy być na głosowaniu, czy biec na komendę, by bronić zatrzymanych protestujących. 21 grudnia 2020 Czy iść na komisję środowiska czy jechać do więzienia, w którym dwudziestolatka skazuje się na świąteczny areszt? Czy walczyć o poprawkę na komisji energii, czy iść na równoległą komisję spraw wewnętrznych, bo tam Komendant Główny ma wyjaśniać dlaczego antyterroryści biją ludzi na protestach kobiet. A może w ogóle wyjść z tego budynku, który zmieniono w całkowitą atrapę demokratycznej instytucji? Za każdym razem, gdy przychodzi mi to na myśl, sięgam po moją wyborczą ulotkę i przypominam sobie o liście “kilku ważnych spraw”.  Jako priorytet pomagam na protestach i w komisariatach. Bez poszanowania praw i wolności człowieka, bez praworządności, nie wprowadzimy zmian istotnych dla klimatu. 20 września 2020 Ale kryzys klimatyczny nie poczeka, więc czas dla klimatu musi się znaleźć. Już na pierwszym posiedzeniu Sejmu razem z Małgorzatą Tracz, przewodniczącą Partii Zieloni i posłem Tomaszem Aniśko składamy nasz pierwszy projekt w tej kadencji. To projektu uchwały o kryzysie klimatycznym.  Kryzys? Jaki kryzys? – dziwi się posłanka Prawa i Sprawiedliwości. Okresy gorące zdarzały się w historii ludzkości, tak jak i ery lodowe, to minie – argumentuje inny poseł. Wiedzą państwo, ile to będzie kosztowało? – pyta retorycznie podsekretarz stanu z Ministerstwa Klimatu. Opiniujemy ten projekt jednoznacznie negatywnie – kwitują. Niezrażeni, wnioskujemy o debatę o suszy i planie jej zapobiegania. Wniosek ląduje w koszu. Tej wiosny susza jest wyjątkowo dotkliwa. Kiedy w styczniu płonie Australia, wnioskujemy o debatę o stanie przygotowania do coraz częstszych pożarów w Polsce. Dostajemy namiastkę dyskusji w komisji. Kilka tygodni później płonie Biebrzański Park Narodowy. Niegdyś mokradła, dziś wyschnięta na wiór łąka podszyta torfem łapie ogień z prędkością wiatru. Jadę na miejsce, interweniuję w sprawie brakujących śmigłowców gaśniczych, chcę analizy i wniosków na przyszłość. Po drodze dowiaduję się, że większość polskich parków narodowych, w tym Biebrzański, od dekad nie posiada wymaganych ustawą planów ochrony. Składam serię interpelacji, podnoszę temat na Komisji. To ważne, by wprowadzać te wątki do debaty parlamentarnej. Kropla drąży skałę.  Z pandemią nie jest inaczej. Kiedy na świecie pierwsze rządy formują zespoły kryzysowe do walki z epidemią, składamy pilne wnioski o podobną mobilizację w Polsce. Kolejne ugrupowania na czele z moim Klubem Koalicji Obywatelskiej składają kolejne projekty ustaw, które kolejno lądują w koszu na śmieci. Epidemia? Jaka epidemia? – słyszymy w odpowiedzi. Dwa miesiące później mamy nie tylko epidemię, ale pandemię! I żadnego planu. W specustawie napisanej “na szybko” i procedowanej ekspresem, partia rządząca oprócz pomocy, próbuje przemycić wybory kopertowe. A oprócz tego dla premiera rządu – szerokie możliwości wydawania poleceń każdej spółce, nawet bez umowy. Dla deweloperów – możliwość zbudowania wszystkiego wszędzie, bez zezwoleń. Dla samorządów – możliwość wyrzucenia dowolnej ilości śmieci gdziekolwiek. Dla Polskiego Funduszu Rozwoju – możliwość zlecenia zagranicznym spółkom przejęcia wierzytelności polskich spółek bez przetargu i bez informacji publicznej. Składam poprawki. Większość odpada, ale kilka jednak przechodzi – święto lasu! Nie masz dość po tym okropnym roku? Miałaś fajną pracę, może do niej wrócisz? – pyta mama. Coś ty mamo, ja się dopiero rozkręcam! – odpowiadam trochę przekornie. Energii, o dziwo, nie mam mniej, tylko jakby coraz więcej. Bo mimo ponurych ciemności, coś jednak pęka. Na ulicy widzę kolejne grupy społeczne. Już nie tylko pokolenie moich rodziców, ale też kobiety, ekolodzy, nauczyciele, medycy, ludzie LGBT+, rolnicy, przedsiębiorcy, jeszcze raz kobiety i wreszcie młodzi – pokazują jasno, co sądzą o takim Sejmie i takiej władzy. Mówią prosto i dosadnie, a jednocześnie błyskotliwie i inteligentnie, w jakim kraju chcą żyć. W wielu tych hasłach rozpoznaję moje wartości. I oddycham swobodniej. To co daje mi nadzieję i czego nie widać w telewizji to całkiem spora grupa posłanek i posłów z różnych grup politycznych, która współpracuje ze sobą na komisjach, a potem na ulicy, na demonstracjach i komendach policji. Niewielka, ale dość silna grupa nie zgadza się na podwyżki dla polityków i miliardowe kwoty dla partii w kryzysie pandemii. Posłanki i posłowie, o których rzadko słyszymy w mediach, walczą na całonocnych sesjach komisji, składając setki poprawek do toksycznych często ustaw i sprawnie nagłaśniając kolejne wrzutki i przekręty. 26 października 2020 Jakiej Polski chce Kaczyński❓ ❌ Polski, w której politycy torturują kobiety❗ ❌ Polski zasnutej smogiem❗ ❌ Polski bez niezawisłego sądu❗ ❌ Polski, która nie ratuje klimatu❗ ⚠️ Dlatego mówimy jasno: Tak dla Unii, weto dla #Kaczynski❗ pic.twitter.com/n5RU9s0NpI — Partia Zieloni (@Zieloni) December 9, 2020  To, co daje mi nadzieję, to coraz częstsza chęć współpracy różnych ludzi na różnych polach i małe zwycięstwa. Nie tylko w Sejmie. Kiedy po kilku tygodniach pracy z dwiema zaangażowanymi mieszkankami Mokotowa, urzędem dzielnicy i empatycznym dziennikarzem, udaje nam się umieścić pana W. w ośrodku rehabilitacji. Kiedy po spotkaniu z urzędnikiem więziennictwa udaje się odblokować dokumenty dwudziestolatka, żeby miał szansę wyjść do domu na święta. Kiedy do wspólnej debaty udaje się zaprosić ekologów, samorządowców i leśników, zwolenników energii jądrowej i jej przeciwników. Jeśli na co dzień to się udaje, to dlaczego nie miałoby udać się nam wprowadzić “kilku ważnych spraw” w całej Polsce? Współpraca, życzliwość i ciężka praca są kluczem do tej zmiany. Wiem, że tędy droga. Kiedy kończę pisać ten tekst, jest już Nowy Rok. Stołeczna policja znów bezprawnie przetrzymała protestujących na chodniku przez wiele godzin. Ale z naszej obywatelsko-prawniczo-poselskiej siatki wsparcia wiem, że nikt, jak dotąd, nie potrzebował pomocy. A gdyby jej potrzebował, to grupa ludzi monitorujących sytuację będzie w gotowości przez całą noc. Niech to będzie dobra prognoza na 2021 rok. Z takimi ludźmi wiem, że będzie dobrze. Urszula Zielińska, warszawska posłanka Partii Zieloni i Koalicji Obywatelskiej Ekologia, Opozycja, Sejm Rzeczypospolitej Polskiej VIII kadencji, Urszula Zielińska
Prokuratura Ziobry oskarża niezależną prokuratorkę. To precedens, który ma zastraszyć śledczych^Mariusz Jałoszewski^3 stycznia 2021^https://oko.press/prokuratura-ziobry-oskarza-niezalezna-prokuratorke/^Oskarżona to prokurator Justyna Brzozowska z Warszawy, członkini stowarzyszenia niezależnych prokuratorów Lex Super Omnia. Została oskarżona za decyzję procesową, która nie spodobała się przełożonym. To pierwsza niezależna prokurator ścigana za samodzielne decyzje O oskarżeniu prokurator Justyny Brzozowskiej z Prokuratury Okręgowej w Warszawie poinformowano w niedzielę 3 stycznia. Akt oskarżenia sporządził specjalny wydział spraw wewnętrznych Prokuratury Krajowej, który PiS powołał do ścigania sędziów i prokuratorów. Komunikat w tej sprawie wydała Prokuratura Krajowa. Wynika z niego, że Brzozowska została oskarżona o niedopełnienie obowiązków służbowych i działanie na szkodę interesu publicznego w związku z odmową śledztwa w sprawie reprywatyzacji w Warszawie. Chodzi o tzw. przestępstwo urzędnicze z artykułu 231 § 1 kodeksu karnego, za co grozi do trzech lat więzienia. „Jestem ścigana za podjęcie decyzji, z którą nie zgadzają się moi przełożeni, w tym Bogdan Święczkowski [Prokurator Krajowy – red.]. Oskarżenie mnie to próba ukarania za działania zgodne z prawem, za wykonywanie pracy prokuratora. Tym bardziej, że w przeszłości podejmowałam inne decyzje procesowe nie pomyśli obecnej władzy” – mówi OKO.press prokurator Justyna Brzozowska. Oskarżenie prokurator Justyny Brzozowskiej to groźny precedens. Bo podległa Prokuratorowi Generalnemu Zbigniewowi Ziobrze prokuratura pokazuje, że będzie ścigać niezależnych śledczych za ich decyzje. Jeśli tylko nie spodobają się one ludziom Ziobry. Brzozowska jest pierwszym oskarżonym za swoją pracę niezależnym prokuratorem. Ale kwestią czasu jest akt oskarżenia wobec prokuratora Józefa Gacka z Prokuratury Okręgowej Warszawa – Praga. On podobnie jak Brzozowska też należy do krytykującego prokuraturę Ziobry stowarzyszenia Lex Super Omnia. I też ścigany jest za decyzję procesową, do której miał prawo. Gacek ma już postawione zarzuty za to, że odmówił ścigania Mariana Janickiego, byłego szefa BOR (obecnie SOP) za katastrofę w Smoleńsku. Za to w połowie listopada 2020 przedstawiono mu zarzut niedopełnienia obowiązków z artykułu 231 kodeksu karnego. 22 lipca 2020 Prokurator Brzozowska została oskarżona w związku ze sprawą z 2015 roku. Wtedy na jej biurko trafiły akta CBA dotyczące reprywatyzacji w Warszawie. Z informacji OKO.press wynika, że były to ogólne informacje dotyczące tego, jak funkcjonuje system zwrotu kamienic i działek w całej Warszawie. Wcześniej akta te miała inna prokurator – Agnieszka Władzińska (potem oddelegowana do Prokuratury Krajowej). Władzińska badała jednak tylko wątek zwrotu jednej nieruchomości. I go umorzyła. Resztę przekazano Brzozowskiej. Ta jednak odmówiła śledztwa. Postąpiła tak, ponieważ CBA nie wskazało konkretnych zarzutów i adresów nieruchomości, przy których miałoby dojść do przestępczego procederu. CBA nie zrobiło tego także wtedy, gdy Brzozowska poprosiła o wyselekcjonowanie materiału dowodowego. Odmówiła więc wszczęcia śledztwa, gdyż musiałoby ono dotyczyć całej stolicy i niemal całego procesu reprywatyzacyjnego. Takie śledztwa określa się jako tzw. trałowe. Czyli zarzuca się szeroko sieć i sprawdza, co do niej wpadnie. Gdy PiS objął władzę, sprawa rozliczenia reprywatyzacji w Warszawie stała się głośna. Przyczyniły się do tego publikacje „Gazety Wyborczej”. Śledztwo w sprawie zwrotów kamienic w stolicy trafiło do Wrocławia (tam też trafiły materiały, które były na biurku prokurator Brzozowskiej). Kolejne wątki reprywatyzacyjne wyjaśniano również w stołecznej prokuraturze. W efekcie zaczęły się zatrzymania osób biorących udział w procesie reprywatyzacji, a prokuratura zaczęła je oskarżać. Obecnie toczą się już pierwsze sprawy w sądzie. Powstała też komisja weryfikacyjna, na czele z Patrykiem Jakim. W tej sytuacji Prokuratura Krajowa uznała, że prokurator Brzozowska musi odpowiedzieć karnie za swoją odmowę wszczęcia śledztwa. Nie bez znaczenia może być fakt, że podjęła ona niepopularną decyzję w sprawie, która stała się nośna medialnie i społecznie. W 2017 roku do sądu dyscyplinarnego wpłynął wniosek o uchylenie jej immunitetu. Wniosek podpisał Prokurator Krajowy Bogdan Święczkowski. 30 maja 2019 Sąd dyscyplinarny pierwszej instancji odmówił uchylenia immunitetu, ponieważ nie doszukał się złamania prawa przez Brzozowską. Sąd uznał, że mogła ona podjąć taką decyzję i że leżało to w zakresie jej uprawnień oraz kompetencji. Prokuratura Krajowa odwołała się od tej decyzji. Odwołanie podpisał Święczkowski. Sąd dyscyplinarny drugiej instancji uchylił to do ponownego rozpoznania z powodów proceduralnych. Sprawa wróciła więc do sądu dyscyplinarnego pierwszej instancji, który ponownie odmówił uchylenia immunitetu śledczej. Prokuratura Krajowa po raz drugi się od tego odwołała. Ale drugie odwołanie trafiło już do powołanej przez PiS nielegalnej Izby Dyscyplinarnej SN. A ta w grudniu 2019 roku uchyliła immunitet Brzozowskiej. Co pozwoliło na postawienie jej zarzutów karnych, a obecnie na skierowanie aktu oskarżenia do sądu. W środowisku prawników sprawa Brzozowskiej budzi zaniepokojenie. Chce się bowiem ukarać prokuratora za decyzję merytoryczną, do której miał prawo. Brzozowska w tamtym czasie mogła wydać taką decyzję, bo materiał CBA był ogólny. Dopiero potem powołano specjalne zespoły do badania stołecznej reprywatyzacji. A Brzozowska miałaby sama prowadzić gigantyczne śledztwo, bez żadnego wsparcia i pomocy. Przyznaje to zresztą sama Prokuratura Krajowa, która w komunikacie o oskarżeniu Brzozowskiej napisała, że po przejęciu kontroli nad prokuraturą przez Zbigniewa Ziobro zrobiono „lustrację zaniechanych śledztw w sprawach o reprywatyzację, która zaowocowała około 300 postępowaniami i skierowaniem do sądów aktów oskarżenia przeciwko kilkudziesięciu osobom”. Oskarżenie Brzozowskiej może wywołać efekt mrożący na innych prokuratorach, którzy będą bać się wydawać niezależne decyzje. W świat idzie sygnał, że za decyzję, która nie spodoba się kierownictwu prokuratury, grozić będą nie tylko dyscyplinarki, ale nawet zarzuty karne, a wraz z nimi pojawia się groźba więzienia. Oskarżenie Brzozowskiej może również spowodować presję na kończenie śledztw aktami oskarżenia, które prokuratorzy będą wysyłać do sądu dla świętego spokoju, byleby nie czepiało się ich potem kierownictwo prokuratury. Podobną presję Prokuratura Krajowa wywiera zresztą na sędziów, których ściga za niezależne orzeczenia. Zarzut karny za to może jako pierwszy dostać sędzia Igor Tuleya. 18 listopada 2020 Oskarżenie prokurator Justyny Brzozowskiej ma jeszcze drugie dno. Mogła podpaść innymi decyzjami w prokuraturze. To bowiem Brzozowska wszczęła śledztwo dotyczące nieopublikowania przez rząd jednego z wyroków Trybunału Konstytucyjnego. Chodzi o wyrok TK z 3 grudnia 2015 roku wydany jeszcze przez sędziów nie wybranych przez PiS. Wyrok ten dotyczył nowelizacji ustawy o TK, którą przegłosowała w Sejmie koalicja PO-PSL. Ustawa ta dopuszczała wcześniejszy wybór 5 nowych sędziów sądu konstytucyjnego. W wyroku Trybunału z 3 grudnia uznano, że Sejm mógł wybrać tylko trzech nowych sędziów, a dwóch kolejnych – niejako na zapas – już nie. Śledztwo w sprawie tego wyroku ostatecznie Brzozowska umorzyła, bo orzeczenie jednak z ogromnym opóźnieniem opublikowano. Śledcza odmówiła też wszczęcia śledztwa z zawiadomienia Solidarnych 2010. Chodziło o sprawę rzekomej zdrady dyplomatycznej byłego premiera Donalda Tuska w związku z decyzjami jego rządu po katastrofie w Smoleńsku prezydenckiego samolotu. OKO.press zapytało prokurator Justynę Brzozowską o komentarz do jej oskarżenia przez wydział spraw wewnętrznych Prokuratury Krajowej. „Prokuratura nie może mnie oskarżyć, bo w mojej ocenie nie uchylono mi immunitetu. Immunitet uchylił bowiem organ [nielegalna Izba Dyscyplinarna przy SN – red.], który nie jest sądem. Będę wnosić o umorzenie postępowania z uwagi na negatywną przesłankę procesową, czyli brak skutecznej zgody na ściganie” – mówi OKO.press Justyna Brzozowska. I dodaje: „Drugą kwestią jest fakt, że jestem ścigana za podjęcie decyzji, z którą nie zgadzają się moi przełożeni, czyli Bogdan Święczkowski. I jest to próba ukarania mnie za działania zgodne z prawem, za wykonywanie obowiązków służbowych. Prokurator ma prawo swobodnie dokonywać oceny materiału dowodowego i ma prawo dojść do wniosku, że w danej sprawie nie zachodzą przesłanki nakazujące prowadzenie śledztwa. Miałam prawo odmówić tego śledztwa ws. reprywatyzacji. Podobnie umorzono wiele innych śledztw ws. reprywatyzacji, co potwierdza Prokuratura Krajowa, ale tylko wobec mnie są wyciągane konsekwencje karne. Inni prokuratorzy nie mają ani postępowań dyscyplinarnych, ani karnych. Tylko wobec mnie wytacza się duże działa” – konkluduje Brzozowska. Prokurator Brzozowska uważa też, że na jej ściganie mogły mieć wpływ jej inne decyzje procesowe, o których wspomnieliśmy wcześniej: w sprawie wyroku TK i umorzenia sprawy rzekomej zdrady dyplomatycznej. Brzozowska nadal pracuje w Prokuraturze Okręgowej. Dostaje do prowadzenia nowe sprawy, co ciekawe nawet ws. reprywatyzacji, które kończyła aktami oskarżenia. Sprawa reprywatyzacji w stolicy, którą podchwycił PiS, mogłaby być szybko uregulowana systemowo. Do ewentualnych nieprawidłowości w zwrotach w przeszłości mogło dochodzić, bo od 1989 roku żaden z rządów nie miał odwagi i determinacji, by uchwalić ustawę reprywatyzacyjną lub powiedzieć, że żadnych rewindykacji nie będzie. Problem ten mógł też rozwiązać PiS, którzy pokazał, że ustawę – jeśli chce – uchwala w jedną noc. Do tej pory Prawo i Sprawiedliwość nie uregulowało jednak systemowo tego problemu, choć rządzi już szósty rok. Za to prokuratura ściga prokurator, która nie chciała prowadzić śledztwa trałowego. Opublikowaliśmy w OKO.press listę ściganych prokuratorów: 11 lipca 2020 Sądownictwo, Zbigniew Ziobro, Prokuratura Krajowa, akt oskarżenia Bogdan Święczkowski Justyna Brzozowska Prokuratura Krajowa
PiS skrada się do „genderowego konia trojańskiego”. Efektem może być atak na prawa kobiet^Zuzanna Ganczewska^3 stycznia 2021^https://oko.press/pis-skrada-sie-do-genderowego-konia-trojanskiego/^Z końcem lipca premier zwrócił się z wnioskiem o kontrolę Konwencji Stambulskiej do Trybunału Konstytucyjnego. W grudniu Sejm uchwalił ustawę o zmianie zakresu jej obowiązywania. Wyjaśniamy szczegółowo, dlaczego politycy PiS określają dokument „genderowym koniem trojańskim” Odkąd rozważana była jej ratyfikacja, Konwencji Stambulskiej towarzyszy krytyka ze strony prawicy – argumentacja w tym zakresie przez lata nie uległa zasadniczym zmianom. Już w 2014 roku Ordo Iuris ostrzegało, że Konwencja „zakłada konieczność przekształcenia realiów społecznych pod dyktando założeń ideologicznych”, a 27 lipca 2020 roku Zbigniew Ziobro złożył wniosek o jej wypowiedzenie, podnosząc, że „pod pięknymi hasłami ukrywa warstwę ideologiczną, która de facto uderza w interesy kobiet, rodziny i przyjmując m.in. koncepcję płci społeczno-kulturowej, kwestionuje tradycję i naszą kulturę”. W ocenie wiceministra sprawiedliwości Marcina Romanowskiego stanowi ona „genderowego konia trojańskiego”. Kilka dni po wniosku ministra sprawiedliwości premier Mateusz Morawiecki zwrócił się z wnioskiem o kontrolę Konwencji do Trybunału Konstytucyjnego. Choć treść wniosku trudno uznać za przekonującą, ostatni wyrok TK w sprawie aborcji nie napawa optymizmem. 28 lipca 2020 Czym jednak jest akt, którego tak bardzo obawiają się konserwatywni politycy? Konwencja Stambulska (a właściwie Konwencja Rady Europy z dnia 11 maja 2011 roku o zapobieganiu i zwalczaniu przemocy wobec kobiet i przemocy domowej) to umowa międzynarodowa, którą Polska ratyfikowała w 2015 roku. Cele Konwencji Stambulskiej określone zostały w jej art. 1 i wymieniono wśród nich ochronę kobiet przed przemocą oraz zapobieganie, ściganie i eliminację przemocy wobec kobiet i przemocy domowej. Wymaga także stworzenia ogólnych ram działań na rzecz ochrony i wsparcia ofiar przemocy, a także zapewnienie skutecznej współpracy mającej na celu przyjęcie zintegrowanego podejścia do eliminacji przemocy domowej. 30 lipca 2020 11 października 2020 Jednym z przepisów, który już na etapie ratyfikacji przez Polskę Konwencji był przedmiotem burzliwej debaty, był art. 3, w którym zdefiniowano płeć społeczno-kulturową. Zgodnie z przepisem, są nią „społecznie skonstruowane role, zachowania, działania i atrybuty, które dane społeczeństwo uznaje za odpowiednie dla kobiet lub mężczyzn”. Skąd taka definicja w Konwencji? Tłumaczy to dr Sylwia Spurek (obecnie europosłanka), która w komentarzu do Konwencji pisze, że „pewne role i stereotypy reprodukują niepożądane i szkodliwe praktyki, a także przyczyniają się do akceptacji przemocy wobec kobiet”. Nie jest to jednocześnie jedyna umowa międzynarodowa, w której możliwość zaistnienia takiego związku dostrzeżono – zgodnie z art. 5a Konwencji w sprawie likwidacji wszelkich form dyskryminacji kobiet (CEDAW) z 1979 roku, państwa mają obowiązek podjęcia kroków w celu zmiany społecznych i kulturowych wzorców zachowań mężczyzn i kobiet w celu likwidacji praktyk opartych na niższości lub wyższości jednej z płci albo na ich stereotypowych rolach (podobne brzmienie ma art. 12 ust. 1 Konwencji Stambulskiej). 22 lipca 2020 Konwencja odnosi się do problemu przemocy wobec kobiet i przemocy domowej wielowymiarowo. Po pierwsze, wskazuje na konieczność podjęcia działań zapobiegających przemocy. Nakłada na państwa-strony m.in. obowiązek zapewnienia stosowania w praktyce zasady równości płci i zakazu dyskryminacji kobiet czy wprowadzania (gdy to stosowne) zagadnień rozwiązywania konfliktów bez przemocy do programów nauczania. Po drugie, twórcy Konwencji położyli nacisk na konieczność zapewniania ochrony i wsparcia ofiarom, obejmującego unikanie wtórnej wiktymizacji. Wsparcie to powinno mieć zarówno charakter doraźny (schroniska, telefony zaufania, badania lekarskie), jak i dotyczyć ewentualnych dalszych kroków (poradnictwo prawne i psychologiczne, pomoc finansowa i mieszkaniowa, pomoc przy szukaniu zatrudnienia). Po trzecie, Konwencja koncentruje się na ściganiu sprawców przemocy. Wymaga m.in. wprowadzenia do krajowego prawa karnego odpowiednich regulacji, umożliwiających efektywne pociągnięcie do odpowiedzialności za wymienione formy przemocy, przy jednoczesnym poszanowaniu praw osób pokrzywdzonych. Po czwarte, Konwencja nakazuje wdrożenie kompleksowej, skutecznej i całościowej polityki mającej na celu zapobieganie i zwalczanie wszelkich form przemocy objętych jej zakresem, na którą przeznaczone być mają odpowiednie środki finansowe i zasoby ludzkie. Zobowiązuje również do wsparcia organizacji pozarządowych, które takie działania podejmują. W ocenie Ministra Sprawiedliwości Konwencja nie przewiduje jednak żadnych rozwiązań, których Polska by nie spełniała. Jak jest w praktyce? Jak wynika z badań przeprowadzonych przez Ministerstwo Rodziny, Pracy i Polityki Społecznej: Liczby te nie obejmują pełnego zakresu zastosowania Konwencji Stambulskiej – pomijają m.in. przemoc ekonomiczną (nieujętą w ustawowej definicji przemocy w rodzinie) czy wykraczających poza sytuację rodzinną innych przypadków przemocy wobec kobiet. W Konwencji Stambulskiej nie przewidziano mechanizmu skargowego analogicznego do tego funkcjonującego na gruncie CEDAW. Monitorowaniem jej wdrażania zajmuje się specjalna grupa ekspertów (w skrócie: GREVIO). Raporty do niej składają państwa-strony Konwencji, a raporty alternatywne mogą również składać inne podmioty, m.in. Rzecznik Praw Obywatelskich. 24 lipca 2020 W raporcie alternatywnym z czerwca 2020 RPO zwraca uwagę, że ustawowa definicja przemocy w rodzinie nie obejmuje swoim zakresem wszystkich rodzajów zachowań doświadczanych przez ofiary przemocy domowej – w tym przede wszystkim pomija przemoc ekonomiczną. Co więcej, mimo oczywistych braków w definicji, Ministerstwo Rodziny, Pracy i Polityki Społecznej podjęło w grudniu 2019 działania zmierzające do dalszego jej zawężenia – poprzez wprowadzenie wymogu powtarzalności działania sprawcy (dalszych prac zaniechano). Innym problemem jest brak odpowiedniej reakcji na przemoc na szczeblu samorządowym. Rzecznik podkreśla, że nie w każdym powiecie i gminie opracowano lokalną strategię przeciwdziałania przemocy w rodzinie – w gminie Zakopane takiego programu nie udało się uchwalić przez 10 lat, co spotkało się z uznaniem ze strony rządu. Jednocześnie odmawia się przyznawania dotacji organizacjom pozarządowym zajmującym się szeroko zakrojoną i kompleksową pomocą kobietom – ofiarom przemocy. Centrum Praw Kobiet, jak wynika z raportu, miało nie otrzymać dotacji celowej ze względu na skierowanie swojej oferty wyłącznie do kobiet pokrzywdzonych przestępstwem (warto zauważyć, że taka forma rozróżnienia jest wprost dopuszczona na gruncie Konwencji). Wątpliwości budzi także kodeksowa definicja zgwałcenia – zgodnie z art. 197 Kodeksu karnego dochodzi do niego, o ile sprawca posłużył się przemocą, groźbą bezprawną lub podstępem, podczas gdy definicja konwencyjna oparta jest na braku zgody osoby pokrzywdzonej (lukę tę ma zlikwidować nowelizacja Kodeksu karnego zaproponowana przez Lewicę – nie została ona jednak jeszcze wniesiona). Problematyczna w ocenie Rzecznika jest również praktyka działania organów ścigania, ujawniająca skalę uprzedzeń i szkodliwe przekonania dotyczące osób pokrzywdzonych przemocą seksualną. Problemy te dobitnie podkreśla badanie Fundacji STER, z którego wynika, że aż 94 proc. przypadków molestowania seksualnego, którego doświadczyły respondentki, nie zostało zgłoszonych na policję. W przypadku zgwałcenia ta statystyka wygląda podobnie – 92 proc. respondentek nie zgłosiło zdarzenia na Policję, z czego 62 proc. motywowało to przeczuciem, że nic nie zostanie w tej sprawie zrobione. 24 proc. respondentek wskazało ponadto, że zgłoszenia zaniechały z obawy, że nikt im nie uwierzy. Trudno podzielić więc zdanie Ministra Sprawiedliwości, twierdzącego, że Konwencja poza „warstwą ideologiczną” nic nie wnosi. Jak wspomnieliśmy, premier Morawiecki złożył latem wniosek do Trybunału Konstytucyjnego Julii Przyłębskiej o kontrolę zgodności Konwencji z Konstytucją. Co zarzucił Konwencji? Do postępowania przed Trybunałem przystąpił RPO, który w swoim stanowisku wniósł o umorzenie postępowania ze względu na brak uprawnień w zakresie oceny poprawności tłumaczenia i braki formalne wniosku w pozostałym jego zakresie. Wskazał również, że we wniosku sprowadzono się do negatywnej oceny założeń Konwencji i poszczególnych jej postanowień. 27 lipca 2020 „Wydaje się, że Wnioskodawca – w postępowaniu, którego celem jest badanie hierarchicznej zgodności norm z Konstytucją – kwestionuje nie tyle konstytucyjność określonych norm, ale samą potrzebę podejmowania przez władze państwowe działań mających na celu m.in przeciwdziałanie stereotypom związanym z płcią, przeciwdziałania dyskryminacji kobiet, czy też umacniania samodzielnej pozycji kobiet” – podkreśla RPO. Z końcem 2020 roku temat Konwencji powrócił – 8 grudnia 2020 Morawiecki wystąpił z inicjatywą ustawodawczą zmiany zakresu obowiązywania Konwencji (druk sejmowy nr 822). Podjęcie tego zagadnienia wynika z procedury potwierdzania przez państwa-strony ważności złożonych zastrzeżeń – jeśli Polska nie złoży odpowiedniej notyfikacji do 31 stycznia 2021, złożone przy zawieraniu umowy zastrzeżenia wygasną. Ustawa została uchwalona przez Sejm praktycznie jednogłośnie w ciągu tygodnia. Jedno z utrzymywanych zastrzeżeń dotyczy trybu ścigania przestępstw mogących stanowić przemoc domową. Zgodnie z art. 55 ust. 1 Konwencji, postępowania w sprawach o wymienione w przepisie kategorie przemocy (w tym przemoc fizyczną) powinny być wszczynane i prowadzone z urzędu, niezależnie od złożenia lub wycofania zawiadomienia bądź wniosku o ściganie. Problem w realizacji tego postanowienia, którego przez 5 lat obowiązywania Konwencji nie udało się zlikwidować, powoduje m.in. art. 217 § 3 Kodeksu karnego, przewidujący ściganie przestępstwa naruszenia nietykalności cielesnej z oskarżenia prywatnego. Celem art. 55 Konwencji jest zapobieganie sytuacji, w której ofiara decyduje się na niewszczynanie postępowania bądź wycofanie złożonego wcześniej zawiadomienia lub wniosku o ściganie z obawy przed reakcją sprawcy czy wtórną wiktymizacją. Przeniesienie ciężaru prowadzenia postępowania na ofiarę przemocy domowej może spowodować, że sprawca pozostanie bezkarny. Podnosząc zarzuty przeciwko Konwencji rząd zdaje się zapominać, że jej głównym celem jest ochrona przed przemocą, a to, co się w niej znalazło, jest z tym celem ściśle związane. Konwencja Stambulska przewiduje bowiem szereg ważnych rozwiązań, które – choć o Konwencji mówi się często przed kamerami – mimo upływu lat nie zostały jeszcze wdrożone. Zuzanna Ganczewska – studentka Wydziału Prawa i Administracji Uniwersytetu Warszawskiego, laureatka Olimpiady Praw Człowieka i Obywatela. Artykuł powstał w ramach współpracy Archiwum Osiatyńskiego i Studenckiego Koła Naukowego im. Pauliny Kuczalskiej-Reinschmit. Dziękujemy dr. Marcinowi Szwedowi za opiekę merytoryczną nad tekstem. Kobiety, Prawa człowieka, Marcin Romanowski, Mateusz Morawiecki, Zbigniew Ziobro, Rząd Mateusza Morawieckiego, konwencja stambulska
Główny doradca premiera o szczepieniach osób 60+. „Jest ich ok. 2 miliony”. Myli się o 7,7 mln^Piotr Pacewicz^3 stycznia 2021^https://oko.press/glowny-doradca-premiera-o-szczepieniach/^To nie zwiększa zaufania do rządowej strategii. Główny doradca premiera ds. walki z pandemią prof. Horban obiecuje szczepienia III etapu na czerwiec, ale nie wie, ile jest osób 60 plus, które mają pierwszeństwo. "O ile mi wiadomo, 2 miliony" - mówi. Fatalnie myli się też w innych kwestiach Główny doradca premiera Mateusza Morawieckiego ds. walki z pandemią, prof. Andrzej Horban obliczał w audycji Mikołaja Lizuta w TOK FM, kiedy szczepieni będą ludzie z III etapu. „Kiedy ja się zaszczepię? Mam 47 lat” – spytał dziennikarz. Innymi słowy, chciał się dowiedzieć, kiedy nastąpi III i ostatni etap szczepień, który według Narodowego Programu Szczepień obejmie „powszechne szczepienia pozostałej części populacji dorosłej”. „O hoho, ho” – żartował najpierw prof. Horban, który jest człowiekiem dowcipnym. A później dodał: „Mówiąc poważnie, trzeba troszeczkę poczekać”. I zaczął wyliczenie, w którym przyjął założenie, że szczepienia dla grupy Lizuta nastąpią po wyszczepieniu osób 60 plus. Osoby 60+ najpierw, jest ich około dwóch milionów, o ile mi wiadomo  Andrzej Horban, "A teraz na poważnie", TOK FM - 30/12/2020 Fot. Sławomir Kamiński / Agencja Gazeta Może się przejęzyczył? Niestety, nie. W dalszych rachunkach wciąż operował liczbą 2 miliony. „Wszystko zależy od liczby szczepionek i osób do zaszczepienia. Jeżeli założymy, że jest 2 miliony starszych i pół miliona szczepionek miesięcznie, wychodzi, że pewnie w maju, czerwcu” – tak oszacował początek III etapu szczepień (nie jest przy tym jasne, czy pamiętał, że każda osoba musi być zaszczepiona dwa razy). W rzeczywistości termin podany przez profesora jest zupełnie nierealny. Całe wyliczenie Horbana jest zdumiewające, nie tylko ze względu na jego „demograficzną ignorancję”. Jest w nim także kilka zasadniczych pominięć. Pokazujemy je poniżej. Po pierwsze, prof. Horban nie wziął pod uwagę Etapu Zero, który obejmuje: Jak informował Michał Dworczyk, minister odpowiedzialny za walkę z epidemią, na przeprowadzane szczepienia grupy zero zgłosiło się [do 29 grudnia] ok. 400 tys. z miliona uprawnionych osób. W związku z postulatami lekarzy termin zapisów został przedłużony do 14 stycznia. Ile potrwa Etap Zero? Nie wiadomo, bo rząd nie przedstawia konkretnych wyliczeń, ale na pewno co najmniej kilka tygodni. Etap I szczepień obejmie faktycznie „osoby powyżej 60. roku życia w kolejności od najstarszych”.  Rząd uzasadnia: „Wśród osób powyżej 60. roku życia obserwuje się znaczny wzrost odsetka zgonów, co stanowi przesłankę do tego, by chronić tę grupę społeczną w sposób szczególny. Osoby powyżej 60. roku życia, będą szczepione począwszy od osób najstarszych z pierwszeństwem dla tych, którzy są aktywni zawodowo, są w trakcie diagnostyki i leczenia wymagającego wielokrotnego lub ciągłego kontaktu z placówkami ochrony zdrowia oraz z chorobami współistniejącymi zwiększającymi ryzyko ciężkiego przebiegu COVID-19.  Rzecz w tym, że etap I obejmie też: Służby mundurowe to: „Żołnierze Wojska Polskiego, w tym Wojsk Obrony Terytorialnej, funkcjonariusze Policji, Straży Granicznej, Straży Gminnej i Miejskiej, Straży Pożarnej, pracownicy TOPR oraz GOPR, którzy biorą bezpośredni udział w działaniach przeciwepidemicznych oraz odpowiadają za bezpieczeństwo narodowe”. Uprawnionych poza 60 plus jest w tej kategorii zatem około miliona osób, w tym blisko 600 tys. nauczycieli, ok. 100 tys. policjantów, 108 tys. żołnierzy zawodowych. To powinno zasadniczo zmienić rachunki prof. Horbana. Doradca premiera ds. walki z epidemią dwukrotnie powtórzył, że osób w wieku 60 plus jest w Polsce dwa miliony. Tymczasem według rocznika demograficznego GUS 31 grudnia 2019 roku żyło w Polsce: 6 mln 947 tys. osób w wieku 65 plus. Ponadto, według piramidy wieku przedstawionej przez GUS w 2019 roku żyło w Polsce osób w wieku: Daje to razem 9 mln 710 tys. osób w wieku 60 plus. Zanim dojdzie do III etapu i zaszczepiania Mikołaja Lizuta, będzie jeszcze etap II, który obejmie: OKO.press nie podejmuje się oszacować, ile jest takich osób, zwłaszcza, że kryterium „częstych kontaktów społecznych” jest wieloznaczne i nieprecyzyjne. Rząd podaje, że między innymi idzie o: Prof. Horban wyraźnie lubi media, niemal tak jak eks-minister zdrowia Łukasz Szumowski. Media go lubią za jowialność, nieurzędowy luz. Ale jego ignorancja demograficzna jest zdumiewająca. A całe rozumowanie pokazuje, że główny doradca premiera Morawieckiego ds. walki z pandemią nie ma w głowie strategii postępowania, a w rozmowie z mediami improwizuje. Miło się słucha, ale włos jeży się nawet na łysej głowie. Bo pytanie, kiedy mnie zaszczepią, które zadaje sobie kilkanaście milionów Polek i Polaków, to nie jest temat do żartów. Zdrowie, Mateusz Morawiecki, Rząd Mateusza Morawieckiego, COVID-19 szczepienia na COVID-19
Prawicowców ubywa, Polska powoli skręca w lewo [SONDAŻ OKO.PRESS]^Krzysztof Pacewicz^3 stycznia 2021^https://oko.press/prawicowcow-ubywa-polska-powoli-skreca-w-lewo-sondaz-oko-press/^Jeszcze pół roku temu ludzi deklarujących się jako prawicowcy było w Polsce trzy razy więcej niż lewicowców. Ostatnie miesiące zmieniły jednak wszystko Od sierpnia 2018 w kolejnych dziewięciu sondażach Ipsos dla OKO.press prosił osoby badane, by określiły swoje poglądy polityczne na pięciostopniowej skali od lewicy do prawicy. Najnowszy sondaż z końca listopada przyniósł tu zasadniczą zmianę. Wystarczy porównać z poprzednim, lipcowym badaniem: Jak widać, poglądy prawicowe i centroprawicowe wybiera teraz łącznie 48 proc., a centrolewicowe i lewicowe – 38 proc. Jeszcze w lipcu 2020 przewaga była dwukrotna: 57 do 29 proc. Z 28 pkt przewagi, zrobiło się 10 pkt. W pół roku drastycznie spadła przede wszystkim liczba osób najdalej na prawo – aż o 12 pkt proc. Było ich trzy razy więcej niż lewicowców, jest półtora raza. „Centrystów” jest tyle samo co było: 14-15 proc. Polskie wahadło polityczne wciąż jest jednak wychylone w prawo, ale mniej niż pół roku temu. Taka jest tajemnica wszystkich dotychczasowych zwycięstw PiS. Pokażemy to na dwóch wykresach. Pierwszy wskazuje na odsetki głosów oddanych na największe partie w pięciu grupach światopoglądowych od lewicy przez centrolewicę i centrum, aż po centroprawicę i prawicę.   Jak widać, wśród osób, które deklarują dziś poglądy prawicowe, na PiS chce głosować aż 68 proc. Wśród centroprawicowców partia Kaczyńskiego dalej prowadzi (36 proc.), ale wiele głosów zbiera również Konfederacja (22 proc.), Polska 2050 Szymona Hołowni (19 proc.) i Koalicja Obywatelska (15 proc.). Wśród „centrystów”: partia Hołowni zdobywa 35 proc. poparcia i praktycznie remisuje z KO (33 proc.). Wśród centrolewicowców zdecydowanym zwycięzcą jest KO (46 proc.), Polska 2050 – druga (24 proc.), a Lewica trzecia (17 proc.). Dopiero wśród osób deklarujących się jako lewicowe zwycięża Lewica, z wynikiem 33 proc., choć KO (28 proc.) i Polska 2050 (26 proc.). depczą jej po piętach. Widać wyraźnie, że o ile PiS całkowicie dominuje na prawo od centrum, o tyle w centrum i dalej na lewo scena polityczna jest podzielona między trzy opozycyjne formację: zdecydowanie lewicową Lewicę, centrolewicową / liberalną KO oraz rozpiętą od lewicy aż do centroprawicy Polskę 2050. Zarówno KO, jak i Polska 2050 mają szerokie elektoraty; zarówno dla Borysa Budki, jak Szymona Hołowni jest to problem, bo ich wyborcy różnią się w poglądach. Aby nikogo nie zniechęcić, liderzy KO i Polski 2050 w wielu kwestiach niechętnie zajmują zdecydowane stanowisko. Jest to jeden z powodów, dla którego nowa na scenie politycznej partia Hołowni ma niewielu przeciwników i może nawet przejmować dawnych wyborców PiS; z drugiej strony Hołownia naraża się na zarzut populizmu. Lewica z kolei, podobnie jak po drugiej stronie sceny politycznej PiS, może sobie pozwolić na komfort zdecydowanych poglądów, choć w przypadku koalicji Czarzastego, Biedronia i Zandberga nie przekłada się to na razie na wysokie poparcie (w listopadowym sondażu OKO.press – 10 proc.; tutaj pełne wyniki). Jeśli jednak liczba Polaków, która deklaruje poglądy lewicowe, dalej będzie rosnąć, to powinno sprzyjać Lewicy. Powyższy wykres wskazuje na to, jak – w odsetkach – dzielą swoje sympatie polityczne osoby lewicowe, centrolewicowe itd. Następny wykres oddaje realne proporcje elektoratów, dopiero tutaj widać skąd bierze się dominacja PiS, mimo tego, że jego elektorat praktycznie w całości jest prawicowy i centroprawicowy. Po prostu ludzi o poglądach prawicowych jest wciąż więcej niż innych grup.   Od sierpnia 2018 aż do lipca 2020 roku – w kolejnych ośmiu sondażach Ipsos dla OKO.press – odsetki Polaków deklarujących poglądy prawicowe i lewicowe były stabilne; średnio 31 proc. respondentów deklarowało poglądy lewicowe i centrolewicowe, a 57 proc. prawicowe i centroprawicowe. Tąpnięcie nastąpiło dopiero teraz, jesienią 2020, równolegle z tym, jak o kilkanaście punktów procentowych spadło poparcie dla Prawa i Sprawiedliwości. W listopadowym sondażu OKO.press aż 59 proc. badanych wykluczyło także głosowanie na PiS w wyborach za trzy lata, a tylko 16 proc. twierdziło, że na pewno to zrobi. W innym pytaniu aż 80 proc. badanych uznało, że „nadszedł już czas na polityczną emeryturę dla Jarosława Kaczyńskiego„. Te dwa aspekty są ze sobą ściśle powiązane: pojęcie „prawicy” jest w Polsce silnie kojarzone z partią Jarosława Kaczyńskiego, która startuje przecież w wyborach jako Zjednoczona Prawica (wraz z Polską Razem i Solidarną Polską). Nic więc dziwnego, że ci, którzy odwracają się od PiS, przestają również uważać się za prawicowców. Jeszcze latem 2020 roku, po wygranych przez Andrzeja Dudę wyborach prezydenckich, wydawało się, że pozycja prawicy jest w Polsce niezagrożona. Jesień przyniosła jednak dwie polityczne bomby. Po pierwsze: rozmiar drugiej fali epidemii koronawirusa zaskoczył wszystkich, a rząd PiS nie sprostał wyzwaniu; według badań Ipsos tylko 34 Polaków proc. uważa, że rząd dobrze radzi sobie z epidemią, a aż 64 proc. sądzi, że źle. Po drugie: wyrok tzw. Trybunału Konstytucyjnego z 22 października, zakazujący aborcji uszkodzonych i nieuleczalnie chorych płodów, nie tylko spowodował największe w III RP demonstracje uliczne, ale także zmobilizował ogromną część społeczeństwa przeciwko zakazowi aborcji; w sondażu Ipsos aż 66 proc. respondentów stwierdziło, że „kobieta powinna mieć prawo do przerwania ciąży do 12. tygodnia jej trwania”, a przeciw było tylko 26 proc. Spora część Polek i Polaków odwróciła się od PiS, a także od prawicy w ogóle. W ostatnich dwóch latach masowo Polacy odwracają się Kościoła katolickiego, przede wszystkim w reakcji na falę skandali przemocy seksualnej z udziałem duchownych.  Jak pokazują sondaże, nastąpił największy w historii badań spadek zaufania do Kościoła. W OKO.press opublikowaliśmy dziesiątki tekstów o lekcjach religii, programie katechezy, katolickim wychowaniu, apostazji. Ogromny, często gniewny odzew Czytelniczek i Czytelników pokazuje, że jesteśmy świadkami kulturowego przewartościowania, w tym odreagowania traum związanych z katolickim wychowaniem. „Nauka katolicka nie ma żadnej konkurencji” i „można jej przeciwstawić tylko nihilizm” – powtarza program PiS (z 2015 i 2019 roku) za endecką ideologią Polaka-katolika. Takie wskazanie staje się coraz bardziej anachroniczne. Szkolna katecheza (na zdjęciu – inauguracja roku szkolnego w liceum w Lublinie) jest tu szczególnie delikatnym przejawem publicznej obecności Kościoła w związku z falą doniesień o przestępstwach seksualnych kleru. Już w październiku 2018 roku Agata Diduszko-Zyglewska oraz Joanna Scheuring-Wielgus z wolontariusz/kami Fundacji „Nie Lękajcie Się” stworzyły Mapę Kościelnej Pedofilii, a w lutym 2019 obie aktywistki wraz z ówczesnym prezesem fundacji Markiem Lisińskim i prawniczką Anną Frankowską przekazały papieżowi Franciszkowi (do rąk własnych) raport o purpuratach tuszujących seksualne przestępstwa. W maju 2019 roku bracia Sekielscy pokazali swój pierwszy film „Tylko nie mów nikomu”, który miał prawie 20 mln odsłon (średnio po 27 minut). Rok 2020 przyniósł – także w OKO.press – kolejne publikacje o księżach i biskupach (Janiak, Gulbinowicz, Dziwisz, Szkodoń, Dziuba), którzy wykorzystywali dzieci i/lub chronili sprawców. Trudno się dziwić, że załamał się wizerunek edukacyjnej misji Kościoła. Wśród wielu publikacji OKO.press uwagę zwraca reportaż Sebastiana Klauzińskiego i Daniela Flisa, którzy pojechali z kamerą do księdza Jarosława W. Od 18 lat kuria łowicka dostawała doniesienia o okrutnych aktach przemocy seksualnej w jego wykonaniu („Na stole wóda, w telewizji pornos. Zaciągnął mnie siłą do łóżka i zgwałcił”), ale ksiądz wciąż był proboszczem i katechetą w wiejskiej podstawówce. Dopiero publikacja OKO.press przerwała tę karierę.  W badaniu Ipsos dla OKO.press aż 66 proc. respondentów zadeklarowała, że ich zdaniem religia powinna być nauczana w parafii, a tylko 27 proc., że w szkole; do tej pory oba te odsetki wahały się w okolicach 50 proc. 25 grudnia 2020 Tymczasem katolicyzm jest oficjalną ideologią rządu PiS – Jarosław Kaczyński wielokrotnie powtarza za programami wyborczymi PiS z 2015 i 2019 roku, że ”poza katolicką nauką społeczną możliwy jest w Polsce tylko nihilizm”. Dlatego upadek autorytetu Kościoła nadwyręża również zaufanie do Prawa i Sprawiedliwości i prawicy w ogóle. 13 maja 2019 Co ciekawe, pomimo faktu, że wciąż nieco więcej Polaków uważa się za prawicowców niż lewicowców, skłonność do angażowania się w lewicowe ruchy czy organizacje społeczne jest dziś rozpowszechniona, a w prawicowe – marginalna. Jak pokazuje sondaż Ipsos, Polacy najchętniej wsparliby Strajk Kobiet (24 proc.) i Wolne Sądy (20 proc.). W działania na rzecz Ruchu Narodowego zaangażować chciałoby się… 6 proc. osób badanych, Klubów „Gazety Polskiej” – 5 proc., a Rodziny Radia Maryja – 4 proc. 14 grudnia 2020 To wszystko pokazuje, że prawica jest dziś w odwrocie, a potencjał lewicy rośnie. Czy taki trend utrzyma się do wyborów parlamentarnych w 2023 roku? Sondaż telefoniczny CATI Ipsos dla OKO.press, na ogólnopolskiej reprezentatywnej próbie dorosłych Polaków N= 1014 osób, 7-8 lipca 2020; Sondaż telefoniczny CATI Ipsos dla OKO.press, na ogólnopolskiej reprezentatywnej próbie dorosłych Polaków N= 1000 osób, 23-25 listopada 2020.  W obu sondażach losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i wielkości miejscowości. Około 70 proc. wywiadów zrealizowano pod wylosowanymi numerami telefonów komórkowych. Tekst ukazuje się także na Wyborcza.pl.   Władza,
Komisjo, działaj! Ochrona rządów prawa w UE to przede wszystkim wyzwanie polityczne, a nie prawne^Piotr Buras^3 stycznia 2021^https://oko.press/ochrony-rzadow-prawa-w-ue-to-wyzwanie-polityczne/^W nadchodzących miesiącach organizacje społeczne, instytucje unijne, partie europejskie oraz państwa członkowskie muszą zadbać, aby nowe i stare instrumenty ochrony praworządności były w pełni wykorzystywane. W co głównie powinny się zaangażować? Kompromis zawarty podczas szczytu Unii Europejskiej w grudniu 2020 roku nie kończy batalii o ochronę rządów prawa w UE. Uchwalony mechanizm ochrony budżetu oraz towarzyszące mu decyzje polityczne otwierają tylko jej nowy rozdział. W nadchodzących miesiącach organizacje społeczne, instytucje unijne, partie europejskie oraz państwa członkowskie muszą zadbać o to, aby nowe i stare instrumenty były w pełni wykorzystywane. Przedstawiamy główne obszary działań wymagające ich politycznego zaangażowania – piszą Piotr Buras* i Szymon Ananicz**. (Tekst został najpierw opublikowany na stronie forumIdei Fundacji Batorego) W grudniu 2020 roku zakończył się ważny etap w sporze o ochronę rządów prawa w Unii Europejskiej. Decyzje Rady Europejskiej z 10–11 grudnia otworzyły drogę do porozumienia w sprawie unijnego budżetu oraz do uchwalenia rozporządzenia ustanawiającego mechanizm pozwalający na wstrzymanie wypłat krajom, których rządy naruszają prawo w sposób zagrażający finansom Unii. Mechanizmowi długo sprzeciwiały się Polska i Węgry, grożąc blokadą budżetu UE i Funduszu Odbudowy, co miało być reakcją na próbę przeforsowania tego rozporządzenia wbrew ich woli. W wyniku ustaleń szczytu Rada UE i Parlament formalnie zaakceptowały rozporządzenie, które 1 stycznia 2021 roku wchodzi w życie jako obowiązujący akt prawny UE. Nie bez powodu ustalenia szczytu UE w kwestii praworządności spotkały się z rozbieżnymi interpretacjami i reakcjami. 10 grudnia 2020 Z jednej strony zawarty wtedy kompromis pozwolił na uchwalenie w niezmienionej – w stosunku do wersji wynegocjowanej przez Parlament i Radę UE – formie nowego instrumentu, jakim Unia będzie odtąd dysponowała, chcąc reagować na naruszenie niektórych podstawowych zasad traktatowych. Mechanizm daje Komisji niespotykaną dotąd możliwość wnioskowania w określonych sytuacjach o ukaranie państwa członkowskiego zawieszeniem wypłaty części lub nawet wszystkich środków z budżetu. Rada UE podejmuje wtedy decyzję większością kwalifikowaną (55 proc. państw reprezentujących 65 proc. ludności UE), co jest niższym progiem niż w przypadku procedury artykułu 7, gdzie wymagana jest zgoda 4/5 wszystkich państw członkowskich. To bardzo istotny postęp w rozbudowie instrumentarium Unii, często krytykowanej za brak adekwatnych środków reagowania na kryzys rządów prawa w jej państwach członkowskich. Z drugiej strony konkluzje Rady Europejskiej zawierają szereg politycznych postanowień, które zdaniem krytyków stwarzają ryzyko, że efektywność mechanizmu będzie ograniczona lub jego zapisy pozostaną wyłącznie na papierze. 11 grudnia 2020 Komisja – w porozumieniu z państwami – ma wypracować „wytyczne” uszczegóławiające kryteria stosowania nowego mechanizmu. Ich ostateczny kształt będzie uzgodniony dopiero po wyroku Trybunału Sprawiedliwości Unii Europejskiej (TSUE) w sprawie zgodności mechanizmu z prawem UE (Polska i Węgry zapowiedziały, że złożą skargę na rozporządzenie, na co mają dwa miesiące od momentu jego wejścia w życie, czyli do końca lutego 2021 roku). Zaś do czasu wydania wyroku Komisja powinna się wstrzymać z „proponowaniem środków”, czyli ewentualnych kar wymierzanych na podstawie zapisów rozporządzenia. Tym samym pełna implementacja rozporządzenia mogłaby zostać odłożona nawet o dwa lata (Trybunał potrzebuje średnio 19 miesięcy na wydanie orzeczenia). Niezależnie od oceny tych rozstrzygnięć jedno jest pewne: kwestia ochrony rządów prawa w Unii Europejskiej pozostaje przede wszystkim wyzwaniem politycznym, a nie prawnym czy technokratycznym. Nigdy zresztą nie miała zostać przedmiotem rozstrzygnięć Komisji czy Trybunału działających na podstawie przepisów, które całkowicie wykluczają argumenty polityczne. Do uruchomienia mechanizmu potrzebna jest decyzja Komisji, zaś do wymierzenia kary zgoda Rady UE – w obu przypadkach margines swobody w podejmowaniu decyzji określany będzie przede wszystkim przez względy natury politycznej. Tego, czy postanowienia Rady Europejskiej rzeczywiście ten margines ograniczą – jak twierdzą krytycy tego rozwiązania – nie sposób dzisiaj przesądzić. Zależeć to będzie od wielu czynników: interpretacji tekstu rozporządzania oraz konkluzji Rady, stosunku instytucji unijnych do tych postanowień, roli kwestii praworządności w debacie politycznej w państwach członkowskich, stanu rządów prawa w UE i wielu innych. Trudno dzisiaj także przewidzieć, jak długo potrwa „okres przejściowy”. Zarówno Parlament Europejski, jak i Komisja powinny wnioskować o przyspieszoną procedurę w TSUE, tak aby wyrok zapadł w ciągu kilku miesięcy, a nie lat. Ostatecznie decyzja należy jednak wyłącznie do Trybunału i jego prezesa. (Możliwy jest także scenariusz, w którym formalnie nie zostanie zastosowana procedura przyspieszona, lecz decyzją Prezesa TSUE sprawie zostanie nadany faktyczny priorytet). Odłożenie pełnej implementacji rozporządzenia do czasu wyroku TSUE nie może stać się pretekstem dla bezczynności, tym bardziej że grudniowe decyzje stwarzają – mimo pewnych ograniczeń – nowe możliwości, które należy wykorzystać. Przedmiotem dyskusji, która wpłynie na kierunek i skuteczność działań w obronie rządów prawa, będą zarówno zapisy rozporządzenia i jego dalsze losy, jak i sposób, w jaki instytucje unijne korzystać będą z innych dostępnych im mechanizmów. W tej dyskusji głos powinny zabierać państwa członkowskie, Parlament Europejski i organizacje społeczne. Poniżej przedstawiamy kluczowe kwestie przesądzające o wyniku tych zmagań. W najbliższych miesiącach kluczowe będzie to, aby uzgodniony na szczycie UE okres przejściowy w stosowaniu rozporządzenia (do wyroku TSUE) nie stał się alibi dla zaniechania jakichkolwiek działań, do których podstawę stwarza nowe rozporządzenie. Z dniem 1 stycznia 2021 roku staje się ono obowiązującym prawem Unii Europejskiej. Wstrzymanie się Komisji z pełnym wprowadzeniem w życie jego zapisów jest tylko zobowiązaniem politycznym bez mocy prawnej. Zdaniem niektórych prawników zobowiązanie to jest sprzeczne z zasadami prawa, bo uchodzić może za uchylanie się Komisji od wypełniania jej traktatowych obowiązków (stania na straży prawa UE), do których realizacji służyć ma właśnie nowy mechanizm. Rozporządzenie nie zawiera jednak przepisów zmuszających Komisję do wszczynania przewidzianej w nim procedury, zaś Komisja ma w tym względzie dyskrecjonalne prawo decydowania, czy i w jakich wypadkach podejmie działanie. Należy więc zakładać, że Komisja respektować będzie porozumienie, którego stała się stroną, gdyż naruszenie go mogłoby być zarzewiem kolejnego ostrego sporu politycznego. Nie oznacza to jednak, że Komisja może bezczynnie czekać na orzeczenie Trybunału. Przede wszystkim musi niezwłocznie podjąć pracę nad „wytycznymi”, do których wypracowania zobowiązała się podczas szczytu w grudniu 2020 roku. Wprawdzie zgodnie z ustaleniami treść tych „wytycznych” ma być konsultowana z Radą UE, ale Komisja nie może dopuścić do tego, aby te konsultacje przerodziły się negocjacje polityczne, a tym bardziej, by prowadziły do faktycznej zmiany lub osłabienia zapisów rozporządzenia. Komisja ponosić będzie pełną odpowiedzialność za zapewnienie, by „wytyczne” w jakimkolwiek punkcie nie odchodziły od jego litery i ducha. Praca nad „wytycznymi” powinna być prowadzona przy poszanowaniu zasady transparentności i udziale przedstawicieli Parlamentu Europejskiego oraz na drodze konsultacji z organizacjami społeczeństwa obywatelskiego. Na tym nie koniec. Konkluzje Rady Europejskiej zobowiązują Komisję do wstrzymania się z „proponowaniem środków” (karnych) do czasu ogłoszenia wyroku TSUE. Niemniej w świetle zapisów rozporządzenia „proponowanie środków” to dopiero ostatni etap procedury, którą poprzedza kilka innych: dialog z państwem członkowskim, wyjaśnienia etc. Po 1 stycznia 2021 roku Komisja powinna w swoich działaniach uwzględniać fakt formalnego obowiązywania rozporządzenia i postępować w duchu jego zapisów we wszelkich działaniach dotyczących ochrony interesów finansowych UE i praworządności. Komisja powinna od początku stycznia 2021 roku monitorować sytuację w państwach członkowskich w świetle zapisów rozporządzenia, to znaczy identyfikować takie rodzaje naruszeń prawa, jakie mogą jej zdaniem służyć za podstawę uruchomienia nowego mechanizmu, kiedy tylko będzie to politycznie możliwe (czyli po ogłoszeniu wyroku TSUE). Powinna także wyraźnie komunikować swoją opinię w tych sprawach. Takie kroki służyłyby także wypracowaniu modelu działania Komisji, którego formalnym wyrazem stałyby się „wytyczne”. Komisja powinna wykorzystać w tym celu ustanowiony w roku 2020 coroczny przegląd stanu praworządności w państwach członkowskich UE. Następny raport, którego publikacja spodziewana jest jesienią 2021 roku, powinien zawierać wnioski z monitoringu także pod kątem ewentualnego zastosowania mechanizmu ochrony budżetu. Takie działania Komisji są tym ważniejsze, że po wyroku TSUE kary wymierzone na podstawie mechanizmu ochrony budżetu będą mogły dotyczyć także tych naruszeń, jakie miały miejsce w „okresie przejściowym” (o ile miały one lub mogły mieć wpływ na wydatkowanie środków z budżetu na lata 2021–2027). Monitoring i jasne sygnały ostrzegawcze mogą więc odnieść skutek prewencyjny wobec możliwych naruszeń oraz pozwolą uniknąć zaskoczenia państw członkowskich w przyszłości. Takie działania będą odgrywać rolę swego rodzaju miecza Damoklesa, jakim w tym wypadku będzie mechanizm ochrony budżetu stosowany ex post. Przedstawiciele Komisji, w tym wiceprzewodnicząca Vĕra Jourová, zapewniali w publicznych wystąpieniach, że Komisja nie pozostanie bierna mimo odroczenia stosowania mechanizmu. Podobne stanowisko zajął Parlament Europejski w uchwalonej 17 grudnia rezolucji, stwierdzając: „[Parlament Europejski] oczekuje, że Komisja jako strażniczka Traktatów zapewni pełne stosowanie rozporządzenia od daty uzgodnionej przez współprawodawców”. Naciskać powinny na to także państwa członkowskie i organizacje pozarządowe, przypominając Komisji o jej traktatowych zobowiązaniach. W najbliższych miesiącach szczególne znaczenie będzie też miało zagwarantowanie, aby nowy mechanizm stosowany był w pełnym zakresie przewidzianym w rozporządzeniu. Dotyczy to przede wszystkim definicji naruszeń rządów prawa, które mogą stanowić podstawę do jego uruchomienia. Wśród nich na szczególną uwagę zasługuje kwestia niezależności sądów. Sprzeciw rządów Polski i Węgier wobec rozporządzenia uzasadniany był rzekomo zbyt szerokim i nieprecyzyjnym ujęciem definicji tych naruszeń. Warszawa i Budapeszt protestowały przede wszystkim przeciwko temu, aby „uogólnione braki praworządności” mogły prowadzić do wstrzymania wypłaty środków unijnych, i opowiadały się za tym, by kary mogły być stosowane wyłącznie w sytuacjach korupcji lub defraudacji. O ile ta argumentacja mogła wydawać się trafna w odniesieniu do pierwotnego projektu rozporządzenia przedstawionego przez Komisję w 2018 roku, o tyle ostatecznie przyjęta jego wersja nie pozostawia wątpliwości, że rozporządzenie ma służyć „ochronie budżetu”, a nie ochronie praworządności jako takiej. 26 listopada 2020 Kluczowy jest w tym kontekście wymóg, że naruszenia (lub ryzyko ich wystąpienia), które miałyby stanowić podstawę uruchomienia mechanizmu, muszą mieć „wystarczający bezpośredni wpływ” na finanse Unii. Innymi słowy, inicjując procedurę, Komisja musi wykazać, że istnieje lub może istnieć ścisły związek między zidentyfikowanymi deficytami rządów prawa a możliwością marnotrawienia środków unijnych. Niemniej rząd polski jako główny sukces szczytu UE przedstawia zapis konkluzji, zgodnie z którym „rozporządzenie nie odnosi się do uogólnionych braków” (pkt 2f konkluzji Rady), a „samo stwierdzenie, że naruszenie praworządności miało miejsce, nie wystarcza do uruchomienia mechanizmu” (pkt 2e). Tymczasem to zdanie nie wnosi w istocie niczego nowego, gdyż zasada ta wynika wprost z treści rozporządzenia. Za podkreślaniem politycznej wagi tego „zapewnienia” stoi zapewne wola zapobieżenia sytuacji, kiedy mechanizm ten zostałby uruchomiony w odpowiedzi na już zaistniałe w Polsce podważenie systemowych gwarancji niezawisłości sędziowskiej (choćby za sprawę kontrolowanego przez ministra sprawiedliwości systemu dyscyplinarnego, stosowanego wobec sędziów). Ale z kolei taka interpretacja zapisów rozporządzenia nie byłaby zgodna z jego literą i intencją prawodawcy (Rady i Parlamentu). W tekście rozporządzenia jednoznaczne są odniesienia do niezawisłości sędziowskiej jako kluczowej i niezbędnej gwarancji zgodnego z prawem wydatkowania środków unijnych w państwach członkowskich. W artykule 3 wyraźnie jest mowa, że „na naruszenie zasad państwa prawnego może wskazywać: a) zagrożenie niezawisłości sądownictwa”. W artykule 4 pkt 2d naruszenia „skutecznej ochrony sądowej […] dokonywanej przez niezawisłe sądy” wymienione są explicite jako jedno z kryteriów, których spełnienie uprawnia do wymierzenia kary. Należy się spodziewać, że rządy krajów, które najbardziej obawiać się mogą użycia mechanizmu w reakcji na naruszenia niezawisłości sądów, będą forsowały interpretację konkluzji Rady Europejskiej, która wykluczałaby taką możliwość. Dlatego jest niezwykle ważne, aby zarówno instytucje unijne, jak i państwa członkowskie nie pozostawiały żadnych wątpliwości co do zakresu przedmiotowego naruszeń dających podstawę do uruchomienia mechanizmu ochrony budżetu – zgodnie z zapisami zawartymi w tekście rozporządzenia. Ryzyko załamania się niezależności sądów ma bezpośredni wpływ na sposób zarządzania środkami unijnymi: powoduje bowiem utratę gwarancji, że sędziowie będą orzekali w sposób bezstronny zwłaszcza w tych sytuacjach, gdy stroną sporu jest rząd, inne organy państwa lub kontrolowane przez państwo przedsiębiorstwa. Dlatego Komisja musi bezwzględnie zadbać o to, aby niezawisłość sędziowska była wyraźnie i niedwuznacznie wymieniona w „wytycznych” jako niezbędny warunek skutecznej ochrony budżetu UE. Za sprawą szantażu budżetowego zastosowanego przez Polskę i Węgry kwestia praworządności po raz pierwszy znalazła się w centrum politycznej debaty w UE, angażując także w pełni państwa członkowskie. Umocnienie negatywnego wizerunku rządów Zjednoczonej Prawicy i Fideszu, a także upowszechnienie się przekonania o powadze problemów wynikających z łamania przez nie praworządności powodują, że bezpośrednie zaangażowanie państw Unii w kwestię egzekwowania rządów prawa staje się realnym scenariuszem. Dotychczas dominującą praktyką było zrzucanie tego zadania na instytucje unijne: Komisję Europejską, Radę (w ramach procedury z art. 7 TUE), Trybunał Sprawiedliwości UE czy też urząd do przeciwdziałania malwersacjom OLAF. Teraz zwyczajowy „pakt o nieagresji” między państwami znacznie osłabł. 1 grudnia 2020 roku izba niższa holenderskiego parlamentu wezwała rząd, aby ten wziął na siebie rolę lidera w zapewnieniu przestrzegania prawa w UE i sprawdził, czy na podstawie art. 259 Traktatu o funkcjonowaniu UE może wnieść pozew do TSUE dotyczący niezależności polskiego sądownictwa. Zalecono przy tym, aby w miarę możliwości rząd działał w koalicji z innymi podobnie myślącymi państwami. Na podstawie art. 259 Traktatu o funkcjonowaniu UE państwo członkowskie może wnieść skargę do TSUE, gdy uzna, że inny kraj uchybił zobowiązaniom traktatowym. Takich przypadków było dotychczas zaledwie kilka i żaden z nich nie dotyczył dysputy wokół wewnętrznych kwestii ustrojowych. Kiedy dochodzi do sporu, państwa przeważnie zakulisowo starają się doprowadzić, by to Komisja złożyła skargę na podstawie art. 258 (czyli „tradycyjne” postępowania przeciwnaruszeniowe). Przypadki pozwów wysuwanych przez rządy dotyczyły jedynie kwestii politycznych, dotykających newralgicznych interesów narodowych, np. w sprawie dysputy dotyczącej Gibraltaru toczącej się między Hiszpanią a Wielką Brytanią, czy też w konflikcie dyplomatycznym między Słowacją a Węgrami. Holenderska ofensywa to nie jedyny przypadek: na początku grudnia 2020 roku Belgia, Dania, Holandia, Finlandia i Szwecja wsparły wniosek Komisji Europejskiej przed TSUE o rozszerzenie środka tymczasowego w sprawie systemu dyscyplinarnego wobec polskich sędziów. Rządy tych państw po raz pierwszy publicznie zabrały zdecydowany głos przed TSUE odnośnie do stanu praworządności i niezawisłości sędziowskiej w Polsce. 3 grudnia 2020 Wraz z utratą możliwości wykorzystania weta dotyczącego budżetu podobnych działań może być więcej.  Aktywizacja rządów państw członkowskich wzmocniłaby legitymizację Komisji Europejskiej i innych organów w działaniach na rzecz obrony praworządności. Wydaje się, że skutki tego przebudzenia już są widoczne. Komisja zdecydowała się poszerzyć wachlarz zarzutów wobec Polski w ramach procedury przeciwnaruszeniowej w sprawie systemu dyscyplinarnego sędziów (po ośmiu miesiącach bezczynności w tej sprawie) oraz zdecydowała o nowej skardze do TSUE w sprawie naruszenia dyrektywy ptasiej i siedliskowej. Ta druga sprawa, pozornie niezwiązana z tematyką praworządności, w rzeczywistości jej dotyczy, bowiem jednym z głównych zarzutów pod adresem Polski jest brak dostępu do wymiaru sprawiedliwości i brak skutecznej kontroli sądowej m.in. w odniesieniu do działań organów państwowych. Komisja nie musi zwlekać z bardziej zdecydowanymi działaniami do ostatecznego uprawomocnienia się mechanizmu ochrony budżetu także dlatego, że ma do dyspozycji szereg innych instrumentów, z których dotąd korzystała zbyt oszczędnie. Szerszy konsensus polityczny wokół obrony rządów prawa powinien ośmielić ją do częstszego sięgnięcia po nie w uzasadnionych przypadkach. Podstawowym instrumentem obrony praworządności, który Komisja ma do dyspozycji, jest skarga do Trybunału Sprawiedliwości Unii Europejskiej. W odniesieniu do Polski instrument ten nie jest dostatecznie wykorzystywany. Rezultat byłby lepszy, gdyby Komisja energiczniej kierowała do Trybunału skargi za kolejne naruszenia artykułu 19 Traktatu o Unii Europejskiej, nakładającego na państwa członkowskie obowiązek zapewnienia obywatelom unijnym skutecznej kontroli sądowej (czyli niezależności sądów i niezawisłości sędziów), a także za łamanie obowiązku lojalnej współpracy i dopełniania wszelkich starań na rzecz wykonania zobowiązań traktatowych, o czym mówi artykuł 4.3 TUE. W ślad za skargami powinny iść wnioski o rozpatrzenie sprawy w trybie przyspieszonym, a także o zabezpieczenie (tzw. środek tymczasowy), aby kolejne ataki na wymiar sprawiedliwości nie wydłużały listy niezmiernie trudnych do odwrócenia szkód dla polskiego i europejskiego systemu prawnego. Wreszcie brak zastosowania się do wyroków TSUE powinien wiązać się z nieuchronną sankcją. W krótkiej perspektywie priorytetem powinno być doprowadzenie do wstrzymania postępowań dyscyplinarnych wobec sędziów. Pierwszym krokiem byłoby nałożenie kary za niezastosowanie się do zabezpieczenia nałożonego przez TSUE w kwietniu 2020 roku, które nakazywało zawieszenie takich postępowań. Komisja powinna również niezwłocznie zaskarżyć ustawę kagańcową i równolegle wnieść o środek tymczasowy. Następnie powinna dążyć do ostatecznego rozstrzygnięcia o (nie)prawomocności neo-KRS, Izby Dyscyplinarnej Sądu Najwyższego, Izby Kontroli Nadzwyczajnej i Spraw Publicznych Sądu Najwyższego, a także Trybunału Konstytucyjnego [3]. Postępowania te powinny być ze sobą skoordynowane, a optymalnie – tworzyć „pakiet” odpowiadający na systemowe naruszenie zasady praworządności 18 października 2020 Kolejnym, choć mniej znanym instrumentem w arsenale Komisji jest rozporządzenie ogólne dotyczące unijnych funduszy (tzw. Common Provisions Regulation, CPR)[1]. Przewiduje ono możliwość zawieszenia wypłat z głównych funduszy unijnych (fundusze regionalne, Europejski Fundusz Społeczny, fundusze rozwoju obszarów wiejskich oraz morski i rybacki) w sytuacji, gdy istnieje „poważne uchybienie w skutecznym funkcjonowaniu systemu zarządzania i kontroli danego programu”. Jednym z niezbędnych elementów „skutecznego systemu zarządzania i kontroli” jest niezależne sądownictwo i odpowiednia kontrola sądowa. Komisja Europejska jest zobowiązana do oceny zgodności krajowego prawa i funkcjonowania organów krajowych z wymogami zapisanymi w tym rozporządzeniu. Brak takiej zgodności może skutkować wstrzymaniem wypłat z budżetu UE nawet przed uruchomieniem właściwego mechanizmu warunkowości zaakceptowanego na ostatnim europejskim szczycie w tak dramatycznych okolicznościach. [Tak się działo już w przeszłości, kiedy Polska i inne kraje próbowały pójść „na skróty” i uchwalały niedające odpowiedniej rękojmi transparentności i równego dostępu przepisy dotyczące zamówień publicznych czy przepisów środowiskowych. W Polsce doprowadziło to do wstrzymania środków na budowę dróg i autostrad w latach 2007–2008 (w związku z niewypełnieniem wymogów dot. sieci Natura 2000) oraz w 2013 roku ze względu na zmowę cenową wykonawców. Środki wstrzymano, dopóki Polska nie wykazała, że mechanizmy prawne funkcjonujące w Polsce są wystarczające. Z kolei w Czechach długotrwałym problemem była dysfunkcja służby cywilnej, przez co Czechy nie otrzymywały wypłat na administrację państwową.] Co więcej, konieczność zgodności prawa krajowego oraz poszczególnych decyzji z prawem unijnym już jest warunkiem uzyskania wsparcia z większości instrumentów finansowych UE, nawet jeśli nie ma to bezpośrednich konsekwencji dla interesów finansowych czy budżetu UE (konieczny wymóg dla uruchomienia nowego mechanizmu warunkowości). W niektórych przypadkach wymogi te sformułowane są mocniej niż w przypadku horyzontalnego rozporządzenia o mechanizmie warunkowości. Obejmują one obowiązek Dotychczas Komisja Europejska stosunkowo rzadko korzystała z prawa do zawieszenia wypłat, opierając się na mechanizmach warunkowości zawartych w rozporządzeniu ogólnym bądź wpisanych w poszczególne instrumenty finansowe (w rozporządzeniach sektorowych) – nieoficjalnie, z powodu poczucia braku wystarczająco mocnego mandatu politycznego do uczynienia tak radykalnego kroku, jak wstrzymanie wypłat funduszy dla państwa członkowskiego. Używanie tego instrumentu w ramach określonych prawem byłoby ważnym sygnałem determinacji Komisji także w kontekście jej przyszłego korzystania z nowego mechanizmu ochrony budżetu. Komisja powinna także podjąć inicjatywę Parlamentu Europejskiego (tzw. raport Michala Šimečki), wskazującą drogę do zintegrowania różnych mechanizmów i instrumentów ochrony państwa prawa, tak by się wzajemnie wzmacniały. Dotychczas narzędzia te były najczęściej stosowane w sposób nieskoordynowany i niekonsekwentny, zupełnie jakby postępowanie przeciw Polsce i Węgrom w ramach artykułu 7, monitoring praworządności w UE prowadzony przez Komisję czy postępowania przeciwnaruszeniowe były odrębnymi, niezwiązanymi ze sobą procesami. Rządy Polski i Węgier wykorzystują brak systematyczności po stronie UE, dlatego stosunkowo łatwo im robić uniki przed sporadycznymi, pojedynczymi działaniami UE. Komisja Europejska, a następnie Rada powinny wykorzystać wzmocnioną legitymację do podejmowania działań w obronie praworządności, będącą efektem przyjęcia rozporządzenia o warunkowości i debaty o praworządności. Postanowienia grudniowego szczytu Unii Europejskiej, będące odpowiedzią na kryzys spowodowany groźbą polskiego i węgierskiego weta, wywołały duże kontrowersje i sprzeczne oceny. Ich faktyczne znaczenie dla sposobu, w jaki Unia zajmować się będzie kwestią obrony praworządności w nadchodzących miesiącach i latach, jest jednak ograniczone, a z pewnością mniejsze, niż świadczyłyby o tym emocje tygodni poprzedzających unijny szczyt w grudniu 2020 roku. Konkluzje szczytu w żaden sposób nie zmieniły zapisów prawnych, a rozporządzenie o mechanizmie ochrony budżetu wchodzi w życie 1 stycznia 2021 roku. Zawarte w tych wszystkich dokumentach deklaracje interpretacyjne nie tworzą też nowej rzeczywistości politycznej, lecz są odzwierciedleniem politycznego status quo: priorytetu, jaki dla większości państw ma odbudowa gospodarcza po pandemii COVID-19 oraz uniknięcie trwałego podziału Unii. Kompromis zwarty podczas szczytu może, ale w żadnym razie nie musi, okazać się porażką Unii. O tym, jakie będą ostatecznie jego skutki i rezultat działań Unii w obronie rządów prawa, nie zadecydują zapisy konkluzji, lecz to, czy państwa członkowskie i instytucje unijne wykażą się w najbliższych miesiącach wystarczającą determinacją, aby skorzystać z dostępnych im narzędzi. Pod tym zasadniczym względem nic się nie zmieniło. Choć postanowienia szczytu mogą tworzyć atmosferą bardziej przychylną Warszawie i Budapesztowi, to z drugiej strony należy zauważyć, że podniesienie kwestii praworządności do rangi kluczowego problemu politycznego (paradoksalnie w konsekwencji szantażu, zastosowanego przez Warszawę i Budapeszt) obaliło niejedno tabu, jakie dotąd powstrzymywało głównych aktorów od podejmowania działań. Trzy kwestie będą miały w najbliższych miesiącach szczególne znaczenie. Po pierwsze, niezależnie od tego, jaki użytek Komisja i Rada UE uczynią z nowego mechanizmu ochrony budżetu, najważniejszą funkcję w całym systemie ochrony praworządności pełnić będzie nadal Trybunał Sprawiedliwości Unii Europejskiej. To TSUE wypowie się na temat zgodności uchwalonego rozporządzenia z prawem UE i to on rozpatrywać będzie niemal pewne skargi państw członkowskich na jakiekolwiek decyzje o wstrzymaniu funduszy, które mogłyby zapaść w przyszłości. Cały system ochrony praworządności (ale też Unii jako takiej) zależy od tego, czy wyroki TSUE będą respektowane i niezwłocznie wykonywane przez państwa członkowskie. Jeśli ta zasada miałaby zostać trwale podważona (niewykonywanie przez Polskę decyzji o środku zabezpieczającym w sprawie Izby Dyscyplinarnej jest jak dotąd niebezpiecznym precedensem), skuteczność wszystkich innych środków będzie równa zeru bądź znikoma. To fundamentalny problem, który powinien być przedmiotem najwyższej troski państw członkowskich, organizacji społecznych i instytucji unijnych. Przestrzeganie orzeczeń TSUE powinno być traktowane jako polityczna „czerwona linia”, której przekroczenie pociąga za sobą daleko idące skutki prawne, finansowe oraz polityczne. Od tego zależy przyszłość bez mała całej Unii, która jest umową opartą na prawie. Po drugie, z tego samego powodu konieczne jest, aby wszelkie instrumenty i działania mające na celu ochronę interesów finansowych Unii i – szerzej – praworządności, przywiązywały szczególną wagę do kwestii niezależności sądownictwa. Bez sądów niezawisłych od władzy wykonawczej pojawienie się korupcji i defraudacji jest nieuchronne, gdyż pokusy władzy połączone ze świadomością możliwości uniknięcia kary są trudne do powstrzymania. Jak długo w krajach członkowskich system sądownictwa jest niezależny i dobrze działa („skuteczna ochrona prawna” z artykułu 19 traktatu o UE), tak długo nie jest potrzebne, by na szczeblu Unii uchwalać szczegółowe regulacje poświęcone ochronie konkretnych praw czy grup społecznych – ich gwarancje na szczeblu państw są bowiem wystarczająco silne. Po 1 stycznia 2021 roku każdy rząd w Unii Europejskiej musi mieć świadomość, że naruszenia niezależności sądów mogą skończyć się dla niego karami finansowymi na podstawie nowego rozporządzenia. Komisja i Rada UE muszą zadbać o to, by groźba ta nie pozostała tylko na papierze. Po trzecie, rola społeczeństwa obywatelskiego w promocji i obronie wartości demokratycznych i praworządności jest fundamentalna. Dlatego tak istotna stała się reforma sposobu wsparcia organizacji społecznych przez Unię, odzwierciedlona w udoskonalonym rozporządzeniu o programie „Prawa i wartości” oraz zwiększeniu środków na ten program w latach 2021–2027 do 1,5 miliarda euro. Teraz kluczowe jest, by instrument ten został w pełni wykorzystany. Nowa linia finansowa „Unijne wartości” będąca częścią programu powinna zostać uruchomiona jak najszybciej, już w pierwszych miesiącach 2021 roku. To ona ma być głównym źródłem wsparcia dla oddolnych organizacji walczących o demokrację, praworządność i prawa człowieka na poziomie lokalnym i krajowym. Komisja Europejska powinna wykorzystać możliwości, jakie daje rozporządzenie finansowe, by unijne środki dla społeczeństwa obywatelskiego były łatwo dostępne dla rozmaitych aktorów, także dla mniejszych, lokalnych organizacji. Ale na tym nie koniec. Wsparcie organizacji pozarządowych walczących o prawa człowieka, niezależne sądy i inne wartości europejskie to nie tylko rola instytucji unijnych. O wiele więcej mogą zrobić także państwa członkowskie. Zwłaszcza dla krajów z grupy „oszczędnej piątki” (Holandia, Dania, Szwecja, Austria, Finlandia) byłaby to też szansa redefinicji ich roli w Unii Europejskiej – z obrońców przede wszystkim kursu oszczędnościowego w kierunku siły transformującej UE opartą na obronie rządów prawa, wartości i walce z korupcją. Przykładem jest wspomniana inicjatywa parlamentu holenderskiego. Ponadto powinny one wziąć przykład z nienależącej do Unii Norwegii i ustanowić fundusz, służący wsparciu wartości, które mają dla przyszłości UE fundamentalne znaczenie. Taki postulat zgłosił Gerald Knaus, szef think-tanku European Stability Initiative, na wspólnej debacie Fundacji im. Stefana Batorego i ECFR: Moment krytyczny? Co czeka UE po szczycie budżetowym? **Szymon Ananicz – ekspert ds. międzynarodowych w forumIdei w Fundacji im. Stefana Batorego. Pracował w Ośrodku Studiów Wschodnich, Europejskim Funduszu na rzecz Demokracji i w Parlamencie Europejskim. *Piotr Buras – dyrektor Warszawskiego Biura Europejskiej Rady Spraw Zagranicznej (ECFR) i non-resident fellow w Instytucie Nauk o Człowieku (IWM) w Wiedniu. Jest dziennikarzem, autorem i ekspertem do spraw polityki europejskiej i Niemiec. W latach 2008–2012 korespondent „Gazety Wyborczej” w Berlinie. Wcześniej pracował w Centrum Stosunków Międzynarodowych w Warszawie, Instytucie Germanistyki na University of Birmingham i na Uniwersytecie Wrocławskim. Był visiting fellow w Stiftung Wissenschaft und Politik w Berlinie.     Sądownictwo, Unia Europejska, praworządność Rule of Law in Poland  Dyrektor Warszawskiego Biura Europejskiej Rady Spraw Zagranicznej (ECFR) i non-resident fellow w Instytucie Nauk o Człowieku (IWM) w Wiedniu. Jest dziennikarzem, autorem i ekspertem do spraw polityki europejskiej i Niemiec.
Złość na celebrytów jest zrozumiała. Ale PiS niech się tak nie oburza, tylko nas szybko zaszczepi^Sławomir Zagórski^3 stycznia 2021^https://oko.press/wscieklosc-na-celebrytow-jest-zrozumiala/^Wyszło fatalnie. Akcja promująca szczepienia, w którą zaangażowali się celebryci, skończyła się wielowymiarową katastrofą. Ale oburzać mogą się obywatele, a rząd zamiast się pokazowo złościć, powinien sprawnie przeprowadzić szczepienia  30 grudnia 2020 na Warszawskim Uniwersytecie Medycznym zaszczepiono przeciw COVID 18 znanych osób, w tym byłego premiera Leszka Millera, dyrektora programowego TVN Edwarda Miszczaka oraz popularnych artystów – m.in. Krystynę Jandę, Andrzeja Seweryna, Wiktora Zborowskiego, Magdę Umer. Wiktor Zborowski przyznał, że dzień wcześniej otrzymał zaproszenie z WUM do zaszczepienia i zostania ambasadorem akcji promującej szczepienie przeciw COVID. Z doniesień medialnych wynika, że Krystyna Janda obdzwaniała już przed świętami aktorów seniorów i proponowała im skorzystanie z tej okazji. Ze szczepionego grona Janda (rocznik 1952) jest, nie licząc Miszczaka (1955) najmłodsza – Seweryn urodził się w 1946 roku, Umer w 1949, Zborowski w 1951. 30 grudnia Maria Seweryn (rocznik 1975) zawiozła ojca do szpitala na szczepienie, ponieważ ten chodzi o kulach, i… również się zaszczepiła. jak wynika z jej słów, niejako przez przypadek. „Nie było nikogo poza nami, pani doktor mnie zaprosiła i powiedziała, że »skoro już pani jest, niech pani wejdzie, jest otwarta dawka«” – opowiadała Seweryn 2 stycznia 2021 w telewizji Polsat. „Ja z tego skorzystałam. Nie miałam poczucia, że to nieetyczne, ponieważ zrozumiałam to tak, że dawka się zmarnuje”. Maria Seweryn najpierw stwierdziła też w rozmowie z dziennikarzem Polsatu, że się nie szczepiła, a później, że była przekonana o istnieniu szczepionek specjalnie przeznaczonych dla aktorów. Za to przeprosiła w nagranym oświadczeniu: „Nie zwykłam kłamać, więc jest to dla mnie duże przeżycie. Rozumiem państwa oburzenie i zbulwersowanie. Jest mi wstyd. Mam tylko wielką prośbę, żebyście państwo oddzielili wspaniałą kampanię proszczepieniową od mojej osoby, która niestety zaplątała się tam fatalnie i przypadkowo. I popełniła błąd”. Z kolei jak wyjaśniał 2 stycznia w „Faktach po Faktach” Leszek Miller, jest on stałym pacjentem WUM i dlatego został zaszczepiony. Pouczył też widzów, że politycy i dziennikarze „rozdmuchali to wydarzenie do monstrualnych rozmiarów”. Cała sprawa to na razie katastrofa wizerunkowa dla Warszawskiego Uniwersytetu Medycznego i osób, które wzięły udział w szczepieniach. Czy oburzenie opinii publicznej jest słuszne? Wiadomość o zaszczepieniu znanych osób rozeszła się lotem błyskawicy po Polsce. Najpierw to były pogłoski, aż w końcu o sprawie publicznie napisał założony przez studentów WUM profil facebookowy ZUM na WUM i wybuchła afera. 1 stycznia 2021 W sieci zawrzało. Zaczęli się wypowiadać ludzie z lewa i prawa. W przeważającej większości to głosy mocno krytyczne. Rozgoryczeni są również lekarze: „Moi znajomi lekarze ze Starynkiewicza [mieści się tam szpital ginekologiczno-położniczy WUM] zostali wyproszeni i niezaszczepieni, za to zaszczepiono Zborowskiego i Jandę. Szkoda, że tak się stało” – usłyszałem od zaprzyjaźnionej lekarki. Oburzenia nie kryło również wiele osób z redakcji OKO.press. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik Do ataku ruszyli niezwłocznie politycy koalicji rządzącej: „Znamienne, że podczas gdy rząd PiS ogłasza nabór na inwestycje na terenach popegeerowskich, w tym samym czasie elity III RP po znajomości załatwiają sobie szczepionki” – napisał na Twitterze wiceszef MSWiA Paweł Szefernaker. Co mają te popegeerowskie inwestycje – zresztą jak piszemy w OKO.press, istniejące póki co tylko na papierze, za to ogłaszane przez rząd z wielką pompą już cztery razy – do elit III RP, wie chyba tylko minister Szefernaker, ale zawsze miło zaatakować elity. „Mam nadzieję, że Kazik już pracuje nad hitem »Nasze szczepienia są pilniejsze niż wasze«” – skomentował z kolei Kamil Bortniczuk z Porozumienia. Odpowiednio przyprawiony propagandowo materiał ukazał się również w „Wiadomościach” TVP. Ale mocne głosy krytyki rozległy się nie tylko ze strony PiS. „Rodzina na swoim. Krystyna Janda, Andrzej Seweryn, Maria Seweryn. Ależ to jest małe. Cwaniactwo elit” – podała dziennikarka „Wprost” Joanna Miziołek. Dalej poszedł aktywista Jan Śpiewak. Napisał list otwarty do Jandy, w którym czytamy m.in.: „Swoim zachowaniem pokazała Pani prawdziwą twarz polskich »elit«: egoistycznych, pełnych pogardy, skorumpowanych, które wykorzystując swoje znajomości zdobywają sobie różne »dodatki«. W przypadku szczepionki nie mówimy o talonie na pralkę. Mówimy o czyimś życiu. Jedynym honorowym wyjściem, które pozwoli Pani na odzyskanie elementarnego szacunku, jest praca na rzecz ofiar epidemii. Po przyjęciu drugiej dawki powinna Pani natychmiast zgłosić się wraz z pozostałą siedemnastką do pracy w szpitalu zakaźnym albo Domu Pomocy Społecznej i pracować tam wolontaryjnie do końca pandemii”. W odmiennym duchu wypowiedziała się europosłanka PO Róża Thun. „Powiadają, że ta cała awantura jest dlatego, że Kaczyński chciał być pierwszy! Miał szczepić się narodowo, z patriotyczną orkiestrą i w błyskach fleszy, a tymczasem mu Krystyna Janda i Leszek Miller show ukradli… Taki pech!” – napisała. Na razie nie wiemy dokładnie, w jaki sposób doszło do szczepień 18 osób ze świata kultury i polityki. 30 grudnia na stronie WUM ukazał się następujący wpis: „Trwająca w WUM akcja szczepień została już odnotowana w licznych mediach. 450 szczepień Agencja Rezerw Materiałowych przekazała do CM WUM [Centrum Medyczne WUM] jako dodatkową pulę dawek, odrębną od puli szczepionek przeznaczonych dla etapu zerowego akcji. Dzięki temu szczepienia rozpoczęto jeszcze w tym roku. Pomimo zrozumienia dla korzyści ze szczepień przeciw COVID-19 wiele osób wyraża obawy co do jej bezpieczeństwa. Tym większą rolę odgrywa udział naszej społeczności w promowaniu szczepień poprzez udział w tej akcji. Zgodnie z sugestią NFZ szczepieniami w dniu dzisiejszym objęto też szereg osób ze świata kultury m.in. aktorów, kompozytorów, reżyserów, którzy będą promować w Polsce ideę szczepień przeciw COVID-19″. 27 grudnia 2020 Wytłumaczenie to wydaje się być co najmniej niewystarczające z dwóch powodów. Po pierwsze, mowa jest o promowaniu szczepień. Tymczasem nie wiemy: Uczelnia na ten temat milczy, rzeczniczka nie chce podać nawet listy nazwisk osób, które ze szczepienia skorzystały zasłaniając się RODO, czy ochroną danych osobowych. Więc jak na razie dziwna to promocja. Nie wiadomo też, jak do promocji szczepień przez aktorów ma się np. Edward Miszczak, popularny przed laty dziennikarz, obecnie ważna postać świata mediów, ale nierozpoznawalna dla szerszej publiczności. On sam mówi, że dostał propozycję, by uczestniczyć w akcji promocyjnej, co stawia cały projekt pod jeszcze większym znakiem zaufania. Pojawiają się też argumenty, że promocja miała się rozpocząć dopiero 15 stycznia, kiedy zakończy się etap zerowy, czyli szczepienia personelu medycznego, pracowników DPS-ów i MOPS-ów, a obecny wyciek nazwisk zaszczepionych osób to falstart. Nie wiadomo jednak, dlaczego w takim razie szczepienia celebrytów nie zostały zaplanowane właśnie na ten dzień, kiedy np. można było przeprowadzić relację „na żywo” z tego wydarzenia. Po drugie, Narodowy Fundusz Zdrowia wyraźnie odcina się od sprawy, a wręcz zapowiada kontrolę procesu szczepień na WUM. 31 grudnia 2020 na stronie NFZ pojawiła się informacja w kwestii ww. kontroli, która zarządził minister zdrowia. „Szczepienia przeciw COVID-19 dla osób z innych grup mogą być realizowane tylko i wyłącznie w przypadku wystąpienia ryzyka zmarnowania szczepionki poprzez brak stawiennictwa osób uprawnionych do szczepień w danym etapie. Narodowy Fundusz Zdrowia zażąda pilnych wyjaśnień od podmiotów, w których pojawiły się uzasadnione wątpliwości co do złamania tych zasad” – czytamy na stronie NFZ. W sprawie wypowiedział się również szef Kancelarii Premiera Michał Dworczyk: „Wśród zaszczepionych osób znalazły się osoby znane z mediów, dlatego też pan premier Morawiecki polecił nam pilne wyjaśnienie tej sprawy i podjęcie właściwych kroków”. 2 stycznia 2020 rektor WUM prof. Zbigniew Gaciong oznajmił, iż uczelnia nie prowadzi akcji szczepień. Jest za nią odpowiedzialna wybrana przez NFZ spółka Centrum Medyczne, której WUM jest właścicielem. „Zwróciłem się do przewodniczącego Rady Nadzorczej spółki o wyjaśnienie tej kwestii [kto zaprosił aktorów]” – powiedział rektor. Dociskany przez dziennikarzy dodał, że nikt z władz rektorskich nie był zaangażowany w te akcję i nikt z medyków nie został odesłany [z powodu braku miejsc, bo te zostały zajęte przez znane osoby]. Rektor przyznał jednak, że nie jest zadowolony z całej sytuacji. Jednocześnie 2 stycznia szef Agencji Rezerw Materiałowych Michał Kuczmierowski powiedział PAP, że nie ma czegoś takiego jak dodatkowa pula szczepionek i że placówka takiej nie dostała. „Oczekujemy od WUM zaprzestania mijania się z prawdą” – stwierdził Kuczmierowski. Kodeks Etyki Lekarskiej zobowiązuje lekarza do „przestrzegania praw człowieka i dbania o godność zawodu lekarskiego. Naruszeniem godności zawodu jest każde postępowanie lekarza, które podważa zaufanie do zawodu”. Wydaje się, że postępowanie WUM takie zaufanie narusza. Zwłaszcza, że w „Przyrzeczeniu lekarskim” medycy zobowiązują się do tego, by „według najlepszej wiedzy przeciwdziałać cierpieniu i zapobiegać chorobom, a chorym nieść pomoc bez żadnych różnic, takich jak: rasa, religia, narodowość, poglądy polityczne, stan majątkowy i inne, mając na celu wyłącznie ich dobro”. Szczepienie osób ze „specjalnego klucza” narusza tę zasadę „nie robienia różnic”. Warto dodać, że takie sytuacje szczepień po znajomości będą się zapewne powtarzać. Mamy bowiem do czynienia z dobrem o ogromnej wartości (zapewnienie zdrowia, uniknięcie zagrożenia życia), o stosunkowo dużej dostępności (dziesiątki, a w perspektywie setki tysięcy szczepień tygodniowo). Poza szczepieniami dla znajomych i rodziny pojawią się zapewne przypadki zwykłej korupcji – sprzedawania usługi poza kolejnością. Jedyną barierą przed takim procederem może być moralność społeczna, nie tylko zawodów medycznych, zgodnie z którą układy, znajomości czy nie daj Boże pieniądze nie mogą decydować o kolejności w dostępie do leczenia. Z tego punktu widzenia reakcja opinii publicznej na casus 18 szczepień może mieć wartość prewencyjną. Wygląda więc na to, że jednak ktoś z władz uczelni lub spółki Centrum Medyczne chciał zrobić przysługę kilkunastu znanym osobom. Jeśli miała temu rzeczywiście towarzyszyć promocja, to pomysłodawcy mają co najmniej nietypowe podejście do zasad promocyjnych. „Miała być potrzebna akcja, wyszedł jakiś koszmar. Czuję się niekomfortowo. Źle się czuję” – przyznał Wiktor Zborowski. „Nie prosiłam nikogo o zaszczepienie się przeciwko Covid19” – napisała z kolei na FB Magda Umer. „To mnie poproszono o to, w ramach akcji popularyzowania, namawiania do szczepień. Wytłumaczono także, że nie zabieram nikomu miejsca, że walka o każdą zaszczepioną osobę jest teraz priorytetem państwa i służby zdrowia. (…) Zgodziłam się myśląc że czynię dobro, a okazało się, że jest to rozumiane odwrotnie. Jest mi bardzo przykro z tego powodu, ale w dalszym ciągu mam nadzieję, że nie zrobiłam niczego złego”. Gdybym był na miejscu kogoś, komu proponuje się szczepienie poza kolejnością, przyznaję się bez bicia – nie potrafiłbym odmówić. Jestem z racji wieku w grupie ryzyka, mam choroby towarzyszące i marzę o jak najszybszym zaszczepieniu się. Czy poseł Bortniczuk i Jan Śpiewak bohatersko by odmówili? Nie wiem, być może tak. Wracając do promocji. Wiadomo, że nic tak nie zwiększa apetytu na jakiś produkt lub usługę niż trudności w dostępie do niego. Może więc – wbrew pozorom – tajna akcja szczepienia Jandy, Seweryna, Zborowskiego zachęci niektórych ludzi sceptycznych do tej pory wobec szczepień do sięgnięcia po to niedostępne dla nich (na razie) dobro? Dla prawicowych (i nie tylko) mediów cała historia to niezła gratka. Można walić w elity, odwiecznego wroga. Można też dopiec osobom z WUM, które manipulują przy szczepieniach. Będą teraz dwie komisje. Może posypią się zwolnienia. Po konferencji prof. Gacionga odezwały się głosy, że powinien podać się do dymisji. 27 grudnia 2020 Rząd zdecydował się na pokazówkę, tak jak w przypadku starosty opatowskiego Tomasza Stańka z PiS, który zaszczepił się 31 grudnia poza kolejnością i został natychmiast wyrzucony z partii. Krystyny Jandy nie da się znikąd wyrzucić, ale z pewnością niejednokrotnie jeszcze będzie jej wypominane to przedwczesne szczepienie. Oburzenie na całą „aferę szczepionkową” jest zrozumiałe, pamiętajmy jednak, że główny egzamin dotyczący szczepionek stoi przed rządem. To nie Krystyna Janda jest odpowiedzialna za przygotowanie systemu szczepień. To nie na Wiktorze Zborowskim ciąży odpowiedzialność, by w jak najkrótszym czasie zaszczepić jak najwięcej Polaków. Wreszcie, to nie nieudolne próby promocyjne Warszawskiego Uniwersytetu Medycznego powinny stanowić o reklamie szczepień, ale skoordynowana akcja władz. I z tego wszystkiego musi być koniec końców rozliczony rząd – nie celebryci. Zdrowie, Michał Dworczyk, Ministerstwo Zdrowia, Krystyna Janda NFZ wum
Tak rząd podnosi z kolan biedne gminy wiejskie: cztery razy ogłasza, że wyda te same pieniądze^Jakub Szymczak^3 stycznia 2021^https://oko.press/rzad-na-pomoc-gminom-popegeerowskim/^"Po wielu latach niepogody chcemy, żeby wreszcie zaświeciło słońce" - mówił premier Morawiecki, czwarty raz z pompą ogłaszając dokładnie ten sam program wsparcia dla gmin popegeerowskich. Sam pomysł brzmi nieźle, ale faktyczna skala nie dorasta do propagandowego rozmachu Ile razy jako sukces i coś nowego można ogłaszać ten sam pomysł? Według PiS co najmniej cztery! Dokładnie tak było z programem wsparcia dla terenów popegeerowskich. 13 września na trzecim Ogólnopolskim Święcie „Wdzięczni Polskiej Wsi” w Pólku pod Bralinem, premier Mateusz Morawiecki program zapowiedział po raz pierwszy: „Jeszcze pod koniec roku ruszamy z programem wsparcia dla wsi popegeerowskich. To jest ważne, aby wyrównać szanse dla wszystkich mieszkańców wsi, a w szczególności tych wiosek, które zostały tak boleśnie dotknięte niesprawiedliwością polskiej transformacji”. 21 października opublikowano projekt uchwały rządu na ten temat, gdzie padła konkretna kwota: „250 mln złotych trafi do gmin, w których funkcjonowały niegdyś państwowe przedsiębiorstwa gospodarki rolnej”. Prace nad projektem nie szły jednak tak, żeby pomoc uruchomić jeszcze w tym roku. Jednak jeszcze w grudniu rząd postanowił o tym pomyśle przypomnieć i opowiedzieć o nim tak, jakby idea dopiero powstała: 8 grudnia na konferencji prasowej wystąpili wspólnie premier Morawiecki i minister spraw wewnętrznych Mariusz Kamiński. Minister pochwalił się, że na jego prośbę z Rządowego Funduszu Inwestycji Lokalnych wykrojono osobne środki na pomoc gminom popegeerowskim: „Wyciągamy dłoń i symbolicznie chcemy spłacić dług wobec tych obywateli, o których zapomniano” – mówił na tej konferencji Kamiński. Tutaj fundusz dla gmin popegeerowskich był tylko jednym z elementów. Program dostał więc osobną konferencję 30 grudnia. „Demony przeszłości z III RP muszą odejść w niepamięć; jednym z nich był brak dbałości o obszary popegeerowskie” – mówił premier Morawiecki. I dodawał: „w Warszawie [w latach 90.] pojawił się pierwszy McDonald’s, wydawało nam się, że będziemy żyli jak w Ameryce, tymczasem tam, na terenach popegeerowskich rozpoczęła się prawdziwa walka o życie, walka o pracę”. „W 2021 roku po wielu latach niepogody chcemy, żeby wreszcie zaświeciło słońce” – zakończył premier. O programie portal money.pl napisał, że premier „właśnie zadeklarował przekazanie ćwierć miliarda złotych” na dofinansowanie biednych gmin. „NOWY program pomocowy rządu!” – krzyczał nagłówek „Super Expressu”. „Rząd nagle postanowił wspierać tereny popegeerowskie” – to portal Spiders Web. W ten sposób rząd czwarty raz w ciągu czterech miesięcy zareklamował swój pomysł jako coś zupełnie nowego i świeżego. Nie będziemy dziś na części pierwsze rozkładać szczegółowych założeń programu, bo ich jeszcze nie ma (chociaż we wrześniu premier miał nadzieję, że ruszy w tym roku). Warto natomiast zatrzymać się nad jego polityczną wymową, skalą i przyjrzeć reakcjom. 1 stycznia 2021 Po pierwsze, skala programu. Rząd deklaruje 250 milionów złotych. Na konferencji prasowej 30 grudnia premier mówił, że środki te można przeznaczyć na modernizację infrastruktury drogowej, kanalizacyjnej, biblioteki, świetlice, remizy strażackie, termomodernizację budynków czy konserwację zabytków. Każda gmina może złożyć maksymalnie trzy wnioski o środki na inwestycję. Maksymalna wysokość wsparcia jednego wniosku to 5 milionów złotych. To nie są nowe informacje – wszystko znalazło się już w październikowym projekcie rządowej uchwały. W pierwszej połowie lat 90. Agencja Własności Rolnej Skarbu Państwa przejęła ponad 1600 Państwowych Gospodarstw Rolnych, czyli PGR-ów. Ale to nie równa się ilości takich gmin, bo w jednej takich gospodarstw mogło być kilka. Na wsparcie może liczyć około 600 gmin. Konkurencja o środki będzie duża. Gdyby każda gmina miała dostać maksymalne wsparcie, potrzebne byłyby 3 mld złotych – 12 razy więcej niż dotychczas. W tym momencie na jedną gminę przypada około 400 tys. złotych. Nie mamy informacji, czy fundusz będzie odnawiany co roku, więc na razie musimy zakładać, że jest to wsparcie jednorazowe. Czy w skali takiej gminy to duże wsparcie? Przykładowo, gmina wiejska Kołaczkowo (funkcjonował tam PGR) w województwie wielkopolskim swoje wydatki na 2021 rok wstępnie ustaliła na 35 mln złotych. Gmina Kietrzna na Opolszczyźnie w 2019 roku wydała 47,6 mln złotych. Miejsko-wiejska Czerniejewo w Wielkopolsce (PGR funkcjonował we wsi Żydowo) w 2020 roku planowała wydać 36 mln złotych. Ale zdecydowana większość środków tych gmin to oświata i opieka społeczna. W Czerniejewie w projekcie na 2020 rok takie wydatki to 25 mln zł – 70 proc. całego budżetu. Na inwestycje drogowe planowano wydać 1,2 mln złotych. Kilka milionów złotych na ten cel może być pomocne. Ale nie wszystkie gminy otrzymają takie środki, bo cały fundusz jest mocno ograniczony. Trzy inwestycje na 5 milionów złotych to byłby olbrzymi zastrzyk dla jednej gminy. Ale trudno wyobrazić sobie takie sytuacje w ramach tego funduszu, bo byłoby to mocno niesprawiedliwe – 15 mln zł to aż 6 proc. całego funduszu. A nawet trzy spore – jak na skalę tych gmin – pojedyncze inwestycje raczej nie rozwiążą systemowych problemów, przez które gminy te często są gospodarczo zapóźnione wobec większych, często bliskich ośrodków miejskich. Wsparcie ma być wypłacane w ramach pomocy w czasach kryzysu: „Wieloletnie zaniedbania i brak odpowiedniej interwencji państwa pogłębiły degradację ekonomiczną tych obszarów. Tym boleśniej będzie odczuwalny dla mieszkańców tych terenów – będący skutkiem epidemii Covid-19 – spadek produktu krajowego brutto. Inwestycje lokalne, które będą mogły zostać sfinansowane lub dofinansowane ze środków przewidzianych projektem uchwały stanowią ważne źródło zamówień dla polskich mikro, małych i średnich przedsiębiorstw” – czytamy w uzasadnieniu do uchwały. W tym samym celu powołany został Rządowy Fundusz Inwestycji Lokalnych. Na co przeznaczone będą środki z RFIL? „To przebudowa drogi za rogiem, doposażenie szpitala, budowa żłobka czy remont biblioteki” – czytamy na rządowej stronie internetowej poświęconej funduszowi. Czyli dokładnie to samo. W ramach Funduszu rząd ma do rozdysponowania 12 mld złotych, z czego 6 mld zostało już przyznane. 250 mln na gminy popegeerowskie to środki „dodatkowe”, prawie 50 razy mniejsze od głównego funduszu. Więc chociaż fundusz będzie miał okazję pomóc poszczególnym gminom w realizowaniu inwestycji, to ostatecznie jego skala nie jest duża, a zadanie odgonienia „demonów przeszłości” za pomocą funduszu będzie raczej trudne do zrealizowania. Można też stawiać pytania o kryteria. W samym programie wsparcia niezamożnych gmin nie ma nic nadzwyczajnego – funkcjonują z sukcesami w wielu krajach – ale istnieją gminy popegeerowskie zamożniejsze od biednych gmin, w których nigdy nie było PGR-u. Co z tymi ostatnimi? Jak często w Polsce polityka publiczna jest tu zakładniczką narracji politycznej. Program jest bowiem sprytnie skonstruowany politycznie. Najlepszym dowodem są reakcje polityków opozycji. Np. takie:  Jeden z najbardziej rozpoznawalnych polityków PO nie ma do powiedzenia nic więcej, poza sprowadzeniem sprawy do absurdu. Dla PiS to oczywiście sytuacja idealna. Odwraca dyskusję od uzasadnionych pytań – o niewielkie kwoty z programu i nieokreślone kryteria wsparcia – i kierują ją w stronę debaty o braku empatii polityków opozycji na problemy biednych gmin popegeerowskich. Taką opowieść o problemach społecznych (tradycyjnie) wytykają Platformie politycy Lewicy.  Tymczasem Prawo i Sprawiedliwość jak zwykle forsuje przy tej okazji okazji opowieść opartą na na sprawdzonym pomyśle z poprzednich kampanii wyborczej: PiS to w niej reprezentant ciemiężonego ludu, opozycja zaś to oderwane od rzeczywistości i skłócone ze sobą liberalne elity. Dobrze pokazuje to post na Twitterze europosła Joachima Brudzińskiego:  Problem w tym, że w tej opowieści nie wszystko się zgadza. To nie Balcerowicz zlikwidował PGR-y, nawet jeśli popierał tę politykę – za proces ten odpowiadał minister rolnictwa i gospodarki żywnościowej w rządzie Jana Krzysztofa Bieleckiego – Adam Tański. Jeśli natomiast nazwisko Balcerowicza służy Brudzińskiemu jako symbol transformacji, to warto przypomnieć, że autora słynnego planu chwalił nie kto inny jak… Jarosław Kaczyński. W 1999 roku obecny prezes PiS mówił: „Balcerowicz przywrócił w Polsce podstawowe kategorie ekonomiczne, przede wszystkim pieniądz, którego przecież w PRL-u nie było, oraz opanował hiperinflację. To były podstawy, które pchnęły nas w kierunku gospodarki rynkowej. I to jest jego wielkość, wiekopomna zasługa, której nikt mu odebrać nie może. Mam wiele szacunku do Balcerowicza za dokonanie zdecydowanego chirurgicznego cięcia. Była to wprawdzie bolesna, ale absolutnie niezbędna operacja”. Od tego czasu poglądy prezesa PiS uległy równie rewolucyjnym, co koniunkturalnym zmianom. We wrześniu 2019 na konwencji wyborczej PiS jednym z głównych motywów był list z 1990 roku szefa Fabryki Samochodów Osobowych do Leszka Balcerowicza. Szef fabryki w liście prosił Balcerowicza o pomoc, ówczesny wicepremier list miał podrzeć i powiedzieć, że tak mają postępować wszyscy ministrowie. Kierownictwo PiS na konwencji o kierunku obranym przez Polskę na początku lat 90. wypowiadało się źle. O własnym poparciu dla historycznych przemian – nie mówili nic. A szkoda, bo mieliby o czym mówić: Jarosław Kaczyński jest dziś jedynym wciąż zasiadającym w Sejmie politykiem, który 31 lat temu głosował za przyjęciem Planu Balcerowicza (jako senator I kadencji). Debata na temat transformacji po PRL jest wciąż żywa i nie jest to miejsce, aby ją tutaj streszczać. Możliwy jest jednoczesny pogląd, że ogólny dorobek transformacji jest pozytywny – bo świadczy o tym ogromna większość wskaźników dobrobytu – jak i ten, że duża część obywateli została potraktowana przez ówcześnie rządzących przedmiotowo i pozostawiona bez właściwego wsparcia. Polityka nie lubi jednak odcieni szarości. PiS ma świadomość, że w miastach z liberalną i lewicową opozycją wygrać będzie bardzo trudno, wyniku raczej nie poprawi. Stąd skupienie na terenach wiejskich. W regionach wcześniej kojarzonych z PO i opozycją – w Wielkopolsce, na Pomorzu, Pomorzu Zachodnim, na Dolnym Śląsku – PiS mocno poprawił notowania między 2015 a 2019 rokiem, ale PO wciąż zbiera tam spory odsetek głosów. We wspomnianej gminie Kołaczkowo w 2015 roku Lewica (+ Razem), PO i PSL miały 48 proc. W 2019 – 40 proc. W obu przypadkach PSL miał między 11 a 12 proc. Jest komu podbierać. W gminie Gryfice w 2015 roku wygrała PO z 30,2 proc. Z Lewicą i PSL miały razem 55 proc. W 2019 wygrał PiS z 34,6 proc., ale tak rozumiana opozycja też zdobyła więcej głosów – 59 proc. I właśnie o te głosy idzie gra. Jeśli partie opozycji będą się z programów wsparcia wyśmiewały, a jednocześnie nie zaproponują nic własnego – te głosy mogą po prostu stracić. Gospodarka, Polityka społeczna, Mateusz Morawiecki,
„Nie pojechał na test. Bał się, że syn straci pracę”. Kto nie trafia do statystyk? [Kroniki COVID-19]^Marta K. Nowak^2 stycznia 2021^https://oko.press/nie-pojechal-na-test-bal-sie-ze-syn-straci-prace-kto-nie-trafia-do-statystyk-kroniki-covid-19/^"Usłyszałem: pani doktor ma 45 pacjentów, więcej nie przyjmuje. Dałem spokój". "Teściowa dopiero w szpitalu dowiedziała się, że przeszła COVID". "Kiedy dodzwoniłem się do lekarza, objawów już nie miałem". Czytelnicy piszą, dlaczego nie trafili do statystyk Według oficjalnych statystyk od początku pandemii w Polsce zachorowało 1 312 780 osób. Do statystyk nie trafiają jednak wszyscy. Powodów jest wiele, piszą o nich również nasi czytelnicy, których doświadczenia z pandemii publikujemy w cyklu Kroniki COVID-19. Dzisiaj publikujemy historie, które opowiadają, dlaczego wiele osób przechorowało COVID poza oficjalnym systemem i nigdy nie zostało zdiagnozowanych.  Historię pani Urszuli: od zakażenia i długiej drogi do testu, przez absurdy systemu, który pominął chorą mamę i siostrę, aż po długie dochodzenie do siebie, mimo skąpych objawów. Przeczytaj także:„Jeszcze 15 minut – pocieszałyśmy się. I tak przez 7 godzin w kolejce po test” [Kroniki COVID-19]30 grudnia 2020 30 grudnia 2020 Pan Stanisław przeszedł długą drogę do diagnozy, wykonał setki telefonów i musiał się zmierzyć nie tylko z niespodziewanymi objawami koronawirusa, ale też chaosem w systemie kontroli chorych. Przeczytaj także:Aplikacja się myli, policja błądzi, sanepid się dziwi. „Miejmy nadzieję, że kary nie będzie” [Kroniki COVID]30 listopada 2020 30 listopada 2020 Profesor Magdalena Fikus opowiedziała nam o tym, jak niespodziewanie na COVID nie umarła i kilku innych zaskoczeniach, które może nam przynieść koronawirus. Przeczytaj także:Nie rozumiem, dlaczego nie umarłam – mówi prof. Magdalena Fikus [Kronika COVID-19]5 grudnia 2020 5 grudnia 2020 Opublikowaliśmy też wyjątkową historię nauczyciela spisaną przez bliską mu osobę. Dowiadujemy się z niej, jakie ryzyko zmuszeni są podejmować nauczyciele oraz jak bardzo zabezpieczenie uczniów i pracowników przed zakażeniem pozostaje teorią. Przeczytaj także:Szkoły jak inkubatory wirusa. Jeden nauczyciel przechorował 21 dni, drugi zmarł [Kroniki Covid-19]12 grudnia 2020 12 grudnia 2020 W kolejnym tekście zebraliśmy kilka historii, w których czytelnicy opowiadają, co ich zaskoczyło – w objawach i funkcjonowaniu ochrony zdrowia, i co z nimi po przejściu choroby zostanie. Przeczytaj także:Panika. Przestraszyłam się, że umrę i wszystko stracę. Po covidzie już nie będę pracować na 200 proc.23 grudnia 2020 23 grudnia 2020 – napisała nauczycielka, pani Anna. Ciężko przechorowała COVID-19, do dziś z trudem funkcjonuje. Opublikowaliśmy historie dwóch nauczycielek, które opisały, jak przeszły chorobę i relacjonują, jak w ich szkołach wygląda walka z koronawirusem. „Usłyszałam od rodziców, że ograniczam wolność osobistą ich dzieci, prosząc o noszenie masek podczas przerw. Dostałam nawet list w tej sprawie”. Przeczytaj także:„Nie mogłam dotknąć włosów na głowie, bo nawet to bolało” [Kroniki COVID-19]1 stycznia 2021 1 stycznia 2021  Teściowa ma 58 lat. Zdrowa i silna, żadnych chorób współistniejących. Najpierw poczuła, że złapało ją przeziębienie. Potem myślała, że to grypa, ale z czasem ciężej się oddychało, brakowało sił, miała zadyszkę po dojściu do toalety. Lekarz rodzinny stwierdził, że to COVID, albo zapalenie płuc. Wysłał na test, wynik był ujemny. Teściowa dostała silne antybiotyki na tydzień. Lekarz dał też na zapas skierowanie do szpitala z rozpoznaniem ostrego zapalenia płuc, bo w międzyczasie dzwoniliśmy po karetkę, ale przy saturacji 80-85 odmawiali przyjazdu. Tłumaczyli też, że jeśli to zapalenie płuc to złapanie COVID w szpitalu skończy się śmiercią. Antybiotyki pomagały i saturacja wzrosła do blisko 90, ale kiedy teściowa skończyła je brać, spadła do 69. Pojechaliśmy na SOR. Tam test na COVID i czekanie blisko dobę na wynik na taborecie w izolatce (łóżek brakuje). Wynik ponownie ujemny. Zrobiono jej wszystkie badania, RTG, tomografia. Dostała tlen, silne antybiotyki i leki rozszerzające płuca. Zrobiono trzeci test na COVID, tym razem na przeciwciała. Miał zbadać czy już COVID przeszła. Okazało się, że przeszła. Mimo że szpital nie cieszy się dobrą opinią, dobrze się nią zaopiekowano. Trafiła na oddział kardiologiczny. Tam lekarz potwierdził, że miała COVID, obecnie oddycha 50 proc. płuc. To i tak dobrze, bo wielu pacjentów ma wolne 10 proc. i o ile przeżyją, czeka ich długa rehabilitacja. Do tego po COVID zrobiły jej się skrzepy w płucach i groziła śmierć na zatorowość płucną. Udało się je rozpuścić lekami. W szpitalu personel robi co może, ale szpital jest przepełniony i wszystkiego brakuje. Salowe cały dzień zmieniały pieluchy, bo ludzie nie mają siły nawet z łóżka wstać. Brakowało leków i tlenu. Z butli z tlenem wypadała rurka do maseczki. Przyklejono ją plastrem, bo nie ma szans na żaden serwis. Parę dni temu teściowa wyszła ze szpitala. W czasie jej pobytu na oddziale wielu pacjentów zmarło, a wielu było w stanie, który nie dawał nadziei. Teraz czeka ją rehabilitacja, która może potrwać pół roku, ale nie ma gwarancji, że wróci do zdrowia. Za miesiąc jedzie na do sanatorium, a potem pewnie rehabilitacja prywatna i ćwiczenia w domu. Mama ma nadzieję, że będzie miała jeszcze siłę wziąć wnuczki na ręce. W bliskiej rodzinie chorych jest jeszcze 5 osób, ale mimo duszności, póki co, leczą się w domu. Troje z nich nie jest oficjalnie zdiagnozowanych, bo lekarz kazał siedzieć w domu i tyle. Nie znajdą się w rządowych statystykach. W mojej małej miejscowości połowa ludzi chodzi bez maseczek. Niektórzy mówią, że słuchali i ministra zdrowia, i premiera jak mówili, że wirusa nie trzeba się bać i maseczki nic nie dają, a na dodatek są nielegalne, bo zapisane w rozporządzeniach, a nie w ustawie. Podobno niektórzy nawet jak mają chorych, zdiagnozowanych na COVID domowników, proszą ich o niepodawanie ich danych sanepidowi, bo są zameldowani gdzie indziej i nie chcą być na kwarantannie. I tak chodzą i do pracy, i do kościoła. Mam 45 lat. Zaczęło się osłabieniem, złym samopoczuciem, bólami pleców i mięśni. Po 4 dniach straciłem węch i smak. Dalej bolała głowa, zatoki, miałem lekki katar i czułem się kiepsko, ale nie bardzo źle. Postanowiłem iść do lekarza. Przez 3 dni dzwoniłem do przychodni, żeby usłyszeć, że Pani doktor ma już 45 pacjentów i więcej nie przyjmuje. Odpuściłem, tym bardziej że nic poważnego mi nie dolegało. Objawy ustępowały powoli. W ciągu 3 tygodni zmysły zaczęły powracać: najpierw smak (wcześniej czułem tylko słodki i kwaśny), potem zapach. Chorobę przyniósł najprawdopodobniej starszy syn, który miał objawy grypy. Później się okazało, że chory był nauczyciel. Żona nie ma dotychczas żadnych objawów. Unikałem kontaktu z innymi, robiłem tylko niezbędne zakupy. Ostatnio zrobiłem test i okazało się, że mam przeciwciała. Tym samym pozostałem poza systemem. Nie byłem w przychodni, sanepidzie ani na kwarantannie. Wujek ma ponad 70 lat, przeszedł zabieg wstawienia bypassów. Jest zagorzałym zwolennikiem PiS. Razem z synem uważali, że pandemia jest wymyślona, że to coś jak grypa. Najpierw poczuł osłabienie, potem doszedł kaszel, ból głowy oraz utrata węchu i smaku. Nie pojechał na test – bał się, że syn i jego rodzina będą musieli odbyć kwarantannę i stracą pracę. Siedział więc w domu, a mój kuzyn jeździł sobie po mieście, być może rozsiewając wirusa. Nie miał objawów, testu nie zrobił. Złe samopoczucie wujka trwało około 3 tygodni, z czego około 10 dni było ciężkich. Pojawiły się niewielkie duszności, ale wujek nie dzwonił po karetkę z tych samych powodów, co wcześniej. Zakupy i jedzenie dostarczał mu syn pod drzwi. Nie wiadomo, jakie spustoszenie w jego organizmie zrobił wirus, ale za to wujek jeszcze bardziej zradykalizował się w swoim fanatyzmie wobec rządu. Zupełnie tak, jakby przejście koronawirusa dodało mu jakichś dziwnych sił. Czy chorowałam na Covid? Nie wiem. Sądząc po objawach – tak. Lekarz (2 dni oczekiwania na teleporadę), skierował mnie na test. Następnego dnia z gorączką, ogromnym bólem głowy i stawów poszłam do punktu pobrań na Kruczkowskiego, przy szpitalu na Solcu. Półtorej godziny oczekiwania, kucałam oparta o mur kostnicy. Po dotarciu do rejestracji okazało się, że lekarz POZ, który wystawił skierowanie, nie miał do tego uprawnień. Odesłano mnie do przychodni gdzie też nie wiedziano kto jeśli nie lekarz POZ ma takie uprawnienia. Po długiej chorobie i 2 tygodniach oczekiwania miałam zrobiony test. Wynik negatywny. Moje doświadczenia ? Brak personelu, brak informacji. Bezsilność wobec bezsilności służby zdrowia jest śmiertelna. Lekarze zawsze mówili, że jestem tzw. „ruskim dzieckiem” – mam wyjątkowo silny układ odpornościowy, a wyniki badań, czy to krwi, czy ciśnienia zawsze wychodziły podręcznikowe. Nie spodziewałem się więc, że wirus tak mnie załatwi. Historia zaczyna się na początku października. Cała rodzina bardzo dokładnie przestrzegała reżimu sanitarnego, czasami wręcz do przesady. W samochodzie, w kieszeni, w domu, wszędzie płyny i żeliki do dezynfekcji. Nigdzie nie ruszaliśmy się bez maseczek, a po każdym wyjściu zawsze dezynfekcja rąk, nawet jeśli nie dotykaliśmy niczego. Żeby było ciekawiej – nawet wind unikamy jak ognia. Biorąc to wszystko pod uwagę, myśleliśmy, że obronimy się przez koronawirusem. Nie wyszło. We wrześniu brat chodził do liceum, mama do pracy, ja cały czas pracuję zdalnie. Pewnego dnia brat i mama nagle zaczęli się bardzo słabo czuć, ale wyglądało to na przeziębienie. Katar, upośledzony węch i smak. Skontaktowali się z lekarzem POZ. Stwierdził, że to na pewno nie COVID, jak już, to przeziębienie. Nie chciał nawet słyszeć o skierowaniu na testy. Zaniepokojona mama załatwiła po znajomości L4 dla siebie, a młodego zwolniła ze szkoły. Kilka dni później osłabienie lekko ustąpiło, ale stracili węch i smak. Do lekarza już nie dało się dodzwonić. Podjęliśmy decyzję o całkowitej, dobrowolnej izolacji. Pozostali członkowie rodziny podrzucali nam jedzenie i picie. Dwa tygodnie później (początek listopada) pojawiły się u mnie bardzo silne objawy przeziębienia – ostry katar, ból zatok, gorączka sięgająca 38,5 stopnia. Na ból gardła nie pomagały żadne pastylki do ssania. Byłem tak osłabiony, że ledwo mogłem wstać i pracować. W moim przypadku to koszmarnie dziwne. Próbowałem dodzwonić się na teleporadę i zawsze słyszałem tę samą formułkę: „Bardzo mi przykro, ale kolejkę dziś mamy już pełną, a numerków na kolejne dni nie nadajemy”. I trzaśnięcie słuchawką. Minęło 5 dni – ustąpił katar, zatoki i ból gardła, ale niepokoił mnie utrzymujący się stan podgorączkowy, 37-37,5 stopnia. Straciłem węch i smak, pojawił się koszmarny kaszel. Po niecałym tygodniu od pojawienia się typowych objawów, postanowiłem jeszcze raz skontaktować się z przychodnią lekarza rodzinnego. Formułka jak wyżej. Poddałem się. Nie dzwoniłem więcej, a kaszel męczył. Jakieś dwa tygodnie później ustąpiły objawy charakterystyczne dla COVID-19, odzyskałem węch i smak, ustąpił też stan podgorączkowy. Nadal męczył mnie kaszel. Cudem udało mi się wtedy właśnie dodzwonić do lekarza POZ. Rozmowa wyglądała mniej więcej tak: – Dzień dobry, męczy mnie bardzo ostry kaszel i parę dni temu ustąpiły mi objawy, które wskazywały na COVID. – Jaki jest ten kaszel? – Suchy, uciążliwy, wywołany dziwnym drapaniem w gardle. Jakbym chciał coś odchrząknąć, ale nie miał czego. – No to przepiszę panu to i to. – A jak wygląda sprawa z testem na COVID? Miałem objawy. – No właśnie – miał Pan. A że Pan nie ma, to nie mogę skierować. Poirytowany zamówiłem test na przeciwciała. Wykryte. Podsumowując: od zakażenia minęły prawie dwa miesiące. Czuję się słabszy, niż byłem przed infekcją. Wejście po schodach na pierwsze piętro powoduje zadyszkę. Kaszel cały czas męczy, żadne leki nie pomagają, a osłuchać nie ma komu. Niestety, wszystko w obecnej sytuacji trzeba załatwiać na własną rękę, bo komunikacja z lekarzami POZ leży, a teleporady to kpina. Gdybym został zdiagnozowany konsultacje lekarskie i leczenie uciążliwego kaszlu pewnie wyglądałyby inaczej. Może zrobiono by mi prześwietlenie płuc i parę innych badań, wiedziałbym na czym stoję. Tymczasem ze zdrowiem nadal słabo. Nie wiem już, czy kiedykolwiek będę zdrów. Zdrowie, COVID-19 koronawirus Kroniki COVID-19 kwarantanna szpital testy
Aborcja w Argentynie legalna. Co przekonało niezdecydowanych senatorów?^Marta K. Nowak^2 stycznia 2021^https://oko.press/aborcja-w-argentynie-legalna-co-przekonalo-niezdecydowanych-senatorow/^"Mówiono nam, że nie możemy głosować albo że rozwód niszczy rodziny. Ale postępu nie zatrzymamy. Jako polityczka mam obowiązek rozumieć i angażować się w zmiany paradygmatów, walkę nowych pokoleń. Tworzymy prawa patrząc w przyszłość" - mówiła senator, która zmieniła zdanie na tak 30 grudnia 2020 o świcie Senat w Argentynie zdecydował: kobiety zyskały prawo do bezpiecznej, legalnej i darmowej aborcji do 14. tygodnia, bez względu na powód. Dotychczas w ramach systemu opieki zdrowotnej mogły przerywać ciążę tylko w przypadku zagrożenia życia lub zdrowia kobiety oraz ciąży pochodzącej z gwałtu. Argentyna była dotychczas państwem o jednym z najostrzejszych praw aborcyjnych, dziś jest jednym z najbardziej liberalnych. Jak to się stało? O długoletniej walce Argentynek o prawo do aborcji pisaliśmy tutaj: 4 listopada 2020 Przed rozpoczęciem obrad poparcie deklarowało 32 senatorów, 32 było przeciw, a 6 nie podjęło decyzji. Po 12 godzinach debaty za projektem zagłosowało jednak 38 senatorów, 29 było przeciw, a 1 osoba wstrzymała się od głosu. Co przesądziło? Przytaczamy argumenty senatorów. W przeciwieństwie do Polski, gdzie odpowiedzialność karna spoczywa na osobach przeprowadzających aborcję lub pomagających w jej przeprowadzeniu (np. dostarczających tabletki), ale nie na samej osobie, która ciąże usuwa, w Argentynie za aborcję do więzienia szły także same kobiety. Jeśli chodzi o wyjątki, czyli ciążę z gwałtu i zagrożenie życia lub zdrowia, wiele zależało od interpretacji prawa, które zmieniało się w zależności od protokołu Ministerstwa Zdrowia. Ostatni protokół wprowadzony w 2019 roku był bardzo liberalny i właściwie legalizował aborcję – wystarczyło o nią poprosić i zadeklarować, że zagraża życiu, zdrowiu albo jest wynikiem gwałtu. Żadna instytucja nie może kobiecie odmówić ani podważyć jej deklaracji. Ale protokół łatwo zmienić, potrzebne było prawo. Przyjęty przez Senat projekt pozostawia aborcję do decyzji osoby w ciąży (prawo mówi „osoby w ciąży” lub „zdolne do ciąży”, żeby uwzględnić osoby transpłciowe). Po przekroczeniu 14. tygodnia aborcje dalej będzie można zrobić w przypadku zagrożenia życia lub zdrowia oraz gdy pochodzi z gwałtu. Co w przypadku wad płodowych, o których można się często dowiedzieć później niż w 14. tygodniu? „To był istotny punkt sporny” – przyznaje politolożka i latynoamerykanistka Karina Cáceres. Tłumaczy, że według pierwotnej wersji projektu po 14. tygodniu dalej można przerwać ciążę jeśli stanowi zagrożenie dla „zdrowia integralnego”, czyli „stanu pełnego fizycznego, umysłowego i społecznego dobrostanu” (definicja WHO). Zdrowie psychiczne osoby w ciąży z wadami powinno więc być wystarczającym powodem, żeby umożliwić jej przerwanie. „Dopóki nie zostanie to uregulowane w protokołach, nie mamy jednak pewności, czy prawo rzeczywiście będzie tak interpretowane” – mówi Cáceres. Zapis o zdrowiu „integralnym” chciałoby też jeszcze zlikwidować kilku senatorów. Kolejną istotną różnicą między Polską a Argentyną, która wpłynie na kształt debaty wokół aborcji, jest widoczny problem zgonów spowodowanych nielegalnymi aborcjami. W Argentynie szczególnie osoby ubogie mają małe szanse na bezpieczne przerwanie ciąży. „Każdego roku przez źle przeprowadzone aborcje do szpitala trafia około 38 tysięcy kobiet” – informował prezydent Alberto Fernández. Jedna z senatorek podczas debaty zwracała uwagę, że od 2018 w wyniku nielegalnej aborcji zmarło 70 kobiet. Chociaż „socorristas”, czyli kobiece kolektywy, które pomagają w dostępie do bezpiecznych środków poronnych albo szukają furtek do legalnych aborcji, robią, co mogą, nie docierają wszędzie. Wyraźny jest też problem ciąż nieletnich często pochodzących z gwałtu. Według danych ministerstwa zdrowia z 2019 roku, w Argentynie każdego roku około 3 tysiące dziewczynek i nastolatek poniżej 15. roku życia zostaje matkami. Coraz więcej takich przypadków zdarza się wśród dziewczynek między 10. a 13. rokiem życia. Ciąża i poród to nie tylko zagrożenie dla ich życia i zdrowia, ale też wyrok. Większość z nich będzie musiała zająć się dzieckiem, porzucając naukę i tracąc szanse na znalezienie dobrej pracy i zapewnienie bytu sobie i dziecku. Skazywane są w ten sposób na ubóstwo i wykluczenie. Zanim przystąpiono do głosowania każdy z senatorów mógł zabrać głos. Przebieg pierwszych godzin debaty relacjonowaliśmy tutaj: 29 grudnia 2020 Wielu opowiadało się jasno i zdecydowanie po jednej ze stron. Zwolennicy projektu argumentowali między innymi, że: Przeciwnicy: Ten ostatni argument przytoczyła senatorka Silvia Elias de Perez, która jeszcze przed rozpoczęciem obrad zapowiedziała, że jeśli projekt stanie się prawem, zgłosi je do argentyńskiego Trybunału Konstytucyjnego jako niezgodny z konstytucją. „Przed międzynarodowymi traktatami jest nasza Konstytucja, która broni życia nienarodzonych”. A co mówili ci, którzy zmienili zdanie? Decydująca była oczywiście długotrwała i solidarna walka kobiet. Na samo głosowanie duży wpływ miały też nieobecności. Zabrakło dwóch przeciwników legalizacji aborcji: byłego prezydenta Carlosa Menema, który w wieku 90 lat trafił do szpitala ze względu na niewydolność nerek, oraz senatora Jorge Alperovicha, który jest na urlopie ze względu na proces o wykorzystywanie seksualne wytoczony przez bratanicę. Nie bez znaczenia jest też fakt, że to prezydent złożył projekt nowego prawa i jako pierwsza głowa państwa jawnie go poparł. „Jestem katolikiem, ale prawo ustanawiam dla wszystkich. Aborcja jest ważnym problemem zdrowia publicznego” – powiedział. O poparciu dla projektu przesądziły głosy niezdecydowanych oraz tych, którzy zmienili zdanie. Z niezdecydowanych jako pierwsza wypowiedziała się Stella Maris Olalla z liberalnej partii UCR (Unión Cívica Radical), która podkreśliła, że debata dotyczy kwestii zdrowia publicznego. „Jeśli przeanalizujemy dane stanu zdrowia osób najbardziej narażonych, jeśli chodzi o przerywanie ciąży, to obraz jest martwiący. Przede wszystkim młodociane ciąże, szczególnie obecne na prowincji” – mówiła i zwróciła uwagę, że państwo, które zaniedbało obowiązek zapewnienia wszechstronnej edukacji seksualnej, nie może karać kobiet w trudnej sytuacji. Podkreśliła, że państwo argentyńskie, zgodnie z Konstytucją jest państwem świeckim, niezależnym od religijnego sumienia. Lucila Crexell, która w 2018 roku podczas głosowania wstrzymała się od głosu, tym razem projekt poparła. „Nie zmienił się mój sposób myślenia o aborcji. Zmieniłam punkt widzenia. Nie chodzi o feminizm czy religię. Potajemne aborcje to cichy problem, który pisze smutne historie” – mówiła senatorka. „To prawo niczego nie zmieni dla tych, którzy są mu przeciwni. Ale zmienia wszystko dla tej części naszego społeczeństwa, która potrzebuje, żeby państwo ich uznało i pomogło”. Podkreśliła też, że „zaprzeczanie istnieniu tak wielu aborcji, które przeprowadzane są w tym kraju, jest ogromnym aktem hipokryzji”. Co roku w Argentynie przeprowadza się ok 450 tys. aborcji, z czego mniej niż 10 proc. stanowiły aborcje legalne. Wśród senatorów, którzy zmienili zdanie na tak, była również Silvina García Larraburu. Aż do obrad nie opowiedziała się po żadnej ze stron. „Opowiem wam historię Mariny” – zaczęła, kiedy zabrała głos podczas posiedzenia. Przytoczyła historię wierzącej dziewczyny, która codziennie walczy o edukację, rozwój, ma marzenia, cele. I nagle zachodzi w ciążę. „Czuje się sama, opuszczona, jej życie się wali, jej wiara jest wystawiona na próbę, nie ma się do kogo zwrócić”. Marina jest w tej historii szczęściarą, ma oszczędności, dokonuje bezpiecznej aborcji. „Ale nie traci swojej wiary, bo wierzy w prawdziwie miłosiernego Boga. Nie ocenia, bo wie już, że tylko osoba, która znajdzie się w takiej sytuacji, wie, co to znaczy” – podsumowała Garcia Larrabura. I podziękowała tym, którzy pomogli jej „otworzyć głowę” i zmienić zdanie. „Nic nie jest w stanie powstrzymać postępu. Wszystkie zmiany, które przyznawały szersze prawa były w swoim czasie kontestowane przez niektóre sektory. Mówiono, że jako kobiety nie jesteśmy przygotowane, żeby głosować. Że rozwód oznacza koniec rodziny, a małżeństwa par jednopłciowych są wbrew naturze. Jako polityczka mam obowiązek rozumieć i angażować się w zmiany paradygmatów, w walkę nowych pokoleń. Bo ustanawiamy prawa patrząc w przyszłość, ich przyszłość” – mówiła Larrabura. „Oddaję głos za kobietę wolną, która będzie mogła decydować zgodnie z własnym sumieniem” – zakończyła. Senatorka Flavia Morales również zmieniła zdanie. „Od czasu głosowania w 2018 zastanawiałam się, analizowałam. Penalizacją nie unikniemy tego, że wiele kobiet robi aborcję, i do tego potajemnie. W tym momencie interwencja państwa jest zatem fundamentalna”. Wśród niezdecydowanych senatorów, którzy zagłosowali na tak był m.in. Alberto Weretilneck, który uprzednio zasugerował jednak szereg zmian, które powinny zostać wprowadzone do projektu. Mają one ograniczyć możliwość przerwania ciąży po 14. tygodniu. Domaga się między innymi usunięcia zapisu o zdrowiu „integralnym”, który uważa za zbyt szeroki oraz dopisania konieczność zgłoszenia gwałtu w przypadku osób starszych niż 13 lat, które chcą z tego powodu zrobić aborcję. Rząd zgodził się je rozważyć. Weretilneck powiedział też, że Argentyna przeżywa zmianę społeczną, a dyskusja nad aborcją była nieunikniona. Przypomniał, że sam przeszedł wazektomię, bo nie chciał znowu być ojcem. „Miejmy nadzieję, że kwestia wobec której, wydawało się, że nigdy nie dojdziemy do porozumienia, z upływem czasu stanie się normalna”. Na „tak” zagłosował również Sergio Leavy, choć na wstępie zapewnił, że „nienawidzi aborcji”. „Myślę, że nikt z obecnych tutaj nie popiera aborcji. To coś czego społeczeństwo i Argentyńczycy nie chcą, ale istnieje”, mówił senator. „Zdałem sobie sprawę, że nie chodzi o mnie, że to mnie nie dotyczy. To nie kwestia moich przekonań, mojego wychowania, tylko sytuacja, która dotyczy wielu kobiet. Zdałem sobie sprawę, że prawo nie zmusza do aborcji. Daje tylko granice prawne i bezpieczeństwo – kontynuował Leavy. „Nie chodzi o bycie za aborcją, tylko za życiem kobiet”. Kobiety, Świat, aborcja Argentyna Prawa kobiet
Jak wam się to udało? – pyta Suchanow argentyńską aktywistkę ruchu na rzecz liberalizacji aborcji^Klementyna Suchanow^2 stycznia 2021^https://oko.press/jak-wam-sie-to-udalo-pyta-suchanow-argentynska-aktywistke-ruchu-na-rzecz-liberalizacji-aborcji/^Zrobiłyśmy dla prezydenta ulotki: „Alberto, spóźnia ci się” – nawiązując do opóźnienia miesiączki. Senatorowie przekonywali, że pandemia, że święta. Ale nam zależało, by ustawa legalizująca aborcję przeszła do końca roku. Albo wstępujemy w nowoczesność, albo zostajemy w średniowieczu „Widzę więcej podobieństw pomiędzy Argentyną a Polską, niż na przykład Argentyną a Peru. Wydaje mi się, że nasz model kampanii sprawdzi się w Polsce” – mówi María De los Ángeles Roberto*, teolożka ewangelicka, od lat 80. XX wieku działaczka na rzecz praw kobiet, w tym – od 2005 roku – legalnej, bezpiecznej i darmowej aborcji. Rozmawia z nią Klementyna Suchanow**, jedna z liderek Ogólnopolskiego Strajku Kobiet. Pyta, jak to się stało, że argentyńska kampania pro-choice zakończyła się sukcesem i ustawa prezydenta dozwalająca na aborcję do 14. tygodnia została przyjęta 30 grudnia 2020 przez Senat. Klementyna Suchanow: Jak się czujesz po całej nocy debat w Senacie? Jestem bardzo szczęśliwa, ale też zmęczona.  https://www.facebook.com/CampAbortoLegal/photos/?ref=page_internal Opowiesz nam, Polkom, jak wam, Argentynkom udało się dojść do zwycięstwa? Mamy do czynienia z fundamentalizmem religijnym, który niektórzy akademicy nazywają neo-konserwatyzmem. Stworzono bardzo silną koalicję, która jest powiązana także z fundamentalistami w Polsce. To taka koalicja neo-faszystowska, która ma dużo pieniędzy. Więc dlaczego to wy wygrałyście, a nie oni? Po pierwsze, trzeba poznać dobrze swojego wroga. Po drugie, trzeba się zjednoczyć i poprowadzić dobrze kampanię. No i trzeba mieć prezydenta, jak Alberto Fernández, który zaproponuje ustawę o aborcji. Ale pamiętasz, jak organizowałyśmy razem z waszym polskim strajkiem Międzynarodowy Strajk Kobiet w 2016 roku? Wtedy za prezydenta mieliśmy konserwatystę Mauricio Macriego. Pierwszy strajk w Argentynie przeciwko prezydentowi, jaki zorganizowano, to był właśnie międzynarodowy strajk z 8 marca 2017 roku. Potem było wiele innych strajków, ale to my kobiety jako pierwsze wystąpiłyśmy przeciwko konserwatywnemu prezydentowi. To był początek zmian, które doprowadziły nas do zwycięstwa, bo później wybrano Alberto Fernándeza, który od razu po nominacji złożył obietnicę pro-aborcyjnej ustawy. Od trzydziestu czterech lat odbywają się u nas Narodowe Spotkania Kobiet. Kobiety spotykają się, by zająć się tematami kobiet. Trzydzieści lat temu zaczęłyśmy się organizować wokół tematu aborcji. Od 2005 roku, czyli 15 lat temu, na jednym ze spotkań ruszyła narodowa kampania na rzecz legalnej, bezpiecznej i darmowej aborcji.  Wiesz, że Ogólnopolski Strajk Kobiet zapożyczył od was to hasło i kilka lat temu zaczęłyśmy również kampanię na rzecz legalnej, bezpiecznej i darmowej aborcji? Wiem, śledzę wiadomości z Polski. Dużo się u nas pisało o waszych ostatnich protestach. Jest to przedmiotem wielu komentarzy, budzi u nas duże poruszenie. Ale spotkała nas krytyka, że nie używamy hasła „aborcja na żądanie” i w różnych postach i komentarzach na tweeterze przekonywano mnie, że Argentynki walczyły o „aborcję na żądanie”. Sprawdziłam sobie to wyrażenie „aborcja na żądanie” [„Aborto a demanda”] i widzę, że jest obecnie używane, znaczy po prostu, że kiedyś aborcja była nielegalna, a teraz żądamy, by była dostępna od ręki w każdym szpitalu, ale my nie używałyśmy tego określenia. Ono brzmi bardziej jak coś, co mogłoby być użyte przez przeciwników aborcji, żeby wmawiać, że chodzi nam tylko o to, by móc sobie usuwać ciążę. To mało szczęśliwe wyrażenie i ma jakiś konsumpcyjny posmak. Nam chodziło o to, by aborcja nie była karalna, żeby była wykonywana w bezpieczny sposób przez wykwalifikowany personel i przede wszystkim, żeby była darmowa, czyli żeby można ją było wykonywać w państwowych szpitalach, a nie być odsyłaną do szpitali prywatnych. U nas działa Kongres Kobiet. A jak wyglądają wasze Spotkania Kobiet? Kobiety zjeżdżają się raz na rok na jeden weekend do wybranego miasta. Staramy się, by to nie była ta sama miejscowość i by to nie było Buenos Aires. Podczas Spotkań zdecydowano, że trzeba zmienić prawo aborcyjne, bo aborcja była dozwolona tylko w trzech przypadkach wedle kodeksu karnego z 1921 roku. Stworzono projekt nowego prawa i przez kilkanaście lat próbowałyśmy, by wprowadzono je do legislacji. W sumie wykonałyśmy 8 podejść i dopiero za dziewiątym razem nam się udało. Ostatni raz nasz projekt był w Kongresie w 2018, ale kolejny raz został odrzucony. Tak samo w 2019. W grudniu 2019 roku Fernández z partii peronistowskiej Front na Rzecz Zwycięstwa wygrał wybory i kiedy objął urząd, przyrzekł, że przedstawi swój projekt legalizacji aborcji. Sam jest karnistą i uznał, że prawo jest złe [kodeks karny zakładał kary więzienia dla kobiet i osób pomagających – red.]. Projekt prezydenta bazował na naszym projekcie. Fernández jest katolikiem. Tak, ale to taki katolik z nazwy. Jak się domyślam, także w Polsce mówi się, że wszyscy są katolikami, ale to jest nieprawda. W marcu 2020 zaczął się lockdown i sprawa została przełożona. W październiku musiałyśmy mu przypomnieć, że ma wobec nas dług i że projekt powinien zostać przesłany do Senatu. Wtedy zrobiłyśmy takie ulotki, które mówiły: „Alberto, spóźnia ci się” – nawiązując do opóźnienia miesiączki. Senatorowie oczywiście przekonywali, że jest pandemia i że to nie jest dobry czas, potem, że grudzień i że święta. Ale nam zależało, żeby ustawa ta przeszła do końca roku. Albo w końcu wstępujemy w nowoczesność albo zostajemy w średniowieczu. A jak to się stało, że w projekcie prawa pro-aborcyjnego znalazł się punkt o „klauzuli sumienia”? W naszym projekcie z Narodowych Spotkań Kobiet nie było takiego zapisu. Jednak projekt prezydencki zawiera punkt o „klauzuli sumienia”, na co ruch feministyczny był bardzo oburzony. Wiemy, że wynikło to z nacisków kościoła. Ten zapis daje prawo do odmówienia wykonania zabiegu, z tym że lekarz musi od razu wskazać innego lekarza, który wykona zabieg, a ten musi mieć miejsce w ciągu 10 dni. Nasze koleżanki z kampanii tłumaczyły potem, że musiały negocjować, czasem żeby coś uzyskać, coś trzeba stracić. Czy w Argentynie też tyle młodych ludzi wychodziło na ulice, by domagać się dostępu do aborcji? Tak, ale wiesz co jest najważniejsze: międzypokoleniowość. To jest klucz do sukcesu. Są babcie z plaza de Mayo [które przez dekady domagały się prawdy o swoich zaginionych dzieciach podczas dyktatury w latach 80. – red.], jesteśmy my – kobiety w średnim wieku i młodzież. Mamy ogromny szacunek dla tych kobiet, które dzisiaj mają po 80 i 90 lat, a które rozpoczęły kiedyś kampanię na rzecz legalnej, bezpiecznej i darmowej aborcji.  Inna sprawa, że od początku brały w niej udział katoliczki z Católicas por el Derecho a Decidir [Katoliczki za Prawem do Wyboru]. Z samego centrum katolicyzmu bombardowano podstawy katolicyzmu. Bo trzeba znać przeciwnika. Dziwnie łączą nas papieże. Tylko, że za Jana Pawła II zrezygnowano z wolnego dostępu do aborcji i wprowadzono restrykcje, a za waszego Franciszka wy osiągnęłyście pełnię praw. Feministki przeciwko papieżom. Bergoglio jest wkurzony na decyzję argentyńskiego Senatu. W tym roku po raz pierwszy biskupi nie stawili się na świątecznym spotkaniu z prezydentem, wysłali mu tylko list. Naszym następnym krokiem musi być państwo świeckie. Ale przecież jesteś teolożką! Jestem teolożką kościoła ewangelickiego. Wyobrażam sobie, że Polska, tak jak Argentyna to państwo świeckie tylko w teorii. Nasza konstytucja mówi, że państwo argentyńskie utrzymuje kościół rzymsko-katolicki. Utrzymuje ekonomicznie. Musicie dokonać analizy konstytucji i różnych dokumentów prawnych i zmienić je na świeckie. W naszej kampanii brało udział 700 kolektywów i organizacji feministycznych, ruchów politycznych i społecznych, także ruchy kobiet indiańskich i kobiet wiejskich. By osiągnąć sukces, trzeba włączyć w ruch różne środowiska: lekarzy, prawniczki czy teolożki tak, jak ja. Podczas debaty w Senacie słychać było z ust senatorek argumenty, które wręczyłyśmy im my, z zespołu katolickiego. Płakałyśmy ze wzruszenia. Wyobrażam sobie, że było wśród was wiele konfliktów. Oczywiście. Ale podzieliłyśmy się pracą. Była ekipa od komunikacji. Poza tym ekipa rzeczniczek – każda miejscowość ma swoją reprezentantkę i łączy się z innymi z prowincji i raz lub dwa razy na rok spotykają się i planują np. warsztaty dotyczące aborcji. Trzecia grupa to lobbystki. Prowadzą rozmowy z politykami, prezydentem. Trzeba było ich przekonać, a także dostarczyć argumenty. W 2018 powstała grupa deputowanych zwana Las Sorroras [Siostry], w której byli także mężczyźni wspierający prawo do aborcji. Grupa ta uprawiała dalszy lobbing wśród parlamentarzystów i parlamentarzystek. To była świetna robota – w wypowiedziach senatorów przed głosowaniem, słychać było nasze argumenty, efekt godzin rozmów z nami. Za Fernándeza od razu utworzono Ministerstwo Kobiet, Płci i Różnorodności, które organizuje obowiązkowe szkolenia równościowe dla wszystkich członków rządu, senatorów, aż po szofera prezydenta. Aby zmienić prawo aborcyjne nie wystarczy protestować na ulicach? Nie, trzeba stworzyć koalicje, grupy zadaniowe i podjąć systematyczną wspólną pracę. W związku z tym nie może być jednej liderki, bo organizacja jest horyzontalna. Ale każda osoba, grupa ma swoje zadanie. Z drugiej strony, bez naszej mobilizacji na ulicach, mocnych demonstracji żadna kampania nie byłaby możliwa. Podczas głosowania w Senacie kobiety w 120 miastach przeprowadzały „czuwania” na ulicach. Czy model argentyński można przenieść do Polski? Jak go weźmiemy, to też wygramy? Widzę dużo więcej podobieństw pomiędzy Argentyną a Polską, niż na przykład Argentyną a Peru. Wydaje mi się, że nasz model kampanii sprawdzi się dużo lepiej w Polsce niż w Peru. Zdjęcia z profilu Campaña Nacional por el Derecho al Aborto Legal, Seguro y Gratuito:  *María De los Ángeles Roberto, teolożka protestancka, profesorka filologii, specjalistką od Biblii, z dyplomem ze studiów gender, jedna z inicjatorek Narodowych Spotkań Kobiet (od 1986 roku), i aktywistka ruchu feministycznego, który w 2005 roku rozpoczął kampanię na rzecz „legalnej, bezpiecznej i darmowej aborcji”. Jedna z głównych koordynatorek Międzynarodowego Strajku Kobiet w Argentynie, inicjatywy zapoczątkowanej w 2016 roku przez Ogólnopolski Strajk Kobiet. Jest też jedną z bohaterek książki Klementyny Suchanow. „To jest wojna”. **Klementyna Suchanow – jedna z liderek Ogólnopolskiego Strajku Kobiet pisarka, redaktorka, tłumaczka. W październiku 2020 na fali protestów po wyroku Trybunału Konstytucyjnego zaostrzającym ustawę aborcyjną, wraz z Martą Lempart powołała Radę Konsultacyjną. Rada ma się zająć opracowaniem najważniejszych postulatów ruchu. Znajdują się wśród nich m.in. legalizacja aborcji, kwestia praw społeczności osób LGBT oraz świeckość państwa. Jest autorką biografii Witolda Gombrowicza „Ja, geniusz”, za którą była nominowana do Nagrody Nike. Ostatnio wydała „To jest wojna. Kobiety, fundamentaliści i nowe średniowiecze”, między innymi o międzynarodowych powiązaniach Ordo Iuris. Od lat bierze udział w protestach ulicznych. W 2017 roku OKO.press umieściło ją na liście „17 kobiet, które wstrząsnęły PiS”. Po tym, jak obrzuciła jajkami limuzyny wyjeżdżające z Pałacu Prezydenckiego, do jej domu weszło ABW. W lipcu 2018 na murze Sejmu napisała sprayem: „Czas na sąd ostateczny. Wypierdalać”. Policja skuła ją kajdankami.   Suchanow była w grupie aktywistek i aktywistów, którzy 1 maja 2018 zatrzymali w Warszawie przemarsz szturmowców, w listopadzie 2018 wraz z innymi kobietami została zaatakowana przez bojówkarzy podczas Marszu Niepodległości. „Z normalnych obywateli staliśmy się bojownikami” – mówiła w styczniu 2019 podczas debaty OKO.press. „Bitwę z tzw. wyrokiem TK wygrywamy, ale wojna trwa. Koniec władzy jest bliski, nie wiem, czy nastąpi za tydzień, czy za rok, ale tam już nie ma idei, jadą na oparach. Zostało chamstwo w butach – mówiła OKO.press 3 listopada 2020. – Kiedyś byłam wariatką, teraz wszyscy są wariatami”. Świat, Kobiety, aborcja Argentyna
Populiści z PiS stracili słuch. Kto usłyszy nasze emocje?^Karolina Wigura^2 stycznia 2021^https://oko.press/populisci-z-pis-stracili-sluch-ale-kto-zamiast-nich-uslyszy-nasze-emocje/^2021 rok może przynieść przemianę w równowadze sił politycznych nie tylko w naszym kraju, ale również na świecie. Nie stanie się to jednak samo. Wymaga to od przeciwników nieliberalnego populizmu rozumienia, jak istotne są emocje społeczne i jak można je zaangażować do codziennej polityki 2020 był rokiem emocji. Emocje towarzyszyły decyzjom państw, aby wprowadzić w marcu najściślejsze warunki lockdownu. Leżały również u podstaw wielkich ruchów protestu, jakie towarzyszyły nam w ostatnich miesiącach: Black Lives Matter w USA i Wielkiej Brytanii, protesty obronie praw kobiet w Polsce. To, że pandemia jest kalejdoskopem społecznych emocji – strachu, nadziei, zaufania i jego braku, gniewu i żałoby – widać także świetnie przy globalnie wybrzmiewających dyskusjach o szczepionce Pfizera. Cóż w tym dziwnego? – można zapytać. Emocje w polityce są tak stare jak ona sama. Przywódcy różnych państw i państewek szlifowali umiejętność wywoływania ich u poddanych co najmniej od czasów Machiavellego, który w słynnym „Księciu” twierdził, że władca musi skutecznie budzić zarówno strach, jak i miłość. Dziś jednak, w dobie mediów społecznościowych, emocje nie są tylko dodatkiem do strategii politycznej. Są jej samym sercem i ci, którzy potrafią najlepiej je rozszyfrować, a następnie się nimi posługiwać, nie tylko najskuteczniej wygrywają wybory. Także zyskują najwięcej poparcia w dobie pandemii. Jakie są zatem najważniejsze emocje zbiorowe mijającego roku? Pierwszą i najważniejszą jest strach. Przybierał on w ciągu ostatniego roku najróżniejsze formy. Bywał obawą przed zarażeniem się, przed wychodzeniem z domu, przed spotykaniem ludzi, przed skończeniem się zapasów jedzenia (przypomnijmy sobie wykupiony na początku roku ze sklepów papier toaletowy). Strach związany był także z możliwością utraty życia i zdrowia: swojego oraz swoich bliskich. Potwierdzają to wyniki sondaży, tak jak niedawne badania CBOS, z których wynika, że właśnie utrata życia i zdrowia wywołuje u rodaków najbardziej intensywne obawy. W reakcjach emocjonalnych społeczeństw Anno Domini 2020 przeglądają się świadectwa epidemii sprzed setek tysięcy lat. Już w „Wojnie peloponeskiej” Tukidydes zwracał uwagę, że dominującą emocją podczas zarazy w Atenach był strach przed szybką i nieuniknioną śmiercią. Taki strach, ostrzegał starożytny historyk, może czynić ludzi bardziej niecierpliwymi, bardziej gwałtownymi w reakcjach, niż do tej pory, chętniejszymi do przekraczania granic prawa. Drugą emocją jest nieufność. Ponownie, jest to emocja, na którą zwracano uwagę w wielu przeszłych epidemiach. W starożytnych Atenach winnych za zatrucie wody w studniach widziano w Peloponezyjczykach. W XIV wieku dochodziło do pogromów Żydów, podejrzewanych o przyniesienie czarnej śmierci. Te historyczne plotki nie różnią się zanadto od dzisiejszych – np. że koronawirus miałby być rzekomo efektem chińsko-żydowskiej konspiracji. Drugiej fali koronawirusa towarzyszy zresztą druga fala nieufności, przejawiająca się w teoriach spiskowych dotyczących nowej szczepionki. Szczepionka, rzekomo powodująca liczne powikłania, zawierająca niebezpieczne i toksyczne związki, będąca wynikiem knowań wielkiego biznesu lub potężnych jednostek, jak Bill Gates – wszystkie te domysły składają się na ogólny klimat nieufności, jaki panuje od marca 2020 roku, z którym nie tak łatwo sobie będzie poradzić. Neurolożka i kognitywistka Tali Sharot wskazuje, że teorie spiskowe są wyjątkowo trudne do rozbrojenia ze względu na to, że współgrają z tym, czego lubią słuchać nasze mózgi. W przeciwieństwie do wyjaśnień naukowych oferują one plastyczne obrazy i proste wyjaśnienia, dobrze integrujące się z naszymi emocjami. To sprawia, że niestety zdarza się, że brzmią dobrze nawet w uszach osób świadomie kierujących się światopoglądem naukowym. To dlatego właśnie niepewność i powstające pod jej wpływem wytwory wyobraźni towarzyszą nam i będą towarzyszyć w kolejnych miesiącach. Trzecią emocją jest niepewność. Także i o niej wiele czytamy w dawnych świadectwach pandemii. Niepewność związana była przede wszystkim z tym, że w czasach zarazy rozpadały się rządy prawa, jasno zdefiniowane zasady funkcjonowania społeczeństwa, ustalone nawyki, pomagające w codziennym życiu, słowem, przewidywalność naszego życia. Sporo na ten temat możemy choćby dowiedzieć się z „Dekameronu” Boccaccia. I na to samo wskazują wyniki badań – wspomniane badania CBOS na drugim miejscu, zaraz za obawą przed utratą życia i zdrowia, wymieniają możliwość destabilizacji instytucji państwowych. Jeśli te trzy emocje są dziś najważniejsze w zbiorowym funkcjonowaniu naszego społeczeństwa, co oznacza to dla praktyki politycznej? Otóż oznacza wiele, ponieważ nowe emocje mają szansę zmienić podstawy, na których stoi polityka naszego państwa. Nagie emocje oczywiście polityki nie rozgrywają. Jednak można powiedzieć, że poprzedzają to, co się w niej dzieje. Przygotowują grunt, na którym zyskują potem popularność programy i ugrupowania polityczne. Aby wyjaśnić, na czym to polega, należy cofnąć się o kilka lat. Nieliberalni populiści w Polsce, czyli PiS, jak również podobni do nich politycy w innych częściach świata, w wielkiej mierze zawdzięczają swoje największe sukcesy wyborcze umiejętności pracy z emocjami. Można wymienić wiele przykładów: Donald Trump w USA, Alternatywa dla Niemiec w Republice Federalnej, Forum na rzecz Demokracji Thierry Baudeta w Holandii, zwolennicy Brexitu w Zjednoczonym Królestwie, Fidesz na Węgrzech i tym podobne. Szczególnie dobrze szło do tej pory takim politykom artykułowanie frustracji, spowodowanych błędami poprzedzających ich liberalnych ekip. Byli również bardzo dobrzy w wypowiadaniu poczucia utraty kontroli, wiążącego się z szybkimi zmianami, jakim podlega nasz świat. Nasz kraj jest tego doskonałym przykładem. Nie mam wątpliwości, że transformacja gospodarcza Polski po 1989 roku była wielkim sukcesem, jednak jak każdy wielki sukces, przyniosła także wielkie koszty. Ekipy rządzące przed PiS niewiele poświęcały tym kosztom uwagi, ugrupowanie Jarosława Kaczyńskiego natomiast właśnie na nich zbudowało swoją kampanię wyborczą w 2015 roku. Ich hasło wyborcze „Polska w ruinie” nie dotyczyło przecież nowych autostrad, infrastruktury i żłobków, ale tego, co działo się w głowach naszych rodaków. To właśnie dlatego PiS kilka lat temu był tak przekonujący. Nieliberalny populizm oznacza zatem politykę artykulacji uczucia utraty i frustracji zbiorowych. Te emocje go poprzedzają: populiści ich nie wynaleźli. Mogą natomiast prowadzić politykę, polegającą na tłumaczeniu tych dość mglistych uczuć na inne, bardziej konkretne. W naszym życiu politycznym widzieliśmy w ostatnich latach następujące tłumaczenia: na niechęć do sąsiadów, do uchodźców, do sędziów, do reprezentantów innej orientacji seksualnej, do reprezentacji innych poglądów itd. W innych rządzonych przez populistów państwach bywało bardzo podobnie. Koronawirus zmienił jednak dynamikę emocjonalną, w której żyjemy. Dziś nie tylko dla rodaków, ale i ludzi na całym świecie, o wiele ważniejsze niż to, czy polityka liberalnych elit przyniosła koszty, czy też nie, jest dramatyzm dnia codziennego.  Czy pieniędzy wystarczy do pierwszego każdego miesiąca, skoro trwa lockdown. Czy uda się utrzymać pracę, choć trzeba pracować zdalnie z gromadką dzieci na głowie. Czy gdy trafimy do szpitala, uda się dostać na izbę przyjęć, czy też będziemy bez końca czekać w karetce, i czy gdy do szpitala trafi krewny, dowiemy się czegokolwiek o jego stanie.  W tej sytuacji strategie, wypracowane uprzednio przez nieliberalnych populistów, nie do końca działają. Dobrym przykładem jest reakcja na decyzję Trybunału Konstytucyjnego w sprawie aborcji.  Teoretycznie decyzja ta pochodziła niby z populistycznego podręcznika, zgodnie z zasadą, że gdy widać niekompetencję rządzących, trzeba szybko odwrócić uwagę wyborców jakimś budzącym emocje posunięciem. Kłopot jednak w tym, że w czasie pandemii zdążyło się nagromadzić tyle strachu przed jutrem, niepewności, frustracji i zmęczenia samą ekipą PiS, że jedna iskra w postaci decyzji TK roznieciła ogień, nad którym ta ekipa kompletnie przestała panować i którego pochodzenia nie rozumiała. Jeśli na dłuższą metę okazałoby się prawdą, że populiści zaczęli tracić swój niezagrożony wcześniej „słuch do emocji”, to jakie mogą być konsekwencje? 2021 rok może przynieść przemianę w równowadze sił politycznych nie tylko w naszym kraju, ale również na świecie. Nie stanie się to jednak samo. Wymaga to od przeciwników nieliberalnego populizmu rozumienia, jak istotne są emocje społeczne i jak można je zaangażować do codziennej polityki. Dla liberałów najważniejszym zadaniem w 2021 roku jest budowanie pozytywnych, skoncentrowanych na konkretach i strategicznie przemyślanych programów, jednak muszą pamiętać o tym, że w dobie mediów społecznościowych nie da się dłużej ignorować siły, jaką są emocje. W dobie strachu, nieufności i niepewności, potrzebni są liderzy, którzy potrafią pracować z emocjami, budując na nich odwagę, solidarność i kreatywność – w praktyce, a nie, jak odbywa się to dzisiaj – w retoryce. Należy się cieszyć, że w USA Joe Biden dowiódł, iż liberałowie mogą wygrywać także “w czasach zarazy”. Do zrobienia jest jednak o wiele więcej, ponieważ stawką jest nie tylko to, jaki będzie rok 2021, ale także, jaki ostatecznie charakter będzie miało XXI stulecie. Władza, Historia, emocje
Jak daleko Biden może pójść w lewo? Amerykańska polityka w 2021 roku^Piotr Tarczyński^2 stycznia 2021^https://oko.press/jak-daleko-biden-moze-pojsc-w-lewo-amerykanska-polityka-w-2021-roku/^Konflikty w Partii Demokratycznej się nasilą, jeśli w gabinecie nie zasiądzie nikt z przedstawicieli lewicy. Będzie to błąd, groźny dla kruchej jedności partii. Jedyna szansa na utrzymanie się Demokratów przy władzy, to nie próby pozyskania centroprawicy, lecz poparcie szerokiej koalicji, która zapewniła Bidenowi wygraną 20 stycznia 2021 Joe Biden złoży przysięgę na stopniach Kapitolu, a Donald Trump opuści Biały Dom i odleci na Florydę, do swojej rezydencji Mar-a-Lago, skąd dalej będzie tweetował o rzekomych oszustwach wyborczych i obstawał przy tym, że tak naprawdę to on zwyciężył 3 listopada. Pierwsze zadanie, jakie stoi przed nowym prezydentem, to skompletowanie gabinetu. Większość nominatów już ogłosił, ale teraz musi ich zatwierdzić Senat w którym (póki co) większość mają Republikanie. Ci zaś z pewnością będą chcieli utrącić niektóre z kandydatur Bidena, choćby tylko po to, by zademonstrować swoim wyborcom, że jakoś próbują utrudniać rządy „uzurpatorowi”. Jako że republikański elektorat w większości wierzy w propagowaną przez Trumpa narrację o skradzionych wyborach, będzie oczekiwać od swoich przedstawicieli bezkompromisowego podejścia do nowej, „nielegalnej” administracji. 29 listopada 2020 Już słychać głosy krytyczne wobec niektórych nominatów – i to z obu stron. Neera Tanden, szefowa Biura Budżetu (Office of Management and Budget, OMB) budzi opór zarówno lewicy (która uważa ją za neoliberałkę), jak i Republikanów (dla których ma być z kolei zbyt lewicowa). Sprzeciw – również ponadpartyjny – słychać także wobec kandydata na sekretarza obrony, emerytowanego generała Lloyda Austina. Nie dlatego, że jest niekompetentny, ale dlatego, że z czynnej służby odszedł dopiero w 2016 roku, a zatem Kongres musiałby wyrazić zgodę na rezygnację z siedmioletniego okresu karencji między odejściem ze służby a pracą w administracji. Przeciwnicy nominacji Austina podkreślają konieczność utrzymania cywilnej kontroli nad siłami zbrojnymi i domagają się od Bidena, by wybrał na szefa Pentagonu kogoś innego. Jak w soczewce widać w tym problemy, z jakimi będzie musiał się mierzyć prezydent Biden – obstrukcjonizm opozycji z jednej strony, a z drugiej wewnętrzne podziały w jego własnej partii. Bardzo wiele zależy od wyniku wyborów do Senatu w Georgii, o których już kilkakrotnie pisaliśmy. Jeśli 5 stycznia Demokraci odbiją oba fotele senatorskie, będą mieli większość w obu izbach Kongresu, ale nie będzie to większość pozwalająca nowemu prezydentowi na swobodne rządzenie – ledwie kilkanaście głosów w Izbie Reprezentantów i tylko jeden w Senacie. A to i tak scenariusz optymistyczny – bardziej prawdopodobne jest to, że Republikanie pod wodzą Mitcha McConnella zdołają utrzymać kontrolę nad Senatem, co pozwoli im skutecznie utrudniać rządzenie Bidenowi. Mówimy nie tylko o głosowaniu przeciw jego propozycjom, ale też ustalaniu harmonogramu prac izby, opóźnianiu głosowań albo wręcz w ogóle niepoddawaniu propozycji czy nominacji pod głosowanie. Wachlarz możliwości jest tu bardzo szeroki, o czym boleśnie przekonał się w drugiej kadencji Barack Obama, dlatego obie partie z taką determinacją walczą o Georgię. Pierwsze dwa lata to dla każdego nowego prezydenta okres kluczowy – nie trzeba już (ani jeszcze) prowadzić kampanii wyborczej, opinia publiczna zazwyczaj nastawiona jest do nowej ekipy dość przychylnie, daje jej mandat zaufania. Kluczowe – przede wszystkim w warstwie symbolicznej – jest pierwsze sto dni urzędowania. Taki standard wyznaczył Franklin D. Roosevelt, który, objąwszy urząd w samym środku wielkiego kryzysu, ruszył z szeroko zakrojonym programem ratunkowym dla gospodarki i uchwalił szereg kluczowych ustaw, stanowiących podstawę Nowego Ładu. W 2009 roku ekipa Obamy (i wiceprezydenta Bidena) zaczynała rządy także w warunkach kryzysu oraz zrujnowanej wojną iracką reputacji międzynarodowej Stanów Zjednoczonych, ale wyzwania stojące dziś przed Bidenem wydają się jeszcze poważniejsze. Oprócz załamania gospodarczego i wysokiego bezrobocia, dochodzą napięcia rasowe, a także fatalny wizerunek Stanów Zjednoczonych w świecie jako kolosa na glinianych nogach, który pod nieudolnym przywództwem radzi sobie z pandemią znacznie gorzej, niż inne kraje Zachodu. 13 grudnia 2020 Stosunkowo najłatwiej będzie Bidenowi w polityce zagranicznej: hasło „Ameryka przede wszystkim” odejdzie do lamusa, zastąpi je współpraca z innymi krajami, ponowne przystąpienie USA do międzynarodowych organizacji (jak Światowa Organizacja Zdrowia) czy umów (na czele z paryskim porozumieniem klimatycznym), z których wycofał się Trump. Biden zadeklarował też chęć powrotu do porozumienia antynuklearnego z Iranem z 2015 roku, które było jednym z największych sukcesów dyplomatycznych administracji Obamy. Niektóre decyzje Trumpa pozostaną w mocy – jak np. umiejscowienie amerykańskiej ambasady w Jerozolimie, czy surowa polityka handlowa wobec Chin. Prezydenta Bidena i sekretarza stanu Antony’ego Blinkena czeka odbudowanie relacji z sojusznikami w Europie, ale prawdziwym wyzwaniem będą stosunki z Rosją i Chinami. Najpilniejszym zadaniem przyszłej administracji będzie jednak walka z pandemią, zwłaszcza że po Nowym Roku spodziewany jest gwałtowny wzrost zachorowań. Biden zapowiada ogólnokrajowy nakaz noszenia maseczek, ale przede wszystkim ogromne środki na testowanie oraz sprawną dystrybucję szczepionki. Trump zapowiadał, że do końca roku zaszczepionych zostanie 20 milionów Amerykanów, tymczasem liczba ta wyniosła raczej 2,5 miliona. Biden zapowiada 100 milionów dawek w pierwsze 100 dni prezydentury i zamierza w tym celu wykorzystać m.in. ustawę o produkcji obronnej z czasów wojny w Korei, która (nieco upraszczając) pozwala prezydentowi dyktować prywatnym firmom, co i kiedy mają produkować – np. szczepionki, środki ochronne itd. Przyjęty w ostatnich dniach 2020 roku pakiet antycovidowy (HEROES Act), jest kompromisem, który nie zadowala nikogo – Demokraci chcieli wpompować w gospodarkę ponad dwukrotnie więcej pieniędzy, a Republikanie ograniczyć się do jakichś symbolicznych gestów. Ale widmo przegranej w Georgii sprawiło, że zgodzili się na pakiet wart 900 miliardów dolarów, w tym po 600 dolarów pomocy bezpośredniej dla każdego obywatela. Średni czynsz w Stanach wynosi prawie 1500 dolarów miesięcznie, więc łatwo zrozumieć, że taka pomoc jest w gruncie rzeczy symboliczna. Biden już zapowiedział jednak, że po objęciu urzędu będzie starał się uchwalić nowy, hojniejszy plan, obejmujący m.in. pomoc dla władz stanowych i lokalnych. Joe Biden szedł wprawdzie do wyborów jako kandydat pragmatycznego centrum, ale w trakcie kampanii przesunął się w lewo – tak jak Partia Demokratyczna w ogóle. Jego program nie był tak postępowy, jak Berniego Sandersa czy Elizabeth Warren, ale wciąż bardzo ambitny, obejmował m.in. Zapowiedział utworzenie państwowego ubezpieczyciela w ramach Obamacare, choć lewica chciałaby oczywiście powszechnej opieki na wzór kanadyjski czy europejski, a prawica – od lat marząca o zlikwidowaniu Obamacare – i tak każdą próbę poszerzenia dostępu do opieki zdrowotnej będzie traktowała jak niebezpieczny socjalizm. Jednym z fundamentów planu Bidena jest szeroko zakrojony plan klimatyczny, którego celem jest osiągnięcie neutralności węglowej najpóźniej do 2050 roku – planował w 4 lata zainwestować 2 biliony dolarów w czystą energię, ocieplenia budynków, ekologiczny transport itd. Pytanie brzmi: ile z tego uda się choćby zacząć realizować w pierwszym roku prezydentury? Rozziew między wielkimi oczekiwaniami a rzeczywistością będzie jednym z największych problemów Bidena. Nikt rozsądny nie spodziewa się, że uda mu się zrobić wszystko to, co zapowiadał – zwłaszcza przy niekorzystnej arytmetyce na Kapitolu – ale po pierwszym roku musi mieć na koncie jakieś konkretne osiągnięcia, zwłaszcza w dziedzinie opieki zdrowotnej i gospodarki. Na to właśnie liczą nauczeni doświadczeniem Republikanie – choć w pierwszych dwóch latach rządów prezydent Obama miał większość w obu izbach Kongresu, wewnętrzne spory partyjne (głównymi hamulcowymi byli wówczas tzw. umiarkowani Demokraci) oraz obstrukcjonizm Republikanów sprawił, że Amerykanie szybko rozczarowali się nowym prezydentem i jego partią. Hasło „Yes we can”, „Tak, potrafimy” trawestowano z przekąsem jako „No, we can’t”, „Nie, nie potrafimy” i w wyborach do Kongresu Demokraci ponieśli druzgoczącą porażkę, tracąc kontrolę nad Izbą Reprezentantów. Republikanie mogą powtarzać frazesy o „ponadpartyjności” i „kompromisie”, ale prawda jest taka, że kiedy opadnie kurz wyborczy nie będą mieli żadnego interesu w pomaganiu prezydentowi – wręcz przeciwnie. Ich celem będzie udowodnienie, że Biden i Demokraci nie potrafią rządzić, właśnie po to, by w 2022 roku rozczarowani wyborcy, głównie o lewicowych poglądach, zostali w domu. Sam Biden – który w Senacie zasiadał wiele dekad, więc doskonale zna waszyngtońskie realia – zapewniał wprawdzie, że po odejściu Trumpa Republikanie zmienią ton i będą chętniejsi do współpracy, ale póki co nic na to nie wskazuje. Wyciągnięcie ręki do współpracy jest wprawdzie sensownym posunięciem, wręcz koniecznym dla kogoś, kto zapowiadał „powrót do normalności” i obiecywał „zasypanie podziałów”, ale szukanie kompromisu za wszelką cenę – tak, jak to robił Obama – nie ma sensu. 12 listopada 2020 Biden straci tylko czas na przeciągające się nieskończoność negocjacje, a efekt będzie mizerny i rozczaruje progresistów. Tymczasem nowy prezydent całkiem sporo może zrobić za pomocą dekretów z mocą ustawy, odwołując te wydane przez Trumpa, które osłabiły związki zawodowe, ochronę środowiska, Obamacare. Lewica chciałaby na przykład, żeby w ten sposób – choćby częściowo – umorzył długi zaciągnięte, by opłacić horrendalnie wysokie czesne studenckie, będące kulą u nogi dla milionów młodych Amerykanów. Bez względu na wynik wyborów w Georgii, Bidena czeka niełatwe manewrowanie między partiami i partyjnymi frakcjami. Na sali obrad liczyć się będzie każdy głos, więc jeszcze bardziej wzrośnie rola senatorów centrowych, niezależnych od szefostwa swoich partii – są wśród nich Demokraci (jak np. Joe Manchin z Wirginii Zachodniej), ale przede wszystkim Republikanie: Lisa Murkowski, Susan Collins i Mitt Romney. Właśnie od nich będą zależały losy rządowych propozycji i to z nimi trzeba będzie negocjować szczegóły ustaw, co niestety nie wróży dobrze lewicowym elementom programu nowego prezydenta – z nich będzie trzeba rezygnować, żeby zdobyć głos centroprawicowych senatorów. To z kolei będzie budziło zrozumiałą frustrację progresywistów i tak już przekonanych, że władze partii nie traktują ich po partnersku. Można spodziewać się, że konflikty wewnętrzne w łonie Partii Demokratycznej tylko się nasilą, zwłaszcza jeśli – na co się, niestety, zanosi – w gabinecie nie zasiądzie nikt z przedstawicieli lewicy. Będzie to błąd Bidena, groźny dla – i tak już kruchej – jedności partii. Jedyna szansa na utrzymanie się Demokratów przy władzy, to nie próby pozyskania centroprawicy – która w każdej chwili może przecież przeprosić się z republikańską macierzą – lecz utrzymanie poparcia szerokiej koalicji, która zapewniła Bidenowi wygraną. Czy jako eksprezydent będzie odgrywał równie istotną rolę w Partii Republikańskiej, jak dotychczas? Widać już dobrze, że ma taki zamiar. Nawet jeśli nowojorska prokuratura postawi jakieś zarzuty komuś z najbliższego otoczenia Trumpa – albo jemu samemu – nie zaszkodzi to uwielbieniu, jakie republikańska baza żywi wobec prezydenta. 77 proc. jego wyborców wierzy w to, że wybory zostały sfałszowane – każdą współpracę z Demokratami będą uważać za zdradę i dadzą temu wyraz w najbliższych prawyborach. Trump już zapowiedział wsparcie „lojalnych” Republikanów, którzy zdecydują się rzucić wyzwanie „zdrajcom” – senatorowi z Nebraski, gubernatorowi Ohio, ale przede wszystkim gubernatorowi i sekretarzowi stanu Georgii, którzy nie poparli Trumpa w walce o podważenie wyników w tym stanie. Były prezydent będzie przy tym dysponować wielkimi środkami finansowymi, które zebrał pod hasłem walki z oszustwami wyborczymi. Trafiły do prywatnego komitetu akcji politycznej (PAC) i może wydawać je według własnego widzimisię. Pierwsze salwy już wystrzelono, ale w 2021 roku wojna domowa w Partii Republikańskiej tylko się zaostrzy. 22 listopada 2020 Świat, Joe Biden, Donald Trump, USA
„Nie mogłam dotknąć włosów na głowie, bo nawet to bolało” [Kroniki COVID-19]^Marta K. Nowak^1 stycznia 2021^https://oko.press/nie-moglam-dotknac-wlosow-na-glowie-bo-nawet-to-bolalo-kroniki-covid-19/^„W nocy nie mogę spać - budzę się w panice, z okropnym bólem głowy, czasem pojawiają się jakby drgawki - mimowolne ruchy głowy, rąk i nóg” - opisuje swój stan już po wyleczeniu pani Anna, która zaraziła się w szkole. W szkole zaraziła się także pani Agata. Ponad połowa nauczycieli u niej przechorowała, niektórzy ciężko, „na szczęście nikt nie umarł” „Mimo zaleceń dyrekcji, akcji samorządu uczniowskiego i aktywności społecznej wielu mądrych uczniów, część dzieci i rodziców postanowiła uznać, że COVID-19 nie istnieje, więc o noszenie masek trzeba było toczyć boje. Usłyszałam od rodziców, że ograniczam wolność osobistą ich dzieci, prosząc o noszenie masek podczas przerw. Dostałam nawet list w tej sprawie” – pisze nauczycielka, pani Anna. Ciężko przechorowała COVID-19, do dziś z trudem funkcjonuje. Z kolei pani Agata, też nauczycielka, która również zaraziła się w szkole, miała dość typowe objawy, ale od systemu ochrony zdrowia dostała potrzebną pomoc. W jej szkole ponad połowa nauczycieli przechorowała. „Na szczęście wszyscy żyją” – kończy. W cyklu Kroniki COVID-19 publikujemy doświadczenia z pandemii nadesłane przez czytelników. Chcemy dowiedzieć się, jak z koronawirusem radzą sobie państwowe służby i sami chorzy.  Historię pani Urszuli: od zakażenia i długiej drogi do testu, przez absurdy systemu, który pominął chorą mamę i siostrę, aż po długie dochodzenie do siebie, mimo skąpych objawów. Przeczytaj także:„Jeszcze 15 minut – pocieszałyśmy się. I tak przez 7 godzin w kolejce po test” [Kroniki COVID-19]30 grudnia 2020 30 grudnia 2020 Pan Stanisław przeszedł długą drogę do diagnozy, wykonał setki telefonów i musiał się zmierzyć nie tylko z niespodziewanymi objawami koronawirusa, ale też chaosem w systemie kontroli chorych. Przeczytaj także:Aplikacja się myli, policja błądzi, sanepid się dziwi. „Miejmy nadzieję, że kary nie będzie” [Kroniki COVID]30 listopada 2020 30 listopada 2020 Profesor Magdalena Fikus opowiedziała nam o tym, jak niespodziewanie na COVID nie umarła i kilku innych zaskoczeniach, które może nam przynieść koronawirus. Przeczytaj także:Nie rozumiem, dlaczego nie umarłam – mówi prof. Magdalena Fikus [Kronika COVID-19]5 grudnia 2020 5 grudnia 2020 Opublikowaliśmy też wyjątkową historię nauczyciela spisaną przez bliską mu osobę. Dowiadujemy się z niej, jakie ryzyko zmuszeni są podejmować nauczyciele oraz jak bardzo zabezpieczenie uczniów i pracowników przed zakażeniem pozostaje teorią. Przeczytaj także:Szkoły jak inkubatory wirusa. Jeden nauczyciel przechorował 21 dni, drugi zmarł [Kroniki Covid-19]12 grudnia 2020 12 grudnia 2020 W kolejnym tekście zebraliśmy kilka historii, w których czytelnicy opowiadają, co ich zaskoczyło – w objawach i funkcjonowaniu ochrony zdrowia, i co z nimi po przejściu choroby zostanie. Przeczytaj także:Panika. Przestraszyłam się, że umrę i wszystko stracę. Po covidzie już nie będę pracować na 200 proc.23 grudnia 2020 23 grudnia 2020  Dzisiaj publikujemy dwie historie nauczycielek, które zaraziły się w szkole. Opowiada Anna nauczycielka w szkole podstawowej. Dzisiaj zakończyłam izolację. Zaraziłam się pewnie w pracy – jestem nauczycielką w szkole podstawowej. Mimo zaleceń dyrekcji, akcji samorządu uczniowskiego i aktywności społecznej wielu mądrych uczniów, część dzieci i rodziców postanowiła uznać, że COVID-19 nie istnieje, więc o noszenie masek trzeba było toczyć boje. Usłyszałam od rodziców, że ograniczam wolność osobistą ich dzieci, prosząc o noszenie masek podczas przerw. Dostałam nawet list w tej sprawie. Problemy zdrowotne zaczęły się w połowie października. Objawy przypominały typowe zapalenie zatok. Zadzwoniłam do POZ, otrzymałam teleporadę, leki i L4. Niestety, poprawy nie było. Kolejna teleporada – skierowanie na test. Ponieważ mój partner był wtedy w izolacji (potwierdzony COVID) a ja nie prowadzę samochodu, czekałam na karetkę, tzw. „wymazówkę”. Czekałam dwa tygodnie – bez skutku. Kiedy mój partner skończył izolację, dostałam kolejne skierowanie na test, na który pojechałam do punktu pobrań. Wynik oczywiście pozytywny. W czasie około półtora miesiąca miałam chyba całe spektrum objawów, z utratą węchu i smaku, podwyższoną temperaturą, uciskiem w klatce piersiowej, zmęczeniem nie do opisania. Na szczęście mogłam zawsze liczyć na pomoc mojego lekarza pierwszego kontaktu – od początku byłam leczona, a mój stan zdrowia był monitorowany. Zakażenie zaczęło się prawie bezboleśnie, od zapalenia zatok, którego doświadczam regularnie, co roku. Ale rozwijało się długo i nie chciało odpuścić. Mam wrażenie, że nie pamiętam wszystkich szczegółów z tego ostatniego czasu. Dużo spałam, leżałam, mimo niewysokiej (38 stopni) gorączki. Dokuczał mi „wędrujący” ból całego ciała, od głowy do stóp. Nie pamiętam żebym kiedykolwiek wcześniej była tak osłabiona, nawet po operacji czułam się lepiej. Ale najgorsze było nadkażenie bakteryjne. Nagle powiększyła się gorączka i zaczęłam mieć problemy z oddychaniem. Saturacja (poziom tlenu we krwi) była w normie, a ja czułam się jakby ktoś zakuł mnie w pancerzu. Do tego dołączyły silne bóle głowy – nie mogłam dotknąć włosów na czubku głowy bo nawet to bolało. Potwornie bolały też miejsca „za oczami”, do tego dołączyły mdłości, nagłe poty, szum u uszach, omdlenia, bezsenność, uczucie duszenia się, nagłe ataki pragnienia, kiedy mogłam wlać w siebie pół litra wody na raz. I problemy „żołądkowe” – wzdęcia które z brzucha robią napompowany balonik, skóra jest napięta tak jak była w ciąży (5 lat temu!). Wstaję, chodzę po mieszkaniu, dzisiaj pierwszy raz od dawna wyszłam na 15 minut do ogródka. Kiedy piszę na klawiaturze, trzęsą mi się ręce, ciężko mi się skupić. Bardzo drażnią mnie głośne dźwięki, ostre światło, kilka razy w ciągu dnia muszę się położyć – bo inaczej się przewracam. W nocy nie mogę spać – budzę się kilka razy, w panice, z okropnym bólem głowy, czasem pojawiają się jakby drgawki – mimowolne ruchy głowy, rąk i nóg. Od dzisiaj mam już leki neuroregeneracyjne i przeciwdepresyjne – liczę że w ciągu tygodnia mój stan się unormuje, chcę jak najszybciej wrócić do pracy. Na szczęście mój synek przeszedł zakażenie bezobjawowo – najbardziej bałam się o niego, jest alergikiem i ma skłonność do zapalenia oskrzeli. Mój partner przez 10 dni zmagał się z gorączką około 40 stopni, byłam wtedy w panice, bo wiadomo – karetka, która mogłaby go nawodnić czy natlenić nie przyjedzie. Kiedy spadła mu temperatura, przyszło silne osłabienie, także z omdleniami, ale dzisiaj na szczęście funkcjonuje już prawie normalnie, trochę się „oszczędza”, na szczęście nie ma żadnych objawów neurologicznych. Irytuje mnie kiedy znajomi pytają „A co cię tak długo trzyma?”. No trzyma, bo do tego choruję przewlekle na zakrzepicę, i cieszę się, że w ogóle mój organizm jakoś jeszcze daje radę. Psychicznie bardzo pomaga mi rodzina – bez ich zrozumienia i wsparcia byłoby mi ciężko. Jestem bardzo, BARDZO wdzięczna naszemu lekarzowi rodzinnemu. Od początku byliśmy aktywnie leczeni, objaw – lek, podczas gdy moja koleżanka z covidem dostała zalecenie jedzenia czosnku i cebuli. Czuję ulgę bo z każdym dniem jest troszeczkę lepiej. Bardzo liczę na to, że leki które biorę, ustabilizują mi rytm dobowy, że będę normalnie spać. Na pewno się zaszczepię. Nie dałabym chyba rady przeżyć tego od początku. Bardzo martwię się o rodziców. I strasznie denerwują mnie różne Edyty – a raczej to, że są na świecie ludzie, którzy nie myślą krytycznie, nie myślą w ogóle. Przyjmują tylko wygodne dla siebie w danym momencie opcje i ruszają do boju na FB. 1 stycznia 2021 Opowiada Agata. Mam 34 lata. Pracuję w prywatnej szkole podstawowej w Łodzi. W połowie października zachorowała moja koleżanka anglistka, która uczy wiele klas. W związku z jej pozytywnym wynikiem i faktem, że oprócz klas, które prowadziła, w kolejnych dzieci obejmowanych kwarantanną miały rodzeństwo, od 21 października cała szkoła „przeszła” na dwutygodniowe nauczanie zdalne. Ja zachorowałam na początku listopada, zarażając się najprawdopodobniej od bezobjawowego kolegi, który był dwa tygodnie wcześniej na korona-weselu. U mnie gorączka (38,5 stopnia) pojawiła się w nocy z wtorku na środę (2-3 listopada). Przez kilka wcześniejszych dni odczuwałam zmęczenie i chwilowe utraty smaku, ale zaraz smak wracał, a zmęczenie mogłam skojarzyć z dużym obciążeniem związanym z dodatkowymi godzinami pracy (zastępstwa), więc nie wpadłam na to, że mogę już mieć koronawirusa. W środę 3 listopada skontaktowała się ze mną przypisana mi lekarka z POZ w związku z moimi objawami przedstawionymi wcześniej pani w rejestracji. Otrzymałam numer skierowania na test, zadzwoniłam od razu do szpitala, z którym moja szkoła ma umowę na świadczenie usług medycznych części pracowników. Zostałam zaproszona na następny dzień przed faktycznym poborem wymazu (wymaz normalnie pobierany od godz. 10:00 do 13:00, mnie poproszono na 08:30). „Poszło” sprawnie. Wynik był dostępny już następnego dnia na koncie pacjenta, w drugim rekordowym dniu zakażeń, tj. 6 listopada, jednak sms z sanepidu otrzymałam dopiero w poniedziałek, 9 listopada. W niedzielę zadzwonił pan dzielnicowy, że mam obowiązek kwarantanny. Pani z sanepidu zadzwoniła w czwartek, 12 listopada. Już wtedy zakończyłaby się kwarantanna dla wszystkich osób, z którymi miałam kontakt, więc po otrzymaniu wyniku poprosiłam te kilka osób, z którymi miałam w ostatnich dniach przed wystąpieniem gorączki o samoizolację – mogli, więc się zastosowali. OBJAWY: temperatura utrzymywała się 1 dzień, tydzień występowały zawroty głowy, tydzień (również od pojawienia się gorączki) bóle mięśni oraz dreszcze. Smak straciłam na tydzień, zaraz potem węch. Po tygodniu odzyskałam je jedynie po części. Do tej pory czuję jedynie część zapachów i smaków; nie czuję (o dziwo!) głównie tych nieprzyjemnych. Raz, niestety, spaliłam tosty przez ten brak węchu. Nie miałam kaszlu, nie miałam trudności z oddychaniem. Zostałam zaszczepiona na grypę w drugim tygodniu września; sądzę, że mogło to mieć dobry wpływ na przebieg choroby. Po 8 dniach od pojawienia się objawów miałam w sumie tyle energii, co przed zachorowaniem, a dziś, zresztą jak od kilku dni, czuję się super. Trzy dni po pojawieniu się u mnie objawów, podobne zaczął wykazywać mój partner. Żeby nie musieć „siedzieć” trzy tygodnie na kwarantannie, również zgłosił się do POZ; lekarz zadzwonił następnego dnia (10 listopada), 11 listopada poszedł na test do Szpitala „bez koneksji” ;). Przed nim czekały 2 osoby, również na następny dzień miał wynik dostępny na koncie pacjenta. Ministerstwo dzwoniło do nas kilka razy z gotowymi formułkami o kwarantannie; ja nawet, jako top obywatel zainstalowałam ProteGo Safe. Tylko dlatego, że miły pan dzielnicowy przekazał mi, że nie będą „wtedy tak dzwonić, jeśli zainstaluję”. Nie chciałam, żeby dzwonili, więc zainstalowałam. W mojej pracy większość nauczycieli już jest ozdrowieńcami (maseczki w szkole były nieobowiązkowe, jedynie na przerwach w korytarzach i w innych ciągach komunikacyjnych). My, w sumie, moglibyśmy już pracować stacjonarnie, bo ponad połowa jest już „po”, choć przebieg ich choroby był różny. Całe szczęście, wszyscy żyją, choć są też panie mocno po 50. i po 60. Zdrowie, COVID-19 koronawirus Kroniki COVID-19
Górniczo-energetyczne abecadło na 2021 rok. Od A jak atom, do Z jak zamykanie kopalń^Karolina Baca-Pogorzelska^1 stycznia 2021^https://oko.press/gorniczo-energetyczne-abecadlo-na-2021-rok-bedzie-sie-dzialo/^Rozpoczynający się rok spowoduje sporo roszad na węglowo-prądowym podwórku. Dla jednych szklanka wciąż będzie do połowy pusta, dla innych do połowy pełna. Przygotowaliśmy alfabet dwóch branż, które niezmiennie trzymać będą nas w napięciu. I to nie tylko w 2021 roku. No to jedziemy... Dokładnie trzy lata temu miała zapaść oficjalna decyzja dotycząca budowy elektrowni jądrowej w Polsce. Tymczasem nikomu się z nią nie spieszy, a rząd twierdzi, że pierwszy reaktor zostanie uruchomiony w 2036 r. By tak się stało, nie wystarczą zapowiedzi Antoniego Macierewicza o tym, że siłownia jądrowa powstanie w Bełchatowie. Polityk napisał na swoim twitterowym koncie 2 grudnia, że zatwierdzone zostały takie plany i bełchatowski atom ruszy w 2043 r. Dzięki naszym staraniom rząd podjął uchwałę, że do 2043 powstanie bełchatowska elektrownia jądrowa, która zapewni stabilność w regionie i zatrudnienie! Słowa uznania dla ministra Piotra Naimskiego za jego rolę w tym projekcie. — Antoni Macierewicz (@Macierewicz_A) December 2, 2020  Skoro nie ma decyzji, to nie ma i lokalizacji. By zapowiadany harmonogram był realny, w 2021 r. powinniśmy mieć finalne decyzje rządowe w sprawie budowy, lokalizacji, finansowania, a nawet wyboru technologii. A elektrownię atomową, według sondaży, popiera 62,5 proc. Polaków. ⚛️ 62,5% Polaków popiera budowę elektrowni jądrowych w Polsce, wynika z badania przeprowadzonego na zlecenie Ministerstwo Klimatu i Środowiska w listopadzie 2020 r. To najlepszy wynik w historii badań realizowanych od 2012 r. #atom 👍 pic.twitter.com/tGEpBbZooo — JustynaBracha-Rutkowska (@BrachaRutkowska) December 29, 2020   Rzutem na taśmę udało się przyjąć w Sejmie niemal jednogłośnie tzw. ustawę offshorową dla budowy morskich farm wiatrowych na Bałtyku. Rząd zapowiadał jej uchwalenie do końca 2020 roku, ale ponieważ nie udawało się długo wypracować kompromisu, to Senat zajmie się nią dopiero w styczniu. Jeśli na pierwszym posiedzeniu w 2021 r. przyjmie ją bez poprawek, to jest szansa, że w połowie stycznia trafi ona do podpisu prezydenta. Czas nagli, bo pierwsze wiatraki mają działać w 2024 r., a trzeba przygotować system wsparcia tych wielomiliardowych inwestycji. W pierwszej fazie będzie ono dotyczyło 5,9 GW mocy na morzu, ale złożenie wniosków w Urzędzie Regulacji Energetyki jest konieczne do końca marca, a projekty jeszcze muszą potem zostać zatwierdzone w Brukseli. Od stycznia będą wyższe zarówno dla firm, jak i dla gospodarstw domowych, o czym pisaliśmy w listopadzie. 26 listopada 2020 Nową pozycją na rachunku za prąd będzie opłata mocowa (w zależności od zużycia do ok. 10 zł miesięcznie), z której rząd chce pozyskać rocznie ok. 4 mld zł na wsparcie energetyki. Chodzi o budowę nowych mocy. Z kolei prezes Urzędu Regulacji Energetyki zatwierdził wyższe taryfy dla odbiorców indywidualnych za energię elektryczną. W sumie rachunki domowe będą wyższe o kilka – kilkanaście złotych miesięcznie. Dodatkowo w drugim kwartale 2021 r. rząd planuje znieść pełne obligo giełdowe zobowiązujące państwowych producentów energii elektrycznej do sprzedaży 100 proc. produkcji na giełdzie. Dwa lata temu podniesiono obligo z 30 do 100 proc. by zatrzymać galopujące podwyżki cen energii, w związku z tym z jego zniesieniem można się spodziewać kolejnych podwyżek w 2021 r. Polityka Zielonego Ładu UE stała się faktem. Polska nie zawetowała zwiększenia ambicji redukcji emisji CO2 z 40 do 55 proc. w 2030 r. w porównaniu z rokiem 1990. Należy się więc spodziewać, że mimo wcześniejszych zapowiedzi przyjmiemy też neutralność klimatyczną Wspólnoty na 2050 r. Nie oznacza ona bowiem, że każdy kraj ma wychwytywać tyle CO2 ile emituje, tylko taki bilans mają zrobić łącznie wszystkie kraje członkowskie. 11 grudnia 2020 Polskie Sieci Elektroenergetyczne musiały sięgnąć w okresie świątecznym po kilka środków zaradczych, w tym awaryjny eksport energii elektrycznej – poinformował portal WysokieNapiecie.pl.  Rekordowa produkcja prądu z wiatru obniżyła udział węgla w miksie energetycznym poniżej 50 proc. Polecono m.in. pracę elektrowni szczytowo-pompowych, wykorzystywanych jako magazyny energii w chwilach dużej nadwyżki produkcji. W ramach umów międzyoperatorskich PSE skorzystały z możliwości eksportu do Czech. Niezbędne było także przerwanie uruchamiania bloków w elektrowniach Bełchatów i Opole. Eksport naszej energii wciąż jednak należy traktować w kategoriach awaryjnych. Przyrost mocy słonecznych w krajowym systemie elektroenergetycznym był w tym roku ogromny. Z danych PSE wynika, że łączna moc takich instalacji według stanu na 1 listopada wyniosła 3,42 GW (wszystkich mocy zainstalowanych w Polsce mamy ponad 46 GW), co oznacza, że na koniec roku raczej przekroczy 4 GW. W Polsce m.in. dzięki wsparciu z rządowego programu Mój Prąd (ponad 1,1 mld zł w 2020 r.) powstało ponad 200 tys. instalacji domowych – każda ze wsparciem 5 tys. zł. Wsparcie gwarantowały też niektóre gminy – np. dotacja warszawska to maksymalnie 15 tys. zł (1500 zł na każdy kilowat, maksymalnie na 10 kilowatów). 19 listopada 2020 Jak będzie wyglądało dalej rządowe wsparcie – zobaczymy. Samorządowe trwa. Ale czy aż taki boom się utrzyma? „Przy utrzymaniu tegorocznego tempa wzrostu (średnio ok. 8 proc. m/m) już w przyszłym roku moc fotowoltaiki zbliżyłaby się do 10 GW (9600 MW), czyli blisko 20% mocy zainstalowanej w całej polskiej energetyce. Bardziej prawdopodobnym scenariuszem jest jednak wyhamowanie wzrostu. Jeżeli schładzanie będzie przebiegać w tempie 0,5 proc. m/m, to do końca 2021 roku łączna moc elektrowni fotowoltaicznych dojdzie do 6 GW” – pisał na początku listopada portal WysokieNapiecie.pl. Jednak paneli słonecznych przybywa nie tylko na dachach domów. Na przykład na dachu resortu klimatu i środowiska powstała jedna z większych instalacji w stolicy. W MKiŚ chcemy dawać dobry przykład innym, dlatego stawiamy na eko-rozwiązania. Na dachu urzędu stanęła właśnie jedna z większych instalacji fotowoltaicznych w Warszawie. To nasza kolejna, obok samochodów elektrycznych i uli, "cegiełka" w trosce o #klimat i #środowisko. pic.twitter.com/YXaLVTojxH — Ministerstwo Klimatu i Środowiska (@MKiS_GOV_PL) December 29, 2020  6,7 mln ton – tyle węgla leżało na zwałach kopalń na koniec października (dane katowickiego oddziału ARP). Przynajmniej drugie tyle leży na zwałach elektrowni, a niezużyte zapasy ma też ciepłownictwo). Energetyka zapowiedziała na 2021 r. zmniejszenie odbiorów węgla kamiennego aż o 7 mln ton, bo o tyle spadnie jej zużycie. To produkcja roczna 2-3 kopalń. Te decyzje najbardziej uderzą w Polską Grupę Górniczą, której umowę wypowiedział już Tauron (ale negocjacje oczywiście trwają – obie firmy to spółki kontrolowane przez państwo). 26 grudnia 2020 10 H to dziesięciokrotność wysokości wiatraka na lądzie, czyli odległość wiatraka od zabudowań, by mógł być legalnie zbudowany. Ustawa, zwana też antywiatrakową, weszła w życie w 2016 r. i sparaliżowała praktycznie rozwój energetyki wiatrowej. Rząd zapowiadał, że zostanie znowelizowana i są na to szanse w 2021 r. Jeśli się uda, powinno nam przybyć kilka kolejnych gigawatów takich mocy. Z danych URE wynika, że po pierwszym półroczu tego roku mieliśmy zainstalowanych 6,04 GW mocy wiatrowych wobec 5,92 GW rok wcześniej. Przyrosty są więc minimalne biorąc pod uwagę, jak ta technologia rozwijała się na przestrzeni minionej dekady. 4 maja 2020 Według MarketNews24 w 2020 r. import energii elektrycznej do Polski wzrośnie do 12,5 terawatogodzin netto (w 2019 r. było to ponad 10 TWh) . To oznacza, że padnie kolejny rekord importu prądu do naszego kraju. Dla porównania całe krajowe zużycie to 170 TWh. W przyszłym roku nie powinniśmy być zaskoczeni, gdy pojawi się kolejny rekord. Ponieważ Polska ma najwyższe w UE hurtowe ceny prądu, import tańszej energii pozwala nam jeszcze nie chwytać się za kieszeń. Jastrzębska Spółka Węglowa pracuje nad zmianą nazwy, by nie kojarzyć się z węglem – poinformowała „Rzeczpospolita”. Jeszcze kilka lat temu JSW zastanawiała się nad zmianą nazwy węgla koksującego (baza do produkcji stali), by w UE nie kojarzył się z węglem. A to właśnie koksujący miał być (i wciąż jest) na liście wspólnotowych surowców krytycznych. Wtedy obyło się bez zmiany nazwy. A teraz? Rebranding to kosztowne działanie, a JSW pieniędzy nie ma. W przeciwnym razie nie musiałaby bowiem korzystać ze wsparcia PFR. A węgiel koksujący nadal będzie wydobywać (według wewnętrznych zapewnień – od 2030 r. już tylko taki). JSW zaraportowała przyznanie przez PFR wsparcia z Tarczy Finansowej PFR dla Dużych Firm. Chodzi o 1 mld zł. „Wszystkie decyzje zarządu PFR bazują na powyższych regulacjach dotyczących programu, a zespół inwestycyjny dogłębnie bada sytuację finansową każdej spółki. Przy kwalifikacji spółek kierujemy się szkodą w związku z pandemią COVID-19 zdefiniowaną w programie” – tłumaczy Michał Witkowski, dyrektor departamentu komunikacji korporacyjnej PFR. Biorąc pod uwagę, że JSW – jak wynika z naszych nieoficjalnych informacji potwierdzonych w dwóch niezależnych źródłach – wyprodukuje w 2021 r. około 1 mln ton węgla mniej niż pierwotnie zakładała, to zmiana nazwy powinna chyba być sprawą drugo -, a może trzeciorzędną. Pandemia spowodowała chaos w kopalniach węgla kamiennego, jednak jak na razie na 2021 r. rząd nie zaplanował kolejnych przestojów kopalń, zwłaszcza że dziś zachorowań na COVID-19 wśród górników jest znacznie mniej (ale też nie ma już testów przesiewowych jak w lecie). A skoro nie będzie postojowego, to spółki węglowe będą musiały znaleźć inny pomysł na ograniczenie wydobycia i walkę z nadprodukcją. Choć teoretycznie mamy zainstalowanych 46 GW w systemie, to zaczynamy mieć problem z dostawami energii już przy zapotrzebowaniu na poziomie 27 GW, a nawet mniej. Bardzo kiepsko świadczy to o kondycji naszych mocy wytwórczych. Ale w energetyce to nie jedyne problemy. Problemem jest też wiek naszych sieci energetycznych, ich znakomita część ma ponad 40 lat. Spółki energetyczne jednak i tu planują inwestować kolejne miliardy złotych rocznie. Aby zwiększać niezawodność sieci stosuje się coraz nowsze rozwiązania. Dobrym przykładem jest zastępowanie sieci napowietrznych przez ich kablowanie. Stąd w planach inwestycyjnych operatorów sieci dystrybucyjnych kablowanie sieci średniego napięcia jest jednym z priorytetów. Polska musi się przygotować na strategię metanową UE. Metan bowiem jest gazem 21 razy bardziej emisyjnym niż dwutlenek węgla. W październiku Komisja Europejska pokazała zarys strategii metanowej. Zmiany dla Polski (jesteśmy w pierwszej piątce unijnych emitentów gazów cieplarnianych są ważne biorąc również pod uwagę m.in. emisje metanu przy wydobyciu węgla kamiennego (największym emitentem metanu w Europie jest kopalnia Budryk w Ornontowicach wynika z danych Instytutu Ochrony Środowiska za zamówienie think-tanku Ember). W 2021 r. będzie się konsolidować energetyka. Proces ten się jednak w ciągu roku nie zakończy, natomiast, jak powiedział prezes PGE Wojciech Dąbrowski, ważne jest wydzielenie do końca przyszłego roku aktywów węglowych (czyli kopalń) z grup energetycznych, bo te są dla nich obciążeniem. Do tego potrzebna jest właśnie Narodowa Agencja Bezpieczeństwa Energetycznego, która ma stopniowo przejmować wytwórcze aktywa węglowe. Na razie jednak trwa batalia o ostateczny kształt konsolidacji (m.in. Tauron sprzeciwia się temu, by odbywała się ona pod skrzydłami PGE ). 30 listopada 2020 Do 30 czerwca 2021 r. ma powstać nowa spółka odpowiedzialna za budowę elektrowni w Ostrołęce. Po przejęciu Energi, do której należą istniejące i nieistniejące bloki w Ostrołęce, PKN Orlen zdecydował o rezygnacjo z budowy kontrowersyjnego bloku węglowego o mocy 1000 MW, który według wszelkich wyliczeń nigdy by się nie zwrócił. Ale ponieważ w tej części Polski potrzebna jest nowa jednostka, to ma tam powstać blok gazowo-parowy. Z przedsięwzięcia wycofała się Enea, za to dołączyło do niego PGNiG, które ma być przez Orlen przejęte. W styczniu lub w lutym lub w marcu 2021 r. ma zostać podpisane porozumienie rządu z górnikami, które według umowy z września miało powstać do 15 grudnia. Wrześniowy dokument obejmował tylko kopalnie PGG i Węglokoks Kraj, nowy ma objąć wszystkie. Jasne jest jednak, że 2049 r. jako ostatni dla kopalń węgla energetycznego zostanie utrzymany (m.in. dlatego lubelska Bogdanka zapowiada wydobycie węgla koksującego – by potencjalnie pracować dłużej). Rekompensaty za drożejący prąd będą otrzymywać tylko najubożsi. Na razie jednak również ten pomysł pozostaje w sferze planów. W przyszłym roku powinny być już nane szczegóły tego rozwiązania. 16 grudnia 2020 W 2021 r. ma, a przynajmniej powinna zostać przyjęta Polityka Energetyczna Polski do 2040 r. (PEP2040), która określi przyszły miks energetyczny kraju. Bez tego dokumentu podejmowanie jakichkolwiek strategicznych decyzji inwestycyjnych jest niemożliwe i bezsensowne. Ostatni zarys dokumentu został oprotestowany przez górników. Powinna znacząco przyspieszyć, żebyśmy mogli ugrać jak najwięcej z unijnych pieniędzy na ten cel. Polska powinna przygotować pakiet konkretnych propozycji nie tylko ze względu na Brukselę, ale przede wszystkim na 80 tys. górników w sektorze węgla kamiennego, którym chcąc zamknąć kopalnie trzeba też coś dać. I na razie zapowiedź budowy fabryki samochodów elektrycznych Izera w Jaworznie to trochę za mało. Nie osiągnęliśmy go na koniec 2020 roku na pewno. Polska jest zobowiązana pakietem klimatyczno-energetycznym do osiągnięcia 15-proc. udziału energii ze źródeł odnawialnych w końcowym zużyciu energii brutto do końca 2020 r. (na koniec 2019 r. było to 12,2 proc., zamiarem na 2030 r. jest 21 proc.). Konsekwencją niezrealizowania celu będą transfery statystyczne zielonej energii z krajów, które mają takie nadwyżki. Z eksploatacji wyłączonych zostaje z końcem 2020 roku w sumie osiem najstarszych bloków po 120 MW (nie spełniają unijnych norm środowiskowych) oraz cztery bloki po 200 MW. Zastąpią je uruchomiony w listopadzie blok 910 MW na węgiel kamienny w Jaworznie (Tauron) i zsynchronizowany z systemem 21 grudnia, kończony i gotowy w przyszłym roku blok 496 MW na węgiel brunatny w Elektrowni Turów (PGE). Nie będzie już budowy bloków węglowych w Polsce. Ponieważ nie ma porozumienia, które miało być do połowy grudnia, to opierając się na dokumencie z września można stwierdzić, że w 2021 r. zostanie zamknięta kopalnia Pokój, część kopalni zespolonej Ruda należącej do PGG. Związkowcy mają jednak obawy, że może też dojść do zamknięcia Bielszowic. W przyszłym roku ma też dojść do połączenia kopalni Wujek z zakładem Murcki-Staszic, co będzie de facto początkiem końca tej pierwszej. W harmonogramie zamknięć w PGG nie ma bowiem osobnego zakończenia pracy historycznego Wujka (Murcki-Staszic ma pracować do 2039 r.). Poznamy natomiast plany dotyczące przyszłości kopalń Taurona oraz sprawdzimy, jak Bumech, który kupuje od czeskiego EPH prywatną Silesię poradzi sobie z utrzymaniem zakładu. Gospodarka, energetyka górnictwo
Kiedy lud odwróci się od PiS? Epilog „Ludowej historii Polski” w OKO.press^Adam Leszczyński^1 stycznia 2021^https://oko.press/kiedy-lud-odwroci-sie-od-pis/^Dlaczego Polacy odwracają się od PiS? I co mówi na ten temat historia? PiS powtarza cykl polskich elit politycznych: składają ludowi obietnice, których nie mogą dotrzymać, nieodwracalnie tracą popularność i ustępują nowym elitom - pisze na Nowy Rok autor „Ludowej historii Polski” Jak się zdobywa władzę w Polsce? W „Ludowej historii Polski” – książce, która ukazała się w listopadzie 2020 – zaproponowałem model, który, jak twierdzę, pozwala opisać kolejne przełomowe momenty w nowoczesnym polskim życiu politycznym (od powstania kościuszkowskiego w 1794 roku). Przedstawmy go w uproszczeniu. Mamy dwie kategorie aktorów: „lud” (jeden) oraz „elity” (których może być wiele). Elity rywalizują o władzę, a więc także o zasoby, takie jak pieniądze i prestiż, które ta władza daje. Do zdobycia władzy potrzebują jednak ludowego poparcia. Może ono przyjmować różne formy: od głosowania w wyborach po masowy udział w powstaniu, wojnie czy rewolucji. Osią podziału na elity i lud jest miejsce w podziale społecznie wypracowanych dóbr. Lud je wytwarza, elity w części konsumują, a w części zużywają na budowę rozmaitych instytucji społecznych (np. państwowych, ale nie tylko). Elity są więc elitami nie dlatego, że są światlejsze, mądrzejsze czy moralnie lepsze, ale dlatego, że to do nich płyną zasoby wypracowane przez lud i one nimi zarządzają. Pamiętajmy, że to jest model. Zarówno warstwy ludowe, jak i elity to pojęcia nieostre; lud jest bardzo zróżnicowany, ma liczne wewnętrzne podziały (dodajmy dla porządku). Historycy rzadko mówią o przeszłości w kategoriach modeli, zazwyczaj bowiem uważają, że przeszłość jest zbyt różnorodna i skomplikowana, żeby ją włożyć w proste ramy. Socjologowie zaś – na odwrót – niekiedy uważają historyków za szczególarzy bez polotu, którzy widzą poszczególne drzewa, ale nie widzą lasu, czyli są w stanie pisać o drobiazgach, ale są ślepi na wielkie procesy społeczne. „Ludowa historia Polski” gatunkowo należy do socjologii historycznej – a więc jest próbą opisania i zrozumienia procesów społecznych w przeszłości. Książka nosi podtytuł „Historia wyzysku i oporu. Mitologia panowania”. Jej główny przedmiot to władza – nie w wymiarze politycznym, tylko ekonomicznym, na poziomie gospodarstwa czy fabryki. Wróćmy do modelu: żeby zdobyć ludowe poparcie, elity składają ludowi polityczną propozycję. Ta propozycja ma dwa wymiary: wspólnotowy i emancypacyjny. W uproszczeniu – elita aspirująca do zdobycia władzy mówi warstwom ludowym: „zbudujemy nową wspólnotę, w której wasze życie będzie lepsze”. „Złożenie propozycji” brzmi jak coś prostego, ale to oczywiście trudny, pracochłonny i skomplikowany proces. Może też przybierać różne formy. Kiedy socjaliści prowadzili agitację wśród robotników w Królestwie Polskim przed rewolucją 1905 roku, składali im taką propozycję. Kiedy „Solidarność” w 1980 roku obiecywała Polakom lepszy PRL (obalenie systemu nie wchodziło w grę), była to polityczna propozycja. Kiedy PiS wygrał wybory w 2015 roku, również złożył taką propozycję. W ramach tego modelu można zinterpretować kluczowe momenty w polskiej polityce ostatnich dwóch stuleci z okładem. W powstaniu kościuszkowskim 1794 roku powstańcy obiecywali ludowi – wówczas głównie byli to chłopi pańszczyźniani – wolność osobistą, wzięcie pod prawną opiekę państwa, niższe ciężary pańszczyźniane, oraz wspólnotę polityczną, w której nie tylko szlachta będzie miała głos. W 1905 roku socjaliści obiecywali demokratyczną republikę polską, samorząd robotniczy, lepsze warunki pracy i płacy (w tym krótszy dzień roboczy). Konkurujący z nimi narodowi demokraci – sprzymierzeni wówczas z rosyjskimi elitami imperialnymi – obiecywali wspólnotę narodową, wykluczającą Żydów, nowoczesną technicznie, ale też opartą na tradycji, a w wymiarze materialnym – solidaryzm społeczny, czyli wspólny dobrobyt budowany razem rękami fabrykantów, ziemian i robotników. W 1989 roku opozycja obiecywała demokratyczną republikę i lepsze życie, które miał przynieść kapitalizm. W podobny sposób można opisać inne przełomowe momenty w polskiej przeszłości: te z lat 1830, 1846, 1848, 1863, 1918-1920, 1944, 1956, 1968, 1970, 1980 – a także 2015. Na pewno wspólnotę wartości narodowych i konserwatywnych (dla tych, którym nie odpowiada uniwersalny projekt europejski), raczej zamkniętą niż otwartą, oraz większą troskę o najmniej zarabiających – 500 plus, podwyżkę płacy minimalnej, minimalnej stawki godzinowej i wreszcie – Mieszkanie plus. „Chwileczkę” – powiecie. „Przecież PiS spełnił tylko część tych obietnic! Oszukiwał!”. To prawda – i zachował się w zgodzie z polską historyczną regułą. Elity zawsze obiecują za dużo i nigdy nie dotrzymują słowa, albo dotrzymują je tylko częściowo. Co się dzieje wówczas, kiedy aspirująca elita zdobędzie władzę? (Najpierw musi wygrać: te projekty często kończyły się niepowodzeniem – Kościuszko przegrał, podobnie jak kolejne pokolenia powstańców. Walka o władzę to ryzykowne przedsięwzięcie. Nagroda jest duża, ale ryzyko także). Otóż po zdobyciu władzy zwycięskie elity wycofują się z dużej części składanych wcześniej ludowi obietnic. Nieuchronnym następstwem zwycięstwa jest więc rozczarowanie. Dobrej ilustracji dostarcza tutaj historia II RP. Elity odrodzonego państwa składały się w dużej części z byłych socjalistów, rewolucjonistów z 1905 roku. Należał do nich także Józef Piłsudski. Kiedy młode państwo walczyło o przetrwanie (w latach 1918-1920), obiecało m.in. robotnikom ośmiogodzinny dzień pracy, płatne urlopy, ubezpieczenia chorobowe i szereg innych zdobyczy socjalnych; chłopom zaś – reformę rolną, czyli oddanie im części ziemi obszarników (słowo „obszarnik” nie wywodzi się z języka komunistycznego, używali go już socjaliści w 1905 roku). Reformę rolną uchwalono w momencie, w którym Armia Czerwona podchodziła pod Warszawę i stawką było ocalenie niepodległości. Kiedy jednak II RP okrzepła, wycofała się – otwarcie lub po kryjomu – z większości tych obietnic. Ośmiogodzinny dzień pracy w większej części gospodarki nie był przestrzegany (po szczegóły odsyłam do książki). Płatne urlopy były fikcją dla większości pracowników. Reforma rolna najpierw okazała się niezgodna z uchwaloną w marcu 1921 roku konstytucją, potem ją przez kilka lat poprawiano (sprawiając, że stała się mniej korzystna), a jej wykonanie ślimaczyło się. Ponieważ ich zrealizowanie naruszyłoby interesy wpływowych grup (z którymi trzeba się liczyć, kiedy już się władzę ma) i kosztowałoby zbyt dużo kapitału politycznego. Ziemiaństwo mogło być nieliczne w II RP – liczyło mniej niż 20 tys. rodzin – ale miało ogromne wpływy polityczne i społeczne. Skutecznie blokowało reformę rolną. Obietnice łatwo składać, żeby zdobyć władzę, trudno zaś zrealizować, kiedy się już ją ma – nagle okazuje się, że rzeczywistość stawia opór. PiS mógł obiecać 100 tys. mieszkań w ramach programu Mieszkanie plus, potem jednak okazało się, że jest kłopot w zasadzie ze wszystkim – z gruntami, z pieniędzmi, z ustawodawstwem. Ze 100 tysięcy zrobiło się kilka tysięcy, w dodatku droższych dla najemców niż planowano. Nowa elita szybko wpada więc w koleiny starej. Historia się nie powtarza, ale cykle są uderzająco podobne: obietnice – zdobycie władzy – rozczarowanie. Wówczas cykl ulega domknięciu. Rozczarowanie stwarza możliwość dla nowej aspirującej do władzy elity – umożliwiając jej złożenie własnej propozycji. Warto przy tym dodać, że ze złożonych obietnic nigdy nie udało się wycofać w całości. Są zazwyczaj realizowane w części, a nowa elita nie jest w stanie ich odwołać (ale także jej się to nie opłaca). Dlatego w „Ludowej historii Polski” pisałem o postępującej emancypacji: zakres ludowej wolności (i dobrobytu) per saldo się zwiększa. Raz złożone obietnice, także niespełnione, pozostają, by tak rzec, „na stole”. Nie sposób ich odwołać ani unieważnić. Trajektoria rządów PiS (ale także postawy opozycji) to dobra ilustracja tego procesu. Jeszcze w 2015 roku opozycja krytykowała programy socjalne PiS za „rozdawnictwo”. Szybko jednak PO zmieniła zdanie i postanowiła PiS przelicytować – zamiast ograniczania 500 plus, obiecała także wypłacać je na pierwsze dziecko. Dziś politycy PO zarzekają się, że 500 plus nie zostanie po wygranej opozycji ograniczone czy zniesione. Z drugiej strony, PiS wyraźnie zmienił retorykę w drugiej kadencji. Przestał obiecywać nowe programy socjalne, a zaczął odwoływać się do wartości konserwatywnych – mówić o „obronie polskości” przed zgnilizną moralną płynącą z Zachodu. 16 grudnia 2020 Jak pokazują badania Ipsos dla OKO.press z końca listopada 2020 roku, partia rządząca wyraźnie traci poparcie w warstwach, które ją wcześniej popierały – wśród gorzej wykształconych, gorzej zarabiających i mieszkających na wsi i w mniejszych miejscowościach. Szczególnie dotyczy to przywódcy, który wbrew własnej propagandzie jest elitą elity obecnego państwa. Z opinią, że „nadszedł już czas na polityczną emeryturę Jarosława Kaczyńskiego” zgodziło się w tym samym sondażu: 78 proc. osób z wykształceniem podstawowym i zawodowym, 75 proc. mieszkańców wsi i 75 proc. najuboższych Polek i Polaków. Lud ma prezesa dość, a prezes uwikłany w rywalizację z elitami we własnym obozie, w symboliczne wojny z Europą, w walkę z „nihilizmem” w imię oderwanych od życia wartości katolickich, nawet nie próbuje przekonać, że ma jakąś obietnicę poza dalszym trwaniem u władzy. W tej sytuacji pytanie – nad którym powinna się zastanawiać opozycja – brzmi: kto złoży skutecznie nową propozycję polityczną polskiemu ludowi? I jak ona będzie wyglądać? Na Nowy Rok 2021 życzę czytelnikom OKO.press, żebyśmy razem zobaczyli taką propozycję i żeby była ona dobra, nowoczesna, przemyślana. I żeby zaczęła następny polski cykl, nawet jeśli z góry wiemy, że nie wszystko się uda. Najlepiej już w nadchodzącym roku. Historia, Władza, Jarosław Kaczyński, Prawo i Sprawiedliwość,
Quo vadis coronavirus? Najnowsze rady ekspertów jak wygasić epidemię [DOKUMENT i WYWIAD]^Sławomir Zagórski^1 stycznia 2021^https://oko.press/quo-vadis-coronavirus-rady-ekspertow/^Eksperci od modelowania epidemii: „W optymistycznym scenariuszu stopniowy powrót do normalności może nastąpić dopiero pod koniec 2021 r. Trzecia fala jest bardzo prawdopodobnym zagrożeniem” 14 specjalistów zajmujących się epidemiologią obliczeniową i modelowaniem przebiegu epidemii COVID-19 w Polsce przygotowało rekomendacje na nadchodzący rok. Ostrzegają przed trzecią falą zakażeń na wiosnę i tłumaczą co zrobić, żeby do niej nie dopuścić. „Chociaż obecnie sytuacja ulega poprawie, nadal obserwowana jest zwiększona umieralność w społeczeństwie” – piszą autorzy dokumentu. Nasze badania wskazują, że dotychczas tylko ok. 10 proc.populacji przeszło infekcję. Jeśli nie zostaną podjęte odpowiednie środki prewencyjne liczba zgonów może wzrosnąć. Pojawienie się szczepionki daje nadzieję na opanowanie epidemii, ale proces zaszczepienia wszystkich chętnych w populacji będzie trwał kilka miesięcy. To oznacza, że potrzebna jest „strategia przetrwania epidemii” na najbliższych kilka miesięcy. Trzecia fala epidemii jest bardzo prawdopodobnym zagrożeniem, zwłaszcza jeśli w okresie Świąt i w styczniu nastąpi rozluźnienie restrykcji. W optymistycznym scenariuszu stopniowy powrót do normalności może nastąpić dopiero pod koniec 2021 roku” – zaznaczają eksperci. Publikujemy poniżej fragmenty tego dokumentu, który w całości dostępny jest na stronie https://mocos.pl/pl/recommendations.html Monitorowanie epidemii powinno umożliwiać ocenę skuteczności podejmowanych działań, ale obecnie jest to znacznie utrudnione. Przykładowo, w Polsce nie ma danych określających okoliczności, w których najczęściej dochodzi do zakażeń, a co za tym idzie nie ma dobrych argumentów, czy lepiej zamknąć sklepy, czy szkoły, albo jaki minimalny reżim sanitarny wystarczyłby, żeby ich nie zamykać. Nie jest jasne, jak duży odsetek zachorowań jest rozpoznany i czy w związku z tym strategia testowania jest właściwa. Na podstawie badań szacujemy, że ok. 15-20 proc. społeczeństwa nie stosuje środków prewencyjnych, a połowa Polaków jest niechętna szczepieniom. Zagrożeniem jest rozprzestrzenianie się fałszywych i niesprawdzonych informacji związanych z pandemią. Potrzebna jest kampania walcząca z fake-newsami, w której mity będą obalane za pomocą racjonalnej argumentacji i w oparciu o badania naukowe. Konieczne jest zdiagnozowanie przyczyn negatywnych postaw wobec szczepień i ignorowania obostrzeń, oraz przygotowanie w kampanii informacyjnej przekazów skierowanych do różnych grup społecznych. 21 grudnia 2020 Modele, które tu przedstawiamy, udowodniły swoją skuteczność w trakcie bieżącej epidemii. Chcemy podkreślić, że używane przez nas modele wykorzystują wszystkie dostępne rzeczywiste obserwacje, i mimo tego, że są oparte na kilku różnych podejściach (równania różniczkowe zwyczajne, modele sieciowe, modele agentowe, modele oparte o uczenie maszynowe), dają zbliżone wyniki, co uwiarygadnia ich działanie. W dotychczasowym przebiegu epidemii modele pozwoliły na oszacowanie zagrożenia wiosną 2020 i przewidziały drugą falę epidemii w miesiącach jesiennych 2020. Obecnie modele jednoznacznie wskazują na niebezpieczeństwo trzeciej fali zachorowań, która nastąpi, jeśli w styczniu 2021 ograniczenia zostaną rozluźnione, zanim liczba nowych zakażeń nie zostanie obniżona do poziomu umożliwiającego efektywne testowanie i śledzenie kontaktów.  Wszystkie [trzy rozważane teoretycznie scenariusze] zakładają znaczne rozluźnienie restrykcji w dniu 15.02.2021, które doprowadza do trzeciej fali epidemii osiągającej swoje maksimum w połowie kwietnia. To bardzo skuteczna broń wobec rozwoju epidemii. Rekomendacja ta jest obecnie wdrożona, powinna być zachowana i przestrzegana aż do osiągnięcia bezpiecznego poziomu zaszczepienia ludności. Rekomendujemy:  Postulujemy stworzenie otwartego repozytorium zanonimizowanych danych: Autorzy i podpisani:  Aneta Afelt UW,Przemysław Biecek PW, UW, MOCOS,Marcin Bodych PWr, MOCOS,Anna Gambin UW MIMUW,Tyll Krüger PWr, MOCOS,Agata Migalska MOCOS,Rafał Mikołajczyk Universität Halle-Wittenberg,Krzysztof Gogolewski, UW MIMUW,Barbara Pabjan UWr, MOCOS,Franciszek Rakowski UW,Magdalena Rosińska NIZP-PZH,Jędrzej Nowosielski UW,Jakub Zieliński UW,Piotr Szymański PWr, MOCOS  UW- Uniwersytet Warszawski, PW- Politechnika Warszawska, MOCOS – MOdelling COronovirus Spread, MIMUW – Wydział Matematyki, Informatyki i Mechaniki Uniwersytetu Warszawskiego, UWr – Uniwersytet Wrocławski, PWr – Politechnika Wrocławska, NIZP-PZH – Narodowy Instytut Zdrowia Publicznego – Państwowy Zakład Higieny. Rozmawiamy z jednym autorów dokumentu prof. Tyllem Kruegerem z Politechniki Wrocławskiej i grupy MOCOS.  Sławomir Zagórski: Od naszej ostatniej rozmowy upłynęło parę miesięcy. Jak się czujesz?  Prof. Tyll Krueger*: Dziękuję, dobrze. Jesteśmy zdrowi. Wciąż pracujemy w tym samym intensywnym rytmie – 7 dni w tygodniu po 12 godzin dziennie. Jeden dzień podobny do drugiego. Jestem w pracy od 9-10 do 21-22. Biorę udział w konferencjach, spotkaniach online. Próbuję wygospodarować trochę czasu, by popracować nad artykułami, które chciałbym opublikować. 4 sierpnia 2020 Ze złych wiadomości to zdarzyły się przypadki śmierci na COVID w rodzinach naszych pracowników. Zmarł np. mężczyzna liczący zaledwie 35 lat. Choroba zaczyna uderzać w młodych ludzi. To się zdarza znacznie rzadziej, ale oni też nie są całkowicie zabezpieczeni przed COVID-em. W dokumencie, w którego powstaniu miałeś udział, czytamy: „Obecnie modele jednoznacznie wskazują na niebezpieczeństwo trzeciej fali zachorowań, która nastąpi, jeśli w styczniu 2021 ograniczenia zostaną rozluźnione, zanim liczba nowych zakażeń nie zostanie obniżona do poziomu umożliwiającego efektywne testowanie i śledzenie kontaktów.” Nie precyzujecie jaki to powinien być poziom.  Nasza teza brzmi: Zanim nie zaszczepimy wystarczająco dużej grupy osób, to będziemy mieli stosunkowo wysokie ryzyko 3 fali zakażeń, jeśli zniesiemy za szybko restrykcje. Zwróć uwagę, że mówię tu o ryzyku. To nie znaczy, że tak się na pewno stanie, ale że jest to bardzo, bardzo prawdopodobna możliwość. Liczba nowych zakażeń może się znów zwiększyć – szybciej, wolniej. To zależy od znoszenia restrykcji. Problemem jest to, że nigdy nie wiesz, kiedy osiągasz punkt krytyczny, powyżej którego epidemia może znów się rozkręcać. Jaki poziom zakażeń jest wystarczająco niski, by efektywnie testować i śledzić kontakty?  Niedawno w „Lancecie” ukazała się publikacja zgodnie, z którą w Polsce powinno być to ok. 300-400 nowych przypadków dziennie. 19 grudnia 2020 Tyle właśnie mieliśmy w kraju przez dłuższy okres i – jak widać – nie zabezpieczyło nas to przed tym, co nastąpiło na jesieni. Jeśli coś pójdzie źle, zakażenia szybko pną się do góry. Dlatego zwłaszcza w okresie zimy nie możemy wrócić do łagodnych restrykcji, jakie mieliśmy w lecie. Pogoda odgrywa tu istotną rolę. Zmusza nas do pozostawania w pomieszczeniach, gdzie zakazić się dużo łatwiej niż na świeżym powietrzu. Dochodzi jednak nowy element – szczepienia.  Ale to wymaga czasu! Może będziemy w stanie zaszczepić milion osób w ciągu miesiąca. To zależy od logistyki, ale wydaje się możliwe. Milion zaszczepionych w miesiąc oznacza, że po kwartale masz 3, może 4 mln takich osób, czyli 10-15 proc. populacji. Może to pójdzie nieco szybciej. W Niemczech jest mowa o tym, że minie ok. pół roku, by mieć tylu ludzi zaszczepionych, że epidemia wejdzie w fazę wygasania, a jednocześnie będzie można znieść wszystkie restrykcje. Więc w Polsce prawdopodobnie w ciągu 2-3 najbliższych miesięcy trzeba będzie utrzymać obostrzenia. Nacisk na polityków, by je znosić może być duży. Tymczasem każda dodatkowa aktywność społeczna, na którą pozwalasz, generuje więcej kontaktów między ludźmi. Co gorsze, nie wiesz dokładnie która z nich powoduje, że wskaźnik reprodukcji wirusa zaczyna znów przekraczać wartość 1, co oznacza przejście epidemii w fazę wzrostu. Zanim pomyślimy o jakichkolwiek zmianach w obostrzeniach, zjedźmy najpierw do poziomu zakażeń z lata albo sprzed lata. Warto też pamiętać, że po takim spadku dalsze utrzymanie epidemii na stabilnie niskim poziomie to iluzja. Niestety, to tak nie działa. Idziesz albo w górę, albo w dół. Nam zależy na tym drugim, na utrzymaniu się w fazie wygasania epidemii. Moim zdaniem to zresztą nie wystarczające. To, czego brakuje zarówno w naszym dokumencie jak i w publikacji w „Lancecie”, to jasne określenie, że zależy nam na doprowadzeniu do całkowitej eliminacji choroby, do ekstynkcji wirusa. Z momentem wprowadzenia szczepionki mamy taką możliwość. A my raczej mówimy, że mamy szczepionkę, że jej użyjemy, zobaczymy, jak ona zadziała. Tymczasem trzeba od samego początku podkreślać, że zmierzamy do eliminacji COVID-u. Na razie, mimo opadania 2 fali, nikt nie mówi o ekstynkcji wirusa.  Uważam, że to niezbyt mądre. Jeśli masz szczepionkę, możesz zejść ze stosunkowo wysokiego poziomu zakażeń nawet do zera. A utrzymanie epidemii w fazie wygasania może doprowadzić do jej zakończenia Liczy się tu też szybkość działania. Czas gra przeciwko nam, działa za to na rzecz wroga. Mogą się bowiem pojawiać nowe warianty wirusa, jak to już się dzieje w Anglii czy RPA. Być może w związku z tym będą potrzebne nowe szczepionki. Ponadto szczepionki nie działają bez końca. Jeszcze nie wiemy jak długo. Może 6, może 9 miesięcy, rok, może dłużej. Co na jesieni poszło u nas nie tak?  Jeszcze w lecie stosunkowo efektywnie śledziliśmy kontakty, mieliśmy też nie najgorsze wyniki testowania (mam na myśli stosunek wykonanych testów do tych, w których wykrywano zakażenie). Wszystko szło naprawdę nieźle. 13 maja 2020 Co zatem się stało we wrześniu? Podjęto niezbyt mądre decyzje. Zmieniono np. zasady testowania i przez jakiś czas obowiązywał u nas przepis, że trzeba mieć aż 4 symptomy choroby, żeby wysłano cię na testy. To znaczyło, że nie testujemy ludzi z lekkimi objawami, a wyłącznie tych poważniej chorych. To natychmiast pogorszyło sytuację i liczby zakażeń podskoczyły. Zwiększenie liczby zakażeń z kolei od razu utrudnia śledzenie kontaktów. Do tego doszło otwarcie szkół, no i zaczęła się chłodniejsza pogoda, o czym już była mowa. Kiedy to wszystko weźmiemy pod uwagę, to nic dziwnego, że epidemia mocno przyspieszyła. Teraz, żeby móc znów porządnie śledzić kontakty musimy zejść do kilkuset, powiedzmy do poniżej 1000 przypadków dziennie. Ale poza tym trzeba jednocześnie monitorować liczbę zgonów, liczbę osób hospitalizowanych i liczbę osób, które wymagają respiratora. Jest jeszcze wciąż wiele do zrobienia, jeśli chodzi o organizacyjną stronę tych badań, ale Polska w porównaniu do innych krajów europejskich i tak nieźle dawała sobie radę. Kiedy twoim zdaniem zejdziemy poniżej tego oczekiwanego tysiąca zakażeń dziennie?  To zależy. Jeśli sprawy będą szły dobrze, może to nastąpić pod koniec stycznia 2021. Przemawia do mnie argument, że szczepienia nie zadziałają od razu, ale dlaczego nie można w miarę postępu szczepień powoli zmniejszać obostrzeń?  Bo poluzowanie restrykcji nie działa w sposób ciągły. To raczej skakanie z jednej epidemiologicznej sytuacji do drugiej. Zwróć uwagę, że sklepy w Polsce są nadal otwarte, możesz normalnie kupować. Inne kraje mają pod tym względem trudniej. A kiedy zobaczymy wpływ szczepień?  To się będzie zmieniać stopniowo. 10 proc. zaszczepionych osób odpowiada mniej więcej za 10-procentowy spadek wskaźnika reprodukcji. 17 grudnia 2020 Ten wskaźnik we wrześniu, kiedy zaczęła się druga fala, wahał się między 2 a 2,5. A ludzie nadal używali maseczek, testowali się. Żeby skompensować tę wrześniową sytuację poprzez szczepienia, potrzebujesz szczepić ok. połowę społeczeństwa! Jak szczepisz 20 proc., możesz teoretycznie poluzować restrykcje o 20 proc. i obserwować co będzie dalej. Ale to swego rodzaju gra. Ja bym był bardzo ostrożny, żeby nie wpaść w tę 3 falę. W marcu nie będzie jeszcze zbyt wielu szczepionych ludzi. Może da się już wychodzić więcej na zewnątrz. A co z tak długim zamknięciem szkół? Od dawna mamy z tym wielki problem. Tak, to bardzo wrażliwy element. To, co powinniśmy zrobić, to zaszczepić nauczycieli, zaszczepić cały dorosły personel szkolny. To powinien być jeden z priorytetów szczepień i wtedy, po podjęciu dodatkowych środków higienicznych, można myśleć o otwieraniu szkół. W każdym razie na pewno otwierałbym szkoły przez otwarciem restauracji. Może mogłoby to nastąpić w lutym. Może powinno się najpierw szczepić starszych nauczycieli? 12 grudnia 2020 Szkoły oznaczają niebezpieczeństwo dla osób starszych. Małe dzieci to mały problem. Jest teraz dużo wyników badan, że młodsze dzieci nie przekazują wirusa, ale te powyżej 10-14 lat, już tak. Oprócz pewnych higienicznych wymogów rekomendowałbym też w szkołach regularne szybkie testowanie. To nie wymaga większych nakładów finansowych. Niedługo będą dostępne nowe, szybkie testy znacznie przyjemniejsze niż te, które mamy teraz. Na czym one będą polegać? Na wypłukaniu gardła i następnie zbadaniu tego płynu. Nie trzeba już będzie grzebać głęboko w nosie. Intensywne prace nad nowym testem trwają m.in. w Niemczech. Akceptujesz obecne polskie restrykcje? Wielu z nas nie rozumie, dlaczego wprowadza się je właśnie teraz, gdy obserwujemy zniżkę zachorowań.  Kwarantannę dla podróżnych rekomendowaliśmy od dawna, więc to dobry ruch. Sklepy, praca z domu o ile to możliwe – to wszystko jest OK. Zostałbym przy tym, co jest. Trzeba oczywiście uważnie monitorować sytuację i testować! Wciąż nie testujemy zgodnie z naszymi możliwościami. Możemy badać ok. 60 tys. ludzi dziennie, ale tego nie robimy. Wcześniej to Sanepid decydował kto powinien zrobić test, tymczasem we wrześniu zdecydowano, że będzie to w gestii lekarzy rodzinnych. To nie była dobra decyzja. Lepiej wrócić do Sanepidu, ale oczywiście powinno się wzmocnić tę instytucję. W dokumencie ekspertów jest mowa o tzw. bańkach społecznych (ang. social bubbles) jako jednego ze sposobów na ograniczanie epidemii. Możesz coś więcej o tym powiedzieć.  Bańki społeczne to koncept, który zakłada, że mogę wciąż utrzymywać kontakty społeczne, mogę mieć jakieś życie w grupie, ale pod warunkiem, że będę należał tylko do jednej bańki i że jej rozmiary będą ograniczone np. do 2-3 gospodarstw domowych. A więc dzielisz społeczeństwo na bardzo liczne, bardzo małe bańki i dbasz, żeby nie było między nimi interakcji. Można sobie wyobrazić też taką organizację w miejscu pracy. Bańki społeczne to doskonały sposób na ograniczanie epidemii. To trochę tak jak z pożarem lasu. Jak wykopiesz rów, pożar trudniej przenosi się z jednego miejsca w drugie. Pomysł baniek nie jest jednak łatwy do wprowadzenia, chyba że rząd będzie mocno to propagował tak, jak to zrobił np. rząd brytyjski. W Wlk. Brytanii, jeśli ludzie chcieli być w bańce, musieli napisać kto do niej należy. Poddawali się też wspólnie w bańkach kwarantannie, więc one do pewnego stopnia zastąpiły śledzenie kontaktów. Bańki powstały też w Nowej Zelandii, Kanadzie, w pewnym sensie w Niemczech. W Polsce ich nie reklamowano. Politycznie w tej chwili to chyba nie do zrealizowania, chyba że będziemy mieli wzrost zachorowań. W waszym dokumencie jest też mowa o braku danych na temat epidemii. Chodzi o rzeczywisty brak danych czy o niechęć dzielenia się nimi?  Mamy problem i z jednym, i z drugim. Wprawdzie ze strony ministerstwa jest chęć żebyśmy [eksperci] mieli dostęp do danych. Mamy więc od września cotygodniowe spotkania, mamy umowę o częściowym dostępie. To mogłoby wyglądać lepiej. Mogłoby być więcej danych ze szpitali np. na temat progresji choroby u konkretnych pacjentów, czynników ryzyka itp. Nie powiedziałbym, że dane są ukrywane. Jest trochę problemów z prywatnością. Ale to w tej chwili nie jest najważniejszy kłopot. Głównym problemem jest dziś jakość danych. To się wyraźnie pogorszyło od września 2020. Wcześniej mieliśmy dość dobre dane, dotyczące konkretnych pacjentów, kiedy był zrobiony test, jakie były symptomy, jak data przyjęcia do szpitala, wyjścia ze szpitala itd. 11 października 2020 To było połączone, ustrukturyzowane. Można było zobaczyć kto i w jakim kontekście zakażał inną osobę, czy zdarzyło się to np. w domu, czy w miejscu pracy. Takie dane mieliśmy do 1 września. Ale od czasu, kiedy zaczęła się druga fala, Sanepid nie był już w stanie dłużej tego robić. W tej chwili mamy więc głównie dane zsumowane, bez kontekstu. To obrazuje kompletny upadek śledzenia kontaktów w Polsce. To oczywiście ogromny problem. Bo przy podejmowaniu decyzji musisz opierać się na badaniach naukowych przedstawionych w publikacjach, np. w Stanach Zjednoczonych na podstawie monitoringu prowadzonego tam, na miejscu. Mam na myśli dość znaną publikację ze Stanów, na którą powoływał się polski rząd, której autorzy podali, że restauracje są źródłem bardzo wysokiego odsetka zakażeń. Jak to teraz przełożyć na Polskę? Mamy inną kulturę, ludzie w innych okolicznościach wychodzą do miasta coś zjeść, nawet organizacja samej restauracji wygląda inaczej. Dlatego przenoszenie tego typu wyników z jednego kraju do drugiego jest zawsze problematyczne. My potrzebujemy danych z Polski, ale ich nie mamy. Jedna rzecz to dostępność tych danych dla naukowców, a druga dla zwykłych ludzi. My też chcemy wiedzieć, gdzie jesteśmy w walce z epidemią, w jakim kierunku idziemy. Chcielibyśmy śledzić, jak idą szczepienia itd. Jeśli chodzi o rządowe podejście do problemu polityki informacyjnej, to jest ono bardzo dalekie od optymalnego. Z czego to wynika? Rząd nie chce udostępniać danych? Nie ma się komu tym zająć?  Nie wiem. Skarżymy się na to od lata. Jedyne dane rządowe są publikowane na Twitterze. Wiem, że to się będzie zmieniać. Już się trochę zmieniło, bo dane na temat zakażeń na poziomie powiatów pojawiły się na stronie ministerstwa. Przez pewien czas były niedostępne, po tym jak Michał Rogalski wykrył, że brakuje 22 tys. przypadków. To był blamaż rządu. Uważam, że powinno się codziennie albo raz w tygodniu publikować dane tak, by każdy obywatel mógł zobaczyć, jak się zmienia sytuacja w Polsce. To powinno być dostępne, widoczne. W Niemczech zajmuje się tym Instytut Roberta Kocha. Na początku też to źle działało, ale cały czas poprawiano jakość danych i jest to coraz lepsze. Instytut dostarcza danych dla naukowców i dla wszystkich zainteresowanych. A u nas? Weźmy choćby pod uwagę liczbę miejsc na intensywnej terapii. My nawet nie wiemy, ile takich miejsc jest w poszczególnych powiatach. Nie mówiąc już o tym, że nie wiemy, ile z nich jest zajętych, a ile z tych zajętych to miejsca okupywane przez pacjentów covidowych. Ministerstwo podaje wyłącznie ogólną liczbę łóżek szpitalnych dla covidowych pacjentów i łóżek przez nich zajętych oraz sumę dostępnych i zajętych respiratorów. Te dane są publikowane codzienne na Twitterze. Jak je oglądasz, widzisz, że łóżek na COVID jest dwa razy więcej niż pacjentów, więc sytuacja jest dobra. A ona wcale nie jest dobra, bo może wolne łóżka są nie tam, gdzie akurat są potrzebne i nie ma możliwości transportu, nie ma personelu. W najgorszym czasie na jesieni według ministerstwa mieliśmy zawsze więcej łóżek i respiratorów niż potrzebowaliśmy, tylko, że to zupełnie nie odzwierciedlało rzeczywistości. Bo rzeczywistość była taka, że w wielu placówkach nie było miejsc na intensywnej terapii, nie przyjmowano nikogo do szpitala. W Niemczech możesz to codziennie śledzić. Na poziomie lokalnym, w dystryktach. To jest publikowane w każdej gazecie. Mamy np. 24 łóżka na intensywnej terapii. Z tych 24 łóżek 12 zajmują pacjenci covidowi, 6 inni chorzy, a pozostałych 6 jest wolnych. I wtedy naprawdę wiesz na ile zła jest sytuacja. To powinno być publicznie dostępne. Nikt nie powinien się wstydzić, by podawać takie dane, bo przecież w rezultacie i tak nie możesz ukryć zgonów. I tak wszyscy wiedzieliśmy, jak katastrofalna była pod tym względem sytuacja w październiku i listopadzie. To by się nie zdarzyło, gdyby restrykcje wprowadzono 3 tygodnie wcześniej. Jesteś optymistą. Sądzisz, że unikniemy 3 fali?  Trudno powiedzieć. Polacy zobaczyli, że sprawy mogą przyjąć naprawdę zły obrót. Druga fala uderzyła bardzo mocno i ludzie są teraz bardziej uważni. Jestem – jak mówisz – optymistą i mam nadzieję, że unikniemy kolejnej fali zakażeń, ale w lecie też byłem optymistą. Sądziłem, że jeśli liczby pójdą powyżej 1000, zatrzymamy to. Tak się jednak nie stało. Zaczęliśmy działać dopiero, jak doszliśmy do 25 tysięcy. To było zdecydowanie za późno. Mam nadzieję, że ta jesienna lekcja była wystarczająco bolesna, i obym się nie mylił. Kiedy jednak czytam co ludzie piszą o COVID-zie i szczepieniach… Po każdym naszym artykule tyle osób podważa zagrożenie, zarzeka się, że się nie szczepi.  Nie musisz zaszczepić całej populacji, żeby wyeliminować chorobę. Jak będziemy mieli 40-50 proc. zaszczepionych osób plus dobre śledzenie kontaktów i testowanie i do tego jeszcze pewne restrykcje, można utrzymać epidemię w fazie wygasania. To kluczowa sprawa. Szczepienie bardzo w tym pomaga. A kiedy jesteś w fazie wygasania, możesz zmierzać w kierunku ekstynkcji. Nie wiemy jak silny jest opór przeciw szczepieniom w Polsce. My od jakiegoś czasu namawiamy na robienie badań społecznych w tym kierunku, na monitorowanie nastrojów społecznych. Gdzie leży problem? Z jakich powodów ludzie są nastawieni sceptycznie? Brakuje nam informacji na ten temat. W Niemczech jest silny ruch antyszczepionkowy. To może być duży problem. Ale najgorsza rzecz to powiedzieć: „Staramy się utrzymać stacjonarny poziom, trochę w górę, trochę w dół, szczepimy ludzi, część już po, mamy zdecydowanie mniej śmierci, bo starsze osoby chętnie się poddają szczepieniom”. Ale są także ludzie, którzy z różnych względów nie mogą się szczepić. Co z nimi zrobić? Oni się będą dalej izolować? To zupełnie nierozwiązany problem. Jeszcze raz powtarzam – musimy iść w kierunki całkowitej eliminacji choroby. Tymczasem takiej strategii nie dostrzegam ani na poziomie kraju, ani Europy, ani świata. Jedyne państwa, które poszły w tę stronę, to niektóre kraje azjatyckie, np. Chiny. Nowa Zelandia?  Też. I Australia. Australia odnotowała ostatnio 70 przypadków w Sydney. I natychmiast zablokowali transport w mieście. Oni wyraźnie nie idą w kierunku kontroli epidemii, tylko jej zakończenia. To inna wola polityczna i inaczej zdefiniowany cel. A przecież nie bardzo wiadomo jak pójdą szczepienia. Każda masowa akcja szczepień pociąga za sobą przypadki poważniejszych niepożądanych działań. Nieważne, że zdarzy się to raz na setki tysięcy, ale kiedy pierwsza osoba umrze, będzie to natychmiast użyte przez osoby przeciwne szczepieniom. Słyszałem, że w Polsce część lekarzy jest źle nastawiona do szczepień. 16 grudnia 2020 Pisałem na temat i to naprawdę smutne.  Mamy kilku lekarzy wśród przyjaciół i pytaliśmy się, czy zamierzają się szczepić. Niektórzy z nich mówią, że to nowy typ szczepionki, że mogą pojawić się objawy uboczne, o których jeszcze nie wiadomo. Szczepionka przeciw COVID została przetestowana na ogromnej liczbie ludzi. Szczepionka BioNTech na ponad 40 tysiącach, a Moderny 30 tysiącach osób! To znaczy, że szczepionka przeciw COVID została znacznie lepiej sprawdzona niż inne szczepionki. Część ludzi obawia się skutki ubocznych, tymczasem na ogół skutki uboczne zdarzają się w przypadku znikomego procenta populacji. Szukając więc racjonalnych argumentów można powiedzieć, że choroba COVID jest znacznie groźniejsza niż potencjalne skutki uboczne szczepionki. Wielu lekarzy uważa ponadto, że to choroba, której i tak nie można zatrzymać, bo za mało jeszcze wiemy o tej epidemii, więc pozwólmy ludziom nabrać odporności zbiorowej. Niestety, właśnie Polska jest doskonałym przykładem, że koncept zbiorowej odporności się nie sprawdza! Zaledwie 7, może 8 proc. populacji już się uodporniła. Zostaje więc nadal ok. 90 proc. tych, którzy są wciąż nieodporni, i w związku z tym może pojawić się drugie załamanie. Nasze społeczeństwo nie nabyło odporności stadnej. Pójście w tym kierunku prowadziłoby do załamania systemu opieki zdrowotnej, co widzieliśmy niedawno na własne oczy. I jeszcze jedna ważna rzecz w związku z 3 falą. Polska ma strukturalny problem, tj. duże gospodarstwa domowe. To znaczy, że być może te obostrzenia, które są w innych krajach, tutaj mogą nie wystarczyć. Duże gospodarstwa domowe to świetne paliwo dla epidemii. Wirus przenosi się w takich zbiorowiskach, a z nich rozchodzi się na zewnątrz. Takie duże gospodarstwa domowe spotykamy zwłaszcza w południowo-wschodniej Polsce, a także w środkowej części kraju. Na Mazurach ludzie też mają liczne rodziny, ale gęstość zaludnienia jest tam bardzo niska. To jest strukturalne niebezpieczeństwo, którego powinniśmy być świadomi. Jesteśmy pod tym względem w trudniejszej sytuacji niż np. Hiszpania, a z kolei Hiszpania w trudniejszej niż Niemcy. Dlatego w Hiszpanii, a tym bardziej u nas, niełatwo się walczy z wirusem. Warto o tym pamiętać. Ponieważ skończył się rok i jest czas podsumowań – również na temat epidemii – mam taką smutną refleksję z tej okazji. Nie powiodło się nam ani w Polsce, ani w Europie, ani w wielu innych miejscach na świecie w walce z tym wirusem. Nie mogę oprzeć się wrażeniu, że w tej walce zawiedliśmy. Z perspektywy widzę, że mogliśmy działać lepiej, szybciej, skuteczniej. Może wyciągniemy z tego wnioski? Może przyszły rok będzie zdecydowanie lepszy? Tego życzę nam wszystkim. *Prof. Tyll Krueger pracuje na Wydziale Elektroniki Politechniki Wrocławskiej. Mieszka w Polsce od 8 lat Zdrowie, Ministerstwo Zdrowia, Epidemia COVID-19 koronawirus szczepionka
Miliony na (auto)promocję. Ziobro ogłasza przetarg na kampanię medialną Funduszu Sprawiedliwości^Sebastian Klauziński^1 stycznia 2021^https://oko.press/fundusz-sprawiedliwosci-promocja-ziobro/^Ministerstwo Sprawiedliwości wyda 12 mln zł, żeby informować o „pozytywnych skutkach działalności Funduszu Sprawiedliwości". Według NIK, w 2019 roku na promocję funduszu poszły 42 mln zł. Równocześnie organizacje wspierające ofiary przestępstw nie mają środków Ministerstwo Sprawiedliwości po raz kolejny wyda miliony złotych na promocję Funduszu Sprawiedliwości, który został stworzony przed laty, by pomagać ofiarom przestępstw. Nowa kampania ma być kontynuacją poprzednich, czyli będzie na bogato: spoty w telewizji i radio, kampanie w internecie, billboardy, reklamy i teksty sponsorowane oraz zatrudnienie influencerów. Dzięki temu – twierdzi ministerstwo – więcej ofiar przestępstw dowie się o tym, że może skorzystać z pomocy funduszu. Na kampanię resort ma wydać 12 mln złotych. Jak informowała NIK, w 2019 roku na promocję funduszu poszły aż 42 mln złotych. Równocześnie – o czym wielokrotnie pisaliśmy na OKO.press – organizacje, które od lat pomagały ofiarom przestępstw korzystając z środków FS, zostały odcięte od finansowania. Pieniądze trafiają za to do stowarzyszeń i fundacji powiązanych z działaczami Solidarnej Polski, bez doświadczenia w pomaganiu osobom w trudnej sytuacji życiowej. A także na cele nie związane z pomocą ofiarom przestępstw – np. na zakup wozów dla straży pożarnej w okręgach wyborczych posłów Solidarnej Polski. Pytanie: czy promocja funduszu za dziesiątki milionów złotych bardziej służy ofiarom, czy Ministerstwu Sprawiedliwości i politykom partii ministra Zbigniewa Ziobry? 7 lipca 2020 Fundusz Sprawiedliwości nadzorowany jest przez ministra Ziobrę. Jego roczny budżet to ok. 400 mln złotych, pochodzących głównie z nawiązek zasądzanych przez sądy od sprawców przestępstw. W 2019 roku FS uruchomił jeden ze swoich flagowych programów – budowę w całej Polsce sieci kilkuset ośrodków i punktów pomocy dla ofiar przestępstw, w których poszkodowani mogą otrzymać darmową pomoc prawną, psychologiczną oraz pomoc finansową. To właśnie informowanie o tej sieci pomocy jest – według ministerstwa – głównym celem kolejnych kampanii promocyjnych. Ogłoszenie o przetargu na „kompleksową obsługę medialną Funduszu Sprawiedliwości” pojawiło się kilka dni temu w resortowym systemie zamówień publicznych. Ministerstwo chce wydać na nową, dwuletnią kampanię nawet 12 mln złotych. Jak czytamy w dokumentacji przetargowej, zamówienie obejmuje: Dalej ministerstwo wymienia w jaki sposób firmy, które wygrają przetarg, mają te cele realizować. Tutaj wachlarz działań ma być ogromny. Od ulotek, billboardów i plakatów, po emisję spotów w telewizjach ogólnopolskich i regionalnych, stacjach radiowych i mediach elektronicznych. Ministerstwo idzie też w nowe formy komunikacji. Kampania promocyjna ma być realizowana także za pomocą spotów i reklam w mediach społecznościowych (Facebook, Instagram Twitter, Linkedin), podcastów oraz zaangażowania influencerów – tematy dotyczące funduszu mają być lokowane na ich kanałach na YouTube, Intragramie i Facebooku. Ja czytamy w ogłoszeniu, wszystko po to, żeby informować m.in. o „skuteczności i kompetencjach ośrodków niosących pomoc” oraz „pozytywnych skutkach działalności funduszu i efektach wydatkowanych przez niego środków”. Ministerstwo w tej kampanii (tak jak i w poprzednich) nie szczędzi także materiałów sponsorowanych w mediach ogólnopolskich i regionalnych. Trudno zliczyć, ile takich materiałów zostało opublikowanych w mediach w 2019 roku. Z racji tego, że wszystkie kampanie realizują prywatne podmioty, ministerstwo z pytaniami odsyła do nich. Z kolei firmy zasłaniają się tajemnicą handlową i tak koło się zamyka. Przy tekstach sponsorowanych zatrzymujemy się nie bez przyczyny. W 2019 roku, w czasie parlamentarnej kampanii wyborczej, w mediach lokalnych można było znaleźć mnóstwo tekstów wychwalających działania resortu i poszczególnych polityków Solidarnej Polski w ich okręgach wyborczych. Najczęściej dotyczyły one właśnie „wystarania się”, „załatwienia” lub „pomocy w” zdobyciu środków z Funduszu Sprawiedliwości np. na sprzęt dla miejscowej ochotniczej straży pożarnej. W 2020 media chwaliły posłów Solidarnej Polski za „zdobycie” pieniędzy z FS dla szpitali, na walkę z koronawirusem. 6 maja 2020 Część z tych artykułów była oznaczana jako „materiały sponsorowane”, inne nie – chociaż ich treść jednoznacznie na to wskazywała. Niestety, media nie zawsze wywiązują się z obowiązku odpowiedniego oznaczania opłaconych materiałów. Nie robiła tego m.in. Wirtualna Polska. Jak ujawniliśmy w OKO.press w styczniu 2020 roku, portal publikował teksty-laurki przychylne ministrowi sprawiedliwości i jego ludziom (w tym teksty chwalące Fundusz Sprawiedliwości). Wiele z nich podpisanych było nazwiskami nieistniejących dziennikarzy, a same teksty często nie były oznaczane jako sponsorowane. Ostatnio w OKO.press pisaliśmy także, że za pieniądze funduszu powstają teraz lokalne portale informacyjne. Które przypuszczalnie również będą jakoś promowały Fundusz Sprawiedliwości i nadzorującego go ministra. 25 listopada 2020 Artykuły opłacane przez resort w ramach kampanii promującej fundusz nie służą zresztą tylko promocji określonych polityków. Są też wykorzystywane do bieżącej walki politycznej. Weźmy trzy teksty, które ukazały się pod koniec 2020 roku w prorządowym portalu wPolityce.pl. Dotyczą obowiązującej już ustawy o oddzieleniu sprawcy przemocy domowej od ofiary. Ustawa, autorstwa ministerstwa, była fetowana przez Ziobrę i jego ludzi jako przełom w walce z przemocą wobec kobiet: Wszystkie trzy teksty są oznaczone jako „artykuły sponsorowane”, oznaczone logiem ministerstwa i Funduszu Sprawiedliwości. W każdym z artykułów, oprócz gorącej publicystyki, jest też – jakby na doczepkę – kilka akapitów o tym, jak uzyskać pomoc z funduszu. Żeby było śmieszniej, w jednym w powyższych artykułów, opłaconych z pieniędzy funduszu, ministerstwo reaguje na krytykę i wyjaśnia… dlaczego wydaje pieniądze na kampanie promujące fundusz. Teksty śródtytułów jako żywo przypominają słynne paski z „Wiadomości” TVP: „Lata zaniedbań i bardzo małej efektywności Funduszu Sprawiedliwości doprowadziły do tego, że dziś konieczna jest szeroka kampania informacyjna, która w pozwoli dowiedzieć się o istnieniu możliwości znalezienia pomocy. Dlatego też niewielka stosunkowo część środków Funduszu musi być przeznaczana na kampanie informacyjne, realizowane w mediach. To ten fakt właśnie jest głównie wykorzystywany jako zarzut rzekomego wydawania środków FS niezgodnie z przeznaczeniem” – broni się resort. Czy rzeczywiście na kampanie promocyjne funduszu idzie tak niewiele pieniędzy? Trudno o jednoznaczne dane, ile Ministerstwo Sprawiedliwości wydało do tej pory na promocję funduszu. W OKO.press opisaliśmy dwa przetargi na takie usługi. Jeden z jesieni 2018 roku na prawie 15 mln złotych. Drugi z października 2019 na 17,5 mln. Jednak kiedy w styczniu 2020 ujawniliśmy skalę promocji resortu Ziobry w Wirtualnej Polsce, w przesłanym do nas wezwaniu do usunięcia „nieprawdziwych” informacji, ministerstwo tłumaczyło m.in., że „kwota przetargu na promocję Funduszu Sprawiedliwości w 2019 roku, o czym informowano w Biuletynie Informacji Publicznej, wynosiła 10 mln zł, z czego wydatkowano około 7 mln zł na wszystkie media, w tym radia, gazety, portale”. 22 stycznia 2020 Jeszcze inną kwotę podała Najwyższa Izba Kontroli, w analizie wykonania budżetu państwa za rok 2019. Jak czytamy w części 37. raportu NIK, dotyczącej m.in. Funduszu Sprawiedliwości: „wzrost wykonania kosztów własnych wynikał głównie z zakupu usług, w tym kampanii informacyjno-edukacyjnej upowszechniającej wśród poszkodowanych i potencjalnych beneficjentów wiedzę na temat Funduszu (20 124,2 tys. zł, z czego 19 124,5 tys. zł, tj. 95 proc. stanowił zakup czasu antenowego lub audycji od dostawców usług audiowizualnych) oraz kosztów promowania działalności Funduszu (21 837,3 tys. zł)”. Jeśli wymienioną kampanię „informacyjno-edukacyjną” także potraktujemy jako część promocji, wynika z tego, że w sumie w 2019 roku promocja funduszu kosztowała aż 41 mln 961 tys. złotych. Władza, Media, Sądownictwo, Zbigniew Ziobro, Ministerstwo Sprawiedliwości, Fundusz Sprawiedliwości Solidarna Polska wydatki publiczne
Będą kolejne pandemie, niech szczepionka was nie uspokaja [BENDYK: CZY ZDĄŻYMY URATOWAĆ ŚWIAT]^Edwin Bendyk^1 stycznia 2021^https://oko.press/beda-kolejne-pandemie-bendyk-o-przyszlosci-swiata/^W przyrodzie jest 1,7 mln wirusów, z których połowa może zakażać człowieka. Co roku przybywa 5 odzwierzęcych chorób. Wraz z utratą bioróżnorodności ryzyko nowych pandemii będzie rosnąć - ostrzega Edwin Bendyk* w przejmującym tekście o przyszłości świata i zadaniach na nowe 10-lecie Po niezwykłym roku 2020 nadchodzi niezwykła dekada. Przed nami czasy zawirowań, przełomów i rewolucji, których stawką jest przyszłość całego świata. Nie wiemy, w jakiej rzeczywistości znajdziemy się za dziesięć lat, nic nie jest przesądzone, pewne jest jedno – będzie się działo. Pierwsze niespodzianki przyniesie już rok 2021. Uzbrojeni w szczepionki przeciwko koronawirusowi powoli będziemy wypychać pandemię z codziennego życia i koncentrować się na walce z kryzysem gospodarczym oraz społecznym. Pakiety pomocowe przygotowane przez rządy na całym świecie przewidują interwencje liczone w bilionach dolarów. Nikt nie chce popełnić błędów, jakie doprowadziły do Wielkiej Depresji sto lat temu, a w sukurs politykom idzie nowoczesna teoria monetarna (NMT) podpowiadająca, że państwa dysponujące suwerennym pieniądzem nie muszą obawiać się nadmiernego zadłużenia. Lepszy dług, niż leżące odłogiem niewykorzystane zasoby produkcyjne – ludzie bez pracy i firmy bez zamówień. Nie wszyscy ekonomiści zgadzają się z optymizmem zwolenników NMT. Jedni zwracają uwagę, że jednak długi trzeba będzie kiedyś spłacić. Inni, że owszem, pieniądz można dodrukować, nie da się jednak w ten sam sposób powiększyć puli zasobów materialnych i energii niezbędnej do funkcjonowania współczesnej cywilizacji. Tymczasem cywilizacja ta dotarła do kresu materialnych możliwości rozwoju, czego jeszcze nie chcemy przyjąć do wiadomości. Bo przecież ciągle nie brakuje surowców, ani tych tradycyjnych, jak ropa naftowa, gaz i węgiel; ani tych, które mają być podstawą przyszłości, jak pierwiastki ziem rzadkich, lit, krzem. To prawda, epoka kamienna nie skończyła się jednak dlatego, że zabrakło kamieni. Pandemia Covid-19 nie jest zaskakującym wybrykiem natury, tylko przewidzianą już dawno konsekwencją ekstensywnego rozwoju cywilizacyjnego. Jego skutkiem jest przyspieszająca degradacja środowiska, której najbardziej spektakularne wyrazy to katastrofa klimatyczna i przyspieszająca utrata bioróżnorodności zwana szóstym masowym wymieraniem gatunków. Wycinka lasów tropikalnych po to, by hodować bydło, soję i palmy na olej, doprowadziła do zaniku stref chroniących siedliska ludzi od źródeł patogenów. Droga do nowych zakażeń odzwierzęcych bardzo się skróciła, kolejne epidemie i pandemie są tylko kwestią czasu. Raport „Bioróżnorodność i pandemia” opublikowany w grudniu 2020 przez Międzyrządową Platformę Naukowo-polityczną ds. Różnorodności Biologicznej i Usług Ekosystemowych (IPBES) szacuje, że w przyrodzie istnieje ponad 1,7 mln wirusów, z których około połowa może potencjalnie mieć zdolność zakażenia człowieka. Każdego roku przybywa pięć nowych odzwierzęcych chorób zakaźnych, a każda może być przyczyną pandemii. Wraz z przyspieszającą utratą bioróżnorodności nowych chorób będzie przybywać, a ryzyko nowych pandemii będzie rosnąć. Niestety, wspomniane pakiety pomocowe dla gospodarek tego podstawowego faktu nie uwzględniają. Ich celem jest jak najszybszy powrót do przed-pandemicznej „normalności”, czyli zniwelowania skutków recesji i powrót do wzrostu gospodarczego. Rządy państw grupy G20, skupiającej największe gospodarki świata, chcą przeznaczyć na antykryzysowe interwencje ponad 12 bilionów dolarów. Zdecydowana większość tych pieniędzy pójdzie na ratowanie starych i tym samym najbardziej szkodliwych środowiskowo sektorów gospodarki. Mimo że już praktycznie wszyscy zapewniają o swej trosce o środowisko i klimat, tylko nieliczne kraje chcą połączyć interwencję z proekologiczną modernizacją. Tymczasem najbliższe lata naznaczone walką z pocovidowym kryzysem będą miały kluczowe znaczenie dla trajektorii rozwoju w nadchodzącej dekadzie. Od poczynionych inwestycji infrastrukturalnych, od nakładów na rozwój nowych technologii i nowych form gospodarowania zależeć będzie, czy osiągniemy cele niezbędne, by zahamować zmiany klimatyczne i ustabilizować wzrost temperatury atmosfery w miarę bezpiecznych granicach. By tak się stało, emisja gazów cieplarnianych na świecie powinna zmaleć o ponad połowę do 2030 roku. Czyli co roku powinna maleć o blisko 8 proc. Tyle mniej więcej zmalała w 2020 roku na skutek pandemicznego spowolnienia gospodarki. Innymi słowy, jeśli chcemy uratować klimat, potrzebujemy co roku takich impulsów do zmiany, jak pandemia. Brzmi to jak ponury żart, żartem być jednak nie musi, jeśli na poważnie wziąć ostrzeżenia naukowców zajmujących się bioróżnorodnością. A jeśli na poważnie weźmiemy zarówno ostrzeżenia dotyczące bioróżnorodności, jak i katastrofy klimatycznej, to wyłoni się prawdziwa stawka wyzwania, z jakim musimy – każdy z nas, i wszyscy razem – 7,8 miliarda ludzi na Ziemi – zmierzyć się w nadchodzącej dekadzie: zatrzymać zmiany klimatyczne nie doprowadzając przy tym do katastrofy ekologicznej wywołanej ekstensywnym rozwojem cywilizacyjnym. Jeśli nie rozwiążemy tego problemu, możemy spodziewać się przyspieszonego pojawiania kolejnych pandemii i innych niekorzystnych konsekwencji globalnego ocieplenia. Sytuację świata u progu trzeciej dekady XXI wieku dobitnie przedstawił Antonio Guterres, sekretarz generalny ONZ, w przemówieniu „State of the Planet”: „Ludzkość wypowiedziała wojnę naturze. To samobójcze. Natura zawsze odpowiada i robi to już z rosnącą siłą i wściekłością”. Tej wojny nie można wygrać, czy możliwy jest w takim razie pokój, czyli taki model funkcjonowania cywilizacji, by zapewnić godną egzystencję wszystkim ludziom bez samobójczego wyniszczania biologicznych i środowiskowych podstaw tej egzystencji? To niezwykle proste i podstawowe pytanie, którego ciągle albo nie podejmujemy, a jeśli podejmujemy to po to, by dać złą odpowiedź. Błędem podstawowym jest koncentracja zasobów na walce z objawami kryzysów, a nie ich przyczynami. I tak wydaje nam się, że szczepionki rozwiążą problem Covid-19 oraz ewentualnych kolejnych pandemii, podczas gdy jedynym rozwiązaniem jest odbudowa biologicznej kontroli nad rozprzestrzenianiem się patogenów. Nie inaczej rzecz ma się ze zmianami klimatycznymi – sama redukcja emisji gazów cieplarnianych przez odejście od paliw kopalnych i ich zastąpienie neutralnymi klimatycznie źródłami energii, nie rozwiąże problemu, bo jego źródłem jest model gospodarowania oparty na paradygmacie ciągłego wzrostu i akumulacji. Warunkiem pokoju z naturą jest zniesienie przyczyn wojny, a nie intensyfikacja walki z jej objawami. Czy jednak ceną za taki pokój nie będzie zwykła ludzka wojna wewnątrz społeczeństw i między państwami w obronie dotychczasowych stylów życia i konsumpcji? To już pytanie polityczne, a nie ekologiczne. A sama wojna już trwa od co najmniej dwóch dekad, jeśli za cezurę wziąć zamach na Nowy Jork i Waszyngton 11 września 2001 roku. Ważnym etapem tej wojny były rewolucje społeczno-polityczne, które wybuchły dokładnie dziesięć lat temu i zostały zapamiętane jako Arabska Wiosna. Dziś komentatorzy wolą używać określenia „gorzkie rewolucje”, bo zamiast przynieść zmianę na lepsze, pogorszyły tylko los Tunezyjczyków, Egipcjan, Syryjczyków, Libijczyków. Nie mogło być jednak inaczej, bo rewolucje te również nie dotknęły źródeł problemów, na które miały odpowiedzieć, tylko podjęły walkę z symptomami. A pogłębiająca się społeczna mizeria wszędzie na świecie ma to samo źródło, co kryzys ekologiczny i klimatyczny – to model gospodarczy wyniszczający nie tylko zasoby środowiskowe, ale także ludzkie i społeczne. W takim zaś razie wcześniejsze pytanie o cenę za zmianę tego modelu było źle postawione – zmiana jest niezbędna po to, że by odbudować zarówno pokój z naturą, jak i odzyskać pokój społeczny. W przeciwnym wypadku symptomy kryzysu: katastrofy ekologiczne, epidemie i pandemie, bunty głodowe, rewolty, wojny domowe i międzypaństwowe będą się nasilać. To nie jest prognoza, tylko konstatacja dotycząca rzeczywistości, w jakiej aktualnie się znajdujemy, a otwierająca się dekada to ostatni czas, by dokonać zmian zanim kontynuacja status quo doprowadzi do cywilizacyjnego załamania i katastrofy społeczno-humanitarnej w wymiarze globalnym. Co ważniejsze, pojawiają się coraz bardziej inspirujące propozycje podpowiadające, jak niezbędnych zmian dokonać. Przywołam tylko jedną z nich. To coraz bardziej kompletny przepis na prawdziwą rewolucję, którego autorem jest papież Franciszek. Przepis ten wyłania się wyraźnie, gdy z pism Franciszka oddzieli się religijną retorykę właściwą głowie Kościoła i dotrze do rdzenia myśli społecznej i ekologicznej, w której widać: Efektem tej wielości inspiracji jest swoista synteza, dla której fundamentem jest encyklika „Laudato si’” z 2015 roku, zwana w uproszczeniu „encykliką ekologiczną”, choć w istocie jest to dokument społeczny, pokazujący, że droga do wyjścia z kryzysu grożącego życiu na Ziemi wiedzie przez śmiałą rewolucję kulturową i przebudowę życia społeczno-gospodarczego w oparciu i zasady ekologii integralnej. Za dopełnienie syntezy można potraktować, obok m.in. encykliki „Fratelli tutti” wydaną niedawno książkę „Powróćmy do marzeń. Droga ku lepszej przyszłości”. Papież mierzy się wprost z leninowskim pytaniem „Co robić?”, czyli kto ma dokonać owej śmiałej rewolucji i wskazuje jej podmiot: to kobiety. Do skutecznej zmiany nie wystarczy jednak sama zmiana kulturowa, musi dokonać się zmiana w rdzeniu systemu – gospodarce, do czego kluczem będzie nowa, tworzona przez kobiety ekonomia. Nie przez przypadek papież przywołuje nazwiska tak wybitnych ekonomistek, jak Mariana Mazzucatto i Kate Raworth, wskazując, że kobiety nie tylko myślą inaczej o gospodarce niż zdominowany przez mężczyzn główny nurt myśli ekonomicznej, ale także zdolne są do innej praktyki. Papież, który ani o krok nie cofa się w konserwatywnym podejściu do spraw aborcji, jednocześnie zdaje się, jako jeden z niewielu, dostrzegać stawkę procesu, jaki w tak spektakularny sposób ujawnił się także na ulicach polskich miast. Rewolucja już trwa, a proces zmian będzie w najbliższych latach przyspieszał wywołując także reakcyjny opór w obronie status quo. Nie wiemy, jaki będzie rezultat – przed nami zadanie bez precedensu i dekada, której stawka wykracza poza wyobraźnię kształtowaną codzienną pogonią za newsem. Ważne, by w tym pędzie umieć rozróżniać symptomy od przyczyn i nieistotne epifenomeny procesu zmiany od jego istoty. Nie mniej ważne jest też umiejętne odczytywanie informacji – w czasach przełomu rośnie znaczenie impulsów pozornie marginalnych, płynących spoza głównego nurtu życia i myśli. Jeden tylko przykład procesu, który doskonale wpisuje się w logikę zmian, a znacznie przyspieszył dzięki pandemii. We wrześniu 2020 koncern naftowy BP ogłosił w swej prognozie rynku energii do 2050 roku, że popyt na paliwa płynne nie wróci już do rekordowego poziomu z 2019 roku. Nawet jeśli nie wszyscy analitycy zgadzają się z oceną ekspertów BP, to niemal wszystkie prognozy przewidują osiągnięcie przełomu w popycie na paliwa płynne jeszcze przed 2030 rokiem. Innymi słowy, wkraczamy w epokę ponaftową. Jednym z jej aspektów może być załamanie produkcji ropy w Stanach Zjednoczonych, które dzięki złożom łupkowym stały się największym producentem tego surowca na świecie. Co jednak oznacza sytuacja spadku zdolności wydobywczych w połowie 2021 roku do jednej trzeciej produkcji z 2019 roku (jak przewiduje jedna z prognoz) i utrata statusu eksportera? I co oznaczać będzie, choćby chwilowy powrót USA do roli kupującego, a nie sprzedającego, na rynku, który na skutek pandemii zredukował radykalnie inwestycje w poszukiwanie złóż i odtwarzanie mocy produkcyjnych? Czy efektem będzie przyspieszony skok do ponaftowej przyszłości, czy też geopolityczne napięcia włącznie z wojnami o dostęp do strategicznego surowca. Podobnych pytań będzie pojawiać się coraz więcej, z odpowiedzi na nie wyłoni się przyszłość. Obyśmy nie zmarnowali czasu na forsowanie złych odpowiedzi, jak i stawianie niedobrych pytań. 2 stycznia 2020 1 stycznia 2018 10 listopada 2018 *Edwin Bendyk,dziennikarz, aktywista społeczny, pisarz. Od lipca 2020 prezes Fundacji im. Stefana Batorego. Szef działu Nauka w „Polityce”. Twórca Ośrodka Badań nad Przyszłością Collegium Civitas i wykładowca Graduate School for Social Research PAN. Autor książek „Zatruta studnia. Rzecz o władzy i wolności” (2002), „Antymatrix. Człowiek w labiryncie sieci” (2004), „Miłość, wojna, rewolucja. Szkice na czas kryzysu” (2009) oraz „Bunt Sieci” (2012), „Jak żyć w świecie, który oszalał” (wspólnie z Jackiem Santorskim i Witoldem Orłowskim, 2014). Członek Polskiego PEN Clubu. Sympatyk alternatywnej sztuki, uczestnik wielu inicjatyw oddolnych, entuzjasta lokalnych mikroutopii. Ekologia, Gospodarka, Zdrowie, Papież Franciszek, Edwin Bendyk
Obywatele RP wytrwali, policja odpuściła. Na Nowy Rok życzą: „Żeby to k….two zniknęło wreszcie”^Robert Jurszo^1 stycznia 2021^https://oko.press/obywatele-rp-wytrwali-policja-odpuscila-na-nowy-rok-zycza-zeby-to-k-two-zniknelo-wreszcie/^"Chciałbym Państwu życzyć, żeby, za przeproszeniem, to k....stwo zniknęło wreszcie" - życzył czytelniczkom i czytelnikom OKO.press Paweł Kasprzak, jeden z liderów Obywateli RP. Krótko potem policja uwolniła protestujących z kotła, w którym trzymała ich od godz. 19 sylwestrowego wieczora Od godz. 19:00 policja trzymała w kordonie Obywateli RP i innych protestujących przeciwko sylwestrowej i noworocznej godzinie policyjnej. Choć protestujący przywitali Nowy Rok otoczeni przez funkcjonariuszy, to było radośnie: był szampan, muzyka i tańce. Około godz. 00:45 już 2021 roku policjanci odpuścili – zaczęli się rozchodzić, nie wylegitymowali Obywateli RP i pozwolili im spokojnie odejść. Jak dowiedział się reporter OKO.press, podobne sytuacje zdarzały się już w przeszłych protestach Obywateli RP. Według nieoficjalnych informacji OKO.press, na miejscu pojawili się prawnicy, którzy wynegocjowali takie rozwiązanie z policyjnym zespołem antykonfliktowym i komendą. Krótko wcześniej Paweł Kasprzak, jednen z liderów Obywateli RP, złożył życzenia czytelnikom i czytelniczkom OKO.press. „Chciałbym Państwu życzyć, żeby, za przeproszeniem, to kurestwo zniknęło wreszcie” – powiedział. „A tym, którzy, jak tu obecni, uprawiają zawód rewolucjonisty od lat, żeby zdali sobie sprawę, że to pasmo niepowodzeń to jest normalny los rewolucjonisty, bo on polega na waleniu głową w ścianę. I to się nie udaje, frustruje, rodzi uczucie porażki, a udaje się tylko raz. I wtedy rewolucjonista może wrócić do domu, do rodziny, do swoich normalnych zajęć. Ja o tym marzę i myślę sobie, że tego właśnie mógłbym Państwu życzyć: żeby tacy wariaci, jak ja, wrócili do domu i żeby wreszcie w Polsce było normalnie i spokojnie” – dodał Kasprzak. 31 grudnia 2020 Od godz. 19:00 31 grudnia 2020 roku do godz. 06:00 1 stycznia 2021 roku obowiązuje zakaz przemieszczania się nazywany „godziną policyjną”. Został on wprowadzony rozporządzeniem Rady Ministrów, które weszło w życie 18 grudnia. Problem w tym, że zakaz jest niezgodny z prawem, ponieważ gwarantowaną przez art. 52 Konstytucji RP wolność poruszania się można ograniczyć jedynie ustawą, a nie rozporządzeniem. Nie wszyscy jednak chcieli się podporządkować prawu, które – de facto – jest bezprawne. Dlatego w Warszawie na Placu de Gaulle’a protestowali Obywatele RP i działaczki Ogólnopolskiego Strajku Kobiet. 31 grudnia 2020 Protest na Rondzie de Gaulle’a zaczął się ok. godz. 18:30. Według informacji podanych przez Policję, nie był wcześniej zgłoszony. Obywatele RP stanęli z dużym, biało-czarnym transparentem z hasłem „Obywatelskie zatrzymanie godziny policyjnej”. „Nie może być godziny policyjnej, nie może być zakazu [przemieszczania się – red.], bo to jest wbrew Konstytucji. Nie ma ustawy, jest tylko zarządzenie. Zarządzenia nie mają tej mocy prawnej co Konstytucja” – mówiła OKO.press jedna z Obywatelek RP. „Respektowalibyśmy zakaz, gdyby został wprowadzony stan nadzwyczajny. Nie można ograniczać naszych praw, nikt nie ma takiej władzy” – dodała. Protesty, godzina policyjna  Dziennikarz i publicysta. W OKO.press pisze o ochronie przyrody, łowiectwie, prawach zwierząt, smogu i klimacie oraz dokonaniach komisji smoleńskiej. Stały współpracownik miesięcznika „Dzikie Życie”. Maciek Piasecki (1988) – studiował historię sztuki i dziennikarstwo na Uniwersytecie Warszawskim, praktykował m.in. w Instytucie Kultury Polskiej w Londynie. Dla OKO.press pisze o protestach, polityce ekonomicznej i wpływie gospodarki na życie każdego z nas. Debiutował w „Machinie”, publikował m.in. w „Wysokich Obcasach”, „Dwutygodniku” i „VICE”.
