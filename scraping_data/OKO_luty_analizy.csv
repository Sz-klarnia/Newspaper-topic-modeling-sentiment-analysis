Title^Author^Date^Link^Content
Nigdy nie będziesz szła sama. Ogólnopolski Strajk Kobiet jako Działo Sztuki w Galerii Labirynt^Paweł Leszkowicz^28 lutego 2021^https://oko.press/ogolnopolski-strajk-kobiet-jako-dzialo-sztuki-w-galerii-labirynt/^"Nigdy nie będziesz szła sama" to pierwsza wystawa w kraju dokumentująca twórczość zrywu obywatelskiego przeciwstawiającego się fundamentalizmowi religijnemu. Ekspozycja w Labiryncie ma być manifestem solidarności z kobietami, które wyszły na ulice żądając wolności wyboru oraz prawa do decydowania o własnym życiu. Ekspozycja w lubelskiej galerii Labirynt (13.12.2020 – 30.04.2021) została zorganizowana przez Nadię Wójcik i Waldemara Tatarczuka. Kamera OKO.press była na wystawie:  Masowe strajki, które wybuchły po decyzji Trybunału Konstytucyjnego z 22 października 2020 roku, jeszcze zaostrzającego prawo aborcyjne w Polsce, to nie tylko masy ludzi na ulicach ale i morze haseł i transparentów różnego rodzaju. Jest to autentyczny przykład sztuki publicznej tworzonej oddolnie przez tysiące obywatelek i obywateli. Sztuka mas ku pokrzepieniu i radości serc strapionych autorytaryzmem państwa PiS-u. Galeria Labirynt przygotowała wystawę eksponującą te rewolucyjne wizerunki ruchu protestu, który przejdzie do historii i miejmy nadzieję, zmieni oblicze tego kraju.  W galerii możemy zobaczyć wybór różnorodnych materiałów, które towarzyszyły strajkom kobiet: transparenty, hasła, kartony, wlepki, grafiki, plakaty, dokumentacje fotograficzne i wideo z demonstracji. 30 października 2020 Wszystkie one zostały zebrane w największej sali Labiryntu. Powstała jedna wielka multimedialna instalacja, która otacza widza. Na jednej ścianie wyklejonej fotografiami z protestów zgromadzono masę plakatów i kartonów z efektownymi hasłami. Powstała niezwykła i barwna polityczna mozaika znaków i słów; dzieło migotliwe znaczeniami i efektowne wizualnie. Ścianę tę koronuje wypchana kaczka przeszyta strzałą!   Pozostałe ściany sali pokrywają projekcje filmów oraz fotografie dokumentujące strajki kobiet w Lublinie i Krakowie. Wiele tych dokumentów Labirynt otrzymał z Archiwum Protestów Publicznych oraz z lubelskiego Domu Słów – oddziału ośrodka Brama Grodzka Teatr NN.  Wystawione kartony i transparenty pochodzą natomiast z demonstracji w Lublinie, Krakowie, Warszawie, Poznaniu i Gnieźnie. Zostały one przesłane do Labiryntu bezpośrednio przez uczestniczki protestów.  Najważniejszym jest, że materiały te można nadal przesyłać. Wystawa jest bowiem dziełem w procesie, które będzie się zmieniało wraz z nadchodzącymi kartonami i plakatami. Prace można przynosić do Galerii Labirynt osobiście, nadsyłać pocztą lub za pomocą transferu internetowego. W niektórych miastach zostaną zorganizowane specjalne zbiórki. Po zakończeniu wystawy wszystkie materiały trafią natomiast do wspomnianego Domu Słów i powstanie z nich ekspozycja stała. Dom Słów w Lublinie, założony przez Tomasza Pietrasiewicza, przechowuje wiele druków z czasów Solidarności, materiały OSK wpasują się zatem w profil tej instytucji dokumentującej wolność słowa.  27 stycznia 2021 Nigdy nie będziesz szła sama jest już drugim takim otwartym i demokratycznie kuratorowanym projektem w Labiryncie. Pierwsza była ważna ekspozycja Jesteśmy ludźmi trwająca w galerii od czerwca do października 2020 roku. Była to wystawa prac wizualnych ponad stu osób, które poruszyły temat społeczności LGBT+, homofobii i dyskryminacji ze względu na orientację seksualną. Również w tym przypadku uczestnicy sami przesyłali swoje realizacje, bez wcześniejszej selekcji kuratorskiej. W efekcie zebrano dzieła zarówno znanych artystek i artystów, jak i wielu aktywistów i osób, które wcześniej nie były pokazywane w galeriach.  Tak jak wystawa strajków kobiet reaguje na aktualne wydarzenia polityczne, tak i Jesteśmy Ludźmi było interwencyjną ekspozycją zbiorową powstałą w odpowiedzi na homofobiczną wypowiedź prezydenta RP Andrzeja Dudy, w której nieheteronormatywne obywatelki i obywateli nazywał ideologią LGBT. Nigdy nie będziesz szła sama i Jesteśmy ludźmi prezentują nowy model wystawiennictwa w Polsce, który proponuje Waldemar Tatarczuk. Nie chodzi już tylko o sztukę zaangażowaną społecznie i politycznie, ale wręcz twórczość interwencyjną. Jest to kuratorstwo interwencyjne (!), rodzaj akcji bezpośredniej poprzez instytucję sztuki. Wystawy zwykle przygotowuje się przez dwa lata, instytucje sztuki są powolne, a te dwa projekty zostały zbudowane w miesiąc w błyskawicznej reakcji na bulwersujące wydarzenia w kraju sprowokowane przez rządzących.  Jest to również kuratorstwo opozycyjne, solidaryzujące się z protestującymi i dyskryminowanymi, z ofiarami i przeciwnikami reżimu PiS-u. Postawa taka wymaga szybkości reakcji, efektywnej pracy zespołu, ale również odwagi, wszak mamy do czynienia z publiczną instytucją kultury, działającą wbrew nacjonalistycznej, patriarchalnej i homofobicznej ideologii Ministerstwa Kultury i Dziedzictwa Narodowego. Jest to instytucja sztuki, która odważyła się otwarcie przeciwstawić się partii tak jak protestujące kobiety.   Paradoks polega na tym, że opozycyjna Galeria Labirynt wzorowo wykonuje swoją pracę galerii sztuki współczesnej, czyli reagującej na współczesność. Ponadto zaangażowana jest w autentycznie demokratyczny patriotyzm, podobnie jak protestujące, domagające się prawa wyboru i równości osób LGBT.  Dlatego w ekspozycję Nigdy nie będziesz szła sama wprowadza wielki transparent, biało-czerwona wyszywana serweta z napisem WOLNA POLSKA. Ponadto otwarcie nastąpiło 13 grudnia, czyli w rocznicę wprowadzenia stanu wojennego. Autorzy projektu mają świadomość, że są częścią wielkiej historii walki o wolność w Polsce.  W sali Labiryntu wita nas również rzeźba wielkiej pięści z firmowym znakiem Strajku Kobiet czyli czerwoną błyskawicą. Dalej zaczyna jednak dominować humor i muzyka disco, oddająca ducha ulicznej rewolty. 14 grudnia 2020 Tragedią jest decyzja Trybunału Konstytucyjnego uznająca, że możliwość aborcji z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu jest niezgodna z konstytucją.  Tragedią, która już dotyka kobiety, którym odmawia się aborcji jeszcze przed opublikowaniem wyroku. Jak zareagować na tak okrutną, nieludzką i irracjonalną decyzję państwa, podjętą ponadto w czasach pandemii?!  W aktach buntu, protestu i wściekłości OSK, dużą rolę odgrywa humor, często wulgarny humor, wszak sprawa dotyczy polityki obyczajowej czyli polityki seksualności. A w Polsce o seksie mówi się często za pomocą wulgaryzmów. Zatem one goszczą na wielu transparentach i kartonach, przynosząc radość z tej wystawy, zorganizowanej przecież z głęboko tragicznego powodu. Humor umożliwia mówienie o tym, o czym ciężko mówić, co wymyka się słowom i rozumowi, co należy do sfery tabu lub wielkiej tragedii. Decyzja Trybunału Konstytucyjnego jest takim dramatem dla wszystkich wolnych obywatelek i obywateli. Dlatego obok wściekłości właśnie humor umożliwia stworzenia języka buntu, który przełamie granice milczenia i absurdu, wywołanych autentyczną grozą tego, co państwo PiS-u chce nam uczynić, do czego chce zmusić kobiety.     Dlatego na wystawę wprowadza również inny baner z napisem „Śmiech Wrogom Ojczyzny”, a na kolorowej ścianie z plakatów i kartonów, uderzają właśnie te, które w tragiczny sposób mogą też rozśmieszyć. Są to hasła kultowe: „moja macica to nie kaplica”, „strach się ruchać”, „został tylko anal”, „piss off”, „pedały z kobietami”, „nie chcę być trumną”, „dość ciosów poniżej pasa”.  Na jednym z kartonów poniżej rysunku przeszytej błyskawicą głowy Kaczyńskiego napisano „Won parówo”, brutalnie odnosząc się do domniemanej homoseksualności prezesa PiS-u, która stanowi tabu w polskich mediach.   W sztuce publicznej OSK żadnego tabu jednak nie ma, jest czas aby wypowiedzieć wszystko i to w najbardziej dosadny sposób. Bunt trzeba zwerbalizować do końca. Tak jak strajkom towarzyszyła muzyka, tak obecna jest ona również w przestrzeni wystawy jako dostępny również na You Tube teledysk lubelskiej grupy Brokatowe Kocyki – „Jebać to wszystko, idziemy disco”. Poprzez takie multimedialne bombardowanie widza wystawa stara się oddać żywiołową atmosferę protestów, również ich dziką radość buntu, pełnię młodzieńczego życia.  To konieczny zabieg, gdyż pojawia się wątpliwość. Co oznacza galeryjna ekspozycja o jesiennych protestach OSK, czy nie jest to muzeifikacja, podsumowanie ruchu obywatelskiego, który już się zakończył? Takie mroczne myśli nadchodzą w środku zimy, gdy pogoda i lockdown uniemożliwiają demonstracje, a przede wszystkim gdy PiS planuje wprowadzenie mandatów, które trzeba będzie przyjąć od policji i zapłacić. Pojawia się lęk, a jeśli w najbliższych miesiącach państwo policyjne rozwinie się tak bardzo, że dalsze masowe protesty zostaną uniemożliwione, zredukowane? Na szczęście rytmy bluźnierczego i queerowego disco odsuwają tę melancholię i strach.  Ufam, że projekt Nigdy nie będziesz szła sama to nie muzeum ale właśnie manifestacja poprzez sztukę, która idzie pod dachem Galerii Labirynt, zastępując chwilowo odpoczywające i zbierające siły strajkujące. Dlatego wśród eksponatów wystawiono również zestawy do demonstracji: megafony, chusteczki i krople do przemywania oczu od gazu łzawiącego, gogle, butelkę z wodą, wlepki i zestaw haseł do wykrzykiwania. We wnętrzu galerii, możemy się poczuć jak w środku ulicznego strajku, jako jego uczestnicy.  18 listopada 2020 Ekspozycja skupia jak w soczewce kulturę wizualną i materialną OSK. Wszystkie te hasła, transparenty, plakaty i kartony, to autentyczna oddolna „ludowa” twórczość plastyczna towarzysząca demonstracjom. Nowy rodzaj sztuki publicznej, która rozkwita w Polsce lat 20 XXI wieku. To DEMO-GRAFIKA od greckiego słow demos oznaczającego lud, społeczność wolnych obywateli i graphikos oznaczającego rysowania i pisanie. DEMO-GRAFIKA OSK twórczo operuje znakami i słowami, łączy obraz z tekstem, jest pozbawiona jednej autorki/autora, a jednocześnie jest bardzo osobista. To dzieło zbiorowe, anonimowe, lecz także przejmująco prywatny głos kobiet, poruszający tak jak hasła „Nigdy nie będziesz szła sama” lub „Chcemy żyć, a nie tylko przeżyć”. Każdy komunikat tworzy jedna osoba a równocześnie podczas demonstracji staje się on częścią fali znaków, łączących się w jeden przekaz i głos protestu. DEMO-GRAFIKA OSK wyrasta z opozycji wobec autorytarnych i fundamentalistycznych rządów wrogich kobietom i mniejszościom, a Galeria Labirynt rozpoczęła proces jej dokumentacji. DEMO-GRAFIKA jest już teraz, a w przyszłości stanie się jeszcze bardziej przedmiotem badań, jako autonomiczne zjawisko wizualne, ale przede wszystkim jako świadectwo czasów. Trafi do muzeów etnograficznych i miejskich, będąc dokumentem historii politycznej i kulturowej.   W ramach wystawy Galeria Labirynt wystawia i archiwizuje symbole strajków kobiet, najczęściej wykorzystywane w nich rekwizyty. We wnętrzu sali rozstawione są takie przedmioty jak czarne parasolki, flagi biało-czerwone i czarne, okaleczone manekiny kobiet, pięść i błyskawice, sznury z biustonoszy, kaczki. W samym środku ekspozycji wisi jednak zaskakująca, podwieszona do sufitu, monumentalna metalowa abstrakcyjna konstrukcja. Jest to dzieło Fasada znanej artystki Moniki Sosnowskiej, pokazywana w instytucji od marca 2020 roku, które teraz staje się częścią Nigdy nie będziesz szła sama, wypełniając sam środek przestrzeni. Jak czytamy w informatorze, praca waży 1,24 tony i ma wysokość 7,28 metra. Jest metalową repliką fasady modernistycznego budynku z lat 60., którą artystka poddała trwającym 3 miesiące brutalnym operacjom; skręcaniu, zgniataniu, naciąganiu. Taka właśnie zdruzgotana forma stała się częścią projektu poświęconego ikonografii OSK, nabierając w tym kontekście zupełnie nowego znaczenia. Abstrakcyjną konstrukcję, refleksję na temat modernistycznej architektury, teraz można odczytywać jako alegorię zgniecionej wolności, przemocy, stłamszonych praw kobiet, lub nawet jako bardziej organiczną formę nawiązującą do wnętrza kobiecego ciała i jego deformacji.   Fasada w symboliczny sposób znakomicie zintegrowała się z aktywistyczną wystawą i dopełnia jej znaczenia, obydwie ekspozycje świetnie współgrają w jednym wnętrzu.  Jeżeli chodzi o nośniki to na wystawie dominują kartony i długie transparenty. W polskiej sztuce współczesnej roku 2020 te media zajmują ważne miejsce, w realizacjach tworzonych także przez indywidualnych artystów. Pisze się nawet o sztuce kartonów. Wiosną, podczas pierwszego lockdownu, sławę w Warszawie uzyskał Paweł Żukowski ze swoim cyklem Kartony 365, wystawiając z balkonów bloków mieszkalnych kartony z takimi hasłami jak „Damy radę”, „Żądamy testów”, dodającymi otuchy lub krytykującymi nieudolną i opresyjną politykę rządu w obliczu pierwszej fali epidemii.  Natomiast 6 maja odbyła się w Warszawie sławna akcjaList, podczas której artystyczny kolektyw niósł, z Poczty Głównej do Sejmu RP, 14-metrowy transparent – list z napisem „Żyć nie, umierać”. Był to protest środowisk artystycznych przeciwko wmuszanym przez rząd, absurdalnym i niebezpiecznym wyborom kopertowym. Członkami tego kolektywu byli Marta Czyż, Magda Drągowska, Michał Frydrych, Karolina Grzywnowicz, Kuba Rudziński, Julia Minasiewicz, Jan Możdżyński, Yulia Krivich, Weronika Zalewska i Paweł Żukowski.   19 maja 2020 W przypadku DEMO-GRAFIKI sytuacja jest inna, nie znamy nazwisk autorek i autorów poszczególnych kartonów i zapewne nigdy ich nie poznamy. Pomimo pojedynczych twórców są one dziełem grupowym społeczeństwa obywatelskiego. I na tym polega ich fenomen. Nawet najwspanialsze, najpiękniejsze i najbardziej pomysłowe znaki pozostaną bezosobowym świadectwem ruchu i pewnej epoki. W swej różnorodności wszystkie te materiały łączy jednak podobny surowy styl graffiti oraz talent językowy, zarówno w języku polskim, jak i angielskim. Hasła OSK brzmią jakby były stworzone przez najlepszych copywriterów. Wystawa w Labiryncie fascynuje możliwością czytania tych wszystkich zgromadzonych w jednej przestrzeni sloganów rewolucyjnych. 30 października 2020 Na zakończenie można zadać pytanie, jak w ogóle możliwa jest taka ekspozycja w galerii publicznej w Polsce 2020 roku, z coraz bardziej zmniejszającym się marginesem niezależności instytucjonalnej. PiS bardzo skutecznie penetruje swoją trucizną sądownictwo, media, edukację, naukę, wojsko, policję ale i kulturę, stopniowo ale skutecznie ograniczając przestrzeń instytucjonalnej wolności. Ministerstwo promuje model sztuki fundamentalistycznej takiej, jak straszny papież Jan Paweł II Jerzego Kaliny, rzucający w nas głazem i ociekający krwią przed Muzeum Narodowym w Warszawie.  24 września 2020 To, co najciekawsze wolnościowo i cywilizacyjnie, będzie się teraz w kraju działo w obszarze pozainstytucjonalnym tak jak OSK.  A jednak Galeria Labirynt konsekwentnie mówi władzy centralnej NIE i płaci za to cenę nie otrzymując dotacji od MKiDN. Między innymi tak właśnie wygląda cenzura w państwie PiS-u. Waldemar Tatarczuk zdecydował się realizować model instytucji krytycznej i w tej krytyczności bezkompromisowej. Jak mówi w wywiadzie w czasopiśmie Szum, zainspirowany jest modelem muzeum, stworzonym przez wybitnego polskiego historyka sztuki Piotra Piotrowskiego w książce Muzeum krytyczne (Rebis, 2011). Krytyczna instytucja sztuki to taka, która jest aktywnie zaangażowana we wszystkie debaty mające miejsce w demokracji, zabierająca głos w kluczowych kwestiach sfery publicznej, stojąc zawsze po stronie obrony wartości demokratycznych. Piotr Piotrowski stworzył ten model, gdy w 2010 roku był dyrektorem Muzeum Narodowego w Warszawie, z myślą o muzeach narodowych. Tymczasem to właśnie w dzisiaj, dekadę później, w Polsce zagrożonej autorytaryzmem, wykuwają się instytucje krytyczne, a obecna rzeczywistość pokazuje, które instytucje mają taką charyzmę i poczucie wolności od ideologii MKiDN. Wśród krytycznych instytucji sztuki są takie, które działają w miastach, gdzie władze samorządowe są niezależne od PiS-u, w związku z tym partia rządząca nie zdołała obsadzić stanowisk w kulturze swoimi poddańczymi dyrektorami – tak jak uczyniła to ze wszystkimi Muzeami Narodowymi, które specjalizują się teraz w nacjonalistycznych projektach. Muzea Narodowe podlegają bowiem bezpośrednio pod MKiDN, a galerie miejskie pod władze samorządowe.  Dlatego w takich wolnych lub opozycyjnych miastach zdołały ukształtować się w ciągu ostatnich lat autentycznie opozycyjne publiczne instytucje sztuki. Wizja Piotrowskiego się spełnia teraz! Jest to właśnie Galeria Labirynt w Lublinie. Galeria Arsenał w Poznaniu specjalizująca się w sztuce i wystawach dotyczących różnych form aktywizmu i ruchów mniejszościowych. Trafostacja Sztuki w Szczecinie, która aktualnie ozdobiła swoją fasadę kolorowym neonem Wolne Miasto Szczecin autorstwa Andrzeja Wasilewskiego i Mikołaja Iwańskiego.   Szanujmy te instytucje i wspierajmy je, bo nie wiadomo jak długo jeszcze przetrwają, działając w bardzo trudnych warunkach finansowych, kierowane przez progresywnych dyrektorów.   Refleksja o krytycznej instytucji sztuki prowokowała także do debat nad miastem krytycznym (!) Na wystawie Nigdy nie będziesz szła sama w Galerii Labirynt na fotografiach i filmach oglądamy demonstracje w różnych polskich miastach, widać tłumy na głównych ulicach i placach. OSK po raz pierwszy na taką skalę w tym kraju stworzył miasta i miasteczka krytyczne, zaangażowane w bezpośrednią demonstrację, odważne. Nie czas jeszcze na budowę muzeum, ale nie wątpię, że przyszłe pokolenia będą oglądały te kartony i transparenty z Labiryntu, tak jak my dzisiaj oglądamy eksponaty w Europejskim Centrum Solidarności w Gdańsku. Teraz jednak można przyjść do Labiryntu i nasycić się energią rewolty, czekając aż ponownie zaleje ona nasze miasta i miasteczka.  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  *Prof. Paweł Leszkowicz,Uniwersytet Adama Mickiewicza w Poznaniu. Historyk sztuki, wykładowca akademicki i niezależny kurator specjalizujący się w studiach LGBT+ w obszarze sztuki i kultury wizualnej. Autor wielu wystaw sztuki queer, w tym Miłość i demokracja (2006) w Centrum Sztuki Współczesnej Łaźnia w Gdańsku, Ars Homo Erotica (2010) w Muzeum Narodowym w Warszawie i Civil Partnerships. Feminist and Queer Art and Activism in the UK (2012) w University of Brighton Gallery. Wraz ze swoim mężem Tomaszem Kitlińskim uczestniczył w pionierskiej kampanii wizualnej Niech nas zobaczą (2003). Kobiety, Protesty, Kultura, Prawo i Sprawiedliwość, Trybunał Konstytucyjny, Ogólnopolski Strajk Kobiet
Uwikłanie PiS w trumpizm zaszkodziło Polsce, ale teraz może być szansą dla opozycji^Roman Kuźniar^28 lutego 2021^https://oko.press/uwiklanie-pis-w-trumpizm-zaszkodzilo-polsce-ale-teraz-moze-byc-szansa-dla-opozycji/^Kto będzie w Polsce wiarygodnym rozmówcą dla nowej Ameryki, bo przecież nie Duda czy Kaczyński, o których w Waszyngtonie mają wyrobione zdanie? To szansa dla opozycji, która może być postrzegana jako prawdziwa reprezentacja polskich interesów - pisze prof. Roman Kuźniar Wprawdzie drugi impeachment wobec byłego prezydenta Trumpa się nie powiódł, ale to nie oznacza, że Trump ma przed sobą polityczną przyszłość. Nawet w Partii Republikańskiej, która broniąc go sięgnęła moralnego dna, ta obrona przebiegała pod hasłem „son of a bitch but our…”. Także ci republikańscy senatorowie, którzy głosowali przeciwko skazaniu Trumpa nie kryli, że ponosi odpowiedzialność za wydarzenia z 6 stycznia. Teraz przed Trumpem niekończące się procesy, cywilne i karne. Można żartobliwie powiedzieć, że sądy w Ameryce will Make Trump Busy Again. 15 lutego 2021 Realnym problemem nie jest więc sam Trump, choć jego toksyczność będzie jeszcze o sobie dawała znać. Problemem – tu się wszyscy zgadzają – będzie trumpizm jako jego dziedzictwo w amerykańskiej polityce. Niestety, prezydentura Trumpa zdążyła potężnie zaszkodzić także Polsce. To pod jego ochronnym parasolem wzmocniła się polska wersja trumpizmu, choć trzeba oddać jej sprawiedliwość – ma endogeniczny charakter i pojawiła się nawet przed nim. Jednak objęcie prezydentury przez Trumpa stało się dla rządów „zjednoczonej prawicy” błogosławieństwem. Rzadko się zdarza, aby pomiędzy prezydentem USA i jego administracją a jakimkolwiek rządem w świecie zachodnim miała miejsce tak dalece idąca – a przy tym tak szkodliwa dla tego drugiego kraju – kompatybilność. Między Trumpem a zbiorowym Trumpem w Polsce, czyli PiS-em ta kompatybilność przebiegała w trzech pasmach. Po pierwsze, aksjologicznym. Chodzi o moralny nihilizm, czyli zero przyzwoitości, zero wstydu oraz kłamstwo i oszczerstwo jako broń masowego rażenia. Po drugie, politycznym, chodzi o autorytarny, lecz w tym przypadku chaotyczny instynkt Trumpa. A w Polsce planowo i z premedytacją wcielany przez PiS w życie projekt budowy systemu autorytarnego. Po trzecie, politycznej obyczajowości. Chodzi o klientelizm, klikowość, kolesiostwo, przekręty, czyli w sumie o styl rządzenia. Obie te formacje – trumpizm i nasza narodowa neobolszewia – są aberracją w świecie politycznego Zachodu, ale aberracje zdarzają się także w życiu społecznym. Trump był gruntownie antyzachodni, i PiS także jest kulturowo formacją gruntownie niezachodnią, nieeuropejską. Po pierwsze, klientelizm kosztuje klienta, a to Trump w tej relacji był patronem. Rzecz oczywiście w bezprzetargowych zakupach drogiego sprzętu zbrojeniowego tylko w USA, czy obietnicy bezprzetargowego kupna technologii nuklearnej w USA, że o zwolnieniach od podatków dla amerykańskich firm nie wspomnę. Po drugie, wprawdzie wrogość wobec Unii Europejskiej nasza nacjonalistyczna prawica ma w genach, ale Trump tej wrogości oczekiwał, ją podsycał, i dawał iluzję ochrony na wypadek kłopotów, gdyby rząd PiS nie mógł liczyć na Unię. W pogardliwym stosunku do UE Trump miał w PiS sprzymierzeńca. I po trzecie, prawica korzystała z przyzwolenia Trumpa na odwrót od demokracji w Polsce, na atak na społeczeństwo obywatelskie. 21 stycznia 2021 Po tak bardzo przez PiS niechcianym zwycięstwie demokratów (stąd to groteskowe wymigiwanie się Dudy od gratulacji dla znanego z propolskich sympatii Bidena), nadwiślańscy, smutni epigoni trumpizmu mają kłopot. W relacjach z nową administracją USA zapanowała przecież pełna niekompatybilność. Najsilniej jest to widoczne właśnie w sferze aksjologiczno-normatywnej. Świat „wartości” knajackiej grupy trzymającej władzę nad Wisłą i świat wartości reprezentowanych przez administrację Bidena to są dwa nie tylko różne, ale przeciwstawne sobie światy. Wystarczy porównać język oraz to, czym i jak się zajmują Biden i jego zespół oraz Kaczyński i jego sitwa. Ta fundamentalna niekompatybilność jest widoczna w podejściu do instytucji politycznych, liberalnej demokracji oraz multilateralizmu w stosunkach międzynarodowych. 23 stycznia 2021 Wrogość PiS wobec fundamentów demokracji, od trójpodziału władzy przez rządy prawa po wolność mediów i podstawowe wolności, kontrastuje z centralnym znaczeniem demokracji w zachodnim rozumieniu, które widzimy w polityce nowej administracji USA. Wreszcie, Joe Biden i jego rząd są silnie proeuropejscy i wierzą w wartość jedności Zachodu, podczas gdy rządząca prawica w Polsce na odwrót. I PiS nie jest w stanie tej niekompatybilności przełamać, bo to jest sprawa jego tożsamości. Stawka na Trumpa i doskonałe wpisywanie się w jego politykę nie było w tym przypadku sprawą oportunizmu, politycznego sprytu czy koniunktury. To było braterstwo dusz i umysłów, choć zarówno dusze, jak i umysły obu stron były od dawna niemyte. 11 lutego 2021 Trzeba zapytać, co w takim razie teraz. Kto będzie w Polsce wiarygodnym rozmówcą dla nowej Ameryki, bo przecież nie Andrzej Duda czy Jarosław Kaczyński, o których w Waszyngtonie mają wyrobione zdanie. Rząd PiS demonstruje urzędowy optymizm, wierząc, że przecież skoro ulokowali tyle pieniędzy polskiego podatnika w zakupy broni w amerykańskich koncernach, to nic złego się stać nie może. PiS traktuje to jak polisę dla siebie. Tych pieniędzy jednak już PiS nie wycofa. Kontrakty będą realizowane, a jednocześnie podejście Waszyngtonu do władz w Warszawie nie będzie kontynuacją trumpizmu. W polityce Demokratów wobec Polski nie będzie klientelizmu – to nie ich bajka. I to jest dobra wiadomość dla Polski i dla polskiej demokracji, zła dla PiS. Otóż w szkole liberalnej – a tę w odniesieniu do polityki i stosunków międzynarodowych, jak w najlepszym podręczniku, reprezentuje administracja Joe Bidena – jest miejsce dla społeczeństwa obywatelskiego. Jest miejsce dla proeuropejskich i prodemokratycznych sił politycznych. I to jest szansa dla polskiej opozycji, która może być postrzegana jako prawdziwa reprezentacja polskich interesów, aspiracji, pragnień. Przecież one w pełni dojdą do głosu już od najbliższych wyborów, o ile rządząca prawica nie pogłębi dewastacji instytucji demokratycznych w naszym kraju, o ile nie weźmie pod but demokratycznych, liberalnych przejawów życia publicznego w Polsce. W tym celu opozycja demokratyczna oraz organizacje społeczeństwa obywatelskiego muszą mocno trwać przy wartościach liberalnej demokracji, muszą wzmacniać kontakty międzynarodowe – które będą temu służyć – ze swymi odpowiednikami w Stanach Zjednoczonych i Europie Zachodniej. 15 lutego 2021 Prawo i Sprawiedliwość trzymało się Trumpa także dlatego, że był prorosyjski, że publicznie manifestował swoje uwielbienie dla Putina. PiS tego tak ostentacyjnie nie może robić, ponieważ jego elektorat – a przynajmniej jego większość – by tego nie przyjął. Pod parasolem Trumpa, Kaczyński i „zjednoczona prawica” mogli spokojnie działać na rzecz politycznej putinizacji Polski. Teraz PiS ma z tym kłopot. Wraz z przyjściem Bidena do Białego Domu skończyło się błogosławieństwo USA dla dalszej putinizacji Polski. Przemówienie prezydenta Bidena na zdalnym spotkaniu G-7 nie pozostawia wątpliwości, co będzie priorytetem polityki jego rządu, gdy już na wstępie mówił: „Demokracja nie zdarza się przez przypadek. Musimy jej bronić, wzmacniać ją i odnawiać”. Dotyczy to jej obrony przed zagrożeniami wewnętrznymi i zewnętrznymi. Wskazał na Rosję i Chiny, które próbują na różne sposoby podważać demokrację na świecie. Pod względem strategicznym nie można dzisiejszej Rosji porównywać ze Związkiem Sowieckim, jest nieporównanie słabsza. Paradoksalnie, tu w Europie, Rosja jest groźniejsza w sferze dywersji ideowo-politycznej, prowadzonej także w cyberprzestrzeni. 21 lipca 2020 W tym kontekście to, co się dzieje obecnie w Polsce jest sukcesem Rosji, sukcesem jej polityki eksportu idei autorytarnych, nacjonalistycznych i antyeuropejskich. Trump temu sprzyjał i nadal będą temu sprzyjać epigoni trumpizmu w Polsce. Jednak zamówione w Stanach Zjednoczonych F-35 nie obronią Polski przed putinizacją jej systemu politycznego dokonywaną przez Kaczyńskiego i S-kę. Zatem to polska opozycja demokratyczna i społeczeństwo obywatelskie mogą i powinny stać się sojusznikami administracji Bidena we wspólnym froncie wobec Rosji jako promotora autorytarnych sił politycznych w Europie. W wojnie pisowsko-polskiej PiS stracił sojusznika, ale demokratyczni Polacy muszą go jeszcze umieć wygrać. Pierwszą okazją do współdziałania na tym polu może być zamiar powrotu przez Waszyngton do formuły „Wspólnoty Demokracji”, międzynarodowej koalicji sił demokratycznych założonej na wielkiej konferencji w Warszawie w czerwcu 2000 roku. W imieniu Polski zakładał ją ówczesny minister spraw zagranicznych prof. Bronisław Geremek. Nie mogą nas przecież tam reprezentować inspirujący się Putinem polscy epigoni Trumpa. A przecież wiele wskazuje, że nie tylko o inspirację ideową chodzi. Trzeba mieć nadzieję, że – uwolnione od politycznych kleszczy PiS – polskie służby kiedyś wyjaśnią także inne kanały wsparcia Rosji dla dokonującego się od 2015 roku odwrotu od demokracji w naszym kraju. * Roman Kuźniar jest profesorem Uniwersytetu Warszawskiego, był dyplomatą, byłym dyrektorem Polskiego Instytutu Spraw Międzynarodowych i doradcą prezydenta Bronisława Komorowskiego ds. międzynarodowych  Opozycja, Świat, Joe Biden, Donald Trump, Prawo i Sprawiedliwość,
„Nauczycielka pokazywała embriony w formalinie, żeby odstraszyć nas od aborcji”^Marta K. Nowak^28 lutego 2021^https://oko.press/nauczycielka-pokazywala-embriony-w-formalinie-zeby-odstraszyc-nas-od-aborcji/^"W Szkocji żaden katolik nie powie kobiecie, która dokonała aborcji: jesteś morderczynią. A ja miałam lęki, niską samoocenę, więcej piłam. Nie żałuję aborcji, zrobiłam ją dla siebie i trójki moich dzieci. Ale polskie wychowanie gdzieś we mnie zostało" W cyklu Miałam Aborcję opowiadamy historie kobiet, które przerwały ciąże. Powody i doświadczania są bardzo różne, wszystkie historie znajdziecie tutaj Miałam Aborcję – cykl OKO.press. Większość kobiet wspomina związane z aborcją poczucie ulgi. Historia Gabrysi (imię zmienione), która aborcje przeprowadziła w Szkocji mając trójkę dzieci, jest inna. Przez długie miesiące żyła w poczuciu winy, choć swojej decyzji nie żałuje. Rozmawiamy o tym, jak prawo aborcyjne działa w Szkocji, skąd wzięła się jej trauma i jak z niej wyszła. „Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było?”. Marta K. Nowak, OKO.press: Od kiedy mieszkasz w Szkocji? Gabrysia: Od 13 lat. Miałam 21, kiedy przyjechałam tu z 8-miesięczną córką. Potem poznałam obecnego partnera, z którym mam dwie córki. Dlaczego chcesz opowiedzieć o swojej aborcji? Żeby ludzie w końcu puknęli się w głowę i pomyśleli, co może czuć kobieta, która decyduje się przerwać ciążę po tych wszystkich bzdurach, które słyszy od dziecka. Szkoda mi polskich kobiet, mam nadzieję, że sytuacja się dla nich zmieni. Ja toksyczny patriarchat, w którym żyłam, zauważyłam, dopiero kiedy wyjechałam z kraju. Co trzeba zrobić, żeby legalnie przerwać ciążę w Szkocji? Zgłosić się do szpitala lub kliniki i podać powód. Dwaj lekarze muszą wyrazić zgodę. Tak to wygląda w teorii, a w praktyce idziesz i mówisz: nie jestem w stanie. I tyle, masz zabieg. Ja też znalazłam się w takiej sytuacji, że nie byłam w stanie. Najmłodsza córka miała półtora roku, starsza dwa i pół, a najstarsza jedenaście. Jasne, że chcielibyśmy mieć więcej, ale dzieci kosztują, dom mamy w sam raz na naszą piątkę. Kiedy okazało się, że jestem w kolejnej ciąży, miałam też duże problemy ze zdrowiem psychicznym. Cierpię na różnego rodzaju nerwice i to był akurat moment, kiedy czułam się bardzo źle, chodziłam na terapię. Ciąża to ciężkie przeżycie – psychiczne i fizyczne, po trzeciej byłam umęczona. Wiedziałam, że nie mogę mieć teraz kolejnego dziecka. Co powiedziałaś w klinice? Że psychicznie nie dam sobie z tym rady. Nie byłoby to też dobre dla trójki dzieci, które już mam. Jak wyglądał cały proces?  Zadzwoniłam do kliniki i umówiłam się na rozmowę. Przeprowadziła ją ginekolog, zrobiła mi też USG. Zapytałam tylko, czy może odsunąć monitor, bo nie chcę widzieć płodu. Powiedziała: oczywiście. Opowiedziałam jej dlaczego tak źle się z tym czuję. Kiedy wspomniałam, że w moim liceum pani od biologii trzymała ludzkie embriony w formalinie, żeby odwieść dziewczyny od aborcji, zrobiła wielkie oczy. Embriony w formalinie? To była poniemiecka szkoła, w cholerę wszystkiego w formalinie. Od przepołowionych szczurów, po wypchane borsuki. Nie wiem, czy to było legalne, ale pewnego razu biolożka otworzyła nam tę gablotę, a tam obok szczurów i tasiemców – dwa embriony, każdy w innym stadium. Jeden miał półtora, drugi dwa centymetry, było widać oczy, zalążki rączek, stópek itd. Gdzie w tej gablocie z tasiemcami godność człowieka? Mówiła, że trzyma te embriony dla wyższego celu. Żeby dziewczyny, jak zajdą w ciążę i będą chciały zrobić aborcję, pamiętały „jak wyglądają ich dzieci w tym stadium życia”. Nasz biolożka wiedzę miała ogromną, ale oczy zamglone religią. Uczyła nas o ewolucji człowieka, ale zaznaczyła, że robi to, bo musi – taki jest program szkoły. Ale jako katoliczka wierzy, że człowiek pochodzi od boga. Paradoksalnie religię mieliśmy akurat z fajnym księdzem. Mogłyśmy mówić, co myślimy o aborcji, a on na to: dobra, takie jest wasze zdanie. Dawał przestrzeń. Prawdopodobnie miał zresztą kobietę i trójkę dzieci, jak większość normalnych księży, których poznałam. Co myślałaś, kiedy oglądałaś te embriony w gablocie? Jak to zbuntowana nastolatka, myślałam sobie: Ha, ha, trzymam płód. Teraz, mając ponad 30 lat, będąc matką trzech córek, stwierdzam, że jest to absolutnie chore, a ta kobieta nie powinna nigdy uczyć. Kiedy miałam aborcję, ciągle miałam tamte embriony przed oczami. Wróćmy do twojej aborcji. Co się działo po konsultacji z ginekolog? Spotkałam się z pielęgniarkami, musiałam wypełnić dokumenty, byłam ważona i mierzona. Zabieg miałam chyba tydzień później. Zapytano mnie, czy chcę aborcji chirurgicznej czy farmakologicznej. Od razu wiedziałam, że musi być farmakologiczna. Dlaczego? Nikt mnie nigdy nie zmusił, ani nie zmusi, żeby obejrzeć ten cały „Niemy Krzyk” [krwawy, antyaborcyjny film propagandowy, pełen przekłamań pokazywany w polskich szkołach], ale i tak musiałam usłyszeć o tym, jak to małe płody podczas aborcji zapierają się rączkami. Wiem, że to same bzdury, ale świadomość, że ciąża zakończy się we mnie i kiedy dojdzie do poronienia embrion będzie już martwy, dawała mi większy komfort psychiczny. Jak przebiegała aborcja? W wyznaczonym terminie poszłam do kliniki, dostałam tabletki i wróciłam do domu. Po dwóch dniach miałam się zjawić z powrotem. Dostałam indywidualny pokój z łazienką – jak każda rodząca. Pielęgniarka zaaplikowała mi globulkę dopochwową i poleciła chodzić, być aktywną, bo to ułatwia cały proces. Zaczęło się jak poród. Były bóle, skurcze. Na toaletę nałożony był jednorazowy basen z tektury, żeby zatrzymało się tam wszystko, co ze mnie wyleci. Wtedy miałam zawołać pielęgniarkę. W jednej z broszur z wytycznymi przeczytałam, żeby raczej nie patrzeć samemu do środka, bo może to być nieprzyjemne. Nie zaglądałam, ciągle się bałam, że zobaczę tam tamte embriony z formaliny, a wtedy zamiast do taksówki poszłabym chyba na dach szpitala i skoczyła. Coś wypłynęło, zadzwoniłam po pielęgniarkę. Obejrzała – jeszcze nie. Potem poczułam coś większego – pielęgniarka potwierdziła – to jest to. Musiałam jeszcze poczekać aż wypłynie łożysko. Poszło w miarę szybko, byłam tam kilka godzin. Dowiedziałam się, że jakiś czas będę krwawić, jak po porodzie. I tyle. Jeszcze podczas pierwszego spotkania ginekolog zapytała, co chcę zrobić z zarodkiem. Mogli go spalić albo wydać, żebym mogła go pochować. Myślałam o tym przez chwilę, ale w końcu uznałam, że nie chcę. Jeszcze bym to zaczęła traktować jak jakiś nagrobek. Zapytałam tylko, czy zwłoki będą spalone z godnością, żeby nie spalili mi go razem z czyimś wyrostkiem robaczkowym. Zapewniła, że wszystkie embriony są kremowane razem, z pełną godnością. Co działo się potem? Było mi ciężko. Bardzo długo krwawiłam, kilka tygodni, dłużej niż po ciąży. Na kilka dni przestawałam i znowu wracało. Przez to polskie wychowanie mówiłam sobie, że to kara. Przez rok nie byłam w stanie zbliżyć się do męża. Bałam się. Bo przecież nie było tak, że wcześniej byliśmy lekkomyślni i nagle zdziwienie, że ciąża. Stosowaliśmy antykoncepcję. Dlatego tak denerwuje mnie argument – nie chcesz ciąży, używaj antykoncepcji. Wiele osób używało i niewiele to dało. Znam kobietę, która zaszła w ciążę po 40. biorąc tabletki. Urodziła dziecko z zespołem Downa. Bo chciała. Dochodziłam do siebie rok. Miałam fobię społeczną, nie umiałam wyjść z domu. Uważałam się, za złą osobę, miałam bardzo niską samoocenę, piłam więcej alkoholu. W Polsce zapadł wyrok Trybunału Konstytucyjnego. Nie wierzyłam, że można nam zrobić coś jeszcze gorszego, niż dotychczas. Po roku doszłam do siebie, wszystko wróciło do normy, a ja już niczego się nie boję. Jak myślisz, dlaczego tyle to trwało? Socjalizacja pierwszo- i drugorzędna, czyli rodzina, rówieśnicy i religia, w której się wychowałam. To zostaje na całe życie. Cała ironia polega na tym, że ja nie jestem nawet religijna. Mam bardzo lewicowe poglądy. Ale to katolickie wychowanie było mi na tyle intensywnie wpajane od dzieciństwa, że chociaż je odrzuciłam, gdzieś w głowie zostało. Wiesz, że nie wyrządzasz nikomu krzywdy, że jesteś dobrą osobą. A potem słyszysz od członka rodziny, że jak zrobisz aborcję, to w życiu się do ciebie nie odezwie. W Szkocji też mam dookoła siebie katolików, protestantów. Są wierzący, chodzą do kościoła, ale nigdy by człowiekowi nie powiedzieli: aborcja to zabójstwo, jesteś morderczynią. Nigdy. Kiedyś nawet o tym rozmawiałam z jedną taką kobietą i powiedziała: ja bym nie zrobiła, ale nie mogę mówić innej kobiecie, co ma robić. Wielka Brytania jest jakieś 30-40 lat przed Polską. Kiedy czytam polskie komentarze, że życie od poczęcia, świętość i tak dalej, przypomina mi się Michael Palin śpiewający „Every Sperm Is Sacred”. Oni się z tego nabijali jeszcze w latach 80! Jaka była twoja relacja z Kościołem? Ochrzczono mnie jak miałam miesiąc, poszłam do komunii, chciałam być zakonnicą, ale do bierzmowania już mnie rodzina musiała zmuszać. Już mi się to przestało kleić. Bo niby co złego robi człowiekowi masturbacja? Dlaczego nie mogę uprawiać seksu z moim chłopakiem? A jak po ślubie się okaże beznadziejny w łóżku, to mam się tak do końca świata męczyć? Dlaczego niby homoseksualizm jest zły, co mnie obchodzi, jak kto seks uprawia? Byłam zbuntowana, to nie ja się bałam księży, tylko oni mnie. Pamiętam scenę, jak mam 20 lat, jestem w ciąży z pierwszą córką i dyskutujemy o aborcji. Matka zapłakana, że to zło. Ja z wielkim brzuchem – aborcja jest ok! Moja babcia na to – pewnie, że ok! I dodaje, że homoseksualiści powinni móc adoptować dzieci. Taką miałam babcię. Ale naszemu pokoleniu już prano mózgi. Kiedy byłam nastolatką moi rówieśnicy mówili: ale jak to, przecież „Niemy Krzyk”. Dzieci chcesz mordować? Jeszcze przed wyjazdem z Polski zbierałam podpisy pod jakąś inicjatywą na rzecz legalnej aborcji. Znajomi odmawiali podpisu, zebrałam dwa czy trzy, chyba tylko dlatego, że ktoś mnie lubił. Jak wyszłaś z kryzysu po aborcji? Na pewno dużo dała terapia. Jeżeli kobieta czuje się źle z powodu dokonywanej aborcji, to ma w Szkocji prawo do opieki psychologicznej, wszystko w ramach funduszu zdrowotnego. Ja akurat nie potrzebowałam, bo miałam swoją terapeutkę. Myślę, że poza polskim wychowaniem ważne było też to, że bałam się odrzucenia. Że jak się ludzie dowiedzą, że miałam aborcję, to się ode mnie odwrócą. Odwrócili się? Jakiś czas po aborcji widziałam się z moją lekarką rodzinną, w wieku 50 – 60 lat. Powiedziałam jej. A ona na to: „Ja też miałam, rozumiem. Nie jest to nic przyjemnego, ale czasem trzeba. Masz swoje dzieci, nie byłaś w stanie wychowywać kolejnego, nie przejmuj się. Wszystko jest w porządku”. Pielęgniarka, do której poszłam z tym niepokojącym krwawieniem, powiedziała: „Daj spokój, ciało kobiety jest tak skonstruowane, że powinnyśmy rodzić dziecko co roku. I co, wyobrażasz to sobie?”. Wygadałam się też sąsiadce, która akurat mnie gdzieś podwoziła. Powiedziała tylko: „Wiadomo, masz trójkę dzieci i miałabyś mieć kolejne?”. Nikomu moja decyzja nie wydała się dziwna. Mąż cały czas mnie wspierał, rozumiał, że moje wychowanie jest zupełnie inne niż jego. Choć czasem nie mógł uwierzyć w moje opowieści z Polski. Tłumaczyłam mu, że nauczono mnie wierzyć, że życie zaczyna się od poczęcia. „Gabrysia, co miesiąc masz okres, tam też mógł być zarodek. Mamy ci podpaski na cmentarzu chować?”. Otwierał mi trochę oczy. Kiedy było mi źle, przytulał mnie i mówił, że to nie znaczy przecież, że nie będziemy mieli jeszcze dzieci. A rodzina w Polsce? Powiedziałam mamie. Było jej ciężko, ale rozumie moją decyzję. Moi rodzice przestali chodzić do kościoła kilka lat temu. Nie byli już w stanie znieść tego politykowania z ambony. Chciałabym kiedyś pojechać do Polski i powiedzieć wszystkim prawicowcom z mojej rodziny: zrobiłam aborcję. Nie podoba się? To spierdalajcie. Albo zaakceptujcie mnie i tyle. Może kiedyś to zrobię, na razie nie jestem do tego zdolna. Póki co, zaakceptowałam siebie. Jak się teraz czujesz? Utwierdzałam się w przekonaniu, że to był najlepszy wybór, jakiego mogłam dokonać. Uniknęłam depresji, zadbałam o siebie, o rodzinę. Gdybym znowu znalazła się w takiej sytuacji, zrobiłabym to samo. Nie wierzę już, że życie zaczyna się od poczęcia. Wierzę, że z ciążą do pewnego momentu wszystko się może zdarzyć, w końcu poroniłam też dwa razy w życiu i to ciąże bardzo chciane i planowane. Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było? Kiedy w Polsce zapadł wyrok Trybunały Konstytucyjnego, nie mogłam uwierzyć, że można nam zrobić coś jeszcze gorszego. Co o wyroku pomyślał twój mąż? Nie jest w stanie pojąć, jak w XXI wieku, można czegoś takiego zakazywać. Nie rozumie, że w mojej rodzinie są antysemici, wyborcy Konfederacji. Kiedyś czytałam artykuł w którym pojawiła się Godek. Zapytał: kto to? Tłumaczę mu, że to ta kobieta, która zaczęła całą kampanię o zakazie aborcji. Był zdumiony. „Kobieta?”. Mówię: tak, w twoim wieku i ma syna z zespołem Downa. Tylko machnął ręką i się poddał. Dla niego to chyba tak, jak dla nas usłyszeć, że w Arabii Saudyjskiej kobieta musi prosić męża o zgodę na wyjście z domu i nie może prowadzić samochodu. W Szkocji jestem przeciętną kobietą wychowującą dzieci, w Polsce jestem feministką. Powiedziałam raz mężowi, że on też jest feministą. Zdziwił się. Termin wydał mu się jakiś przestarzały. Tutaj już nikt nie jest feministą, bo po co? Jedyne, co pamiętam feministycznego w ostatnich czasach, to była akcja w BBC. Kobiety zastrajkowały, bo nie płacono im tyle, co mężczyznom. I BBC musiało im wszystko za zaległe lata zapłacić. Akt równości z 2010 r. zbiera wszystkich do jednej grupy. Osoby o różnym kolorze skóry, pochodzeniu, wyznaniu, płci czy seksualności muszą być traktowane tak samo. Tutaj jak leci reklama banku narodowego, to widzisz w niej parę lesbijek cieszących się nowym mieszkaniem. Nawet w reklamie frytek pojawiają się geje, ktoś z niepełnosprawnością. Niedawno wprowadzono darmowe podpaski w miejscach publicznych, żeby żadna dziewczyna nie miała problemu z brakiem dostępu. W biurze mojego męża koszyczek z podpaskami i tamponami jest też w męskiej toalecie, bo pracuje tam transseksualny mężczyzna. Albo kobieta? Ja czasem się mylę w pojęciach, córka by mi powiedziała, bo chodzi do klubu LGBT w szkole. Rozmawiasz o tym wszystkim ze znajomymi z Polski? Czasem trudno mi znaleźć wspólny język. Ostatnio napisała do mnie koleżanka z liceum, że jako młodym rodzicom jest im w Polsce ciężko, myślą o emigracji i chcieliby się dowiedzieć, jakie są standardy życia w Wielkiej Brytanii. I jedno ważne pytanie: dużo jest u was pedałów z dziećmi? Bo my byśmy nie chcieli wychowywać własnych dzieci obok takich par. Nawet nie odpisałam. Polacy są często bardzo homofobiczni, nawet w Szkocji. Zupełnie tego nie rozumiem. Pary homoseksualne nie mają dzieci z przypadku, tylko dlatego, że bardzo ich chcą i będą je kochać. Ja bym chciała mieć dwóch tatusiów, byłabym rozpieszczona, jak cholera. Kobiety, Kościół, Edukacja, Trybunał Konstytucyjny, aborcja edukacja seksualna LGBT Miałam Aborcję szkoła
Frankowicze wstrzymują oddech: w marcu kluczowe postanowienie SN. Czego się spodziewać?^Piotr Barczak^28 lutego 2021^https://oko.press/frankowicze-wstrzymuja-oddech-w-marcu-kluczowe-postanowienie-sn/^Już 25 marca Izba Cywilna Sądu Najwyższego odpowie na szereg pytań w sprawie kredytów frankowych. Jedno jest pewne: banki nie będą już mogły przedłużać postępowań zasłaniając się tym, że „czekają na SN". Czego jeszcze mogą spodziewać się frankowicze? Analiza punkt po punkcie Nieco ponad rok temu opisaliśmy na łamach OKO.press sytuację tzw. frankowiczów po serii wyroków TSUE i SN. Konkluzją tamtego artykułu było, że po latach potyczek i porażek karta kredytobiorców frankowych się odwróciła i w sporach z bankami to oni zaczęli wygrywać. Jednak ta historia nie tylko się nie skończyła, ale znacznie przyspieszyła. A ponieważ ma ona wpływ nie tylko na frankowiczów, ale wszystkich klientów banków, a pośrednio na całą gospodarkę, warto przyjrzeć się, co zmieniło się w ciągu ostatniego roku i czego możemy spodziewać się w najbliższym czasie. Pierwsza zmiana, jaka nastąpiła, to podwojenie liczby spraw frankowych w sądach. Szacuje się, że obecnie jest ich przeszło 30 tys. z czego przeszło połowa trafiła do sądów w ubiegłym roku. Daje to nieco ponad 10 proc. ogólnej liczby udzielonych kredytów frankowych. Czy to dużo? Oceniając poziom korzyści, jakie w wyniku wyroku sądowego mogą uzyskać frankowicze (a sięgają one 40 proc. spłaconego i pozostałego do spłaty zadłużenia wobec banku), chętnych do procesu jest niespecjalnie wielu. Jednak prezentując swoje wyniki finansowe mBank powołał się na wewnętrzne analizy, z których ma wynikać, że w ciągu najbliższych 5 lat do sądu może pójść łącznie 18 proc. kredytobiorców frankowych tego banku, których kredyty stanowić będą 24 proc. portfela takich kredytów. Jeśli te prognozy okażą się prawdziwe (trudno to ocenić nie znając metodologii tych badań), należałoby uznać, że przeszło połowa chętnych do procesowania się z bankami już skierowała swoje sprawy do sądów. Taki run nie mógł pozostać bez wpływu na sytuację banków. Mimo że większość z tych spraw jeszcze długo nie doczeka się rozstrzygnięcia (o czym niżej), to już teraz banki muszą tworzyć rezerwy na pokrycie przyszłych strat. I tak, przykładowo, Bank Millennium zamroził w rezerwach już 900 mln zł, a mBank aż 1,4 mld zł. W przypadku Getin Banku rezerwa wynosi “tylko” 320 mln zł, ale jej utworzenie jest jedną z przyczyn spadku współczynnika wypłacalności banku (TCR) poniżej 8-procentowego progu wymaganego w przepisach unijnych (Rozporządzeniu CRR). 2 lutego 2020 Oczywiście banki nie skapitulowały przed frankowiczami. Przeciwnie, w ciągu ostatniego roku prośbami i groźbami starają się nakłonić frankowiczów, żeby się nie wychylali. Do próśb zaliczyć można materiały reklamowe, które pod pozorem ocieplonej troską rzetelnej informacji, doprawionej głosem prawniczych “autorytetów”, opisują całe litanie plag, jakie spadną na barki klientów banków, w tym samych frankowiczów, jeśli zdecydują się na drogę sądową. Do tego samej kategorii zaliczają się propozycje ugód, z którymi niektóre z banków zgłaszają się do klientów, którzy występując o informacje niezbędne do złożenia pozwu ujawnią bankowi swoje plany procesowe. Trudno te propozycje nazwać marchewką, mają się one nijak do korzyści, na jakie może liczyć kredytobiorca w sporze sądowym. Zdecydowanie chętniej banki sięgają po kij. Tym kijem ma być zmuszenie frankowiczów, którzy wystąpią do sądów, do zapłaty „wynagrodzenia za korzystanie z kapitału”. Miałoby to polegać na obciążeniu kredytobiorców kwotą, stanowiącą równowartość odsetek (liczonych różnie, zwykle wskazuje się stopy NBP lub WIBOR) od kwoty kredytu wypłaconego na podstawie nieważnej umowy. Oczywiście obciążenie kredytobiorców taką opłatą czyni bezprzedmiotowym cały wysiłek związany z procesem. Brzmi groźnie, szczególnie jeśli groźby te formułowane są przez kolejnych “niezależnych ekspertów” z tytułami naukowymi (a czasami uzurpujących sobie takie tytuły). Przekonujących argumentów prawnych w tych ekspertyzach doszukać się trudno, łatwiej trafić na grepsy w stylu “w biznesie nie ma darmowych lunchów”, ale nie pozostają bez efektów. Banki zdają się mówić: każdy prowokator czy szaleniec, który odważy się podnieść rękę przeciw władzy bankowej, niech będzie pewny, że mu tę rękę władza bankowa odrąbie Te pohukiwania nie zatrzymały potoku spraw frankowych, więc postanowiono przejść od słów do czynów i w świetle fleszy skierowano do sądu pozew z takim żądaniem. Żeby było bardziej symbolicznie, pozwani zostali… państwo Dziubak. Tak, ci sami, których sprawa – i wyrok TSUE wydany w jej trakcie – wywołała frankową rewolucję. Co więcej, przy kredycie w wysokości 400 tys. zł i 160 tys. zł pozostałych do spłaty w chwili jego unieważnienia, Raiffeisen Bank domaga się 790 tys. 995,07 złotych! Były i są też inne podobne sprawy, ale – co trzeba wyraźnie podkreślić – nie zapadł jeszcze żaden wyrok zasądzający na rzecz banku jakiekolwiek świadczenie ponad kwotę wypłaconą z tytułu kredytu. Z kronikarskiego obowiązku wypada zauważyć, że Przewodniczący Komisji Nadzoru Finansowego Jacek Jastrzębski w grudniu 2020 r. zaproponował zawieranie ugód, na których podstawie frankowicze mieliby się rozliczać z bankami tak, jak gdyby ich kredyty były od początku udzielone w złotówkach i oprocentowane wg stopy WIBOR powiększonej o marżę. Dość powiedzieć, że propozycja spotkała się z niechęcią samych banków. Nie dlatego, że jest dla nich niekorzystna, bo wyroki pociągają za sobą o wiele gorsze dla banków skutki. Problemem banków jest konieczność niemal jednorazowego przeliczenia całego portfela kredytów frankowych na złotówki po kursie z dnia wypłaty kredytu, co obciążyłoby ich wyniki finansowe zmuszając do wykazania wielomiliardowych strat. A to spowoduje najpewniej konieczność ratowania słabszych banków. Jeśli wspomniane wyżej kalkulacje mBanku na temat odsetka frankowiczów, którzy zdecydują się na proces, są prawdziwe, niechęć banków należy uznać za tym bardziej uzasadnioną, bo przewalutowanie kosztowałoby banki więcej, niż przegranie spraw ze wszystkimi gotowymi iść do sądu. 1 września 2018 Nie próżnują też sądy. Te powszechne próbują poradzić sobie z zalewem spraw, choć idzie im to średnio. Sytuację ma poprawić utworzenie w warszawskim Sądzie Okręgowym od kwietnia 2021 r. specjalnego wydziału dla frankowiczów. Problem w tym, że do w miarę sprawnego rozpoznania wszystkich napływających spraw potrzebnych jest ok. 100 sędziów, a Ministerstwo Sprawiedliwości nie planuje zwiększenia liczby sędziów w SO w Warszawie, a jedynie przesuwanie ich między wydziałami. Trudno liczyć, że od takiego mieszania herbata stanie się słodsza. To powoduje, że największą bolączką frankowiczów staje się coraz dłuższy czas oczekiwania na wyrok. Przytłaczająca większość wyroków zapadłych w sprawach frankowych (ok. 95 proc.) była jednak co do zasady korzystna dla kredytobiorców, więc czekanie się opłaca. Co to znaczy “co do zasady” i czy nie kryje się w tym jakiś haczyk? Tutaj dochodzimy do sfery kreatywności sądów, której tamę chce postawić Sąd Najwyższy. Sąd Najwyższy wydał kilka kolejnych wyroków korzystnych dla kredytobiorców, ale nie dotyczyły one w większości najważniejszych kwestii pozostałych do rozstrzygnięcia. Z uwagi na znaczenie decyzji SN dla obrotu prawnego, Pierwsza Prezes SN – Małgorzata Manowska, zdecydowała się oddać sprawę pod rozwagę całej Izby Cywilnej i skierowała do niej szereg pytań. Ta – absolutnie kluczowa – uchwała ma zostać wydana 25 marca br. Oprócz ujednolicenia orzecznictwa wywoła ona najprawdopodobniej jeszcze jeden skutek. Wiele wskazuje na to, że zarówno sądy, jak i frankowicze, wstrzymują się z podjęciem decyzji do czasu ustabilizowania się linii orzeczniczej. Nie da się tego zbadać inaczej niż narzędziami socjologicznymi, jednak dowody anegdotyczne osób zaangażowanych w prowadzenie spraw frankowych potwierdzają tę tezę. Nie jest jednak tak, że SN będzie musiał zgłębiać wszystkie problemy zupełnie od zera. Część z nich zdążył rozstrzygnąć we wcześniejszych wyrokach. Może też sięgnąć do orzeczeń TSUE. Podstawowe znaczenie uchwały będzie wynikało ze związania samego SN treścią uchwały (będzie to tzw. zasada prawna), co z kolei powinno doprowadzić do ujednolicenia orzecznictwa sądów powszechnych (sądy te nie są związane bezpośrednio zasadami prawnymi, ale nie stosując się do nich ryzykują, że SN uchyli ich wyrok w ramach kontroli kasacyjnej). 23 lutego 2021 Co zatem będzie rozstrzygała Izba Cywilna SN i czego można się spodziewać? To pytanie jest w zasadzie formalnością i służy wprowadzeniu do polskiego orzecznictwa wyroku TSUE z 3 października 2019 r. w sprawie Dziubak (C-260/18), w którym stwierdzono jednoznacznie, że art. 6 ust. 1 dyrektywy 93/13 należy interpretować w ten sposób, że stoi on na przeszkodzie wypełnieniu luk w umowie, spowodowanych usunięciem z niej nieuczciwych warunków, które się w niej znajdowały, wyłącznie na podstawie przepisów krajowych o charakterze ogólnym, przewidujących, że skutki wyrażone w treści czynności prawnej są uzupełniane w szczególności przez skutki wynikające z zasad słuszności lub ustalonych zwyczajów, które nie stanowią przepisów dyspozytywnych lub przepisów mających zastosowanie, w przypadku gdy strony umowy wyrażą na to zgodę” (podkr. – P.B.). Trudno sobie wyobrazić, żeby SN ocenił sytuację inaczej niż TSUE. Skoro nie można “wkleić” do umowy innych sposobów wyliczania kursu waluty, w której kredyt był indeksowany lub denominowany, SN musi rozstrzygnąć, czy taka umowa może wiązać strony w pozostałym zakresie. W tej sprawie SN wypowiedział się już w wyroku z 4 kwietnia 2019 r., (III CSK 159/17), a wcześniej TSUE (wyrok z 20 września 2017 r., Andriciuc, C-186/16, wyrok z 14 marca 2019 r., Dunai, C-118/17), stwierdzając jednoznacznie, że klauzule indeksacyjne lub denominacyjne, jako determinujące obowiązek zwrotu kwoty wykorzystanego kredytu, określają tzw. główne świadczenia stron, których bezskuteczność pociąga za sobą konieczność unieważnienia całej umowy. Można przypuszczać, że uchwała potwierdzi to stanowisko. Opcje są dwie. Albo powstają odrębne roszczenia z tytułu nienależnego świadczenia na rzecz każdej ze stron (takie rozwiązanie nazywamy teorią dwóch kondykcji), albo powstaje jedno roszczenie, równe różnicy spełnionych świadczeń, na rzecz tej strony, której łączne świadczenie miało wyższą wysokość (to tzw. teoria salda). Ta kwestia powodowała największe rozbieżności w orzecznictwie sądów w ciągu ostatniego roku. Było to o tyle zaskakujące, że przed erupcją spraw frankowych niesporne było obowiązywanie w polskim prawie teorii dwóch kondykcji. Również tę kwestię, dosłownie kilka dni temu (16 lutego br.) rozstrzygnął SN w składzie 3-osobowym, stwierdzając, że ​kredytobiorcy przysługuje roszczenie o zwrot pieniędzy spłaconych bankowi na podstawie nieważnej umowy niezależnie od tego, czy i w jakim zakresie jest dłużnikiem banku z tytułu zwrotu nienależnie otrzymanej kwoty kredytu (III CZP 11/20). Czyli potwierdził obowiązywanie teorii dwóch kondykcji. Prawdopodobnie również w tym przypadku uchwała całej Izby Cywilnej potwierdzi tę zasadę. Tutaj dochodzimy do najciekawszych – i najbardziej kontrowersyjnych – problemów będących skutkiem nieważności kredytów frankowych, z którymi zmierzy się Sąd Najwyższy. Możliwych rozwiązań jest tutaj tyle, że przewidywanie rozstrzygnięcia przypomina grę w ruletkę. Nie pozostaje nam nic innego, jak uzbroić się w cierpliwość. Jeśli miałbym jednak postawić symboliczną kwotę na jakiś wynik, wskazałbym chwilę unieważnienia umowy, czyli uprawomocnienia się wyroku, w którym sąd oceniał abuzywność postanowień umowy kredytu. Gdybym mógł kierować się wyłącznie poczuciem słuszności, byłby to moment, w którym kredytobiorca wezwał bank do zwrotu świadczeń powołując się na nieważność umowy. Warto tutaj zauważyć, że od tego, na jaki moment zostanie określony początek biegu przedawnienia, zależeć będzie, czy i ile frankowicze będą musieli oddać bankowi z kwoty, jaką otrzymali tytułem kredytu. Im wcześniej ten moment zostanie wyznaczony, tym mniej będą musieli oddać. Jeśli SN uzna, że bieg terminu przedawnienia rozpoczyna się z chwilą wypłaty kredytu, będzie to oznaczało, że kredytobiorcy, którzy wygrają sprawy z bankiem, nie tylko odzyskają większość lub wszystkie wpłacone pieniądze, ale dodatkowo nie będą musieli oddawać bankowi nawet tej części, którą od niego otrzymali (pomijam tutaj potrącenie, które będzie możliwe do zastosowania w odniesieniu do niewielkiej części wypłaconych środków). Nie ulega wątpliwości zarówno w oczach przeciwników takiego rozwiązania, jak i zwolenników usiłujących zachować choćby minimalną dyscyplinę intelektualną, że takie rozwiązanie jest sprzeczne z prawem europejskim. Już tylko z tego powodu trudno przypuszczać, że Sąd Najwyższy spełni marzenia banków. Jak widać, oczekiwana uchwała nie będzie najprawdopodobniej wielkim przełomem. Jej największą wartością będzie odebranie bankom pretekstu do przedłużania postępowań (“poczekajmy na SN”) i zdjęcie z frankowiczów brzemienia, które udało się bankom nałożyć groźbami domagania się opłat z tytułu udostępnienia pieniędzy, które uczyniłyby cały ich trud pyrrusowym zwycięstwem. Autor jest adwokatem w Warszawie (i frankowiczem). Gospodarka, Sąd Najwyższy, frankowicze KNF kredyty frankowe
Lewica działa dla świeckiego państwa, centroprawica tylko mówi [WIDZE TO TAK]^Agata Diduszko-Zyglewska^27 lutego 2021^https://oko.press/lewica-dziala-dla-swieckiego-panstwa-centroprawica-tylko-mowi/^W sprawie rozdziału kościoła katolickiego od państwa nie bierzcie słów polityków na wiarę - pisze Agata Diduszko-Zyglewska, radna Warszawy, a od kilku miesięcy członkini Wiosny. Przekonuje, że lewica robi od lat to, o czym politycy centroprawicy dopiero zaczynają nieśmiało mówić Rozpoczynamy redakcyjną dyskusję o pomysłach na temat rozdziału Kościoła od państwa. Jak to zrobić? Potrzebujemy radykalnego cięcia czy ewolucji? Jak pokonać nieuchronny opór Kościoła, wciąż potężnej i wpływowej instytucji w polskim życiu publicznym? Debatę inaugurujemy głosem Agaty Diduszko-Zyglewskiej, radnej Wiosny, publicystki, społeczniczki, współtwórczyni „Mapy kościelnej pedofilii i przemocy seksualnej w Polsce”. Wkrótce kolejne głosy z Lewicy, Polski 2050 Szymona Hołowni i Platformy Obywatelskiej. 8 marca 2020 Z zainteresowaniem obserwuję wzmożoną aktywność liberałów i chadeków wokół tematu relacji między państwem a kościołem w Polsce. Ta aktywność polityków i polityczek z centroprawicowych formacji, mniej lub bardziej uwikłanych w relacje z klerem i unikających podważania uprzywilejowanej pozycji tej instytucji, czy wręcz propagujących sprzeczną z prawami człowieka, „naukę kościoła” (np. w swoim życiu publicystycznym, jak to czynił Szymon Hołownia), świadczy o jednym: badania opinii publicznej prowadzone przez te ugrupowania muszą najwyraźniej potwierdzać, że gwałtownie laicyzujące się społeczeństwo traci cierpliwość do kościelnych nadużyć, drenowania publicznego budżetu i bezkarności przestępców w sutannach. 4 lutego 2021 To krzepiące wieści. Oznaczają, że przynosi efekt wieloletnia praca centrolewicowych aktywistek, społeczników, dziennikarek, publicystów, prawniczek oraz niewielkiego (lecz stale rosnącego) grona lewicowych polityczek i polityków polegająca na ujawnianiu i upowszechnianiu informacji o kościelnych przestępstwach i układach z lokalnymi oraz ogólnopolskimi władzami. Ten efekt w pewien sposób potwierdziły także niedawne badania CBOS pokazujące rekordowy wzrost liczby osób o lewicowych poglądach w grupie wiekowej 18-24 lata. W lekkie osłupienie wprawiają mnie jedynie reakcje części mediów i osób publicznych, które na liberalno-chadeckie propozycje, niezwykle ostrożne, a częściowo populistyczne (bo nieadekwatne do realiów prawnych i niespełnialne, co celnie opisał na tych łamach Daniel Flis), odpowiadają entuzjastycznymi okrzykami: nareszcie ktoś to powiedział wprost! A przecież ludzie lewicy nie tylko od dawna mówią wprost o tym, że tylko świeckie państwo gwarantuje obywatelkom i obywatelom utrzymanie standardów demokratycznych i prawnoczłowieczych, ale też – co istotniejsze – we współpracy z organizacjami pozarządowymi i ruchami obywatelskimi po prostu realizują konkretne działania na rzecz wdrożenia w życie tej idei. I to jest właśnie ta fundamentalna różnica między lewicą a pozostałymi formacjami – bo powiedzieć można wszystko, i centroprawicowi politycy korzystają z tego skwapliwie przy okazji kolejnych skandali związanych z kościelnymi gwałtami na dzieciach, czy z ogromnymi kwotami przekazywanymi przez państwo w prezencie kościołowi. Ale jak do tej pory zawsze kończy się tylko na słowach. Niestety, choć w ostatnich latach tylko w wypadku lewicy obietnice polityczne w tym obszarze stają się ciałem, to nasze działania często umykają wielu mediom, zahibernowanym w wieloletnim jałowym pojedynku centroprawicy liberalnej z prawicą populistyczną. Dla odświeżenia publicznej pamięci postanowiłam zatem przypomnieć co już zrobiliśmy w sprawie naprawienia szkodliwej dla Polek i Polaków relacji między państwem a kościołem, co planujemy i o czym mówimy w wystąpieniach programowych formacji politycznych i społecznych tworzących parlamentarną oraz pozaparlamentarną lewicę. Bez owijania w bawełnę i niedopowiedzeń proponujemy podstawowe rozwiązania, które pozwolą przywrócić niezależność państwa i kościoła, zgodne z wolą społeczną, wyrażaną w wielu badaniach opinii publicznej, ze szczególnym uwzględnieniem zdania tych grup, których te poszczególne kwestie bezpośrednio dotyczą. Jakie to kwestie? Postulujemy wycofanie nieobowiązkowych zajęć z religii ze szkół i ich powrót do salek katechetycznych, tak żeby uczestniczyli w tych zajęciach zainteresowani, a nie zmuszeni do udziału konstrukcją planu lekcji lub presją otoczenia. Uważamy, że wynagrodzenia katechetów (nierzadko wyższe od wynagrodzeń nauczycieli) i darmowe wykorzystywanie szkolnych sal na katechezę, to nieuzasadniony drenaż budżetu niedofinansowanej oświaty. A religia wstawiana w środek lekcji, to łamanie konstytucyjnej wolności sumienia i wyznania oraz niszczenie szkolnej wspólnoty niepotrzebnymi podziałami religijnymi. Szkoła nie jest miejscem kultu, a budżet oświaty powinien służyć edukacji, a nie kościołowi. Chcemy oświaty opartej na dorobku nauki i uniwersalnym systemie wartości, uznanym przez społeczność międzynarodową w Powszechnej Deklaracji Praw Człowieka, prawie Unii Europejskiej oraz przez obywateli Polski w Konstytucji Rzeczypospolitej Polskiej. 25 grudnia 2020 Podobnie, nie mamy wątpliwości, że budżet ochrony zdrowia powinien służyć pacjentom i personelowi medycznemu, a nie dywersyfikacji przychodów kościoła katolickiego, dlatego proponujemy likwidację etatów kapelanów. Proponujemy realizację prawa do opieki duszpasterskiej w sposób, który nie będzie dyskryminował wszystkich poza katolikami (numery telefonów do duchownych wszystkich wyznań na szpitalnej tablicy informacyjnej). Zakładamy, że zaoszczędzone w ten sposób środki finansowe pozwolą na zapewnienie opieki psychologicznej wszystkim pacjentom bez względu na ich wyznanie religijne lub bezreligijność. Uważamy, że lekarze i inne osoby tworzące personel medyczny w publicznych placówkach ochrony zdrowia nie mogą odmawiać pacjentkom pomocy zasłaniając się tzw. „klauzulą sumienia”. Chcemy likwidacji tego szkodliwego przywileju. Wierzenia religijne personelu medycznego nie mogą uzasadniać łamania praw pacjenta i odbierać pacjentkom dostępu do antykoncepcji, aborcji, badań prenatalnych czy leczenia niepłodności metodą in vitro. Proponujemy likwidację etatów kapelanów również we wszystkich pozostałych instytucjach publicznych, bo zgodnie z konstytucją instytucje te mają służyć wszystkim obywatelom i obywatelkom Polski, a nie tylko wyznawcom jednej religii. Wynagrodzenia wypłacane księżom z budżetu policji, wojska, służb celnych czy ministerstw to nieuzasadnione nadużycie środków publicznych. Postulujemy też wprowadzenie konkretnych zasad zapewniających neutralność religijną urzędów i instytucji państwowych i samorządowych obejmujących zakaz zawłaszczania przestrzeni publicznej w urzędach i instytucjach poprzez ekspozycję symboli religijnych, w miejscach które mają służyć wszystkim, a także kodeks dobrych praktyk w relacjach między urzędnikami a duchownymi. Postulujemy likwidację Funduszu Kościelnego i zastąpienie go dobrowolnym odpisem podatkowym przekazywanym wybranemu kościołowi przez jego wiernych podczas wypełniania corocznego PIT-u na tej samej zasadzie na jakiej przekazujemy jeden procent podatku wybranej organizacji pożytku publicznego. Proponujemy także, żeby kościół był opodatkowany na takich samych zasadach jak inne organizacje pozarządowe, a księża zbierający opłaty za usługi obowiązkowo używali kas fiskalnych tak jak wszyscy inni usługodawcy. Do tego koniec z ulgami i bonifikatami przy zakupie ziemi i nieruchomości czyli z oddawaniem kościołowi majątku publicznego. Chcemy też usunięcia artykułu 196 o obrazie uczuć religijnych z Kodeksu karnego, ponieważ wiemy, że otoczenie opieką prawną jednej wybranej kategorii uczuć, oznacza dyskryminację wielu grup obywateli, a także stanowi narzędzie opresji wobec konstytucyjnej wolności słowa, wolności twórczej oraz wolności sumienia. 7 maja 2019 Chcemy powstania niezależnej komisji prawdy i zadośćuczynienia, która zajmie się systemową odpowiedzialnością Kościoła katolickiego za przemoc seksualną księży wobec dzieci i tuszowanie tej przemocy przez arcybiskupów; i która doprowadzi do wypłat odszkodowań na rzecz ofiar. Proponujemy też likwidację przedawnień w wypadku przestępstw seksualnych popełnianych na dzieciach. I, co zapewne nikogo nie zdziwi w kontekście powyższych postulatów, uznajemy, że Konkordat zawarty między Polską a Watykanem i dający kościołowi katolickiemu szczególne przywileje wśród wszystkich kościołów i związków wyznaniowych zarejestrowanych w Polsce, ze szkodą dla praw obywatelek i obywateli Polski, musi zostać wypowiedziany. W lewicowej koncepcji państwa zawiera się poszanowanie konstytucyjnego prawa do nieujawniania światopoglądu i przekonań religijnych oraz przynależności do kościołów lub związków wyznaniowych. 27 maja 2020 Polska, którą chcemy budować, to państwo które nie straszy, nie karze za światopogląd, nie dzieli obywateli na „prawdziwych” i „nieprawdziwych” Polaków, nie wtrąca się z powodu wierzeń religijnych do najintymniejszych sfer życia obywatelek – za to bezwzględnie przestrzega zasady wolności myśli, sumienia i wyznania oraz zapewnia wszystkim – bez względu na wyznawaną religię lub światopogląd – pełną równość wobec prawa i równego traktowania przez władze publiczne. Od kiedy dwa lata temu decyzją wyborczyń i wyborców lewica powróciła do parlamentu idee opisane powyżej przybierają konkretne kształty projektów ustaw, które posłanki i posłowie w ciągu ostatnich dwóch lat złożyli w Sejmie. Projekt ustawy o komisji prawdy i zadośćuczynienia w sprawach związanych z zachowaniami o charakterze pedofilskim osób duchownych opisuje model działania niezależnej od polityków komisji oparty na doświadczeniach z innych krajów. Stworzył go zespół doświadczonych prawniczek, parlamentarzystek i ekspertek (m.in. prof. Eleonora Zielińska, prof. Monika Płatek, prof. Danuta Waniek, mec. Anna Frankowska, mec. Karolina Bućko, Jolanta Banach, Barbara Labuda, a także piszącą te słowa). Projekt ustawy o jawności przychodów kościołów i związków wyznaniowych oraz zniesieniu ich przywilejów finansowych ujawnia dotacje państwa dla Kościoła, ujawnia dochody Kościoła, likwiduje Fundusz Kościelny, likwiduje ulgę podatkową na „inwestycje kościelne”, likwiduje przywileje związane z handlem ziemią, likwiduje przywilej darmowej ziemi dla Kościoła na tzw. ziemiach odzyskanych. Projekt zmiany ustawy o cmentarzach i chowaniu zmarłych zakłada możliwość pochowania prochów zmarłego w ogrodzie pamięci, rozsypania prochów na polu pamięci, przechowywania urny z prochami w miejscu zamieszkania bliskich zmarłego oraz możliwość pochówku przez osoby ze związków nieformalnych. Projekt zmiany ustawy o stosunku Państwa do Kościoła Katolickiego w Rzeczypospolitej Polskiej obejmuje koniec rekompensat dla kościoła podczas nabywania nieruchomości rolnych. Projekt zmiany ustawy o krajowej administracji skarbowej zakłada wycofanie z KAS duszpasterzy. Projekt o rejestrze kościelnych osób prawnych to wprowadzenie wykazu kościelnych osób prawnych, których osobowość została uznana na forum państwowym, który ma być prowadzony w formie elektronicznej i powszechnie dostępnej. Lewica parlamentarna doprowadziła do etapu konsultacji projekty: Jak pewnie niektórzy z czytelników i czytelniczek pamiętają, w 2018 roku stworzyłyśmy wraz z Joanną Scheuring-Wielgus (z pomocą wolontariuszy nieistniejącej już Fundacji Nie Lękajcie Się) mapę kościelnej pedofilii (do dziś odnotowałyśmy ponad 12 mln wejść na tę mapę, którą ciągle aktualizuję!). W lutym 2019 z Joanną Scheuring-Wielgus i mec. Anną Frankowską opublikowałyśmy i wręczyłyśmy papieżowi Franciszkowi raport z nazwiskami i historiami 24 hierarchów kościoła katolickiego w Polsce, którzy tuszowali pedofilię, co odbiło się echem we wszystkich głównych mediach w kraju, a także za granicą. Wcześniej, Joanna Scheuring-Wielgus, jako pierwsza i bardzo osamotniona w tym działaniu parlamentarzystka, zorganizowała w Sejmie pierwsze konferencje prasowe dotyczące kościelnej pedofilii, podczas których same ofiary księży pedofilów mogły publicznie opowiedzieć o swojej krzywdzie i żądać sprawiedliwości. Od tamtego czasu współpracując z ofiarami i dziennikarzami wsparłyśmy doprowadzenie do prokuratury spraw kilku wcześniej nietykalnych księży (np. w sprawie księdza Sikorskiego z Radomia, w której połączyłyśmy dziennikarkę „Gazety Wyborczej” z ofiarami, które nie wiedziały o sobie nawzajem). Od listopada 2018 jako lewicowa radna w Radzie Warszawy namówiłam koleżanki i kolegów radnych (oczywiście przy wsparciu części z nich) Te same działania podejmowały lewicowe radne i radni oraz społecznicy w innych miejscowościach, a część tych aktywności ma charakter ogólnopolski. Jedna z nich to zbieranie danych dotyczących tego, ile pieniędzy z budżetu edukacji poszczególne samorządy wydają na wynagrodzenia katechetów (akcja zainicjowana przez społeczników zgromadzonych w grupach Świecka Szkoła). To ważna informacja np. dla rad rodziców i dyrekcji szkół, które mierzą się z brakiem funduszy i sal na zajęcia wyrównawcze czy pomoc psychologiczną dla uczniów. Trzy miesiące temu zainicjowałam podobną akcję związaną z zarobkami szpitalnych kapelanów, bo jak się okazało, to obciążenie budżetu ochrony zdrowia także nie jest ewidencjonowane. Państwo zwyczajnie nie interesuje się tym, ile kosztuje podatników zatrudnianie księży na etatach w szpitalach (w których za to brakuje pielęgniarek i psychologów). Nie mam wątpliwości, że dla ludzi w Polsce to ważna informacja. Dlatego posłanki, posłowie i aktywiści Wiosny gromadzą te dane w wielu regionach Polski. W odpowiedzi na falę odejść z kościoła po pseudowyroku Trybunału Konstytucyjnego Julii Przyłębskiej i artykułowaną publicznie potrzebę policzenia się apostatów niezależnie od kościoła, razem z Joanną Scheuring-Wielgus i Robertem Biedroniem stworzyliśmy Licznik Apostazji. A także interweniowaliśmy u prezesa Urzędu Ochrony Danych Osobowych oraz Kościelnego Inspektora Ochrony danych w sprawie zmiany praktyki wymuszania przez księży od apostatów danych wrażliwych (jak miejsce zamieszkania). Kościelny Inspektor przychylił się do naszego zdania i wiele osób składających akt apostazji w parafii ma przy sobie jego odpowiedź udzieloną nam w tej sprawie. Prezes UODO, dla odmiany, umył ręce. Jeśli przyjrzycie się informacjom prasowym o interwencjach to z pewnością zauważycie, że w ogromnej większości wypadków tę pracę wykonują właśnie ludzie związani z lewicą. Podkreślam to, bo mam poczucie, że ta praca często w związku z brakiem zainteresowania większości mediów, pozostaje niewidoczna, podczas gdy to właśnie ona jest kluczową rękojmią wiarygodności politycznych obietnic. Co istotne, ludzie lewicy, także tej najmłodszej, podejmują kolejne, często lokalne, aktywności na rzecz świeckiego państwa, w zgodzie ze swoim światopoglądem – i to właśnie dlatego działają realnie i z uporem. Podnoszę ten temat dlatego, że jeden z liderów opozycji, Szymon Hołownia, lansuje od dłuższego czasu tezę, że niespójność składanych przez niego obietnic z jego osobistym światopoglądem nie ma znaczenia. Moim zdaniem jest to teza psychologicznie niewiarygodna. Zresztą już obecne propozycje Hołowni związane z tematami, którymi żyje ostatnio opinia publiczna, pokazują, że jednak, co nie dziwi, w wymyślaniu rozwiązań kieruje się bliską sobie „nauką kościoła”, a nie życzeniami społeczeństwa. Przykład? Oczywisty. Sprawa aborcji. Hołownia proponuje powrót do tzw. „kompromisu” z 1993 roku (zawartego między biskupami a prawicowymi politykami ponad głowami Polek i przy sprzeciwie społecznym) oraz późniejsze referendum dotyczące tego, czy Polkom należy się pełnia praw człowieka, czy też nie. Hołownia to inteligentny człowiek, a więc bez wątpienia wie, że barbarzyński „kompromis” nigdy nie działał. Kiedy teoretycznie aborcji w Polsce dokonywało około tysiąc kobiet rocznie, praktycznie zabieg ten przechodziło jak liczą organizacje pozarządowe około stu pięćdziesięciu tysięcy kobiet rocznie – tylko w podziemiu aborcyjnym lub za granicą. Te obliczenia potwierdzają badania CBOS sprzed kilku lat (2013), z których wynikało, że mniej więcej jedna czwarta Polek przynajmniej raz przerwała w swoim życiu ciążę. Jedna czwarta to około pięć milionów kobiet. Hołownia na pewno zna też wyniki badań opinii publicznej z ostatnich dwóch lat, które nieodmiennie wskazują, że większość ludzi w Polsce życzy sobie liberalizacji prawa antyaborcyjnego, które obowiązywało przed pseudowyrokiem TK. A jednak proponuje rozwiązanie sprzeczne z rekomendacją większości społeczeństwa, z prawami człowieka oraz z dobrem ponad połowy społeczeństwa, którą stanowią kobiety. Zgodne natomiast z życzeniem kościoła katolickiego. 23 lutego 2021 Ta sytuacja dobitnie pokazuje, że deklaracja Hołowni o braku wpływu jego osobistych konserwatywnych poglądów na jego publiczne propozycje, to mrzonka. A słynna „świeżość”, którą zachłystują się fani lidera Polski 2050, to świeżość roli (Hołownia był konserwatywnym publicystą, który uważał, że aborcja to morderstwo, a teraz jest politykiem), ale nie świeżość poglądów (liberalna prawica jest dość licznie reprezentowana na polskiej scenie politycznej). Ta sytuacja może stanowić też konkretny prognostyk w kwestii realizacji przez Polskę 2050 ostrożnych obietnic politycznych dotyczących „uporządkowania” relacji między państwem a kościołem. Podobnie w materii świeckiego państwa rzecz ma się z Koalicją Obywatelską. Jej liderzy zapowiedzieli niedawno działania na rzecz zreformowania relacji między państwem a kościołem (bez szczegółów) chwaląc się przy tym swoim własnym pomysłem sprzed prawie dekady zastąpienia Funduszu Kościelnego odpisem podatkowym. Nie wspomnieli o tym, że kiedy biskupi tupnęli nogą, Platforma Obywatelska niestety natychmiast wycofała się z tego, skądinąd naprawdę dobrego, pomysłu – co jest pewnym stałym motywem w relacji tej partii z hierarchami kościoła katolickiego. 18 lutego 2021 W kwestii podtrzymywania niekorzystnego dla państwa układu z kościołem katolickim PO ma niestety wiele „za uszami”. Ale ponieważ w pewnym stopniu kościelnej hipnozie uległa w przeszłości cała scena polityczna, w tym także częściowo SLD, który obecnie jako Nowa Lewica współtworzy projekt świeckiego państwa, odłóżmy na bok przeszłość. Tym bardziej że do wszystkich formacji dołączyli także politycy nowych pokoleń, którzy z działaniami sprzed dekady czy dwóch nie mają nic wspólnego, a i u części tych, którzy są na scenie politycznej od dawna, widać pozytywną ewolucję poglądów. Zmiana poglądów w kwestii świeckości państwa i ukrócenia przywilejów kościoła katolickiego jest oczywiście mile widziana, a wręcz desperacko pożądana przez sporą część społeczeństwa, w każdej partii. Wracając tymczasem do teraźniejszej wiarygodności Koalicji Obywatelskiej – ta formacja szczęśliwie ma możliwość udowodnienia prawdziwości swoich obietnic w tej kwestii już teraz, ponieważ dzierży władzę w wielu samorządach. A na poziomie samorządowym, jak opisałam powyżej, da się zrobić bardzo wiele, np. Na marginesie, w tej ostatniej sprawie postanowiłyśmy wraz z Joanną Scheuring-Wielgus ułatwić Polkom i Polakom ocenę działań samorządów – przygotowujemy właśnie mapę finansów kościoła, która obejmie także informację o tym, jakie nieruchomości i działki na jakich zasadach władze samorządowe przekazały kościołowi i kościelnym organizacjom w ostatnich latach. Podsumowując, sprawa naprawienia dramatycznie niekorzystnych dla Polski relacji między państwem a kościołem katolickim to kwestia dotykająca zdrowia i bezpieczeństwa społecznego. Ze względu na długotrwałe niezdrowe zbliżenie kolejnych sprawujących władzę ekip z hierarchami kościoła, dla wielu polityków wyjście poza rytualne okrzyki: chcemy świeckiego państwa, jest wciąż niemożliwe. Dlatego w tym obszarze jeszcze bardziej niż w innych znaczenie mają czyny, a nie najświeższe nawet deklaracje. I to na obserwacji konkretnych działań warto opierać ocenę szczerości intencji poszczególnych formacji politycznych w tej materii. Działam od prawie dziesięciu lat dość intensywnie na rzecz świeckości państwa, bo uważam, że tylko w świeckim państwie moje dzieci będą żyć bezpiecznie. Przez większość tego czasu pracowałam jako lewicowa dziennikarka, publicystka, społeczniczka, bezpartyjna radna. Naprawdę bardzo długo przyglądałam się różnym możliwym formom aktywności, deklarowanym intencjom i realnym działaniom polityków różnych zmieniających się formacji. I po tym bardzo długim i pełnym namysłu czasie zapisałam się kilka miesięcy temu do Wiosny, bo nie mam wątpliwości, że w dzisiejszej Polsce najskuteczniejsze narzędzia zmiany rzeczywistości mają w rękach politycy, a rzeczywistą świeckość państwa mają w planach politycy lewicy. Wy musicie zdecydować za siebie, ale jako świeżo upieczona polityczka namawiam was: nie bierzcie słów polityków na wiarę. Kobiety, Kościół, Prawa człowieka, Wiosna,
Jedni nie mogą doczekać się szczepionki, inni w życiu się nie zaszczepią. Kim są ci ludzie? [SONDAŻ]^Miłada Jędrysik^27 lutego 2021^https://oko.press/ile-osob-chce-sie-zaszczepic-przeciw-covid/^Rośnie liczba osób, które są zdecydowane, żeby się zaszczepić przeciwko wirusowi SARS-CoV-2. Ale nie rośnie równomiernie. Jest grupa osób, która bardzo pragnie szczepionki oraz taka, która średnio jest nią zainteresowana. Jakie są linie podziału?  W sondażu Ipsos dla OKO.press zapytaliśmy, czy Polki i Polacy chcą zaszczepić się przeciw koronawirusowi. Dwie trzecie respondentów, czyli 66 proc., odpowiedziało „zdecydowanie tak” lub „raczej tak”, albo już się zaszczepiło. „Zdecydowanie” lub „raczej” nie zaszczepi się 29 proc. ankietowanych.  Czy 66 proc. odpornych na koronawirusa Polaków wystarczy, abyśmy mogli wrócić do normalności? To najprawdopodobniej wciąż za mało, żeby mieć nadzieję na osiągnięcie odporności zbiorowiskowej – czyli stanu, kiedy tak dużo ludzi jest odpornych na wirusa, czy to z powodu szczepienia, czy przejścia choroby – że wirus nie jest w stanie skutecznie się namnażać i epidemia się kończy. Tak naprawdę jednak nie wiemy, jaki jest próg odporności, to może być 70 proc. populacji, może być więcej, może być mniej. Dla odry ten odsetek wynosi aż 95 proc. (dlatego teraz, kiedy pojawiły się ruchy antyszczepionkowe, mamy do czynienia z lokalnymi epidemiami wyrównawczymi), dla polio 80 proc. Większość specjalistów uważa – albo ma nadzieję – że w przypadku obecnej pandemii wystarczy 70 proc. odpornej populacji. Zobaczymy.  17 października 2020 Ważne jest to, że wysoka jest chęć szczepienia u osób, które są najbardziej narażone na skutki zakażenia – czyli osób po 60. roku życia. 59 proc. z nich chce się zaszczepić zdecydowanie, 14 proc. raczej tak, a 10 proc. już się zaszczepiło. Razem to aż 83 proc. – taki odsetek chętnych to marzenie każdego specjalisty od zdrowia publicznego.  Sprawdza się tu prorocze stwierdzenie Lecha Wałęsy, że punkt widzenia zależy od punktu siedzenia – im jesteśmy młodsi, a więc mniej narażani na ciężki przebieg COVID-19 i zgon, tym mniejszą mamy chęć się zaszczepić. W grupie 18-29 lat planuje to zaledwie 52 proc. respondentów. Nastawienie tej grupy może się jednak zmienić, kiedy okaże się, że brak szczepienia jest przeszkodą np. w podróżowaniu, a na wprowadzenie takich ograniczeń przez wiele krajów się zanosi.  Nie ma niespodzianek również jeśli chodzi o preferencje polityczne i stosunek do szczepień – najmniejszą chęć na nie mają wyborcy Konfederacji. Tylko 26 proc. z nich wystawi ramię do ukłucia. Aż każe się to zastanowić, co było pierwsze – sympatia dla Konfederacji, czy sceptycyzm wobec pandemii.  Najwięcej chętnych na szczepienie jest wśród głosujących na na Lewicę – 76 proc., a 7 proc. już się zaszczepiło, razem 83 proc. oraz Koalicję Obywatelską (75 proc. i 6 proc., razem 81 proc.). Niewiele ustępują im wyborcy i wyborczynie PiS i PSL. Odsetek chętnych do szczepienia spada za to w przypadku Polski 2050 Szymona Hołowni: 62 proc. chce to zrobić, a 4 proc. już się zaszczepiło (razem 66 proc.). Polska 2050 jest w tym przypadku prawdziwą partią środka – ani nie tak sceptyczna jak Konfederacja, ani tak entuzjastyczna jak pozostałe.  W październiku 2020 roku w sondażu opublikowanym przez „Nature” byliśmy w ogonie wśród 19 państw, gdzie przeprowadzono badanie. Zaszczepić chciało się 56,31 proc. z ankietowanych osób z Polski. Gorzej od nas wypadła w tym sondażu tylko Rosja – 54,85 proc., a najlepiej Chiny – 88,62 proc. Kiedy jednak trwało to badanie, szczepionki były jeszcze w lesie.  Na wzrost pozytywnych odpowiedzi w naszym sondażu raczej na pewno miało wpływ to, że już 3,27 mln osób mieszkających w Polsce ma za sobą przynajmniej pierwszą dawkę, a 1,16 mln obie dawki. I nic strasznego się nie wydarzyło. W rejestrze NOP niepożądanych odczynów poszczepiennych jest 3 456, z czego 2 945 miało charakter łagodny (zaczerwienienie, ból w miejscu wkłucia). Do tej pory zgłoszono 24 zgony osób zaszczepionych, ale nie wiadomo, w jakim stopniu mogły one mieć związek ze szczepieniem, a w jakim były tylko statystyczną koniecznością, biorąc pod uwagę, że szczepimy teraz grupy wiekowe najbliższe końcu życia.  5 lutego 2021 Wahający się w sprawie szczepień nie sprawdzają zapewne tego rejestru codziennie, tylko widzą, że coraz więcej ludzi wokół nich decyduje się na ten krok bez niebezpiecznych konsekwencji. W dodatku osoby zaszczepione mają już pierwsze „przywileje” – są zwolnione z kwarantanny po powrocie z zagranicy lub gdy miały kontakt z kimś zakażonym. A do tych, których stać i lubią zagraniczne wojaże mogą przemówić zapowiedzi rządów innych państw czy linii lotniczych, że nieszczepieni będą musieli legitymować się negatywnym wynikiem testu lub zamiast wypoczywać na plaży, przejść kwarantannę w hotelu.  A jak wyglądamy na tle innych państw europejskich?   Według tego zestawienia z brytyjskiej sondażowni YouGov w lutym chciało się zaszczepić (albo już zaszczepiło): Jeśli widać w tych wynikach jakiś schemat, to być może taki, że największą chęć do zaszczepienia się mają mieszkańcy krajów, które pandemia najbardziej doświadczyła: Wielkiej Brytanii, Hiszpanii, Włoch. A także te, gdzie jest wysoki poziom zaufania do władz publicznych: Danii, Finlandii, Szwecji. My z naszym niskim poziomem zaufania do instytucji raczej plasujemy się w kategorii „doświadczeni epidemią”, bo po śmiercionośnej jesiennej fali chyba już większość z nas zna kogoś, kto przechorował COVID ciężko albo zmarł (o tym szerzej w kolejnym odcinku naszego sondażu). Poza tym wbrew temu, jakie wrażenie można odnieść z komentarzy w internecie – pojawią się na pewno również pod tym tekstem – ruchy antyszczepionkowe w Polsce wcale nie są takie silne jak np. w Stanach Zjednoczonych. 4 stycznia 2021 Czy te 66 proc. to już szczyt naszych chęci, jeśli chodzi o szczepienia, czy też ten odsetek będzie nadal rósł? Na tym etapie pałeczka jest chyba po stronie rządu, który jeszcze nie ruszył z szeroko zakrojoną kampanią propagującą szczepienia przeciw koronawirusowi. Pełnomocnik ds. szczepień, minister Michał Dworczyk tłumaczy, że w I kwartale 2021 roku i tak jest za mało szczepionek dla wszystkich chętnych, żeby miało to sens. To prawda: w kolejce na odmrożenie terminów w II kwartale czeka jeszcze ponad 600 tys. osób powyżej 70. roku życia, nie mówiąc o młodszych, których zapisy jeszcze się nie zaczęły.  A jak wiemy, najstarszych do szczepienia przekonywać nie trzeba. Do młodszych roczników, mniej obawiających się zakażenia mogą za to bardziej przemówić inne zachęty, jak swoboda podróżowania.  Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Zdrowie, koronawirus szczepienia na COVID-19
Biskupi tuszujący przestępstwa seksualne są bezkarni, bo prokuratura popełnia błąd^Daniel Flis^27 lutego 2021^https://oko.press/prokuratura-biskupi-bezkarni/^Od 2017 roku każdy, kto zataja wiedzę o przestępstwie pedofilskim lub gwałcie, sam popełnia przestępstwo. Prokuratura odmawia jednak wszczynania śledztw w sprawie biskupów chroniących księży, bo przyjmuje korzystną dla nich interpretację przepisów. Zdaniem ekspertów - błędną “Kończą się czasy tolerowania i ukrywania sprawców. Każda osoba, która coś ukrywa, powinna zostać postawiona przed sądem” – mówiła 22 lutego przed siedzibą Prokuratury Szczecin-Śródmieście Dominika Jackowski, szczecińska radna KO. Tego dnia wraz z działaczkami Strajku Kobiet i posłanką Lewicy Katarzyną Kotulą złożyły zawiadomienie o możliwości popełnienia przestępstwa przez abp. Andrzeja Dzięgę. Wcześniej podobne zawiadomienie złożyła posłanka Lewicy Joanna Scheuring-Wielgus. 26 lutego 2021 Oskarżają szczecińskiego metropolitę o popełnienie przestępstwa z art. 240 kodeksu karnego, polegającego na karalnym niezawiadomieniu o przestępstwach seksualnych. Chodzi o wykorzystywanie seksualne chłopców przez ks. Andrzeja Dymera. Przepis ten został znowelizowany 13 lipca 2017 roku. Od tamtego czasu do trzech lat więzienia grozi każdemu, kto nie powiadamia organów ścigania, że “ma wiarygodną wiadomość” o m.in.:  § 1. Kto, mając wiarygodną wiadomość o karalnym przygotowaniu albo usiłowaniu lub dokonaniu czynu zabronionego określonego w art. 118 ludobójstwo, art. 118a udział w masowym zamachu, art 120–124, art. 127 zamach stanu, art. 128 zamach na organ konstytucyjny RP, art. 130 szpiegostwo, art. 134 zamach na życie Prezydenta RP, art. 140 zamach na jednostkę sił zbrojnych RP, obiekt albo urządzenie o znaczeniu obronnym, art. 148 zabójstwo, art. 156 spowodowanie ciężkiego uszczerbku na zdrowiu, art. 163 sprowadzenie katastrofy, art. 166 piractwo, art. 189 pozbawienie człowieka wolności, art. 197 zgwałcenie lub wymuszenie czynności seksualnej § 3 lub 4, art. 198 seksualne wykorzystanie bezradności lub niepoczytalności innej osoby, art. 200 obcowanie płciowe z osobą małoletnią lub doprowadzenie jej do poddania się czynnościom seksualnym, art. 252 wzięcie lub przetrzymywanie zakładnika lub przestępstwa o charakterze terrorystycznym, nie zawiadamia niezwłocznie organu powołanego do ścigania przestępstw, podlega karze pozbawienia wolności do lat 3. § 2. Nie popełnia przestępstwa określonego w § 1, kto zaniechał zawiadomienia, mając dostateczną podstawę do przypuszczenia, że wymieniony w § 1 organ wie o przygotowywanym, usiłowanym lub dokonanym czynie zabronionym; nie popełnia przestępstwa również ten, kto zapobiegł popełnieniu przygotowywanego lub usiłowanego czynu zabronionego określonego w § 1. § 2a. Nie podlega karze pokrzywdzony czynem wymienionym w § 1, który zaniechał zawiadomienia o tym czynie. § 3. Nie podlega karze, kto zaniechał zawiadomienia z obawy przed odpowiedzialnością karną grożącą jemu samemu lub jego najbliższym. Czy arcybiskup Dzięga zataił przed prokuraturą wiedzę o którymś z tych przestępstw popełnionych przez ks. Dymera? Tego na razie nie wiemy. Śledztwo w sprawie oskarżeń pod adresem księdza prokuratura wszczęła i zakończyła w 2008 roku, czyli zanim Dzięga objął władzę w archidiecezji szczecińsko-kamieńskiej. Jak ujawniliśmy, w kilku wątkach prokuratura umorzyła je z powodu przedawnienia karalności przestępstw.  W innym uznała, że zeznania wykorzystanego chłopca nie są dość wiarygodne, a w kolejnym, że nie doszło do gwałtu, bo gwałcony 18-latek nie opierał się księdzu dość mocno. Za to za winnego popełnienia przestępstw seksualnych z nieletnimi uznał Dymera diecezjalny trybunał w Szczecinie, który badał tę samą sprawę także w 2008 roku. Prokuratorzy nie dowiedzieli się, czy swój wyrok oparł na dowodach nieznanych prokuraturze, bo abp Zygmunt Kamiński, poprzednik Dzięgi, nie wydał im akt procesu Dymera. My też tego nie wiemy i nie dowiemy się, jeśli prokuratura nie rozpocznie śledztwa po zawiadomieniach polityczek i nie zażąda wglądu do teczki Dymera. Załóżmy jednak, że takie nieznane prokuraturze dowody na popełnienie przestępstw pedofilskich znajdują się w aktach kościelnego procesu. Czy abp Dzięga i abp Leszek Sławoj Głódź, do którego trafiło odwołanie Dymera, mieli obowiązek powiadomić o tych dowodach prokuraturę, a za zaniechanie tego grozi im więzienie? Sądząc po wcześniejszych decyzjach prokuratury w podobnych sprawach dotyczących chronienia sprawców przez biskupów, Dzięga i Głódź mogą spać spokojnie.  Według karnistów prokuratura przyjmowała jednak błędną interpretację artykułu 240 kodeksu karnego. Już wkrótce tę interpretację może zweryfikować sąd.  Kilka zawiadomień o tuszowaniu przestępstw pedofilskich wpłynęło do prokuratur po premierze “Tylko nie mów nikomu”, pierwszego filmu braci Sekielskich. Jedno z nich dotyczyło księdza Jana Anioła z diecezji kieleckiej, który w filmie Sekielskich przyznaje się do wykorzystywania siedmioletniej Anny Misiewicz. 41-letnia dziś kobieta w styczniu 2019 r. o wykorzystywaniu przez Anioła powiadomiła kurię. W maju 2019 feministka Małgorzata Marenin złożyła zawiadomienie, że władze kurii nie przekazały tej informacji prokuraturze. Miesiąc później – jak pisała “Wyborcza” – Prokuratura Okręgowa w Kielcach odmówiła jednak wszczęcia śledztwa. Jej rzeczniczka tłumaczyła, że karalność czynów księdza Anioła przedawniła się 10 lat przed emisją filmu. W tej decyzji prokuratury nie ma niczego niewłaściwego. Zdaniem dr. hab. Mikołaja Małeckiego, karnisty z Uniwersytetu Jagiellońskiego, nie ma obowiązku zawiadamiać o przestępstwie, które się już przedawniło.  “Art. 240 k.k. mówi o karalnym popełnieniu czynu, a w przypadku przedawnienia karalność czynu ustaje. Jeśli do czynu seksualnego doszło bardzo dawno, i czyn się przedawnił, to z chwilą jego przedawnienia kończy się prawny obowiązek zawiadomienia o tym czynie przez osoby posiadające o nim wiedzę.  Ale nie wyklucza to oczywiście odpowiedzialności karnej za okres, w którym czyn się jeszcze nie przedawnił – osoba, która miała o nim wiedzę, dopuszczała się wówczas karalnego zaniechania i może być za to karana”  – mówi OKO.press dr hab. Małecki. O odpowiedzialności karnej nie może być też mowy, kiedy ktoś ukrywał wiedzę o przestępstwie seksualnym, ale wyszła ona na jaw przed nowelizacją art. 240 kk z 2017 roku. “Wówczas niezawiadamiający nie jest karany – zatajał informacje w czasie, gdy nie było to karalne” – tłumaczy OKO.press Małecki. Problematyczna jest za to sytuacja, w której ktoś dowiedział się o przestępstwie przed 2017 i zatajał to po nowelizacji kodeksu karnego, kiedy karalność nie było przedawniona, a prokuratura nic o przestępstwie nie wiedziała. Co ciekawe, tę sytuację różnie interpretują nawet sami biskupi. W 2018 roku, zawiadomienie do prokuratury złożyła kuria opolska. Dotyczyło sprawy sprzed sześciu lat, kiedy matka nastoletniego Dariusza Kołodzieja doniosła abp. Andrzejowi Czai, że ks. Mariusz K. zmusił do masturbacji jej syna. Biskup odradzał jej wtedy powiadamianie organów ścigania, ale po nowelizacji kodeksu karnego uznał, że ma obowiązek zgłosić im sprawę. Ksiądz w 2015 roku został wydalony z kapłaństwa, a w 2019 skazany na 2,5 roku więzienia. Odmienną interpretację art. 240 kk przyjął biskup Edward Janiak, antybohater drugiego filmu Sekielskich “Zabawa w chowanego”. W zamieszczonym w nim nagraniu widzimy, jak Janiak opędza się od rodziców chłopaka wykorzystanego seksualnie przez księdza. Przekonuje ich, że nie może przyjąć zgłoszenia wszczynającego postępowanie kanoniczne od osoby trzeciej (co nie jest prawdą) i żegna się z nimi słowami „Lepiej nie mogłem was potraktować”.  Do spotkania doszło w 2016 roku. Prokuratura wszczęła śledztwo w tej sprawie w grudniu 2018 po zawiadomieniu pokrzywdzonych. Biskup Janiak nie zawiadamiał więc prokuratury o zgłoszonym mu przestępstwie przez półtora roku po nowelizacji artykułu 240.  W oświadczeniu wydanym po premierze filmu Sekielskich biskup wyprzedzająco bronił się przed tym zarzutem, pisząc: “należy podkreślić, że miało to miejsce w 2016 roku, kiedy obowiązywały inne uregulowania prawne”. Janiak najprawdopodobniej chciał powiedzieć, że skoro o przestępstwie księdza dowiedział się przed nowelizacją kodeksu karnego, to nie może odpowiadać za karalne niezawiadomienie.  Zdaniem dr. hab. Małeckiego to błędna wykładnia artykułu 240 kk. “Nie ma najmniejszego znaczenia, że czyn został popełniony przed czy po zmianie prawa, nie ma znaczenia też, kiedy ktoś się o nim dowiedział. Istotne jest tylko to, że po znowelizowaniu art. 240 kk ktoś nadal ma wiedzę o popełnionym czynie i nie ujawnia jej. Nie ma też tutaj zastosowania zasada, że prawo nie działa wstecz, bo przecież ktoś ukrywający wiedzę o czynie pedofilskim, dalej ma tę wiedzę i ukrywa ją aktualnie. Więc prawo działa aktualnie, odnosi się do aktualnego zaniechania tej osoby. W takiej sytuacji brak niezwłocznego zawiadomienia o czynie staje się przestępstwem”  – mówi OKO.press Małecki. Nie przesądzamy, czy w tym przypadku bp Janiak był winny karalnego niezawiadomienia. Prokuratura Rejonowa w Pleszewie uznała, że nie jest. Po zawiadomieniu Joanny Scheuring-Wielgus odmówiła wszczęcia śledztwa, stwierdzając “brak znamion czynu zabronionego”.  Pamiętacie biskupa Janiaka z filmu braci Sekielskich? To ten, którego Watykan odsunął niedawno od kierowania diecezją kaliską i który ukrywał pedofilów. Prokuratura uznała, że pomimo ukrywania przez biskupa pedofilów nie ma czego badać🤦‍♀️👎#ProkuraturaChroniPedofilówwSutannachpic.twitter.com/w5gPwC83vM — J. Scheuring-Wielgus (@JoankaSW) August 4, 2020  Z decyzji prokuratury nie dowiadujemy się, których znamion przestępstwa jej zdaniem zabrakło. Za to interpretację biskupa Janiaka otwarcie przyjęła Prokuratura Okręgowa w Krakowie.  Po dokumencie TVN24 “Don Stanislao” w 2020 roku europoseł Wiosny Łukasz Kohut zawiadomił prokuraturę, że kard. Stanisław Dziwisz nic nie zrobił z listem z 2012 roku, z którego dowiedział się o kilku przypadkach wykorzystywania seksualnego nieletnich przez księży archidiecezji krakowskiej. List wręczył mu osobiście ks. Tadeusz Isakowicz-Zaleski.  Jak podało RMF FM, uzasadniając odmowę wszczęcia śledztwa prokuratura stwierdziła, że Dziwisz “nie popełnił przestępstwa, ponieważ w latach 2006-2012, kiedy miał dowiedzieć się o ewentualnych czynach zarzucanych księżom, nie było obowiązku zawiadamiania policji lub prokuratury o tego typu przestępstwach”. Na decyzję krakowskiej prokuratury Łukasz Kohut złożył zażalenie do sądu. Jeśli sąd uzna, że europoseł ma prawo do zażalenia (prokurator je kwestionuje), może to być przełomowy wyrok. Przed zarzutem karalnego niezawiadomienia organów ścigania najtrudniej wybronić się będzie łowickiemu biskupowi Andrzejowi Dziubie. Jak ujawniliśmy w OKO.press, od 2011 roku kuria łowicka prowadziła postępowania kanoniczne w sprawie księży Piotra S. i Jarosława W. oskarżanych o wykorzystywanie seksualne nastolatków, którzy nie ukończyli 15 lat. Wszczęcie postępowania kanonicznego oznacza, że biskupi sąd uznał oskarżenia za co najmniej prawdopodobne.  Biskup Dziuba nie powiadomił jednak o tych oskarżeniach prokuratury. Wszczęło ona śledztwo dopiero po zawiadomieniu jednego z pokrzywdzonych w 2019 roku. Dwa lata po wejściu w życie nowelizacji kodeksu karnego. Co więcej, we wrześniu 2017 prokuratura poinformowała kurię, że przyjęła zawiadomienie, według którego m.in. ks. Jarosław W. oglądał filmy pornograficzne z ministrantami. Śledztwo nie zostało wszczęte z powodu przedawnienia. Śledczy zalecili jednak biskupowi Dziubie przeprowadzenie wewnątrzkościelnego dochodzenia. Pouczyli go też p prawnym obowiązku zawiadamiania o przestępstwach seksualnych wobec małoletnich. 9 września 2020 Biskup Dziuba został więc wprost poinformowany, że ks. Jarosław W. może być niebezpieczny i że o przestępstwach seksualnych podwładnych mu księży musi zawiadamiać prokuraturę pod groźbą więzienia. Tymczasem Dziuba nie tylko nie wszczął dochodzenia w sprawie księdza W., ale na dodatek mianował go proboszczem oraz katechetą w szkole podstawowej.  Śledztwo w tej sprawie jest w toku. Równolegle postępowanie w sprawie tuszowania przestępstw seksualnych przez bp. Dziubę prowadzi Watykan. Kościół, Andrzej Dziuba, Tomasz Sekielski, Joanna Scheuring-Wielgus, pedofilia w Kościele
Kogo wybierze opozycja? Ikonowicz, Hall, Staroń i Stępień na liście kandydatów na RPO^Agata Szczęśniak^27 lutego 2021^https://oko.press/opozycja-w-poszukiwaniu-kandydata-na-rpo/^Czy Piotr Ikonowicz zostanie RPO? "Jeśli nie uda się znaleźć wspólnego kandydata, Ikonowicz jest do rozważenia jako kandydat Lewicy" - słyszymy. Na razie trwają poszukiwania osoby łączącej opozycję i część obozu władzy. Na liście nazwisk m.in. Aleksander Hall, Jerzy Stępień i Lidia Staroń „Nie uzgodniliśmy jeszcze kandydata – ani w klubie Lewicy, ani między całą opozycją. Piotr Ikonowicz to jedno z nazwisk, które się pojawia, ale jest ich wiele” – mówi OKO.press wicemarszałkini Senatu Gabriela Morawska-Stanecka. W piątek media obiegła wieść, że Lewica poprze Piotra Ikonowicza jako kandydata na urząd Rzecznika Praw Obywatelskich. „Z lewicowego punktu widzenia to dobra kandydatura, ale nie wiadomo, czy znajdzie akceptację całej opozycji. A w tej chwili priorytetem jest znalezienie wspólnego kandydata” – komentuje dla OKO.press szef klubu parlamentarnego Lewicy Krzysztof Gawkowski. „Ikonowicz jest jedną z osób, które braliśmy pod uwagę” – dodaje Krzysztof Śmiszek z Lewicy. Ikonowicza poparły młodzieżówki partii tworzących klub parlamentarny Lewicy: Razem, Wiosny i SLD. Piotr Ikonowicz od lat działa na rzecz osób biednych, zwłaszcza wyrzucanych na bruk. Miesiąc temu, 29 stycznia, Adam Bodnar odznaczył jego i Agatę Nosal-Ikonowicz „Za Zasługi dla Ochrony Praw Człowieka” – w uznaniu zaangażowania w pomocy dla „najbiedniejszych, eksmitowanych, bezdomnych”. Ikonowicz należał do NSZZ „Solidarność”. Dwukrotnie był posłem (z list SLD). W mediach społecznościowych wsparcie dla tej kandydatury wyrazili między innymi posłowie Maciej Konieczny i Marcelina Zawisza. Posłanka Razem napisała: „Potrzebujemy Rzecznika Praw Obywatelskich, który będzie bezkompromisowy. Który stanie po stronie wykluczonych, ofiar reprywatyzacji, eksmitowanych, bezdomnych, kobiet. Który będzie walczył o sprawiedliwość społeczną. Taką osobą jest Piotr Ikonowicz. Chciałabym, żeby został RPO”. Czy Ikonowicz jest zatem oficjalnym kandydat partii Razem? „Nie. Musi się wypowiedzieć Rada Krajowa” – odpowiada Magdalena Biejat. Kandydatów na RPO zgłasza grupa 35 posłów. Razem ma ich sześciu. Czy Ikonowicz znalazłby poparcie innych sił opozycyjnych? „Rozmawiajmy o poważnych osobach” – odpowiada OKO.press ważny polityk Platformy Obywatelskiej. A może to szansa na znalezienie kandydata, którego poprze PiS? „Bardzo jestem ciekaw, jak w tej sprawie zagłosowaliby tacy posłowie PiS, którzy twierdzą, że są socjalni i społeczni” – zastanawiał się w Polsacie Adrian Zandberg. „Ja nie muszę ich do siebie przekonywać” – odpowiedział Ikonowicz na pytanie Roberta Mazurka w RMF FM, jak przekona do siebie posłów PiS. „Oni mnie cenią, natomiast oczywiście zapytają Jarosława Kaczyńskiego”. W 2016 roku Jarosław Kaczyński odpowiedział na list otwarty Ikonowicza, w którym ten bronił Adama Bodnara. „PiS go nie poprze” – uważa jeden z naszych rozmówców z Lewicy. „Z jego przeszłością polityczną, historią, doświadczeniami – nie ma szans”. Ikonowicz mówi o sobie: „socjalista”. Polityk Lewicy: „Nie chodzi o to, żeby pięknie przegrać, tylko żeby wygrać, znaleźć takiego kandydata, który obsadzi urząd”. „Szukamy wspólnego kandydata opozycji, ale jeśli się nie uda, to Ikonowicz jest do rozważenia jako kandydat Lewicy” – mówi nam polityk z kierownictwa koalicji. Oprócz Ikonowicza na giełdzie nazwisk Lewicy pojawiły się między innymi: prof. Monika Płatek i prof. Eleonora Zielińska. W Platformie Obywatelskiej słyszymy, że jeśli wspólnego kandydata nie będzie, postawią na kogoś ze środowiska Wolnych Sądów. Na razie jednak trwa poszukiwanie osoby, która połączy wszystkich na opozycji – od Zandberga po Kosiniaka-Kamysza. I Jarosława Gowina na dodatek. „Mamy dwa założenia: dopiec Kaczyńskiemu i obsadzić urząd” – streszcza strategię opozycji jeden z polityków. RPO to ostatnia ostoja niezależności w systemie władzy stworzonym przez PiS. „Ostatnia instytucja, która może krzyczeć” – stwierdza polityk opozycji. Morawska-Stanecka: „Chcemy wystawić kandydata, którego poprzemy nie tylko my”. Kto jeszcze? Część obozu władzy, na przykład Porozumienie. Do tej pory opozycja popierała Zuzannę Rudzińską-Bluszcz, zgłoszoną przez organizacje społeczne prawniczkę z Biura RPO. Ta jednak ogłosiła 23 lutego 2021, że nie będzie więcej kandydować: „Nie chcę brać udziału w teatrze, jaki się urządza z wyboru jednego z najważniejszych urzędników w państwie” – napisała. 17 września 2020 Według art. 2 Ustawy o RPO: „Rzecznikiem może być obywatel polski wyróżniający się wiedzą prawniczą, doświadczeniem zawodowym oraz wysokim autorytetem ze względu na swe walory moralne i wrażliwość społeczną”. „To powinien być ktoś znany ze swojej niezależności i nieugiętości, jeśli chodzi o prawa człowieka” – wyjaśnia założenia opozycyjnych poszukiwań Morawska-Stanecka. „Jest wiele osób, które pełniły ważne funkcje w państwie, były np. sędziami TK. Sama byłabym skłonna zgodzić się na kogoś o rysie konserwatywnym. Pozytywnie oceniam Andrzeja Zolla czy Ewę Lipowicz, a żadne z nich nie ma zbliżonych do mnie poglądów”. Od kilku osób słyszymy, że chodzi o kogoś z „solidarnościowym rodowodem”. Aleksander Hall – tę kandydaturę zaproponował PSL. To dawny opozycjonista, uczestnik strajku w Stoczni Gdańskiej i obrad okrągłego stołu. W rządzie Tadeusza Mazowieckiego był ministrem ds. współpracy z organizacjami politycznymi i stowarzyszeniami. Był posłem Unii Demokratycznej i AWS. Ostatni raz kandydował do Sejmu z listy PO – nie dostał się. Ostatnio współpracuje z PSL-em, wspierał kampanię Władysława Kosiniaka-Kamysza na prezydenta. „To świetny człowiek” – mówi OKO.press Piotr Zgorzelski z PSL. „Ma piękną kartę niepodległościową, reprezentuje europejską chadecję, nie popada w skrajności”. Polityk Lewicy: „To są trudne dylematy moralne. Hall mówi straszne rzeczy o aborcji, ale na pewno byłby praworządny”. Hall jest przeciwnikiem liberalizacji ustawy aborcyjnej. Pisał niedawno w „Rzeczpospolitej”: „Stanowisko liderów PO mnie martwi”. 18 lutego 2021 Jerzy Stępień – był członkiem założycielem „Solidarności”, brał udział w obradach okrągłego stołu. Był najpierw sędzią, a później prezesem Trybunału Konstytucyjnego. W rządzie Jerzego Buzka był wiceministrem spraw wewnętrznych. Szefował też Instytutowi Lecha Wałęsy. „Jeden z trzech ojców samorządu terytorialnego” – podkreśla Piotr Zgorzelski. „Entuzjazmu nie ma, ale jest brany pod uwagę” – mówi jeden z polityków opozycji. Wojciech Hermeliński – był sędzią Trybunału Konstytucyjnego od 2006 do 2015 roku, a później szefem Państwowej Komisji Wyborczej (do 2019 roku). „Byłby to bardzo dobry kandydat. Ale PiS się na niego nie zgodzi. On PiS-owi się nie kłaniał” – mówi nam polityk Lewicy. W niektórych naszych rozmowach pojawiają się też nazwiska byłej premier Hanny Suchockiej czy Jana Rokity, którego zaproponował prezydent Andrzej Duda. Słyszymy, że niektóre z tych osób już odmówiły: „Nikt nie chce być przejechany walcem PiS” – ocenia Gabriela Morawska-Stanecka. Od wielu miesięcy w gronie kandydatów pojawia się nazwisko Lidii Staroń. To niezależna senatorka. Kiedyś należała do Platformy Obywatelskiej, wystąpiła jednak z partii, gdy nie dostała miejsca na liście w wyborach do Sejmu (2015). Założyła wtedy własny komitet, wystartowała do Senatu i pokonała kandydata PO. W 2019 roku zdobyła rekordowe – jak na osobę bez poparcia żadnej partii – 106 035 głosów. Wyprzedziła kandydata KO Jarosława Słomę (44 589). Jest znana przede wszystkim z obrony lokatorów, batalii z komornikami. Często gości w interwencyjnych programach Polsatu i TVP. Sprzeciwia się prawu do aborcji. W senackiej dyskusji nad wetem polskiego rządu wobec unijnego mechanizmu praworządności mówiła: „Chodzi o to, aby pod hasłem demokracji czy równości nie były nam narzucane z zewnątrz obce wzorce kulturowe, np. prawo do aborcji na życzenie, prawo do adopcji dzieci przez pary homoseksualne, liczba uchodźców czy inne”. Ostatnio jako potencjalną kandydatkę „ponad podziałami” wymienił Staroń poseł Porozumienia Michał Wypij. Przychylny ma być Jarosław Gowin. Niektórzy nasi rozmówcy są sceptyczni: „Od pół roku nie przyjechała do Senatu”. Jednak to właśnie Staroń przygotowała projekt wydłużający termin składania skargi nadzwyczajnej z trzech do pięciu lat. To „ostatnia deska ratunku dla podsądnych, którzy czują się skrzywdzeni niesprawiedliwymi wyrokami” – argumentowała. Senat przyjął nowelizację 19 lutego 2021. „Była bardzo skuteczna w tej sprawie. W ciągu dwóch dni doprowadziła do uchwalenia nowelizacji” – opowiada z uznaniem Gabriela Morawska-Stanecka. Czy ona sama poparłaby Staroń? „Ideowo jest mi daleka. Jeśli ktoś ją zgłosi, to raczej obóz PiS”. „Staroń? Nie” – ucina ważny polityk opozycji. Po chwili jednak dodaje: „Gdyby PiS na nią postawił, zaczęłaby się interesująca gra”. „Nie byłoby źle” – ocenia polityk Lewicy. „Staroń jest konserwatywna, ale ma doświadczenie w kwestiach socjalnych, walczyła z mafiami spółdzielczymi. W rękawiczkach bym na nią zagłosował”. Dlaczego więc obóz władzy wciąż jej nie poparł? „Nie są jej pewni” – spekuluje polityk opozycji. „Wawrzyka nie poparła, tylko wstrzymała się od głosu. Poza tym gdyby została wybrana, zwolni się mandat w Olsztynie. Wybory uzupełniające pewnie wygra kandydat Koalicji Obywatelskiej. I opozycja zwiększy przewagę w Senacie”. Z tą kandydaturą może być też kłopot – formalny. Ustawa mówi, że Rzecznikiem zostaje osoba „wyróżniająca się wiedzą prawniczą”. Staroń prawnikiem nie jest. Zresztą, nie jest nim też Aleksander Hall (jest historykiem, doktorem habilitowanym). Kiedy jednak pytamy o kandydatów opozycji na RPO, pierwszą reakcją jest często zdziwienie: „A pani znowu o tym!” „Rozmowy się nie toczą, zamarły” – tłumaczy OKO.press polityk zaangażowany w sprawę wyboru RPO. „To jest temat dziesiątego rzędu na opozycji” – mówił nam kilka dni temu jeden z czołowych polityków, a inny dziś potwierdza: „W tej sprawie nie dzieje się nic”. Dlaczego? Opozycja jest zakładnikiem decyzji PiS-u. „Czekamy, aż marszałek Elżbieta Witek ogłosi termin zgłaszania kandydatów. Dopóki tego nie zrobi, nie wiadomo, czy spalać jakieś kandydatury”. Dlaczego nie ma terminu wyboru RPO? Morawska-Stanecka: „W tej chwili to chyba nie jest dla nich priorytet. PiS zajmuje się sobą”. Jednak są możliwe inne odpowiedzi na te pytanie. O nich poniżej. Wybór kandydata zaproponowanego przez opozycję przy udziale Porozumienia, to pierwszy z możliwych scenariuszy. Inne? Wszystkie wiążą się z tym, co zrobi (lub nie) Trybunał Julii Przyłębskiej. Przypomnijmy. Tydzień po tym, jak skończyła się kadencja Adama Bodnara, Marek Ast i Przemysław Czarnek (wtedy jeszcze poseł, a nie minister) złożyli wniosek do Trybunału. Chcą wiedzieć, czy art. 3 ust. 6 ustawy o RPO jest zgodny z Konstytucją. Artykuł ten mówi, że dotychczasowy Rzecznik pełni funkcję do czasu powołania następcy. To na mocy tego artykułu Adam Bodnar pozostaje do dziś na stanowsku RPO. Drugi scenariusz: marszałek Elżbieta Witek nie ogłasza kolejnego terminu zgłaszania kandydatur, a TK po raz kolejny (i kolejny, i kolejny) przekłada rozprawę. Adam Bodnar jest nadal RPO – do wyborów lub do przesilenia politycznego. Taki wariant skazuje Biuro RPO na pracę w niepewności. Trzeci scenariusz: Trybunał Przyłębskiej decyduje, że art. 3 nie jest zgodny z Konstytucją – Bodnar przestaje być rzecznikiem. Jednak PiS nie wybiera następcy, lecz „pełniącego obowiązki”. W sejmowych kuluarach mówi się, że miałby nim zostać Piotr Wawrzyk. Czyli kandydat PiS, którego odrzucił Senat. Czwarty scenariusz: jak wyżej – TK stwierdza niezgodność art. 3 z Konstytucją, Bodnar odchodzi, jednak na jego miejsce nikt nie przychodzi. PiS nie wybiera „p.o”. Urząd funkcjonuje bez kierownictwa. Zostaje zmarginalizowany. Dlaczego PiS wciąż się nie zdecydował ani na scenariusz trzeci, ani na czwarty? Żeby rozwiązać tę zagadkę, trzeba sięgnąć do ustawy… o IPN. Prezes IPN jest bowiem wybierany w taki sam sposób jak RPO: najpierw musi przejść przez Sejm, a potem przez Senat. Taka sama jest też procedura po upływie kadencji: Tak brzmi art. 10 tej ustawy: 1. Prezesa Instytutu Pamięci powołuje i odwołuje Sejm Rzeczypospolitej Polskiej za zgodą Senatu, na wniosek Kolegium Instytutu Pamięci, które zgłasza kandydata spoza swego grona. 2. Kadencja Prezesa Instytutu Pamięci trwa 5 lat, licząc od dnia złożenia ślubowania. Po upływie kadencji pełni on obowiązki do czasu objęcia stanowiska przez nowego Prezesa Instytutu Pamięci. Co z tego wynika? Kadencja obecnego prezesa IPN Jarosława Szarka upływa 22 lipca 2021. Szukanie kandydata na nowego szefa Instytutu już się rozpoczęło, o czym pisze w OKO.press Estera Flieger. Ten kandydat też będzie musiał mieć poparcie Senatu, czyli opozycji. A zatem jeśli TK stwierdzi, że art. 3 ustawy o RPO jest niezgodny z Konstytucją, to art. 10 ustawy o IPN również nie jest zgodny. I Jarosław Szarek nie mógłby pozostawać prezesem. Jednak według ustaleń OKO.press PiS już nie chce Szarka. Po tym, jak powołał na stanowisko p.o. dyrektora wrocławskiego oddziału dr. Tomasza Greniucha – byłego lidera opolskich struktur ONR, obóz władzy raczej będzie chciał się go pozbyć. 22 lutego 2021 „Gdyby wybory w Stanach Zjednoczonych wygrał Donald Trump, rozstrzygnięcie TK w sprawie RPO już by było. Ale wygrał Biden, który powiedział, że będzie się przyglądał krajom, w których zagrożona jest praworządność. PiS ma problem. Funkcja ombudsmana cieszy się ogromnym szacunkiem na świecie” – mówi OKO.press Gabriela Morawska-Stanecka. Sprawa wybory Rzecznika Praw Obywatelskich ciągnie się od września. Kiedy skończyła się kadencja Adama Bodnara, Prawo i Sprawiedliwość nie zaproponowało nikogo, by go zastąpił. Swoją kandydatkę miały za to organizacje obywatelskie: Zuzanna Rudzińska-Bluszcz pracuje w Biurze RPO, gdzie zajmuje się tzw. postępowaniami strategicznymi. Jej kandydatura miała powtórzyć sposób wyboru Rzecznika w poprzedniej kadencji – Bodnar też był kandydatem organizacji społecznych, którego zaakceptowała sejmowa większość (wtedy PO-PSL). Jednak na Rudzińską-Bluszcz PiS nie chciał się zgodzić. Dwa razy nad jej kandydaturą głosował Sejm i dwa razy przepadała. Jednocześnie PiS nie wskazywał własnego kandydata. To się zmieniło w grudniu. PiS wystawił Piotra Wawrzyka – wiceministra spraw zagranicznych. Wawrzyk nie należy do pierwszoplanowych postaci obozu rządzącego. Próbował przekonywać, że będzie głosem obywateli, a nie władzy. Opozycja nie uwierzyła. Jego kandydatura przepadła w Senacie. 18 lutego 2021 Opozycja, Adam Bodnar, Rzecznik Praw Obywatelskich, Lidia Staroń Piotr Ikonowicz
Jourová: Komisja Europejska nie będzie się uchylać od obrony praworządności w państwach UE^Anna Wójcik^27 lutego 2021^https://oko.press/jourova-komisja-europejska-nie-bedzie-sie-uchylac/^"Komisja Europejska nie będzie uchylać się od bycia strażniczką traktatów i uruchamiania procedur przeciwko naruszeniu prawa UE w kontekście praworządności" - obiecała wiceprzewodnicząca Komisji Europejskiej Věra Jourová „Kumulacja negatywnych zjawisk w sądownictwie, mediach, społeczeństwie obywatelskim i edukacji może doprowadzić do sytuacji, że okaże się, iż państwo w UE znajdzie się poza poza zasadami demokracji, których przestrzegania oczekujemy” – oceniła wiceprzewodnicząca Komisji Europejskiej i komisarz ds. wartości i przejrzystości Věra Jourová. Jourová wypowiadała się w debacie o przyszłości demokracji w Unii Europejskiej, zorganizowanej 24 lutego 2021 przez Instytut Demokracji Uniwersytetu Środkowoeuropejskiego. Uczelnia ze względu na politykę Viktora Orbána została zmuszona do opuszczenia Budapesztu i przenosin kampusu do Wiednia. Wymowny był już sam temat dyskusji – w której wzięli ponadto udział francuski sekretarz ds. europejskich Clément Beaune, słowacki europoseł Michal Šimečka, dyrektor Instytutu Demokracji Uniwersytetu Środkowoeuropejskiego, prof. Dimitry Kochenov i prof. R. Daniel Kelemen z Uniwersytetu Rutgers. Uczestnicy debaty przyznali, że kilka lat temu nie do pomyślenia byłaby dyskusja, czy demokracja ma przyszłość w państwach UE i co zrobić, żeby Komisja Europejska skutecznie działa na rzecz ochrony demokracji wewnątrz Unii. Komisarz Jourová przyznała, że „demokracja jest dziś atakowana”, co prawda nie po raz pierwszy w historii, lecz „na wielu frontach, od skrajnej prawicy po skrajną lewicę, od wewnątrz i spoza UE”. Wskazała, że antydemokratyczne tendencje nasiliły się w kontekście transformacji cyfrowej i epidemii koronawirusa. Wiceprzewodnicząca Komisji Europejskiej odniosła się pośrednio do efektów zmian w sądownictwie forsowanych od 2015 roku przez rząd Zjednoczonej Prawicy w Polsce, w tym do decyzji sądów w innych państwach UE do zawieszenia (Niemcy) i niewykonywania (Holandia) Europejskiego Nakazu Aresztowania do Polski. 12 lutego 2021 „Wspólnym elementem ataku na demokrację jest erozja zaufania; zaufania, że w pokojowy sposób przekazujemy władzę, że jesteśmy równi wobec prawa, że władze muszą być rozliczane i że mają nam służyć a nie my im – mówię to jako obywatelka. Władze nie są po to, żeby represjonować obywateli i nadużywać konstytucyjnych uprawnień. Bez wzajemnego zaufania, Unia nie może funkcjonować. We wszystkich państwach UE musimy ufać, że wyrok wydany w jednym państwie UE jest wydany sprawiedliwie. Ale to zaufanie jest nadwyrężone i widzimy już tego konsekwencje. Sądy w państwach UE wahają się, czy wykonywać Europejski Nakaz Aresztowania do innych państw, bo nie ufają systemowi sądownictwa w innych państwach” – stwierdziła Jourová. Po czym zadeklarowała, że „musimy wspólnie działać przeciwko niedemokratycznym działaniom wewnątrz EU”. „Mam na myśli kwestię praworządności. Potwierdzam, że Komisja Europejska nie będzie uchylać się od bycia strażniczką traktatów i uruchamiania procedur przeciwko naruszeniu prawa UE w kontekście praworządności” – mówiła. Zastrzegała jednak, że nie wszystkie zmiany dotyczące praworządności mogą prowadzić Komisję do uruchomienia tej procedury. Jako sukces Komisji Europejskiej w zakresie ochrony praworządności w Unii wymieniła opublikowanie po raz pierwszy w 2020 roku raportu o stanie praworządności we wszystkich krajach UE – oczko w głowie komisarza ds. sprawiedliwości Didiera Reyndersa. Podkreśliła, że raporty mają charakter prewencyjny i mają ułatwić Komisji szybkie reagowanie na zagrożenia wartości unijnych w państwach członkowskich. Wskazała też na nowy instrument, jakim jest powiązanie funduszy unijnych z przestrzeganiem wartości traktatowych. 18 lutego 2021 Na pytanie, co i kto może zrobić, żeby przekonać Komisję Europejską do bardziej „agresywnego” działania i uruchamiania procedur przeciwko naruszeniom prawa unijnego w państwach UE, wiceprzewodnicząca Komisji Europejskiej odpowiedziała, że jeśli ktoś namawia ją do agresywnego działania, nie da się wciągnąć w taką grę. „Gramy według reguł, używając kart, które mamy w rękach. Jeśli widzimy, że sytuacja dojrzała i mamy prawne możliwości, działamy. Nie uważam, że robimy za mało. Kiedy widzimy jasną sytuację prawną, dojrzałą, uruchamiamy procedurę przeciwko naruszeniom prawa UE”. Poruszenie – i krytykę – wśród ekspertów zajmujących się kryzysem praworządności wewnątrz Unii wywołało stwierdzenie Jourovej, że Komisja Europejska musi działać zachowawczo, żeby zachować reputację: „Nie możemy ryzykować, że jako [Komisja] przegramy sprawy [przed Trybunałem Sprawiedliwości UE]. To też kwestia reputacji. Podkopałoby to naszą wiarygodność. Wygraliśmy wszystkie sprawy, które skierowaliśmy do Trybunału Sprawiedliwości UE w zakresie praworządności”. Dalej Jourová tłumaczyła się i broniła działań Komisji Europejskiej: „Oczywiście procedury trwają długo, musimy czekać na decyzje, coraz częściej wnioskujemy o zastosowanie środków tymczasowych. Planujemy nie agresywne, ale szybkie działania w kilku kwestiach. Ale musimy przestrzegać procedur i dawać państwom UE czas na odpowiedź”. 14 stycznia 2021 Uprzedzając krytykę interlokutorów, Jourová oceniła: „Wiem, że wiele osób krytykuje Komisję, za robienie »za mało, za słabo, zbyt późno«. Nie zgadzam się z tym. Robimy wszystko, co możliwe i w granicach prawa. Obawiam się, że [praworządność] to duży polityczny problem, który nie może zostać rozwiązany wyłącznie za pomocą środków prawnych. Dlatego dodajemy [nowe środki, takie jak] raporty o stanie praworządności w państwach Unii, które są środkiem prewencyjnym. Chciałabym widzieć postępy. Musimy działać dalej. Musimy być zdecydowani i precyzyjni, ale nie agresywni”. Dodała też, że istotna jest procedura politycznego dialogu między UE a państwami członkowskimi, prowadzona na mocy Artykuły 7 Traktatu o UE wobec Polski i Węgier, ponieważ „ważne, żeby państwa UE rozmawiały ze sobą”. „Komisja wie, jakie ma zadanie. Na podstawie raportów o stanie praworządności ma ocenić sytuację w państwach UE i podać mocne prawne argumenty. Musi wyraźnie wykazać związek między naruszeniami praworządności a ryzykiem związanym z wydatkowaniem unijnych funduszy. Od dwudziestu lat zajmuję się funduszami unijnymi. To daje mi teraz pewną przewagę, żeby wypracować wytyczne odnośnie stosowania [mechanizmu uzależnienia funduszy unijnych od przestrzegania wartości UE] zgodnie z prawem, co pozwoli przewidzieć zakres jego stosowania”. 21 lutego 2021 Wiceprzewodnicząca KE oceniła, że największe problemy z demokracją w Unii mają orbanowskie Węgry. „Najbardziej mnie martwi sytuacja na Węgrzech. Jeśli w ciele brakuje pewnych organów, nie może ono dobrze funkcjonować. We wszystkich państwach UE muszą istnieć dwie rzeczy: niezależne sądownictwo i absolutne gwarancje, że wybory są wolne i równe. Mówiąc o obawach co do wyborów, chciałabym podkreślić, że jestem całkowicie po stronie Węgrów. Chciałabym, żeby społeczeństwo węgierskie kwitło. Żeby Węgrzy wyszli z obecnego kryzysu i mieli szansę na bycie aktywnymi obywatelami, nie tylko raz na kilka lat, oddając głos w wyborach. W każdym kraju, w tym na Węgrzech, obywatele muszą mieć pewność, że ostatnie wybory nie były ostatnimi wolnymi i równymi wyborami. Dlatego przyglądamy się teraz sytuacji mediów i oceniamy praworządność w szerszym kontekście. Nie stosujemy »taktyki salami«, jedynie przyglądając się poszczególnym przepisom prawa na Węgrzech czy w Polsce. Patrzymy na szerszy obraz. Ponieważ kumulacja negatywnych zjawisk w sądownictwie, mediach, społeczeństwie obywatelskim i edukacji może doprowadzić do sytuacji, że okaże się, że państwo członkowskie jest poza zasadami demokracji, których przestrzegania oczekujemy w każdym państwie Unii” – podkreśliła wiceprzewodnicząca Komisji Europejskiej. W czasie wystąpienia kilkakrotnie pokazała emocje: „Czy to naprawdę tak wiele, że chcemy, aby w państwach UE, do których kierowane są pieniądze, funkcjonowało niezależne sądownictwo?” – zapytała retorycznie Jourová. Po czym z pewną goryczą dodała: „Praworządność jest kwestią, o którą powinni walczyć wszyscy w Unii. A nie tylko »samotny szeryf« w Komisji Europejskiej, jak mnie kiedyś nazwano”. Sądownictwo, Věra Jourová, Unia Europejska, Komisja Europejska, Trybunał Sprawiedliwości Unii Europejskiej, Węgry
Osoba religijna i polityk, czyli nowe polskie uprzedzenia. Więcej niechęci niż do Żyda czy geja^Piotr Pacewicz^26 lutego 2021^https://oko.press/osoba-religijna-polityk-czyli-nowe-polskie-uprzedzenia-wiecej-niecheci-niz-do-zyda-czy-geja/^Nie lesbijka, osoba trans, nie Rom czy Żyd, ale były pacjent psychiatryczny, senior, były polityk i osoba silnie religijna przodują na liście polskich uprzedzeń 2021 wg sondażu Ipsos dla OKO.press. Prof. Bilewicz: W badaniach politycy oceniani są czasem tak źle jak dresiarze Lutowy sondaż Ipsos dla OKO.press ujawnił zaskakujący stan uprzedzeń, czyli negatywnych, a nawet wrogich nastawień Polek i Polaków do wskazanych przez nas mniejszości. W pytaniu wysoko zawiesiliśmy poprzeczkę: „Proszę sobie wyobrazić, że pracuje Pan/i w dużym zespole i szefostwo przyprowadza osobę, której nikt z zespołu nie zna i która miałaby kierować zespołem. Proszę wskazać osoby, które mogłyby nie nadawać się do tej roli, nawet jeśli mają doświadczenie w kierowaniu dużym zespołem w Polsce”. Oto wyniki:     Można było wskazać dowolnie dużo z 11 opisanych przez nas grup albo wybrać odpowiedź, że „każda z tych osób by się nadawała”. Do klasycznej listy dyskryminowanych grup mniejszościowych dodaliśmy – jak widać – dwie nietypowe kategorie „byłego działacza partii politycznej” i „osobę silnie religijną”. I trafiliśmy – znalazły się na miejscach 3 i 4, za „osobą, która była w przeszłości leczona psychiatrycznie” (aż 48 proc. wskazań) i „osobą w wieku 72 lata” (40 proc.). „Byłego polityka” nie chciałoby za szefa 27 proc., a osoby mocno religijnej – 25 proc. i te „nowe uprzedzenia” remisowały z silnym w Polsce nastawieniem antyarabskim, wyprzedzając postawy homofobiczne, antyromskie, nie mówiąc o słabszym antysemityzmie czy małych uprzedzeniach wobec osób z niepełnosprawnością. Okazuje się, że życie publiczne w Polsce (a być może nie tylko w Polsce) wykreowało nowe negatywne stereotypy, silniejsze niż wiele tradycyjnych. Osoby badane wybierały średnio prawie trzy (2,7) kategorie. Więcej uprzedzeń wystąpiło wśród ludzi starszych, mniej wykształconych, ze wsi i mniejszych miejscowości a także kobiet (poza młodszymi – do 40 lat). Najwięcej niechęci wyrażały osoby o prawicowych poglądach i zwolennicy PiS (o tym – dalej). Kategoria osób z przeszłością psychiatryczną jest najsilniej dyskryminowana. „Polska nie jest tu wyjątkiem” – mówi OKO.press prof. Michał Bilewicz, wybitny znawca problemu dyskryminacji, wieloletni szef Centrum Badań nad Uprzedzeniami UW, znany też z badań mowy nienawiści. „Dobrze pokazuje to eksperyment prof. Rolanda Imhoffa z Uniwersytetu w Moguncji na grupie ponad dwóch tysięcy Niemców. Przedstawił on dwóm grupom badanych opis człowieka zmagającego się z typowymi symptomami schizofrenii. Jednej grupie dodał informację, że ta osoba ma diagnozę schizofrenii i wtedy badani od razu zakładali, że jest agresywna, nie można jej ufać, należy się jej obawiać w codziennych kontaktach. Badani, którzy czytali wyłącznie o objawach w znacznie mniejszym stopniu stygmatyzowali tego człowieka” – opowiada Bilewicz. Jego zdaniem, podobnie wygląda to w badaniu OKO.press – etykietka osoby chorej psychicznie powoduje, że badani nie chcieliby widzieć takiego człowieka jako swojego przełożonego. „Jest to głęboko dyskryminujące, bo przecież wiele osób chorych psychicznie żyje wśród nas i doskonale funkcjonuje zawodowo w okresach remisji choroby”. Sondaż wskazuje, że Joe Biden, który w listopadzie 2020 skończył 78 lat, nie miałby w Polsce szans na karierę – aż 40 proc. uznało, że 72-letnia osoba nie nadaje się na ich szefa czy szefową. Co ciekawe, największy odsetek odrzucenia wystąpił wśród najstarszych badanych (60 lat i więcej) – 48 proc. Może to oznaczać, że osoby starsze oceniały, że dla nich samych byłoby to zbyt trudne zadanie. Niekoniecznie mamy tu zatem do czynienia z ejdżyzmem [ang. ageism, od age – wiek], czyli ogólną postawą odrzucenia starszych osób, traktowania ich jako niepotrzebnych, w połączeniu z negatywnym stereotypem, że są nieciekawi, roszczeniowi, kłopotliwi czy głupi. Mówiąc kolokwialnie, możemy lubić naszych seniorów, troszczyć się o nich czy nawet radzić w ważnych sprawach, ale uważamy, że do wymagającej pracy się już nie nadają. Sondaż wskazuje na uprzedzenia ograniczone do sfery zawodowej. Nie zmienia to faktu, że dla wielu ludzi w seniorskim wieku może takie uprzedzenie może być krzywdzące. 9 maja 2020 Jak mówi Bilewicz, wyniki sondażu OKO.press „przypominają badania stereotypów Mikołaja Winiewskiego [współpracownika Bilewicza] sprzed ponad dekady, które pokazało, że spośród grup społecznych to politycy oceniani są najbardziej negatywnie”. W badaniach uprzedzeń Marcina Bukowskiego i Mikołaja Winiewskiego osoby badane oceniały 24 grupy społeczne pod względem ich kompetencji oraz ciepła, bliskości, jaką z nimi odczuwają. Jak widać na poniższym wykresie, politycy znaleźli się w lewym dolnym rogu, z najniższymi ocenami w obu wymiarach. Sąsiadują z Cyganami, dresiarzami, narkomanami, więźniami i bezdomnymi. Zgodnie z modelem oznacza to tendencję do wykluczania i ignorowania oraz odczuwanie pogardy.  Bilewicz zwraca uwagę na fatalne skutki takiego stereotypu, bo oznacza on zaniżanie oczekiwań wobec polityków, nawet tych, których popieramy. Powstaje błędne koło: skoro mało oczekujemy, politycy nie muszą się nadmiernie starać, co jeszcze obniża prestiż tego zawodu i osoby bardziej etyczne czy ambitne wybierają inne kariery. W sondażu OKO.press szczególnie źle oceniali polityków ludzie mniej wykształceni: jako swoich szefów wykluczyło ich 39 proc. osób z wykształceniem podstawowym i „tylko” 23 proc. z wyższym. Uderzające, że największy odsetek odrzucania polityków (po 31 proc.) wystąpił w elektoratach PiS i KO, czyli dwóch największych od 17 lat polskich partii. Szczególnie zwraca uwagę, że elektorat Kaczyńskiego nie ma większych złudzeń na temat swoich liderów, którzy rządzą Polską już drugą kadencję. Jak mówi Bilewicz, „sondaż wskazuje na najsilniejsze uprzedzenia do Arabów, dalej – osób LGBT i Romów [zapewne użycie stosowanej w innych badaniach nazwy »Cygan« dałoby jeszcze gorszy wynik – red.]. Żyd czy Żydówka byli wybierani rzadziej, a postawy wobec obywatela amerykańskiego są raczej pozytywne”. „Taką hierarchię niechęci widzimy w badaniach od mniej więcej 2015 roku, kiedy to w kampanii wyborczej wykorzystywano retorykę antyuchodźczą i islamofobiczną. Wtedy to właśnie Arabowie »wskoczyli« na pierwsze miejsce w rankingach uprzedzeń” – mówi Bilewicz. Zwraca też uwagę, że podobnie rzecz ma się z osobami LGBT – tutaj niechęć jest pokłosiem politycznie rozbudzanej homofobii. Ale dodajmy, że jest i dobra wiadomość. Uprzedzenia młodszych są słabsze niż starszych, tradycyjna niechęć do „innych” odchodzi w przeszłość wraz ze kolejnymi pokoleniami. Oczywiście teoretycznie możliwe jest, że nie ma tu zmiany pokoleniowej, a tylko narastanie uprzedzeń wraz z wiekiem i obecni 20-latkowie za 40 lat będą równie pełni niechęci do Arabów, Żydów czy lesbijek, jak dziś pokolenie ich dziadków. Wydaje się jednak, że mamy raczej do czynienia ze wzrostem tolerancji i otwartości w wyniku głębokich zmian kulturowych, które silniej oddziałują na młodsze Polki i Polaków. Poniższy wykres pokazuje, że skokowy wzrost „starych uprzedzeń” (antyarabskich, antyromskich, antysemickich czy homofobicznych) następuje w najstarszej grupie badanych 60 plus, czyli wśród ludzi urodzonych w 1960 roku lub wcześniej, których młodość i wczesna dorosłość przypadła na czasy PRL. Poziom „starych uprzedzeń” jest w najstarszej grupie półtora do dwóch razy wyższy niż wśród młodszych badanych. Dotyczy to także odrzucania młodej kobiety (w wieku 25 lat) w roli szefowej. Wykluczyło ją 29 proc. osób 60 plus, a wśród dwudziestolatków – tylko 16 proc. Kolejny wykres pokazuje, że uprzedzenia w elektoracie PiS są wyjątkowo duże (średnio wskazywano 3,5 kategorii). Oczywiście w dużej mierze postawy wyborców Kaczyńskiego „tłumaczą się” wysokim udziałem w tej grupie osób starszych i mniej wykształconych, a także nadreprezentacją mieszkańców wsi, ale są tu charakterystyczne przesunięcia. Szczególnie wysoki jest wśród wyborców PiS poziom odrzucenia lesbijki, geja czy osoby trans (aż 42 proc. wskazań), za to wyjątkowo niskie odrzucenie „osoby silnie religijnej” (15 proc.). Wydaje się, że to może być skutek propagandy czy ideologii PiS, która używała w kampaniach wyborczych (także prezydenta Dudy) homofobii i podsycania lęku przed „ideologią LGBT”. Jarosław Kaczyński rzucił w marcu 2019 haniebne hasło „Wara od naszych dzieci”. Z drugiej strony lider PiS podkreśla i wpisuje do programu partii na wybory w 2015 i 2019 roku, radykalne stwierdzenie, że społeczna nauka Kościoła jest źródłem partyjnego programu. A nawet więcej – „poza nią w Polsce możliwy jest tylko nihilizm”. 9 września 2019 Charakterystyczne, że elektoraty opozycji są znacznie mniej podatne na tradycyjne uprzedzenia, które wyraźnie ustępują nowym. Poza byłym politykiem najczęściej odrzucają osobę silnie religijną (elektorat KO – 34 proc. wskazań i Hołowni – 32 proc., nawet więcej niż Lewicy – 28 proc.). Wyborcy Konfederacji są akurat tutaj bliscy PiS: tylko 17 proc. wskazań. W innych kategoriach są w połowie drogi między opozycją demokratyczną a PiS, nie ulegając np. homofobicznej retoryce swoich liderów, może dlatego, że to elektorat zdecydowanie młody. Polityczny rozkład uprzedzeń oddaje podstawowy dziś w Polsce spór kulturowy między zamkniętym, tradycyjnym i ortodoksyjnie katolickim społeczeństwem mniejszych miejscowości i wyraźnie starszych osób a zmodernizowanym światem ludzi młodszych i z większych miast. Ci pierwsi żywią się tradycyjnymi urazami i uprzedzeniami wobec „innych” niż „my Polacy”, ci drudzy chcą ograniczenia roli Kościoła i są bardziej otwarci na płynące z Zachodu trendy. Na koniec przestroga naukowca, którą cytujemy z pokorą. Prof. Bielewicz: „Interpretując wyniki tego badania przestrzegałbym przed daleko idącymi wnioskami. Pamiętajmy, że zadano tu tylko jedno pytanie dotyczące jednej konkretnej relacji z przedstawicielami grup. Deklarowana niechęć może często wynikać z doświadczeń w relacjach zawodowych. Obawy, czy osoba silnie religijna, starsza bądź zaangażowana politycznie mogłaby być dobrym przełożonym wynikają z konkretnych doświadczeń w tym akurat typie relacji. Badani mogą obawiać się, że osoba religijna czy zaangażowana politycznie mogłaby stosować niemerytoryczne kryteria w ocenie podwładnych. Jednocześnie mogliby uważać, że osoby religijne są solidniejsze i bardziej sumiennie wykonują swoje obowiązki, albo też osobę starszą chętnie widzieliby jako swojego sąsiada czy nauczyciela”. Innymi słowy, mamy tu do czynienia z uprzedzeniami specyficznymi i odrzucanie danej grupy w innych relacjach społecznych wcale nie musi wystąpić. Z drugiej strony, jest dość prawdopodobne, że postaci byłego polityka i osoby silnie religijnej towarzyszą w dzisiejszej Polsce stereotypy rozbudowane na tyle, że niechęć czy podejrzliwość mogą się generalizować na różne relacje. Takie rzeczy można i należy badać w dużych projektach naukowych. Prof. Bilewicz: „W badaniach uprzedzeń zwykle zadajemy wiele pytań, dotyczących różnego typu relacji z daną grupą – by zrozumieć jaki jest faktyczny do niej stosunek, a nie tylko akceptacja w jednej konkretnej sytuacji. Pamiętajmy zresztą, że zwykle nie dowiadujemy się o przekonaniach religijnych czy poglądach naszych przełożonych – apolityczność i neutralność światopoglądowa w miejscu pracy zmniejsza prawdopodobieństwo dyskryminacji”. 25 stycznia 2019 22 października 2019 Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Propaganda, Niepełnosprawność, Nacjonalizm, Kościół, Kobiety, LGBT+, Jarosław Kaczyński, Szymon Hołownia, Koalicja Obywatelska, Prawo i Sprawiedliwość, Sojusz Lewicy Demokratycznej, Polska 2050, Centrum Badań na Uprzedzeniami dyskryminacja sondaż OKO.press
Padre Kaczyński dyscyplinuje niesforną dzieciarnię od Ziobry i Gowina. Dekodujemy wywiad prezesa^Michał Danielewski^26 lutego 2021^https://oko.press/padre-kaczynski-dyscyplinuje-niesforna-dzieciarnie/^Jarosław Kaczyński w rozmowie z PAP łaja koalicyjnych partnerów. Zwraca się do nich przy tym jak do mało rozgarniętych dzieci - za pomocą bajkowych metafor, gróźb i ostrzeżeń. Czy Morawiecki jest jak Giewont, a Ziobro jak Łysica? Rozszyfrowujemy Jeśli prezes PiS Jarosław Kaczyński daje wywiad Polskiej Agencji Prasowej, to znaczy, że coś się dzieje. W rozmowach z PAP prezes zwykł podawać obowiązującą w obozie władzy interpretację bieżących wydarzeń (np. że możliwe jest głosowanie w pandemii), zapowiadać kluczowe ruchy (np. kompromis ws. budżetu UE), albo wskazywać swoich faworytów do sukcesji (jak Mateusza Morawieckiego po wyborach prezydenckich). Tym razem cały wywiad dla Polskiej Agencji Prasowej poświęcony jest batożeniu koalicjantów PiS – Solidarnej Polski i Porozumienia. Choć, jak to u Kaczyńskiego zazwyczaj bywa, nazwa obu ugrupowań w rozmowie nie pada, wszystko odbywa się w sferze metafor, niedopowiedzeń oraz insynuacji. To chyba pierwszy taki wywiad prezesa PiS, który niemal w całości poświęcony jest narzekaniu na partnerów Prawa i Sprawiedliwości w obozie Zjednoczonej Prawicy. Poza rytualnymi oskarżeniami opozycji o prowadzenie wojny domowej, Kaczyński resztę rozmowy poświęca na przytyki, groźby i polityczne szantaże wobec Solidarnej Polski Zbigniewa Ziobry i Porozumienia Jarosława Gowina. Zarzuty? Zrekapitulujmy. Co tak zirytowało prezesa Kaczyńskiego? Zapewne katalizatorem były wydarzenia z czwartku 25 lutego, kiedy Solidarna Polska zagłosowała wraz z opozycją za tym, by wicepremier Piotra Glińskiego udzielił Sejmowi informacji w sprawie wydawania pieniędzy z Funduszu Wsparcia Kultury. Być może szef PiS domyśla się również, że takich głosowań może być więcej – jedno, w sprawie unijnego Funduszu Odbudowy, zapowiada otwarcie partia Ziobry. Powodem gniewu Kaczyńskiego mogą być również medialne szarże zdymisjonowanego wiceministra Janusza Kowalskiego (SP), który po opuszczeniu stanowiska bez ogródek krytykuje premiera Morawieckiego i politykę rządu. Jeśli dodamy do tego nieudaną próbę zabrania partii Jarosławowi Gowinowi (i zapowiedź Porozumienia, że będzie przeciwko forsowanemu przez PiS podatkowi medialnemu), medialne przecieki dotyczące sytuacji wewnętrznej w Zjednoczonej Prawicy i rozpychających się już otwarcie partnerów, kwestionujących potęgę i wszechwładzę prezesa, rozdrażnienie Kaczyńskiego wydaje się z jego punktu widzenia uzasadnione. 9 lutego 2021 „Jeżeli ktoś chce dobrze dla Polski i dobrze dla polskich rodzin i chce, aby te wartości się nie rozpadły, aby ta ofensywa kulturowa z zewnątrz nas nie rozniosła, to musi po prostu robić wszystko, nawet za cenę jakichś daleko idących samoograniczeń – wszyscy musimy im podlegać, nawet i ja – żeby zachować jedność” – mówi PAP Kaczyński. Symptomatyczne „nawet ja” pokazuje, że perspektywa utraty wszechwładzy w obozie rządowym może być dla prezesa gorzką pigułką do przełknięcia. Zdaje się sugerować koalicjantom: jeśli nawet ja, król Zjednoczonej Prawicy, się ograniczam, wy musicie się ograniczyć dziesięć razy bardziej. Co będzie, gdy koalicjanci nie dostosują się do wyznaczonych przez Kaczyńskiego warunków? Oj, będzie źle. „W dziejach Polski było wiele szans, Polska mogła być takim krajem, z którym by się w Europie naprawdę bardzo liczono, tak jak z najsilniejszymi państwami Europy, ale właśnie tego rodzaju postawy to uniemożliwiały. Uniemożliwiały wybór tych lepszych opcji. Niestety to się powtarza i to jest straszliwie bolesne” – mówi prezes. Czy porównuje tym samym Solidarną Polskę i Porozumienie do szlachty nadużywającej zasady liberum veto? A może wręcz do konfederacji targowickiej, zawiązanej przecież w imię obrony wartości – zagrożonej wolności – ale tak naprawdę działającej w interesie wrogiego mocarstwa? Biorąc pod uwagę, że Kaczyński z politycznej, zuchwałej brutalności uczynił metodę działania, można ostrożnie założyć, że ma na myśli tę drugą ewentualność. Tym bardziej, że cały wywód prezesa jest skonstruowany wedle tej analogii: kto knuje przeciwko jedności, ten działa na pasku obcych, wrogich sił: „Los kraju, los polskich rodzin, los Polaków to jest wszystko, co możemy w tej chwili poprawić, ale możemy też to zepchnąć w nieszczęście. Ci, którzy w tej chwili prowadzą te różne partykularne gierki, po prostu pchają nas ku nieszczęściu” – tłumaczy prezes PiS. Kim są sojusznicy „partykularnych graczy” spychających kraj ku przepaści? Opozycja i potężne siły zewnętrzne. Czyli po prostu obce państwa, bo w teorii Kaczyńskiego opozycja jest w prostej linii ekspozyturą wrogich, zewnętrznych sił: „(…) proponują kompletne zdemolowanie Polski w imię ich interesów i – co tu dużo mówić – w imię interesów zewnętrznych. Te interesy to także narzucenie Polsce rewolucji obyczajowej niszczącej rodzinę, tradycję narodową, wszystko, co stanowi o naszej tożsamości”. Nie dość, że Solidarna Polska i Porozumienie próbują uderzać w jedność obozu władzy, to jeszcze wg prezesa są – co tu ukrywać – zwykłymi nieudacznikami: „To trzeba w końcu powiedzieć, bo to udawanie, że się broni jakichś wartości. Niczego się nie broni, broni się swojego interesu, broni się tego, żeby powiedzieć: nie, pan X nie będzie tutaj gwiazdą, bo ja chcę być gwiazdą, chociaż różnica kwalifikacji jest taka jak pomiędzy Górami Świętokrzyskimi a Tatrami” – mówi Kaczyński. Kto jest w tej metaforze marną 614 metrową Łysicą z Gór Świętokrzyskich, a kto potężnymi 2503 metrowymi Rysami, ewentualnie symbolicznie doniosłym 1894 metrowym Giewontem z dumnym krzyżem na szczycie? Biorąc pod uwagę otwarty konflikt Solidarnej Polski z Mateuszem Morawieckim, nikczemnie pagórkowatym wzniesieniem są w tej metaforze albo Zbigniew Ziobro, albo Janusz Kowalski (a niewykluczone, że po prostu obaj), natomiast górą co się zowie – Morawiecki. Prezes konstatuje też, że jego koalicjanci stracili rozum, ale ponieważ, jak wyznaje, jest „z natury optymistą”, wyraża nadzieję, że jednak zmądrzeją: „Zawsze można wrócić do rozumu i przede wszystkim do wartości, ale tych prawdziwych, bo zadeklarować można wszystko”. Kaczyński sugeruje też, że jego partnerzy polityczni są żenująco słabi i jeśli będzie chciał, po prostu ich zniszczy, choć – rzecz to oczywista – chwilowo niszczyć ich nie chce: „My nie chcemy niszczyć naszych sojuszników. Chętnie będziemy dalej rządzić Polską razem z tymi dwiema partiami, ale w proporcji wynikającej z układu sił”. Przekaz do Gowina i Ziobry jest jasny: albo wyzbędziecie się politycznych ambicji i wrócicie do szeregu, albo wasz koniec będzie marny. Teza Kaczyńskiego, choć brutalna, jest też zapewne prawdziwa: ewentualne przyspieszone wybory oznaczałyby niemal pewną utratę władzy przez PiS, ale za to dla Solidarnej Polski i Porozumienia byłyby gwarancją politycznej anihilacji. 13 lutego 2021 „Wcześniejsze wybory?” – pyta dziennikarz PAP. Kaczyński: „Nie chcę rozważać tych wariantów. Na razie mamy rząd większościowy i zobaczymy, co będzie dalej. Zobaczymy, co będzie przy głosowaniach, m.in. unijnego programu odbudowy. My idziemy tą drogą, a jeśli ktoś chce brać odpowiedzialność za to, że się to nie uda, to bardzo źle zapisze się w historii Polski”. Innymi słowy, rozstrzyga się właśnie, czy w podręczniku do historii autorstwa Kaczyńskiego, Ziobro z Gowinem będą sojusznikami „sprawy polskiej”, czy też może zdrajcami. Dla zainteresowanych teoretycznie dylemat prosty do rozwiązania. Chyba że groźby Kaczyńskiego nie mają już takiej mocy wzbudzania lęku jak jeszcze dwa lata temu. A jego koalicjanci na oku mają już innego autora, inny podręcznik i zupełnie inną historię. Władza, Jarosław Kaczyński, Zbigniew Ziobro, Jarosław Gowin, Prawo i Sprawiedliwość, Polska Agencja Prasowa SA,
Polacy nie czekają na przełom. Większość uważa, że epidemia potrwa co najmniej kilka lat [SONDAŻ]^Michał Danielewski^26 lutego 2021^https://oko.press/wiekszosc-uwaza-ze-epidemia-potrwa-co-najmniej-kilka-lat-sondaz/^Mimo dobrego tempa szczepień i mniejszej liczby zachorowań niż jesienią, Polacy nie liczą na szybkie pożegnanie z epidemią koronawirusa - tak wynika z sondażu Ipsos dla OKO.press. Covidowy pesymizm czy racjonalizm?  „Dziś możemy w końcu zacząć myśleć o powrocie do normalności, może się on zdarzyć dzięki szczepionce” – mówił 27 grudnia 2020 premier Mateusz Morawiecki. Rozpoczynała się akcja szczepień, a rząd próbował po pandemicznych świętach Bożego Narodzenia rozbudzić optymizm wśród Polaków. „Światełko w tunelu już widzimy, są nim szczepienia. Jeśli dostawy preparatów będą przebiegać według planu i ludzie masowo będą zgłaszać się do zaszczepienia, to w drugim kwartale 2021 roku zaczniemy powoli wychodzić z epidemii. Będziemy wracać do normalności. A być może latem będziemy mogli się cieszyć niemal jej pełnią” – wskazywał Morawiecki kilka dni wcześniej w rozmowie z „Gazetą Polską”. Dziś wiemy już, że dostawy szczepionek się opóźniają, ale tempo szczepień w Polsce jest co najmniej niezłe na tle Europy: jesteśmy w czołówce, jeśli chodzi o średnią w przeliczeniu na 100 mieszkańców, według harmonogramów rządowych do końca kwartału mamy wykonać 5,5 milionów szczepień.  Mimo to Polacy są sceptyczni, jeśli chodzi o szybkie zakończenie epidemii. Ipsos dla OKO.press zadał w sondażu następujące pytanie: „Jak długo jeszcze według Pana/Pani potrwa epidemia koronawirusa?” Aż 56 proc. badanych uważa, że potrwa co najmniej kilka lat, w tym 30 proc., że zostanie z nami już na zawsze   Ipsos przeprowadził badanie w dniach 10-12 lutego, czyli w chwili znoszenia wielu obostrzeń przez rząd, a sondaż zakończył się dzień przed słynnym weekendem na Krupówkach, gdy deptak w Zakopanem przerodził się miejsce masowej, ulicznej imprezy bez zachowania dystansu społecznego i środków ostrożności. Natomiast było to jeszcze przed obserwowanym dziś ponownym wzrostem zachorowań, hospitalizacji i początkiem trzeciej fali epidemii w Polsce.     Ankietowani mówili więc o swoim stosunku do epidemii w chwili, która raczej skłaniała do optymizmu: z relatywnie małą liczbą nowych zakażeń, luzowaniem obostrzeń i coraz większą liczbą osób zaszczepionych. Mimo to wśród Polaków dominuje sceptycyzm. Nie spodziewamy się przełomu, jesteśmy w większości przekonani, że z epidemią koronawirusa będziemy żyli jeszcze długie lata. Co więcej, jesteśmy zapewne sceptyczni nadmiernie. O ile rzeczywiście wirus Covid-19 już z nami zostanie, to jego rozprzestrzenianie się może skutecznie zablokować szczepionka, a powrót do normalności na przełomie 2021 i 2022 roku jest realną perspektywą. Tym bardziej, że firma Moderna ogłosiła właśnie powstanie zmodyfikowanej szczepionki, która skutecznie zapobiega zakażeniu południowoafrykańskim, szczególnie zjadliwym szczepem wirusa. Skąd więc rezerwa wśród większości Polaków? Zapewne to skutek uboczny nastrojów z wiosny 2020 roku, kiedy wydawało nam się, że epidemia to kwestia góra kilku miesięcy. To oczekiwanie podsycali rządzący, kiedy ogłaszali latem, że „wirus jest niegroźny i nie należy się już go bać”. Jesień i zbierająca śmiertelne żniwo druga fala epidemii skutecznie ostudziły te oczekiwania. Paradoksalnie cierpliwość Polaków może być polem do popisu dla rządu Mateusza Morawieckiego. Najwyraźniej nie oczekujemy, że władza łatwo przywróci życie społeczne do stanu przed epidemii, w większości przyjmujemy jako fakt, że proces powrotu do życia, które znamy z czasów przed 2020 rokiem, będzie długi, a być może nigdy w 100 proc. się nie zakończy. To oznacza, że zarysowana przez rządzących długofalowa strategia stabilizacji w warunkach epidemicznych mogłaby się spotkać z przychylnością większości Polaków. Na razie jednak obóz władzy i rząd Mateusza Morawieckiego miotają się od ściany do ściany, a komunikacja to chyba najmniej udany element walki z pandemią. Raz słyszymy, że epidemii już właściwie nie ma, później rządzący rysują perspektywę koronawirusowego Armagedonu, by następnie mówić o światełku w tunelu i powrocie do normalności, a chwilę później po raz kolejny straszyć – tym razem trzecią falą epidemii. Kłopotem – zarówno politycznym dla władzy jak i epidemicznym w kontekście przestrzegania obostrzeń – może być postawa młodych Polaków (do 39. roku życia). W tej grupie cierpliwość najwyraźniej się kończy, a oczekiwanie, że epidemia przejdzie do historii w ciągu kilku miesięcy lub najdalej do końca roku jest wyraźnie wyższe niż wśród reszty badanych:   Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości Zdrowie, epidemia koronawirusa szczepionka
I Prezes SN robi zamach na jawność. Ograniczy dostęp do informacji o nadużyciach władzy^Maria Pankowska^25 lutego 2021^https://oko.press/zamach-na-jawnosc-wniosek-i-prezes-sn/^I Prezes SN Małgorzata Manowska złożyła wniosek do TK o uznanie za niekonstytucyjne przepisów ustawy o dostępie do informacji publicznej. "Nie będę zaskoczony, jeśli tę datę zapamiętamy jako koniec jawności władz publicznych" - napisał Mirosław Wróblewski z Biura RPO Informację o wniosku Manowskiej Wróblewski opublikował na Twitterze 24 lutego 2021 wieczorem. RPO z urzędu otrzymał kopię tego dokumentu. Nie ma go jeszcze ani na stronie Sądu Najwyższego, ani na stronie TK. I Prezes SN prosi w nim TK Julii Przyłębskiej o zbadanie przepisów ustawy o dostępie do informacji publicznej. Ustawa określa, na jakich zasadach obywatele mogą domagać się wiedzy o działaniach władz państwowych. Na 32 stronach swego wniosku I prezes SN zarzuca ustawie, że: Manowska uznaje, że są to przepisy niekonstytucyjne i prosi, by TK to potwierdził.  Zdaniem sędzi Manowskiej niektóre przepisy ustawy o dostępie do informacji publicznej są sprzeczne z:  „16 lutego I Prezes SN złożyła do TK wniosek o uznanie niekonstytucyjności ustawy o dostępie do informacji publicznej K 1/21 w tak obszernym zakresie, że nie będę zaskoczony, iż tę datę zapamiętamy jako koniec jawności władz publicznych” – napisał na Twitterze Mirosław Wróblewski. 2 lipca 2020 Wniosek prezes Manowskiej komentuje dla OKO.press Krzysztof Izdebski – prawnik, dyrektor programowy Fundacji ePaństwo i aktywista na rzecz przejrzystości działania władz. Wskazuje, że zarzuty I Prezes zmierzają przede wszystkim do ograniczenia liczby instytucji, które powinny udostępniać informacje obywatelom. „Być może chodzi o to, by wyłączyć z tej grupy ciała pokroju Polskiej Fundacji Narodowej, quasi-rządowe agencje czy spółki skarbu państwa. Te, które nie zawsze mają bezpośredni związek z pieniędzmi publicznymi, ale wykonują zadania publiczne i mają wpływ na to, jak wygląda życie publiczne” – mówi Izdebski. Po drugie Małgorzata Manowska argumentuje, że chce chronić prywatność urzędników i współpracujących z nimi osób. Zdaniem Krzysztofa Izdebskiego już dziś jednak jawności w tym zakresie jest zbyt mało. „Dostajemy odmowy dostępu do informacji na temat ludzi, którzy brali udział w pracach nad projektem ustawy, a jednocześnie nie byli urzędnikami. Z byłym ministerstwem cyfryzacji procesujemy się po tym, jak odmówiono nam podania nazwisk doradców ministra, argumentując, że działali w swoim czasie prywatnym” – wspomina Izdebski. Według prezesa Fundacji ePaństwo nie może być także mowy o naruszeniu przepisów RODO. „Kiedy wdrażaliśmy tę dyrektywę, odbyła się dyskusja i stwierdzono, że osoby pełniące funkcje publiczne mają ograniczone prawo do prywatności. Same przepisy RODO precyzują, że nie mogą mieć wpływu na dostęp do informacji publicznej” – podkreśla Izdebski. 12 lutego 2021 Szczególnie wątpliwy jest zarzut I Prezes, że urzędy nie mogą sprawdzać, w jakim celu wnioskodawca prosi o daną informację. „To zaprzeczenie całej idei prawa do informacji. Nie powinno mieć znaczenia, co ja z tą informacją dalej zrobię. Jeśli dojdzie do zmiany prawa, będzie można oceniać, które cele są słuszne, a które nie. Czyli rozciągać ograniczenia” – ubolewa Izdebski. Wniosek opatrzono obszernym uzasadnieniem. Jednak zdaniem Krzysztofa Izdebskiego prezes Manowska nie wskazuje w nim na generalne, systemowe problemy ze stosowaniem ustawy. „Zamiast tego powołuje się na anegdotyczne historie. To przypomina rok 2013, kiedy I Prezes SN Stanisław Dąbrowski postanowił rozprawić się z ustawą, bo przegrywał sprawy o dostęp do informacji publicznej” – mówi Izdebski. Wniosek Dąbrowskiego ostatecznie wycofała z Trybunału Konstytucyjnego następczyni Dąbrowskiego I Prezes Małgorzata Gersdorf, jednak dopiero po tym, jak PiS zaczęło przejmować TK. Dokument zdążył jednak wywołać efekt mrożący. „Gdy pojawił się w 2013 roku, wiele urzędów zaczęło wnosić do sądów administracyjnych o zawieszenie postępowania do czasu rozstrzygnięcia sprawy przez Trybunał. Niektóre sądy to uznawały i sprawy przesuwały się o dwa-trzy lata. Nawet jeśli ostatecznie urząd musiał udostępnić daną informację, często było już za późno” – wspomina Krzysztof Izdebski. Jego zdaniem także wniosek prezes Manowskiej doprowadzi do ograniczenia informacji o działaniach urzędów oraz osobach, które biorą udział w procesie legislacyjnym. A także o ew. nieprawidłowościach, np. wykorzystywaniu majątku publicznego do celów prywatnych. „Na krótką metę na tych zmianach ucierpią obywatele, dziennikarze i opinia publiczna. W dłuższej perspektywie – państwo i instytucje publiczne. W dostępie do informacji chodzi o to, by urzędy działały w sposób efektywny. Teraz będzie łatwiej zamiatać ich problemy pod dywan, ale to nie spowoduje, że te problemy będą znikać. Wręcz przeciwnie, będą narastać” – ubolewa Izdebski. 18 września 2018 To nie pierwszy raz, gdy władza próbuje wysłużyć się upolitycznionymi SN i TK, by przeforsować korzystne dla siebie rozwiązania. Wniosek prezes Manowskiej może otworzyć drzwi do dalszego ograniczania prawa obywateli do dostępu do informacji o działaniach władzy. Na posiedzeniu Sejmu w dniach 24-25 lutego 2021 procedowane są dwa projekty ustaw, które znacznie zawężą to prawo: „Jak widać pomysłów na ograniczenia jest dużo. Otwarcie ustawy o dostępie do informacji publicznej może spowodować, że pojawi się ich dużo więcej” – ostrzega Krzysztof Izdebski. 25 stycznia 2021 Takie pomysły pojawiały się także i wcześniej. Choćby 2017 roku rząd PiS planował wprowadzenie ustawy „o jawności życia publicznego”, która zamiast zwiększyć jawność mogła ułatwić organom władzy ignorowanie trudnych pytań obywateli i dziennikarzy. Ignorowanie to ma miejsce i bez zmian w prawie. W OKO.press wielokrotnie pisaliśmy o tym, jak władze zbywają nasze pytania o dostęp do informacji publicznej, odpowiadają wymijająco bądź nadużywają prawa do wydłużenia 14-dniowego terminu na odpowiedź. Zawiadamialiśmy w tej sprawie prokuraturę i sądy. Wniosek sędzi Manowskiej może spowodować, że część nadużyć władzy zostanie wyjętych z zakresu ustawy o dostępie do informacji i nigdy nie ujrzy światła dziennego. Władza, Sądownictwo, Małgorzata Manowska, Julia Przyłębska, Sąd Najwyższy, Trybunał Konstytucyjny, Sejm IX kadencji, informacja publiczna jawność
Niemal 40 proc. Polaków za karaniem historyków ujawniających polski współudział w Zagładzie [SONDAŻ]^Adam Leszczyński^24 lutego 2021^https://oko.press/niemal-40-proc-polakow-za-karaniem-historykow/^39 proc. Polaków chce cenzurowania historii polskiego współudziału w Zagładzie i stawiania pod sądem historyków, którzy o nim piszą - wynika z sondażu Ipsos dla OKO.press. „To efekt narcystycznej tożsamości narodowej” -  komentuje psycholog społeczny, prof. Michał Bilewicz Po głośnym procesie cywilnym wytoczonym historykom prof. Janowi Grabowskiemu oraz prof. Barbarze Engelking przez krewną jednego z bohaterów książki historycznej „Dalej jest noc” – pozwie wspieranym przez współfinansowaną przez państwo „Redutę Dobrego Imienia” – OKO.press postanowiło zapytać Polaków, co myślą o stawianiu przed sądem historyków za pisanie o przykrym dla zbiorowego samopoczucia wymiarze polsko-żydowskiej przeszłości. Zadaliśmy pytanie: „Czy należy stawiać przed sądem historyków, którzy narażają reputację Polski, np. pisząc o współudziale Polaków w Zagładzie Żydów w czasie II wojny światowej?”. Dlaczego w ten sposób sformułowaliśmy pytanie? Ponieważ dokładnie takie jest przesłanie propagandy rządowej (oraz prorządowych mediów i takich organizacji, jak „Reduta Dobrego Imienia”): że historycy odsłaniający przypadki współpracy Polaków z Niemcami w Zagładzie – np. wydawania Żydów czy zabijania ich na własną rękę – narażają na szwank reputację Polski i Polaków. Chcieliśmy się dowiedzieć, ilu Polaków sprzyja takiemu poglądowi. 30 stycznia 2021 O sądzie wspominaliśmy także nieprzypadkowo. 9 lutego 2021 roku zapadł wyrok (w pierwszej instancji, nieprawomocny) w procesie wytoczonym przez Filomenę Leszczyńską, bratanicę Edwarda Malinowskiego ze wsi Malinowo, dwójce badaczy Zagłady – prof. Barbarze Engelking i prof. Janowi Grabowskiemu. Sędzia Ewa Jończyk orzekła, że naukowcy mają na stronie Instytutu Badań nad Holokaustem umieścić oświadczenie, w którym przepraszają Leszczyńską za „naruszenie jego czci” poprzez „podanie nieścisłych informacji” o tym, że w czasie wojny ograbił Żydówkę i przyczynił się do śmierci Żydów, którzy ukrywali się w lesie. Takie oświadczenie mają też wysłać w liście do Leszczyńskiej. W następnych wydaniach książki fragment o Malinowskim ma być zmieniony. Sąd odrzucił finansowe żądanie, by historycy zapłacili 100 tys. zł. odszkodowania. W pozwie domagano się obrony nie tylko pamięci po Malinowskim, ale także obrony „prawa do tożsamości i dumy narodowej”, „prawa do pamięci o Polakach ratujących Żydów”, a nawet „prawa do niezakłamywania historii II wojny światowej”. 9 lutego 2021 Proces odbił się szerokim echem w mediach. Pisaliśmy o nim wielokrotnie w OKO.press. Media prorządowe uznały go za zwycięstwo i dowód na to, że badania Grabowskiego i Engelking są niewiarygodne (chociaż sąd zakwestionował jedno zdanie z liczącej 1700 stron książki).  Sondaż został przeprowadzony w momencie, w którym media mówiły o procesie Engelking i Grabowskiego – 10-12 lutego. Pokazuje więc stan opinii publicznej poddanej m.in. propagandzie TVP. Jak widać, może ona trafiać do dużej części odbiorców. Stawiania przed sądem historyków „narażających reputację Polski” chce aż 39 proc. respondentów. Pocieszające, że nieznaczna większość jest temu przeciwna – „nie” oraz „raczej nie” odpowiedziało 51 proc. badanych.   Karanie historyków ma duże grupy zwolenników we wszystkich grupach wiekowych i demograficznych, wśród mężczyzn i kobiet. Najbardziej skłonne są do tego osoby w wieku powyżej 60. lat z wykształceniem podstawowym i zawodowym, mieszkające na wsi i w małych miastach, ale chce tego także np. 15 proc. respondentów z wykształceniem wyższym.     Stawiania przed sądem badaczy domaga się – co nie zaskakuje – głównie elektorat Zjednoczonej Prawicy (prawie 70 proc.!) oraz Konfederacji (52 proc.). Ma najmniej zwolenników w elektoratach Lewicy i Koalicji Obywatelskiej.   W badaniach prowadzonych od lat 90. widać wpływ polityki historycznej podkreślającej wyjątkowość i znaczenie polskich cierpień w czasie II wojny światowej. Od lat 90. XX wieku rośnie np. systematycznie odsetek Polaków przekonanych, że polskie cierpienia w czasie II wojny światowej były równe żydowskim lub większe. O ile w 1992 roku na pytanie „Kto ucierpiał bardziej podczas ostatniej wojny – naród żydowski czy naród polski” 46 proc. odpowiadało, że bardziej ucierpieli Żydzi, w 2021 roku było to już tylko 28 proc. W tym samym czasie wzrósł znacząco odsetek przekonanych, że Polacy i Żydzi ucierpieli tyle samo – z 32 proc. do 51 proc. (podajemy dane za prof. Michałem Bilewiczem).  O tym, jak historia opowiadana przez jej żyjących świadków ustępuje fikcji tworzonej przez politykę historyczną świadczą zmiany procentowe widoczne w sondażach ogólnopolskich (gwiazdką zaznaczyłem jedno badanie zrobione na próbie młodzieży; nie wliczam niezdecydowanych). pic.twitter.com/SOnDFvI3Kq — Michał Bilewicz (@Michal_Bilewicz) January 30, 2021  Towarzyszą tym zmianom także próby wprowadzenia kar za głoszenie poglądów, które np. mówią o współudziale Polaków w Zagładzie. Taką próbą była podjęta w 2018 roku nowelizacja Ustawy o IPN, która wywołała kryzys dyplomatyczny w relacjach z USA i Izraelem oraz potępienie dużej części światowej opinii publicznej. Rząd PiS wycofał się z niej po kilku tygodniach. Także przeciwko procesowi prof. Grabowskiego i prof. Engelking protestowały liczne organizacje międzynarodowe i stowarzyszenia polskich oraz zagranicznych historyków, w tym np. American Historical Association, największe i najważniejsze zawodowe stowarzyszenie historyków i historyczek w USA. OKO.press poprosiło o komentarz do sondażu prof. Michała Bilewicza, psychologa społecznego, specjalizującego się w badaniach uprzedzeń – m.in. antysemityzmu czy wrogości wobec uchodźców. Przytaczamy go poniżej w całości. „Niestety tendencja do cenzurowania historyków jest w naszych czasach bardzo powszechna. W Turcji za pisanie o ludobójstwie Ormian można trafić do więzienia. W Polsce dwa lata temu partia rządząca planowała wprowadzenie podobnych sankcji karnych do ustawy o IPN, co zostało zatrzymane przez trybunał konstytucyjny. Badanie Ipsos dla OKO.press po raz kolejny pokazuje skalę poparcia dla tego typu działań. W sondażach Centrum Badań nad Uprzedzeniami UW od lat mierzymy stosunek Polaków do ujawniania wiedzy o zbrodniach dokonanych przez Polaków na Żydach. W ostatnich dwóch takich badaniach, przeprowadzonych w roku 2020, co drugi Polak odczuwał irytację z powodu ujawniania ciemnych kart relacji polsko-żydowskich. Swego czasu porównywaliśmy to zjawisko w Polsce i w Izraelu – w obu krajach społeczeństwa wręcz domagają się od polityków naruszeń wolności akademickich i zagłuszania krytycznych narracji o historii narodu. Użyliśmy wtedy z izraelskim psychologiem Yechielem Klarem metafory człowieka jako „cenzora-amatora”. Z czego się bierze ta potrzeba do cenzurowania historii? Po pierwsze z konformizmu poznawczego. Ludzie zamknięci na nową wiedzę, chętnie przystosowujący się do większości, będą reagować furią na wszelkie próby zachwiania konsensusu co do historii. Historia ma być taka, jaką poznali w szkole i kropka. Drugim źródłem tendencji do cenzurowania jest niepewna, narcystyczna tożsamość narodowa. Największymi cenzorami nie są więc ludzie rzeczywiście dumni z historii własnego narodu – a ci, którzy mają głębokie poczucie, że ich przodkowie zachowywali się niemoralnie, a sam naród wcale nie jest takim ideałem. To powoduje głęboki lęk, że inni odkryją mroczną skrywaną prawdę. Trzeba ich zatem uciszyć, zanim tylko zaczną ujawniać swoją wiedzę. Jest to więc kolejne badanie, które pokazuje, że takie regulacje prawne jak niesławny artykuł 55a ustawy o IPN, czy obecny od dawna w kodeksie karnym artykuł 133 („kto publicznie znieważa Naród lub Rzeczpospolitą Polską, podlega karze pozbawienia wolności do lat 3”) mają głębokie poparcie społeczne – choć jednocześnie stanowią poważne zagrożenie dla działalności naukowej i debaty o przeszłości w Polsce”.  Sondaż IPSOS dla OKO.press przeprowadzony w dniach 10-12 lutego 2021 roku metodą CATI na próbie reprezentatywnej (1014 respondentów). Historia, polityka historyczna udział Polaków w Zagładzie Żydów Zagłada Żydów
Wiceprezes Ordo Iuris doradza UE m.in. w sprawach LGBT. Jak to się stało?^Maria Pankowska^24 lutego 2021^https://oko.press/wiceprezes-ordo-iuris-doradza-ue-m-in-w-sprawach-lgbt-jak-to-sie-stalo/^Tymoteusz Zych - wiceprezes zarządu Ordo Iuris - od września 2020 zasiada w Europejskim Komitecie Ekonomiczno-Społecznym, ciele doradczym UE. Europosłowie i europosłanki pytają EKES: czy osoba o takich poglądach powinna zajmować się prawami osób LGBTI i równouprawnieniem kobiet? „My, członkowie Intergrupy Parlamentu Europejskiego ds. praw osób LGBTI, zwracamy się do Państwa, by wyrazić swoje obawy w związku z niedawnym podjęciem pracy jako polskiego członka Europejskiego Komitetu Ekonomiczno-Społecznego przez Tymoteusza Zycha” – pisze 34 eurodeputowanych w liście z 18 lutego 2021. EKES (ang. European Economic and Social Committee, EESC) to ciało doradcze Unii Europejskiej, które opiniuje pomysły legislacyjne unijnych instytucji. Ma za zadanie poszukiwanie równowagi między interesami różnych grup np. pracodawców, pracowników, rolników czy konsumentów. Komitet co roku wydaje średnio 175 opinii i raportów. W EKES zasiada 329 członków, w tym 21 z Polski. Ich pięcioletnie kadencje mogą być przedłużane. Reprezentanci danego kraju, choć są wyłaniani przez rządy, działają niezależnie i „dla dobra UE”. Dzielą się na trzy grupy: I – przedstawicieli pracodawców, II – pracowników i III – grupę Różnorodność Europa (ang. Diversity Europe). Tymoteusz Zych – wiceprezes zarządu Ordo Iuris – od 21 września 2020 jest członkiem w tej trzeciej. O proponowanych polskich reprezentantach w składzie komisji decyduje rząd. Do grupy, w której jest Zych, należą m.in. reprezentanci małych i średnich przedsiębiorstw, organizacje konsumenckie, ekologiczne, te zajmujące się rodzinami, prawami kobiet i równością, walczące o prawa osób z niepełnosprawnościami. Europosłowie i europosłanki w piszą, że niepokoi ich potencjalny wpływ Zycha na działalność grupy Różnorodność Europa. Pytają jej kierownictwo, czy jego rola jako wiceprezesa Ordo Iuris nie rodzi konfliktu interesów w pracach na rzecz praw osób LGBTI i równouprawnienia kobiet. 27 lutego 2020 Eurodeputowani uważają, że informacja o jego funkcjach w Ordo Iuris została „wygodnie pominięta” na jego profilu jako członka Komitetu. „Jak być może państwo wiedzą, Ordo Iuris jest organizacją, która od dawna promuje w Polsce retorykę anty-LGBTI, przeciwną prawom kobiet, antyaborcyjną i anty-gender, także poprzez bliskie związki z polityką polskiego rządu w tych tematach” – piszą członkowie Intergrupy ds. praw osób LGBTI. Przypominają także rezolucję Parlamentu Europejskiego z 26 listopada 2020. Parlament potępił w niej wyrok Trybunału Konstytucyjnego Julii Przyłębskiej ws. aborcji. Bezpośrednio odniósł się też do potencjalnie destrukcyjnego wpływu Ordo Iuris na stan przestrzegania w Polsce praw podstawowych. Na Polsce jednak nie koniec. Jak wskazują eurodeputowani, Ordo Iuris reprezentuje interesy międzynarodowego think tanku Agenda Europe, którego celem jest „odwrócenie zdobyczy rewolucji kulturalnej lat 60. w Europie”. Ta „rewolucja” to m.in. równouprawnienie kobiet oraz równe traktowanie mniejszości seksualnych. „W rezultacie niedawne powołanie pana Zycha niewątpliwie rodzi pytania o zasadność jego pracy w tej dziedzinie i intencje stojące za jego nominacją” – czytamy w liście. Podpisali się pod nim eurodeputowani reprezentujący największe ugrupowania w PE, w tym przewodniczący Intergrupy ds. praw osób LGBTI Terry Reintke i Marc Angel. Spośród polskich europosłów list sygnowali Magdalena Adamowicz (z Europejskiej Partii Ludowej), Sylwia Spurek (z Zielonych), Łukasz Kohut i Robert Biedroń (z Socjalistów i Demokratów). Jak Tymoteusz Zych w ogóle trafił do Europejskiego Komitetu Ekonomiczno-Społecznego? Procedura wyboru członków EKES ma kilka etapów. Po tym, jak Ministerstwo Rodziny, Pracy i Polityki Społecznej ogłosi nabór, kandydaci do poszczególnych grup roboczych EKES są rekomendowani przez organizacje zrzeszone w Radzie Dialogu Społecznego lub Radzie Działalności Pożytku Publicznego. Obie Rady przekazują MRPiPS uzgodnione wewnętrznie listy kandydatów lub po prostu wszystkie zgłoszone kandydatury. Minister ma następnie 14 dni na wyłonienie najlepszych. Listę wybranych powinien pokazać rządowemu Komitetowi ds. Europejskich, a następnie dać do zatwierdzenia Radzie Ministrów. Rząd przed zatwierdzeniem listy prosi jeszcze o opinię sejmową Komisję do Spraw Unii Europejskiej. Dopiero potem lista przekazywana jest do akceptacji Komisji Europejskiej i głosowana w Radzie UE. Problem w tym, że przy naborze na kadencję 2020-2025 niektóre z tych kroków pominięto, na co wskazywał w interpelacji z 12 sierpnia 2020 poseł Lewicy Andrzej Szejna. Lista kandydatów, na której znalazło się m.in. nazwisko Tymoteusza Zycha, nie została zaopiniowana przez sejmową komisję. „Do konsultacji przez Komisję ds. Unii Europejskiej miało nie dojść dlatego, że ta nie zajęła stanowiska w terminie. Ministerstwo tłumaczyło, że nie złamało żadnych przepisów, ponieważ miało swobodę działania” – relacjonuje Szejna w rozmowie z OKO.press. „Rzeczywiście, resort poruszał się w ramach procedury, ale taktycznie naginał prawo. Procedura nie przebiegała transparentnie, była wręcz pokrętna. To są moje wnioski po kontroli, którą przeprowadziłem” – podkreśla poseł. Zdaniem Szejny unijne instytucje rzadko podają w wątpliwość kandydatury zgłaszane przez państwa członkowskie. „Zwykle szanują ich wybór, może poza rażącymi przypadkami osób, które np. miały przeszłość kryminalną. To trochę tak jak z ambasadorami” – tłumaczy. 15 lutego 2021 Tymoteusz Zych uważa, że osoby, które dostały się do EKES, stanowią niejednorodną grupę. „Bynajmniej nie są to osoby o jednakowym profilu ideowym czy sposobie myślenia o problemach społecznych. Widzę w tym wartość, tak powinno to wyglądać. Reprezentacja organizacji pozarządowych powinna odzwierciedlać rzeczywiste społeczeństwo obywatelskie, a ono jest zróżnicowane” – mówi OKO.press wiceprezes Ordo Iuris. Zych został zgłoszony jako kandydat Konfederacji Inicjatyw Pozarządowych Rzeczypospolitej, której jest współzałożycielem i wiceprezesem. KIPR obecnie zrzesza 57 organizacji w tym m.in. Ordo Iuris, katolicką fundację Vexilla Regis, stowarzyszenie Polska Jest Najważniejsza Jana Żaryna, Kresy.pl, czy antyaborcyjne Centrum Życia i Rodziny. We wrześniu 2020 roku KIPR otrzymała 900 tys. zł grantu od Narodowego Instytutu Wolności na „rozwój instytucjonalny”. „Działania, które chcę podejmować w EKES, wiążą się z celami statutowymi tych organizacji społecznych, w tym także Instytutu Ordo Iuris. Reprezentuję KIPR, która mnie wytypowała i rekomendowała. A dopiero w dalszym rzędzie pozostałe organizacje, z którymi jestem związany” – mówi nam Zych. W EKES został członkiem dwóch sekcji tematycznych (ds. społecznych i pracowniczych oraz jednolitego rynku) oraz jednym z 20 członków grupy ds. praw podstawowych i praworządności. „Ta problematyka szczególnie mnie ciekawi” – tłumaczy. Zych zgłosił się także do pracy nad przygotowaniem opinii EKES dotyczących: W przypadku nieobecności na spotkaniach Zycha zastępować będzie dyrektorka Centrum Prawa Międzynarodowego w Ordo Iuris, Karolina Pawłowska. „Grupa robocza pracująca nad opinią o strategii równości LGBTI była jedną z czterech, do których się zgłosiłem w grudniu zeszłego roku. Okazało się, że było tam najmniej chętnych, więc zostałem przyjęty. Interesuję się tym tematem, a zwłaszcza nadawaniem tej dyskusji mniej jednowymiarowego charakteru” – zapewnia Zych. 12 lutego 2021 Europarlamentarzyści działający w Intergrupie ds. praw osób LGBTI mają jednak poważne wątpliwości, czy ultrakonserwatywna agenda spod szyldu Ordo Iuris powinna mieć swoją reprezentację w EKES. „Ostatecznie to Komitet decyduje, kto w nim zasiada. Postanowiliśmy jednak naświetlić tę sprawę, bo szefostwo EKES powinno wiedzieć o fundamentalistycznych poglądach jednego z członków. Fakt, że pan Zych jest członkiem zarządu Ordo Iuris najpewniej nie został im jednoznacznie zakomunikowany” – mówi OKO.press Terry Reintke, europosłanka Zielonych i jedna z autorek listu. „Czy członkowie organizacji, która działa przeciwko podstawowym prawom dla osób LGBTI i przeciwko równości płci, powinni zasiadać w ciałach, które odgrywają tak dużą rolę w instytucjach europejskich? Instytucjach, które powinny te prawa promować i wzmacniać? Uważamy, że przynajmniej trzeba to przedyskutować” – tłumaczy Reintke. Zdaniem europosłanki o poglądach Ordo Iuris najlepiej świadczy zaangażowanie organizacji po stronie gmin, które ogłosiły się strefami „wolnymi od ideologii LGBT” i przyjęły samorządowe Karty Praw Rodzin. A także kampania na rzecz odrzucenia konwencji przeciwko przemocy wobec kobiet. 9 lutego 2021 „Obserwujemy te organizacje w PE, gdy próbują brać udział w wysłuchaniach i debatach. Organizują też konferencje, by się promować i przedstawiać jako zwyczajne, demokratyczne inicjatywy społeczne. W istocie jednak ich celem jest ograniczenie fundamentalnych praw pewnych grup ludzi. To dzieje się nie tylko w UE” – wskazuje Reintke. „Takie fundamentalistyczne poglądy są coraz częściej normalizowane. Bardzo nas to niepokoi. Dlatego za każdym razem będziemy podnosić nasze argumenty i nie pozwolimy, by ich narracja się utarła” – zapewnia europosłanka. LGBT+, Świat, Prawa człowieka, Ordo Iuris, Parlament Europejski VIII kadencji, Unia Europejska, Europejski Komitet Ekonomiczno-Społeczny Terry Reintke Tymoteusz Zych
Chaos po Brexicie. Brytyjskie kanapki nie wjadą do Unii, a Elton John musi mieć wizę do pracy^Tomasz Bielecki^24 lutego 2021^https://oko.press/brytyjskie-kanapki-nie-wjada-do-unii/^Muzycy liczą koszty wiz pracowniczych, rybacy żądają odszkodowań od Londynu, a giełda w Amsterdamie już prześcignęła Londyn w giełdowym obrocie akcjami. A to dopiero niespełna dwa miesiące mierzenia się Brytyjczyków ze skutkami brexitu Brytyjczycy opuścili Unię Europejską przed ponad rokiem, ale dopiero od początku stycznia – po zakończeniu pobrexitowego okresu przejściowego – funkcjonują poza unijnym wspólnym rynkiem (a także unią celną). 9 stycznia 2021 „Proszę oddać kanapki. Od czasu brexitu nie wolno przywozić do Unii niektórych nieskontrolowanych rodzajów żywności, takich jak mięso, owoce, warzywa, ryby… Welcome to the Brexit, sir. I’m sorry!” – tak Holendrzy witali brytyjskich kierowców ciężarówek, którzy zjeżdżali z promów, co w połowie stycznia pokazała holenderska TV. Może i konfiskowanie pojedynczych kanapek z szynką było nadmierną skrupulatnością Holendrów, ale nowe wymogi weterynaryjne i fitosanitarne między UE i Wlk. Brytanią to jedna z tych nowości brexitowych, które – jak się wydaje – nadal najbardziej zaskakują zwykłych Brytyjczyków oraz mały i średni biznes. Brytyjskie media donosiły już w styczniu od „tonach mięsa gnijących” w holenderskich portach z braku dokumentacji sanitarnej, a jednocześnie o brytyjskich hodowcach świń odkładających ubój już około 100 tys. zwierząt z obawy, że nie potrafią wyeksportować swych wyrobów do UE. Unia egzekwuje od początku stycznia zasady pobrexitowej umowy handlowej (z nielicznymi okresami przejściowymi), to Londyn – z braku wyszkolonej obsługi oraz infrastruktury granicznej – jednostronnie odroczył wiele wymogów o pół roku. A to znaczy, że np. import unijnego mięsa do Wlk. Brytanii odbywa się nadal bez barier i ta nierównowaga będzie uderzać w brytyjski biznes jeszcze przez parę miesięcy. I dopiero od połowy 2021 roku eksporterzy unijni, w tym polscy, zetkną się na dobre z rzeczywistością brexitową. Paradoksem jest, że brytyjscy rybacy byli jedną z grup najbardziej entuzjastycznie głosujących w referendum za brexitem, teraz bodaj najszybciej odczuli jego skutki na swej skórze. Zwłaszcza eksport ostryg, omułków, małży i innych owoców morza nadal tkwi w zapaści, bo wiele brytyjskich firm rybackich – do grudnia sprzedających swe świeże połowy na kontynent w kilkanaście godzin – teraz nie potrafi uwinąć się z uzyskaniem certyfikatów weterynaryjnych i wypełnieniem dokumentacji szybciej, niż w cztery-pięć dni. Brytyjskie media cytują doraźne wyliczenia firm rybackich, wedle których cały koszt wywozu kilograma towaru np. do Francji wcześniej kosztował ćwierć funta, a teraz koszty weterynaryjno-graniczne wywindowały go do 1,2 funta. Nowe graniczne wymogi weterynaryjno-fitosanitarne to jeden ze skutków przedkładania tradycyjnie pojmowanej suwerenności nad wolność handlu, na co postawił rząd Borisa Johnsona. Utrzymanie systemu wzajemnej i automatycznej uznawalności standardów przez Wlk. Brytanię i Unię wymagałaby systemu nadzoru zaskarżalnego m.in. do unijnego Trybunału Sprawiedliwości, a to ze względów ideologicznych było nie do przyjęcia dla Londynu. Niedawno szef torysowskiej większości Jacob Rees-Mogg pół żartem, pół serio pocieszał w Izbie Gmin, że pomimo nowych trudności administracyjnych ryby łowione po brexicie są brytyjskie i dlatego szczęśliwsze, ale takim poczuciem humoru nie trafił do rybaków. Kolejna grupa zawodowa, która czuje się teraz „zdradzona” przez rząd Johnsona, to artyści (głównie muzycy) uzmysławiający sobie nowe ograniczenia wizowe podczas swych występów, czyli pracy na terenie Unii. Chodzi o przyszłe wojaże, bo na razie pandemia i tak blokuje takie podróże, a granice zewnętrzne Unii (poza Irlandią) pozostają – ze względów sanitarnych – zamknięte dla Brytyjczyków (poza „podróżami niezbędnymi”) na takich samych zasadach, jak dla np. Amerykanów. Niedawno m.in. Elton John publicznie wzywał rząd Johnsona, by „powrócił do negocjacji z UE” oraz uzyskał lepsze warunki dla artystów wyjeżdżających z występami na kontynent. Jednak na razie zupełnie się na to nie zanosi. If the issue of visa free touring in the EU for emerging artists isn't solved, the only acts who are going to have any meaningful kind of live career are big, august, mainstream artists like me. And, trust me, I don’t want that any more than you do.https://t.co/8d9y3GlF7P — Elton John (@eltonofficial) February 8, 2021  Niektórzy torysi próbowali przekonywać, że to Bruksela odrzuciła brytyjską propozycję ułatwień m.in. dla muzyków, ale to kłamstwo miało bardzo krótkie nogi, bo – opublikowany w marcu 2020 roku (i wciąż dostępny w internecie) – unijny projekt umowy handlowej UE z Londynem zawiera ofertę szczególnych wzajemnych ułatwień dla m.in. artystów, sportowców, dziennikarzy, biznesmenów. Johnson to odrzucił, a teraz w Londynie pojawiają się pomysły na uzyskanie takich ułatwień w dwustronnych umowach z niektórymi krajami Unii – byle nie z Brukselą. Przy przeprawach towarowych pod kanałem La Manche raczej nie ma teraz kolejek, a dlaczego? Brytyjskie stowarzyszenie przewoźników drogowych ogłosiło w połowie lutego, że – liczona rok do roku – wielkość ładunku przerzucanego przez La Manche spadła o ponad 60 proc. od początku stycznia. Brytyjski rząd podważa te dane, a ponadto teraz istotnie trudno stwierdzić, ile w tym skutków brexitu (i nagromadzenia towarów przez hurtownie na zapas przed styczniem), a ile covidu oraz jak będzie wyglądał przewóz, gdy firmy lepiej nauczą się nowych formalności pobrexitowych. Ale jest już faktem, że promowy transport towarów z Irlandii bezpośrednio do UE, czyli głównie do francuskich portów wzrósł już trzykrotnie. Do końca 2020 roku dla ciężarówek to była trasa nie tylko dłuższa, ale i kosztowniejsza od przejazdu z Irlandii promem przez Morze Irlandzkie do Wlk. Brytanii i stąd Kanałem La Manche, ale teraz sytuacja odwróciła się przez pobrexitowe trudności i koszty graniczne. Eksport z Wlk. Brytanii do Unii to nie tylko ryzyko ceł (do zerowych stawek kwalifikuje się tylko wzajemny eksport towarów o pochodzeniu w większości brytyjskim lub unijnym), ale też koszty obsługi granicznej nawet przy zerowej stawce celnej oraz administracyjnej związanej m.in. z granicą VAT-owską. Brytyjskie media przywołują m.in. przykład brytyjskiego sprzedawcy odzieży męskiej, który od paru lat wysyłał – wyprodukowane w Japonii – dżinsy m.in. do Niemiec. Teraz wysyłka takich spodni w cenie 265 funtów z Wlk. Brytanii kosztuje go dodatkowe „brexitowe” 88 funtów w cłach i kosztach obsługi granicznej. Zresztą, wiele brytyjskich sklepów wysyłkowych nadal zupełnie nie ogarnęło nowych problemów, bo ich klienci w UE dopiero w momencie odbioru paczek dowiadują się o dodatkowym koszcie obsługi celnej (nawet przy zerowej stawce) zwykle niewspółmiernie dużym przy małych przesyłkach np. 25 euro do paczki wartej 40 euro. Pobrexitowa umowa handlowa, którą wynegocjował rząd Johnsona, dla londyńskiego City zasadniczo nie różni się niczym od scenariusza „no-deal”, bo Londyn zajmował się negocjowaniem kwot połowowych, a zarazem już na początku odpuścił usługi finansowe, bo wszelkie unijno-brytyjskie ułatwienia w tej kwestii też groziłby „ograniczeniem suwerenności”. Teraz City czeka na ewentualne jednostronne decyzje Brukseli co do ułatwień dla niektórych brytyjskich usług finansowych. Jednak już w pierwszym tygodniu lutego ogłoszono, że giełda w Amsterdamie odebrała Londynowi pierwsze miejsce w Europie co do wartości obrotu akcjami. To wprawdzie nie jest najważniejsza dziedzina dla City, które najwięcej zarabia na innych usługach finansowych, ale jednak cios dla Londynu jest niemały zarówno finansowo, jak i prestiżowo. Eksport towarów do Irlandii Płn. z pozostałej części Zjednoczonego Królestwa jest – za sprawą umowy brexitowej – traktowany jak import (ewentualne cła są rekompensowane przez brytyjski rząd), by na wyspie irlandzkiej móc utrzymać „niewidzialną granicę” między unijną brytyjską Irlandią Płn. i unijną Irlandią, czyli unijnym wspólnym rynkiem. Gdy Komisja Europejska pod koniec stycznia wprowadziła system zezwoleń na wywóz szczepionek poza UE, sięgnęła po awaryjną klauzulę brexitową pozwalającą na kontrole międzyirlandzkiego eksportu/importu (w tym przypadku farmaceutycznego). Wprawdzie Bruksela wycofała się z tego po pięciu godzinach, ale ten błąd tylko wyjaskrawił napięcia wokół irlandzkich rozwiązań brexitowych. Na początku lutego po pogróżkach (zapewne ze strony radykalnych unionistów), z irlandzkich portów na kilka dni wycofano pracowników odpowiedzialnych za – uderzające w poczucie brytyjskiej suwerenności – kontrole eksportu na Morzu Irlandzkim. Bruksela zaproponowała Londynowi telefoniczną „gorącą linię” do rozstrzygania problemów z irlandzkimi kontrolami granicznymi, które – jak się wydaje – na długo pozostaną bardzo gorącym kłopotem wynikłym z brexitu. Brytyjskie władze na razie mają dość słaby obraz najnowszych migracyjnych skutków brexitu. W styczniu ogłoszono szacunki urzędu statystycznego ONS co do stanu na połowę 2020 roku, wedle których w Wlk. Brytanii mieszkało wówczas 815 tys. osób z polskim obywatelstwem. Według poprzedniego badania z końca 2019 roku liczba polskich obywateli w Wlk. Brytanii była szacowana na 900 tys., a w rekordowym 2017 roku sięgnęła aż 1,021 mln. Na pewno za część tego spadku odpowiadał zbliżający się brexit, choć w ostatnim roku dodatkowym powodem mógł być Covid-19 i związana z nim recesja. Świat, Unia Europejska, Brexit Wielka Brytania
Referendum aborcyjne to nieuczciwy i ryzykowny pomysł. Nie jesteśmy Irlandią [WIDZĘ TO TAK]^Patrycja Wieczorkiewicz^23 lutego 2021^https://oko.press/referendum-aborcyjne-to-nieuczciwy-i-ryzykowny-pomysl-nie-jestesmy-irlandia-widze-to-tak/^Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem - pisze Patrycja Wieczorkiewicz Polska 2050 Szymona Hołowni, w tym nowa członkini ruchu Joanna Mucha, proponują referendum, w którym społeczeństwo mogłoby zadecydować, w jakim zakresie dozwolone będzie przerywanie ciąży. Szymon Hołownia: „Jeżeli nie (referendum), to jak to rozstrzygnąć? Jeżeli mamy dwie strony, z których jedna mówi: nie robimy referendum, bo aborcja to prawo kobiet, a druga mówi: nie wolno głosować, bo to jest kwestia prawa do życia – to jeżeli ja wezmę swoje poglądy i umieszczę w korpusie nienaruszalnych praw człowieka i z jednej, i z drugiej strony, to jak my mamy prawo w Polsce ułożyć? To unieważnia demokrację. Trzeba w pewnym momencie to rozstrzygnąć”. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik. Chociaż Platforma Obywatelska przedstawiła swoje stanowisko w kwestii aborcji (dozwolona do 12. tygodnia ciąży po konsultacji z psychologiem), wielu jej polityków nadal uważa, że referendum to lepszy pomysł.Obstaje przy nim także PSL i jego lider Władysław Kosiniak-Kamysz. Pomysł referendum nie dziwi u polityków przeciwnych liberalizacji prawa, takich jak Hołownia czy Kosiniak-Kamysz. Ale ideę referendum wsparła także m.in. Joanna Mucha z Polska 2050 – zwolenniczka liberalizacji prawa aborcyjnego.  „Proponujemy zorganizowanie – oczywiście po tym, jak PiS odejdzie od władzy, bo dzisiaj to jest niemożliwe – panelu obywatelskiego tak, jak to się odbyło w Irlandii, gdzie wspomagani przez ekspertów obywatele przez kilka miesięcy wypracowywali pytanie referendalne. To pytanie zostało w końcu postawione wszystkim obywatelom i w wyniku referendum prawo w Irlandii zostało zmienione”,przekonywała w Onecie Mucha. Niestety – Polska nie będzie drugą Irlandią, której faktycznie w stosunkowo krótkim czasie udało się przejść od kościelnej dyktatury do szybko postępującej sekularyzacji, na co wpływ miały m.in. kolejne skandale pedofilskie z udziałem księży i zorganizowany proceder tuszowania tego typu spraw. Jednak intensywna kampania informacyjna rozpoczęła się sześć lat przed referendum, w którym Irlandki i Irlandczycy zdecydowali, że z Konstytucji usunięty zostanie artykuł uniemożliwiający złagodzenie przepisów. Tysiące irlandzkich aktywistek przez długie lata pracowało jak mrówki, zwykle nieodpłatnie, by przekazać społeczeństwu wiedzę o aborcji i zdrowiu reprodukcyjnym opartą na faktach naukowych, badaniach i realnych doświadczeniach osób przerywających ciążę. Kiedy w wyniku skandali ludzie zaczęli tracić zaufanie do Kościoła, wzrosło poparcie dla liberalizacji przepisów dotyczących aborcji. Liderzy centroprawicowej koalicji rządzącej zobaczyli w tym szansę na zapewnienie sobie dodatkowych głosów. Co więcej, referendum nie dotyczyło konkretnych zmian w prawie, a jedynie usunięcia zapisu Konstytucji, który uniemożliwiał liberalizację przepisów dotyczących aborcji. Ósma poprawka do konstytucji zrównywała życie osoby w ciąży z życiem płodu. Usunięcie jej było jedyną możliwą droga do zmiany, a zgodnie z irlandzkim prawem można to było zrobić wyłącznie w drodze referendum. W referendum nie zapytano jednak o to, czy przerywanie ciąży powinno być dozwolone i w jakim stopniu. Pytanie brzmiało: “Czy jesteś za tym, by 8. poprawka do Konstytucji została wykreślona?”. Rząd już wcześniej zapewnił, że jeśli naród podejmie decyzję, która da przepustkę do zmiany prawa, poprze projekt zapewniający dostęp do bezpiecznej aborcji do 12. tygodnia ciąży, bez konieczności podawania przyczyny decyzji, a w dodatku obejmie zabieg ubezpieczeniem zdrowotnym. Skąd tak odważna deklaracja? Z sondaży. Politycy uznali, że to im się opłaca.  O tym, czy Polska może powtórzyć irlandzki scenariusz, rozmawiałam z Grace Wilentz, pisarką i aktywistką, która była jednym z motorów szeroko zakrojonej kampanii informacyjnej, dzięki której Irlandki uzyskały dostęp do europejskiego standardu opieki medycznej. „Myślę, że najpierw należy zmieniać postawy zwykłych ludzi. Politycy, kiedy na podstawie sondaży i presji społecznej, w tym protestów, uznają, że poparcie dla jakiejś sprawy zapewni im wzrost poparcia, opowiedzą się za tym. Tak było z nami. Pierwsza była zmiana społeczna, za nią poszli politycy, a w efekcie prawo. Myślę, że Polska jest dziś tam, gdzie Irlandia była 4-5 lat temu.  Było nam o tyle łatwiej, że mamy silne instytucje demokratyczne i wolne media, z których wiele otwarcie zaangażowało się w kampanię edukacyjną w sposób pozbawiony religijnych wpływów. Byliśmy dobrze przygotowani również dlatego, że nie robiliśmy tego po raz pierwszy”. W 2015 roku społeczeństwo irlandzkie zdecydowało w referendum, że Konstytucja powinna umożliwić zawieranie małżeństw bez względu na płeć partnerów. Dla osób zaangażowanych w kampanię na rzecz praw osób LGBT+ już wtedy było oczywiste, że następna zmiana będzie dotyczyć zapisu uniemożliwiającego legalizację aborcji. Aktywistki i aktywiści naciskali na polityków, by przestali unikać odpowiedzialności za zdrowie połowy społeczeństwa. Z roku na rok marsze na rzecz legalnej i bezpiecznej aborcji, organizowane w Dublinie, przyciągały coraz więcej osób z całego kraju. Kolejne osoby publicznie opowiadały o swoich zagranicznych i domowych poronieniach, a pozostali zdawali sobie sprawę, że zakaz jest fikcyjny i stwarza jedynie większe zagrożenie dla zdrowia osób przerywających ciążę. „To była ważna część naszej kampanii. Uświadamiałyśmy ludziom, że to powszechny zabieg i że wszyscy mają wokół siebie osoby z tym doświadczeniem. Do zmiany świadomości w ogromnym stopniu przyczyniła się śmierć Savity Halappanavar. Kobieta zmarła po tym, jak lekarze odmówili jej przerwania ciąży, stwierdzając, że poronienie, z jakim trafiła do szpitala, jest niekompletne, więc prawo nie pozwala im na przeprowadzenie zabiegu. Nie był to odosobniony przypadek. Coraz więcej osób rozumiało, że prawo do aborcji jest kwestią zdrowia i życia. Starsze osoby mówiły nam: Zdaliśmy sobie sprawę, że to kwestia bezpieczeństwa naszych wnuczek”. Gdyby w Polsce ogłosić referendum aborcyjne, organizacje anti-choice dysponujące ogromnymi pieniędzmi, na czele z Ordo Iuris, spuściłyby ze smyczy wszystkie swoje psy. Mielibyśmy kampanię dezinformacyjną stulecia. Aktywistki pro-choice, które większość pracy wykonują wolontaryjnie, po godzinach, zamiast skupić się na zapewnianiu konkretnym osobom dostępu do aborcji, zostałyby wciągnięte w nierówną walkę, w której druga strona nie zawaha się zastosować chwytów poniżej pasa. Podzieliłam się tą obawą z Hanną Gill-Piątek z Polski 2050, zdeklarowaną zwolenniczką liberalizacji przepisów. „Konieczne byłoby ukrócenie lobbingu politycznego w formie, w jakiej robi to Ordo Iuris. Nie wiemy, jaki jest rzeczywisty wpływ tej organizacji na proces legislacyjny, nie figuruje nawet na liście lobbystów. Musimy wprowadzić w tej kwestii pełną jawność. Dopóki nie rozwiążemy tego problemu, organizowanie referendum faktycznie nie ma sensu” – mówi posłanka. Przyznaje, że idea referendum ws. aborcji nie jest jej szczególnie bliska:  „W kwestiach bezpośrednio dotyczących zdrowia referendum jest formą przemocy większości nad mniejszością. Moim zdaniem doprowadziłoby to do eskalacji wojny polsko-polskiej. Dwie strony spolaryzowanego sporu rzuciłyby się sobie do gardeł”. „To jest stanowisko, które przedstawiam w partii, ale wiem, że w tej kwestii nie będzie między nami pełnej zgody. Jeśli jednak zdecydowalibyśmy się na wykorzystanie tej formy demokracji bezpośredniej, zorganizowanie paneli obywatelskich, na których prezentowane byłyby przede wszystkim argumenty medyczne, mogłoby doprowadzić do liberalizacji prawa. Oznaczałoby to zaangażowanie bardzo wielu różnych środowisk, włączenie nowych głosów, danie szansy tym, którzy popierają daleko idące restrykcje, opierając się na nierzetelnych informacjach”. W jednym z niedawnych wpisów na Twitterze redaktor naczelny „Newsweeka” Tomasz Lis ocenił: “Często słychać, że referendum w sprawie aborcji jest złe, bo nie głosuje się nad prawami człowieka. Ok. Między wierszami można jednak wyczuć prawdziwy strach, że zwolennicy nieograniczonego prawa do aborcji po prostu by przegrali i to wcale nie przez TVP”. Owszem, istnieje wysokie prawdopodobieństwo, że zwolenniczki liberalizacji ustawy odniosłyby porażkę. Zgadzam się też, że powodem nie byłaby antyaborcyjna propaganda TVP. Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem. Nie tylko dlatego, że z zasady nie głosuje się nad prawami człowieka, a prawo do bezpiecznej aborcji do nich należy. To przede wszystkim nieuczciwa propozycja, która stwarza poważne ryzyko zakonserwowania nieco mniej makabrycznych niż obecne, ale wciąż najbardziej restrykcyjnych przepisów w Europie na bardzo długie lata. Referendum w Polsce to pomysł równie odpowiedzialny, jak to w sprawie Brexitu. Brytyjczycy postanowili zerwać z Unią Europejską, a na drugi dzień masowo pytali Google o to, czym ona właściwie jest i z czym wiąże się wystąpienie. Kilka tygodni po głosowaniu poparcie dla Brexitu spadło, ale było za późno. Mówiono nawet o powtórzeniu referendum, ale premier nie wiedział, jak miałby to wytłumaczyć Unii Europejskiej i konsekwentnie antyunijnej części społeczeństwa. Dotąd to Kościół kształtował sposób, w jaki myślimy o aborcji. W wolnej Polsce temat ten stał się jego największą obsesją, czy jak ktoś woli: misją. Do niedawna powszechnie uważany za największego Polaka i obrońcę wolności Jan Paweł II z całych sił walczył o bezwzględny zakaz przerywania ciąży. Głosił, że demokracja nie może sankcjonować prawnie “zła moralnego”, za jakie uważał zabieg, straszył zgubnymi skutkami sekularyzacji. Jedną z osób, które najchętniej wypowiadały się na ten temat w mediach, była Wanda Półtawska, uznawana za wielki autorytet przez wszystkie media głównego nurtu. Przez trzy dekady straszono nas także mitycznym syndromem poaborcyjnym, który według współczesnej wiedzy psychologicznej nie istnieje – nie ma żadnych badań, które dowodziłyby, że jest inaczej. Na ulicach miast widzieliśmy zdjęcia rozczłonkowanych płodów, zwykle sprzed kilkudziesięciu lat, ukazujące poronienia na bardzo zaawansowanym etapie ciąży. Wszyscy rozmawiali o aborcji językiem Kościoła. Moje pokolenie już w podstawówce oglądało “Niemy krzyk”, krwawy, antyaborcyjny film propagandowy, co i dziś zdarza się w szkołach. Prawie wszyscy chodziliśmy na religię, podczas której sączono w nas przekonanie, że aborcja jest niczym innym, jak tylko zabiciem dziecka nienarodzonego, skrajnie egoistyczną decyzją. Bywało, że to samo słyszeliśmy na Wychowaniu do Życia w Rodzinie, zresztą lekcje nierzadko prowadzą katechetki. Przez trzydzieści lat rozmawialiśmy tylko o płodach: Kiedy zaczyna się życie? Czy potrafimy określić dokładny moment? Czy dwumiesięczny płód to już człowiek? Czy potrafi reagować na bodźce? Czuje ból? Kiedy rozwija się dusza? Co czuje lekarz, który musi wykonać zabieg? Co na ten temat mówi Biblia? Czy aborcja to grzech śmiertelny? Nawet wśród filozofów, którzy byli zwolennikami prawa do aborcji, dominowały rozważania o podmiotowości płodu. Zapomnieliśmy o jednym – o osobie będącej w ciąży. Nie rozmawialiśmy o jej uczuciach, zdrowiu, bólu, planach, marzeniach i lękach. Uważaliśmy, że nie ma powodu, by pytać ją o zdanie. Empatyzowaliśmy z płodem, choć z logicznego punktu widzenia nie ma to sensu, bo empatia to współodczuwanie, a lekarze, przynajmniej ci, którzy oddzielają wiarę religijną od nauki, są zgodni, że płód nie jest świadomy swojego istnienia, a do siódmego miesiąca ciąży nie odczuwa bólu (tyle zajmuje wykształcenie się sieci połączeń między systemem nerwowym a korą mózgową). Osoby w niechcianych ciążach nie miały nic do powiedzenia. Dopiero niedawno zaczęliśmy oddawać im głos, choć i wciąż nie jest to regułą. Wszystkie główne stacje telewizyjne do rozmów o aborcji zapraszają księży i skrajnie konserwatywnych polityków, a działaczki feministyczne pyta się podczas konferencji prasowych, czy jeśli zalegalizujemy aborcję, to kobiety będą mogły się skrobać “za pięć dwunasta”. Media chcące uchodzić za progresywne używają takich terminów jak “aborcja eugeniczna”, “dziecko nienarodzone”, osobę w niechcianej ciąży nazywają “matką”. „W Irlandii ogromne znaczenie miał fakt, że media głównego nurtu zaczęły oddawać łamy osobom z doświadczeniem aborcji, a dziennikarze i dziennikarki coraz śmielej opowiadali się za wyborem.  Kitty Holland z “Irish Times” co tydzień pisała artykuł o tym, jak wygląda przerywanie ciąży w innych krajach, a w końcu została rzeczniczką prasową Abortion Rights Campaign. Gazeta jej nie zwolniła, do dziś w niej pracuje.  W polskich mediach też są takie osoby, ale duże koncerny rzadko dopuszczają je do głosu. Nawet te uchodzące za liberalne mówią o aborcji językiem jej przeciwników” – mówi Natalia Broniarczyk z Aborcji Bez Granic. Zwolennikiem organizacji referendum jest m.in. aktywista Jan Śpiewak. Twierdzi on, że przeciwnicy tego rozwiązania nie proponują żadnej alternatywnej strategii liberalizacji prawa. Liderkom Strajku Kobiet zarzuca neutralizowanie powszechnego wzburzenia i rozbijanie ruchu społecznego poprzez stworzenie rady konsultacyjnej, do której zaproszono przedstawicieli liberalnych elit. “Jak ma wyglądać zmiana drakońskiego prawa? Nie wiadomo” – stwierdził w jednym z wpisów na Facebooku. Czy środowiska pro-choice rzeczywiście nie proponują innej drogi niż referendalna? Komitet Legalna Aborcja Bez Kompromisów, w skład którego wchodzi m.in. Strajk Kobiet i Aborcyjny Dream Team, przygotował projekt ustawy, który zakłada możliwość przerywania ciąży: W projekcie nie ma słowa o ciążach powstałych w wyniku czynu zabronionego. Natalia Broniarczyk tłumaczy, że to przemyślana decyzja. Należy bowiem zwrócić uwagę na kwestię zagrożenia zdrowia psychicznego, które jest równie ważne, jak to fizyczne, więc ta przesłanka powinna obejmować również osoby zgwałcone, które mierzą się z traumą. Konieczność donoszenia niechcianej ciąży, przypominającej o doznanej krzywdzie, zawsze zagraża zdrowiu i życiu. Broniarczyk: „Ludzi powinno się uczyć, że nie mają prawa tak dalece ingerować w życie i zdrowie innych. Referendum byłoby formą zachęcenia społeczeństwa do sprawowania kontroli nad nie swoimi ciałami. Ostatnio Stanisław Karczewski z PiS, zapytany, czy zmusiłby córkę do urodzenia dziecka z wadą letalną, zaprzeczył i zapewnił, że byłaby to wyłącznie jej decyzja. Córki posłów mogą pozwolić sobie na wyjazd do zagranicznej kliniki. Osoby popierające zakaz aborcji, kiedy problem niechcianej ciąży dotknie ich osobiście, uważają, że to »wyjątkowy przypadek«. A każdy przypadek niechcianej ciąży jest wyjątkowy. Życie nie składa się z prostych pytań, które można by było zadać w referendum”. Pod koniec 2020 roku zmianę restrykcyjnych dotąd przepisów wywalczyły Argentynki. Podczas szesnastogodzinnej debaty w argentyńskim parlamencie, która poprzedziła głosowanie nad ustawą dopuszczającą przerywanie ciąży “na żądanie” do 14. tygodnia, zdecydowana większość polityków, również prawicowych, opowiedziała się za liberalizacją prawa. Zrozumieli, że musi ono przystawać do rzeczywistości. A rzeczywistość jest taka, że zakaz aborcji nie zmniejsza ich liczby, sprawia jedynie, że mówi się o niej po cichu, ze wstydem, z poczuciem winy. Bardzo konserwatywni posłowie mówili:  “Dwa lata temu głosowałem przeciw, ale zrozumiałem, że jako polityk muszę być odpowiedzialny, kształtować prawo, które będzie odpowiadać na potrzeby społeczne, a nie trzymać się swoich przekonań, które ostatecznie i tak nie mają wpływu na rzeczywistość”. “Mam nadzieję, że politycy i polityczki, którzy forsują pomysł przeprowadzenia referendum w sprawie aborcji, zapoznają się z projektem ustawy i uznają, że to optymalne rozwiązanie, niezależnie od tego, co sami myślą o przerywaniu ciąży” – mówi Natalia Broniarczyk.  Rozwiązaniem, jakie proponuje środowisko pro-choice, jest więc popularyzacja w społeczeństwie faktów dotyczących aborcji i stopniowa zmiana postaw osób, którym dopuszczenie zabiegu wyłącznie w trzech skrajnych przypadkach jawi się dziś jako rozwiązanie kompromisowe. Za zmianą społeczną pójdą zaś bardziej odważne, postępowe deklaracje polityków.  „Myślę, że od polityków opozycji powinniście oczekiwać uznania faktu, że daleko idące restrykcje ograniczają bezpieczeństwo osób przerywających ciąże, ale nie liczbę wykonywanych aborcji. Jeśli uznają, że poparcie dla liberalizacji prawa zapewni im dodatkowe głosy, a jednocześnie nie narazi na utratę znacznej części elektoratu, staną po stronie wyboru. Organizacja referendum to ryzyko zakonserwowania postaw w znacznej mierze opartych na dezinformacji i schowanie tematu do szuflady na wiele, wiele lat. Politycy nie mogą obarczać społeczeństwa taką odpowiedzialnością, ich zadaniem jest zapewnienie nam bezpieczeństwa” – mówi Grace Wilentz. Hanna Gill-Piątek zapewnia, że nie ustanie w wysiłkach, by przekonać partyjnych kolegów do opowiedzenia się za liberalizacją prawa, a propozycja rozpisania referendum na razie nie jest wiążąca. Kobiety, Świat, Irlandia legalna aborcja
Czarnek, Maląg, Dzięga i Ordo Iuris wspierają „leczenie” Polaków ewangelią i nauką społeczną Kościoła^Anna Mierzyńska^22 lutego 2021^https://oko.press/czarnek-malag-dziega-i-ordo-iuris-wspieraja-leczenie-polakow-ewangelia-i-nauka-spoleczna-kosciola/^Jak wdrażać zasady Ewangelii i naukę społeczną Kościoła na uczelniach, w instytucjach państwowych, gospodarce, kulturze, mediach, samorządach. Tego uczą się słuchacze nowego „uniwersytetu” online, założonego przez prywatną fundację, ale wspieranego przez trzy ministerstwa, Lasy Państwowe oraz Ordo Iuris Pełna nazwa tej inicjatywy brzmi – Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS). W gronie zaangażowanych w ten projekt są: arcybiskup Andrzej Dzięga, wobec którego trwa watykańskie śledztwo za ukrywanie duchownych pedofilów; minister rodziny Marlena Maląg; brat Daniela Obajtka, prezesa Orlenu; czy syn Grzegorza Biereckiego, twórcy słynnych SKOK-ów. Absolwenci szkoły, po rocznym szkoleniu internetowym (co drugą sobotę cztery godziny lekcyjne) i egzaminie końcowym, już jako certyfikowani animatorzy mają iść i zmieniać Polskę – w duchu zgodnym z doktryną kościelną. 18 lutego 2021 Uniwersytet rozpoczął działalność 6 lutego, przemówienia inauguracyjne wygłosili między innymi: minister edukacji i nauki Przemysław Czarnek oraz minister Marlena Maląg.  „Po wielu dekadach marginalizowania myśli chrześcijańsko-społecznej została powołana instytucja, która będzie aktywizować społeczeństwo obywatelskie w oparciu o uniwersalne wartości chrześcijańskie” – cieszył się podczas inauguracji minister edukacji i nauki Przemysław Czarnek. – „Jestem głęboko przekonany, że dzięki wykładowcom, wśród których znajdują się wybitni naukowcy, eksperci oraz praktycy z różnorodnych dziedzin, a także doskonale przygotowanej ofercie edukacyjnej, ta misja ma ogromne szanse powodzenia”. Przypominamy, że w Polsce wciąż obowiązuje artykuł 25 Konstytucji RP, z art. 2 o treści: „Władze publiczne Rzeczypospolitej Polskiej zachowują bezstronność w sprawach przekonań religijnych, światopoglądowych i filozoficznych, zapewniając swobodę ich wyrażania w życiu publicznym”. 8 lutego 2021 Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS), funkcjonujący formalnie jako Szkoła Służby Społecznej i Gospodarczej, został założony przez Fundację Instytut Myśli Schumana (nie mylić z proeuropejską Polską Fundacją im. Roberta Schumana działającą w Polsce od 30 lat). Celem Szkoły jest „wdrażanie wartości ewangelicznych” we wszystkich dziedzinach życia społeczno-gospodarczego: samorządach, instytucjach państwowych, na uczelniach, w mediach. Jej absolwenci mają być, jak to ujęto na stronie internetowej uniwersytetu, „lekarzami w kształtowaniu kondycji i zdrowia różnych podmiotów społecznych”, zaś przepisywanym lekarstwem będzie Katolicka Nauka Społeczna, czyli doktryna społeczna Kościoła Katolickiego, oraz zasady Ewangelii. „To potężne wyzwanie, jakże potrzebne w dzisiejszym czasie, kiedy tak naprawdę młodzi ludzie borykają się z systemem wartości. System wartości oparty na szkole naszego św. Jana Pawła II to jest właśnie to, czego potrzebują młodzi ludzie dzisiaj” – podkreślała minister Marlena Maląg podczas wystąpienia inauguracyjnego. Patronat honorowy nad PUNCS sprawują trzy ministerstwa: Edukacji i Nauki, Finansów oraz Rodziny i Polityki Społecznej, partnerami merytorycznymi są m.in. Instytut Ordo Iuris (który na Facebooku kilkukrotnie zachęcał do edukacji w PUNCS), Lasy Państwowe i Spółdzielczy Instytut Naukowy (spółka, której wspólnikami są Grzegorz Bierecki, współzałożyciel słynnych SKOK-ów, jednocześnie senator PiS i jego brat Jarosław).  W Radzie Programowej uniwersytetu zasiadają m.in.: minister rodziny Marlena Maląg, Bartłomiej Obajtek i Dominik Bierecki. Nazwiska dwóch ostatnich z wymienionych osób nie są zbiegiem okoliczności: Bartłomiej Obajtek to brat Daniela Obajtka, prezesa Orlenu. Jest on obecnie dyrektorem Regionalnej Dyrekcji Lasów Państwowych w Gdańsku. Dominik Bierecki, adwokat, to syn Grzegorza Biereckiego (szerzej pisała o nim w OKO.press Bianka Mikołajewska).  Wśród licznych patronów medialnych znalazł się zarówno skrajnie prawicowy portal WRealu24, jak i redakcje regionalne TVP 3 (z Warszawy, Olsztyna i Poznania). Poza tym PUNCS ma jedyne w swoim rodzaju wsparcie – czternastu „patronów modlitwy”. Modlą się za niego zakonnice: klaryski, karmelitanki bose, benedyktynki, szarytki, z różnych zakonów w całej Polsce. 24 listopada 2020 Wiceprzewodniczącym Rady Programowej PUNCS jest arcybiskup Andrzej Dzięga, metropolita szczecińsko-kamieński. Watykan prowadzi wobec niego postępowanie kanoniczne w sprawie zaniedbań, m.in. w związku z lekceważeniem przez hierarchę oskarżeń o molestowanie nieletnich przez zmarłego kilka dni temu ks. Andrzeja Dymera, ale także w związku ze sprawą księdza Józefa G. z diecezji sandomierskiej, który miał molestować nieletniego w latach 2005-2006 (Dzięga był biskupem tej diecezji w latach 2002-2009). Szerzej pisał o tym w OKO.press Radosław Gruca: 28 stycznia 2021 O wszczęciu kościelnego dochodzenia wobec abp. Dzięgi informował kwartalnik katolicki „Więź” w publikacji z 22 stycznia 2021. Kiedy 6 lutego zaczął działać Powszechny Uniwersytet, o sprawie było już wiadomo. Mimo to abp Dzięga został wiceprzewodniczącym rady, a podczas inauguracji nikt nie wspomniał o niewłaściwości tej sytuacji. Nie informowały o niej również patronackie media. Założyciel Uniwersytetu, czyli Fundacja Instytut Myśli Schumana, to znana katolicka organizacja pozarządowa. Ma na swoim koncie liczne inicjatywy, np.: – Wigilia bez granic, czyli zapraszanie cudzoziemców na polską Wigilię; – akcja „Modlitwa bez granic”, której celem jest „zjednoczenie całego świata w modlitwie”. Jedna z modlitw odbyła się 13 lipca, w celu „podziękowania Bogu za ponowny wybór przez naród na Prezydenta Polski Pana Andrzeja Dudę na kolejną kadencję i abyśmy byli przez to, jako naród, mocnym fundamentem chrześcijańskim dla Europy”; – Wspólnota serca z nienarodzonymi dziećmi. Tekst na stronie internetowej, wprowadzający w tę inicjatywę, rozpoczyna się hasłem: „Walczmy z pandemią zabijania nienarodzonych dzieci!!!”.  W kolejnych zdaniach pojawia się sformułowanie o „holokauście zabijania nienarodzonych dzieci”. Dalej można się dowiedzieć, że: „Męki fizyczne i duchowe jakie doświadczają dzieci wyrywane z łona matek są trudne do opisania i wyobrażenia a ich głos dochodzi z pewnością do Nieba i Bóg nie pozostaje obojętny wobec takiego dalszego krzyżowania Chrystusa, który jest, żyje i cierpi w człowieku”. W inicjatywie chodzi zaś o modlitwę w imieniu nienarodzonych dzieci. 18 lipca 2020 Na czele Instytutu stoi obecnie Ryszard Krzyżkowski. Do 11 lutego funkcję tę sprawował Zbigniew Krysiak, który obecnie jest przewodniczącym Rady Programowej. Krzyżkowski to absolwent Wydziału Inżynierii Materiałowej i Robotyki Akademii Górniczo-Hutniczej, i tylko tyle można o nim wyczytać ze strony Instytutu. Natomiast Krysiak, główny twórca PUNCS, jest doktorem habilitowanym w Zakładzie Zarządzania Ryzykiem Szkoły Głównej Handlowej. Zasiadał w zarządzie Bankowego Funduszu Gwarancyjnego, był wiceprezesem banku Inteligo, doradcą prezesa PKO BP, ekspertem ds. ekonomicznych w kancelarii prezydenta Dudy, jest ekspertem ekonomicznym w Biurze Analiz Sejmowych. I promuje myśl chrześcijańsko-społeczną. W artykule dla portalu Opoka.org, opatrzonym podtytułem „Gospodarka według Ewangelii”, napisał: „Kształtowanie modelu społecznego i gospodarczego w świetle myśli chrześcijańsko-społecznej (MCS) stanowi obecnie niezwykłe wyzwanie dla chrześcijan i ludzi dobrej woli w kontekście realizacji wezwania z modlitwy »Ojcze Nasz«, która kieruje nas do realizacji Bożej woli na ziemi: »bądź wola Twoja jako w niebie tak i na ziemi«. Taki kierunek ma wymiar praktyczny i związany jest z obowiązkową aktywnością w zakresie formowania życia społecznego i gospodarczego”. I dalej: „Człowiek, jako jedność duszy i ciała, któremu ma służyć otoczenie społeczno-ekonomiczne oparte na MCS, nie może zapominać, że w tworzeniu modelu ekonomicznego i społecznego nie powinien bazować jedynie na intelekcie człowieka bez związku z wrażliwością serca i siłą ducha, lecz musi być otwarty na Ducha Świętego, gdyż źródłem MCS jest przede wszystkim sam Bóg przez dobrą nowinę zawartą w Ewangelii i naukę społeczną Kościoła”. 16 grudnia 2020 Krysiak, wykładając swoją wizję systemu państwa, odwołuje się do Ewangelii oraz realizacji „Bożej woli”. Ukonkretnieniem tej wizji jest społeczna doktryna Kościoła katolickiego, nazywana inaczej Katolicką Nauką Społeczną (KNS). Przyjrzyjmy się jej, ponieważ właśnie na niej opiera się program Powszechnego Uniwersytetu Nauczania Chrześcijańsko-Społecznego. Główne reguły KNS to: – świętość ludzkiego życia, nienaruszalność godności istoty ludzkiej (co skutkuje opowiadaniem się przeciwko aborcji i eutanazji), – rodzina uznawana za pierwszą i najważniejszą jednostkę społeczną (co skutkuje odrzuceniem podejścia kolektywistycznego jak np. w komunizmie), – prawo do nienaruszalności własności prywatnej, – szacunek i łaska dla biednych i słabych, – dążenie do sprawiedliwości ekonomicznej, godnej i sprawiedliwej pracy i płacy, – solidarność międzyludzka, – odpowiedzialność za ochronę środowiska naturalnego. Natomiast konkretne rozwinięcia i interpretacje tych podstawowych reguł wynikają ze źródeł doktryny, za które uważane są: KNS jest doktryną kościelną, czyli wynikająca z działania Kościoła jako instytucji, a nie religijną, dotyczącą wyłącznie wierzeń na temat sfery sacrum i jej relacji z jednostką czy wspólnotą. Mówimy o skodyfikowanych zasadach postępowania, zawartych w dokumentach Kościoła katolickiego. Oraz o popieranej przez rząd inicjatywie, która naucza, jak wprowadzać te zasady w publicznych instytucjach. Czy w tej sytuacji Polska nadal jest państwem świeckim? 6 stycznia 2020 PUNCS powołuje się na Katolicką Naukę Społeczną w jednym ze swoich postów na Facebooku. Zaznacza w nim, że wśród kluczowych pytań, na które słuchacze uniwersytetu mają znaleźć odpowiedź podczas zajęć, jest to, jak wdrażać „zasady KNS w zarządzaniu różnymi organizacjami”.  Te „organizacje” to – jak wynika z programu kształcenia PUNCS: instytucje państwowe i samorządowe, firmy, placówki służby zdrowia, kultury, opieki społecznej, systemu sprawiedliwości, szkoły, uczelnie i media. W programie mowa jest też o działaniach formacyjnych wobec osób uprawiających dane zawody. Na wykładach słuchacze mają się dowiedzieć np. jak formować „cechy, postawy, role i style działania” polityków, samorządowców, pracowników służby zdrowia, prawników, nauczycieli i akademików – by „mogli oni działać jako animatorzy myśli chrześcijańsko-społecznej dostosowujący swe organizacje do warunków myśli chrześcijańsko-społecznej”. To kościelna wizja społeczeństwa i gospodarki. Nauczanie o niej osób chętnych nie budzi żadnych kontrowersji. Jednak w tym przypadku przedstawiciele rządu włączają się w działalność szkoły, która ma kształcić „animatorów myśli chrześcijańsko-społecznej”, przekształcających postawy pracowników instytucji publicznych oraz same instytucje tak, by były one zgodne z Katolicką Nauką Społeczną. Mamy więc do czynienia z bezpośrednim opowiedzeniem się rządzących po stronie jednego Kościoła oraz integrowaniem obowiązujących w nim reguł i praw ze strukturami państwowymi Polski. To przenikanie się religii z państwem widać doskonale w zestawieniu wykładowców: są wśród nich księża – to oczywiste, ale są także: – Jan Sarnowski, wiceminister finansów; temat jego zajęć to: „Kierunki dostosowywania funkcji, charakteru i modelu organizacji do myśli chrześcijańsko-społecznej – na przykładzie Ministerstwa Finansów i Krajowej Administracji Skarbowej”, – Jan Żaryn, historyk, obecnie dyrektor państwowego Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego; – Michał Seweryński, senator PiS, b. minister nauki w rządach PiS. Nie wskazano jeszcze wykładowców wielu zajęć (m.in. tych o formowaniu mediów), ale przy czterech można znaleźć oznaczenie „OI” – a ponieważ Instytut Ordo Iuris jest jednym z partnerów merytorycznych PUNCS, można przypuszczać, że poprowadzi je właśnie przedstawiciel Ordo Iuris. To wykłady, dotyczące m.in. formowania cech i postaw typowych dla myśli chrześcijańsko-społecznej wśród prawników, oraz przedstawienia wytycznych dla formowania instytucji systemu sprawiedliwości.  Kto finansuje działalność PUNCS? Kiedy zapytałam o to organizatorów Uniwersytetu, dostałam (mailem) dwie odpowiedzi. Różne. Marek Oktaba, dyrektor zarządzający PUNCS, stwierdził, że „działalność PUNCS prowadzona jest społecznie, to znaczy osoby zaangażowane działają nieodpłatnie”. Natomiast prezes Instytutu Schumana Ryszard Krzyżkowski napisał: „Działalność PUNCS nie jest finansowana z ministerstwa, instytucji państwowych ani spółek Skarbu Państwa. Finanse na PUNCS pochodzą od darczyńców prywatnych”. Czyli odpłatnie, ale nie z pieniędzy publicznych. Miejsce dla sponsorów na stronie internetowej Powszechnego Uniwersytetu Nauki Chrześcijańsko-Społecznej jest zresztą zarezerwowane – tyle że na razie pozostaje puste. Kościół, Przemysław Czarnek, Marlena Maląg, Grzegorz Bierecki, Prawo i Sprawiedliwość, Ordo Iuris, Dominik Bierecki Jarosław Bierecki Spółdzielczy Instytut Naukowy
Polska przeciwko obywatelom. Jesteśmy na czarnej liście z Togo, Mjanmą, Rosją i Nikaraguą^Maria Pankowska^20 lutego 2021^https://oko.press/polska-przeciwko-obywatelom-jestesmy-na-czarnej-liscie-z-togo-mjanma-rosja-i-nikaragua/^„Za rządów PiS dochodzi do powtarzających się przypadków tłumienia protestów ulicznych z użyciem siły przez służby porządkowe, do ograniczania praw grup LGBTQI+ oraz do ataków na niezależne media" - alarmują badacze CIVICUS CIVICUS to międzynarodowa organizacja non-profit, której celem jest wzmacnianie działań obywatelskich i społeczeństwa obywatelskiego. Istnieje od 1993 roku i zrzesza ponad 8500 organizacji ze 175 krajów. Jej główna siedziba znajduje się Johannesburgu, ma biura także w Genewie i Nowym Jorku. Badacze CIVICUS monitorują stan swobód obywatelskich na całym świecie – w tym zwłaszcza wolności wypowiedzi, wolności zgromadzeń i zrzeszania się. Zwracają uwagę na przypadki, w których rządzący politycy próbują te swobody ograniczać. Przy nagłym i poważnym natężeniu represji kraje trafiają na listę obserwowanych. Polskę dodano do niej 18 lutego 2021. Oprócz nas wśród krajów pod obserwacją znalazły się Mjanma, Nikaragua, Rosja i Togo. W każdym z tych krajów miały ostatnio miejsce wydarzenia, które wyraźnie ograniczyły swobody obywatelskie. Mjanma mierzy się z kolejną próbą wojskowego zamachu stanu. W Nikaragui i Rosji prześladowani są aktywiści i opozycja a w Togo – dziennikarze. Polska trafiła do tej grupy przez policyjną agresję wobec protestujących przeciwko zakazowi aborcji, ataki na osoby LGBTQI+ oraz na wolne media. „CIVICUS wzywa rządy tych państw, by uczyniły wszystko, co w ich mocy, aby zakończyć represje i zapewnić, że sprawcy zostaną pociągnięci do odpowiedzialności” – piszą badacze na oficjalnej stronie organizacji. 31 stycznia 2021 W komunikacie prasowym dotyczącym Polski CIVICUS wskazuje zwłaszcza na próby stłamszenia pokojowych manifestacji po październikowym wyroku Trybunału Konstytucyjnego. „Trwające protesty spotkały się z użyciem nadmiernej siły ze strony policji, która użyła gazu łzawiącego, gazu pieprzowego, taktyki zamykania protestujących w kotle i używała przemocy fizycznej wobec protestujących” – piszą badacze. „W związku z udziałem w protestach, władze doduszają się zastraszania i oskarżają demonstrantów, zarówno nieletnich, jak i osób starszych. Jak dotąd zatrzymano co najmniej 150 osób i pojawiły się doniesienia o naruszeniach przez policję nietykalności osobistej zatrzymanych poprzez rewizje z koniecznością rozbierania się i przemocą fizyczną” – podkreślają. CIVICUS pisze też o prześladowaniach osób LGBTQI+: gminach ogłaszających się “strefami wolnymi od LGBT”, stawianiu zarzutów karnych aktywistom za “obrażanie uczuć religijnych” za wieszanie tęczowych flag lub udział w tęczowych protestach. Badacze zwrócili również uwagę na zagrożenia dla wolności mediów. Wskazują na planowany „podatek od reklam, który zagraża wolności prasy” oraz na przejęcie Polska Press przez „spółkę, której prezes ma bliskie relacje z liderem partii PiS”. 7 grudnia 2020 “Zawężanie przestrzeni obywatelskiej w Polsce należy rozpatrywać w kontekście monopolizacji sądownictwa przez rząd PiS i trwającego kryzysu praworządności, który doprowadził do objęcia władzy w instytucjach państwowych przez członków elity rządzącej”- komentowała Aarti Narsee, jedna z badaczek CIVICUS zajmująca się Europą. Organizacja wzywa rząd PiS, by porzucił autorytarne zapędy. Kieruje też apel do Unii Europejskiej, by ta stanowczo potępiła ataki na protestujących, dziennikarzy i działaczy LGBTQI+ oraz podjęła natychmiastowe działania, by powstrzymać łamanie praw podstawowych. CIVICUS to nie pierwsza międzynarodowa organizacja, która wskazuje na naruszenia demokratycznych swobód w Polsce. W OKO.press opisywaliśmy m.in. wyniki rankingu Freedom House, raportyRady Europy i badanie Cambridge University Press. Ich wnioski były dalekie od optymistycznych. 11 lutego 2021 W ciągu czterech lat badań CIVICUS umieścił na swojej liście obserwowanych w sumie 30 państw, w których doszło do gwałtownego spadku poszanowania swobód obywatelskich. Ograniczenia mogły dotyczyć ogółu społeczeństwa albo określonych grup aktywistów, dziennikarzy czy NGO. Lista aktualizowana jest co 3-4 miesiące, aby CIVICUS mogło przestawić swoje zastrzeżenia na spotkaniach Rady Praw Człowieka ONZ. Badacze CIVICUS co roku publikują też raport, w którym oceniają przestrzeń swobód obywatelskich we wszystkich krajach świata. Może być ona „otwarta”, „zawężona”, „utrudniona”, „stłumiona” lub „zamknięta”. Polska w najnowszej wersji dokumentu została określona jako „zawężona”. Ocenę taką otrzymało w sumie 40 krajów. W UE oprócz Polski były to Francja, Hiszpania, Włochy, Łotwa, Chorwacja, Grecja, Rumunia, Bułgaria, Słowacja, Słowenia i Malta. Poza Europą CIVICUS ocenił tak m.in. Japonię, Koreę Południową, Australię, RPA, Namibię, Argentynę i Panamę. Np. we Francji CIVICUS skrytykował represyjną reakcję władz na protesty żółtych kamizelek i policyjną przemoc wobec manifestantów. W Hiszpanii problemem jest m.in. reakcja władz centralnych na katalońskie dążenia niepodległościowe. W Panamie – ograniczenia wolności prasy. Fakt, że w corocznym raporcie Polska ma tę samą ocenę, co Hiszpania, Francja i Grecja może brzmieć krzepiąco. Badacze CIVICUS podkreślają jednak, że sytuacja w Polsce budzi ogromne obawy. I wskazują, że rząd PiS coraz chętniej stosuje metody podobne do węgierskich. 7 maja 2020 To właśnie Węgry Viktora Orbána są dziś jedynym krajem w Unii Europejskiej, w którym stan swobody obywatelskie oceniono jako „utrudnione” [ang. „obstructed”]. Jeżeli rząd PiS będzie brnął w niedemokratyczne reformy, z listy krajów „pod obserwacją” możemy szybko do nich dołączyć. Prawa człowieka, LGBT+, Kobiety, Media, Władza,
Facebook odłącza Australię – od cyfrowej anarchii przeszliśmy do cyfrowej tyranii?^Marcin Kozak^20 lutego 2021^https://oko.press/facebook-odlacza-australie/^Imperium Facebooka znów weszło w ostry konflikt z władzami publicznymi. Próba prawnego unormowania relacji biznesowych z branżą medialną skłoniła Marka Zuckerberga do ofensywy: blokady wszystkich treści informacyjnych. To pierwszy cenzorski szantaż cyberkorporacji na taką skalę  Nagłe odcięcie wiadomości krajowych i zagranicznych mediów w największej platformie internetowej – tak mógłby zacząć się serial osadzony w dystopijnej przyszłości. Mark Zuckerberg w czwartek 18 lutego 2021 nad ranem bez zapowiedzi sprezentował taki scenariusz Australijczykom.  Przeniósł tym samym do rzeczywistości jedną z wirtualnych opcji swojej platformy – usunięcie z listy przyjaciół.  Przedtem podjął ostatnią próbę negocjacji z australijskim ministrem finansów Joshem Frydenbergiem. Reszta świata także została dotknięta tą decyzją. Na profilach gazet najmniejszego kontynentu globu można zobaczyć tylko białą przestrzeń. To odpowiedź na próbę regulacji działalności Facebooka przez australijski władze. Projekt ustawy wprowadzającej opłatę dla mediów od korporacji za rozpowszechnianie linków newsowych na platformach mediów społecznościowych został uchwalony przez niższą izbę parlamentu Australii w środę. Reakcja Facebooka była bardzo szybka. 14 lutego 2021 Rozpętała się polityczna burza. Politycy oraz większość obywateli uznali nocne działania korporacji za niedopuszczalny atak. Premier Australii Scott Morrison określił je jako „aroganckie i rozczarowujące” oraz zadeklarował, że nie pozwoli się zastraszyć. „To zachowanie północnokoreańskiego dyktatora” – grzmiał Mark McGowan, premier Australii Zachodniej. Wezwał także amerykański rząd do interwencji.  Australijskie władze mogą liczyć na wsparcie międzynarodowe. Próba nałożenia opłat nie jest odosobnionym przypadkiem. Podobne prace toczą się na całym świecie, w tym w Unii Europejskiej.  W podobnym tonie wypowiadali się przedstawiciele opozycji oraz organizacje pozarządowe, w tym chroniące prawa człowieka. Dlaczego? Zamiar Zuckerberga nie jest prostą decyzją biznesową, którą mimo niepopularności należy zaakceptować. Facebook wszedł w wyraźny konflikt z zasadami bezpieczeństwa publicznego, suwerenności państwowej oraz demokracji. Jako infrastruktura dla obiegu informacji podlega innym regułom. Pierwotnie Facebook uznał kluczowe informacje od krajowej administracji za standardowe źródło wiadomości. W ten sposób wyłączył rządowe profilowe zawierające komunikaty zdrowotne, meteorologiczne czy o dostępie do służb ratunkowych. Później gigant wycofał się z tej decyzji i przedstawił kuriozalne tłumaczenie: przyjął zbyt szeroką definicję treści informacyjnej. W obliczu światowej pandemii oraz okresu sezonowych pożarów w Australii to skrajna nieodpowiedzialność. Gdyby podobnego działania – w celu osiągnięcia konkretnych celów od władz publicznych – dopuścił się podmiot inny niż Facebook (na przykład chińskie przedsiębiorstwo), w dyskusji pojawiłyby się zarzuty o stosowanie metod terrorystycznych, a nie tylko oskarżenia o szantaż legislacyjny. Facebook's news ban hammer having a lot of collateral damage. pic.twitter.com/mP4pfd3nL5 — Josh Taylor (@joshgnosis) February 17, 2021    Co więcej, w związku z decyzją Facebooka na krótko ucierpiały także podmioty niemające wiele wspólnego z wydawcami treści prasowych. Zablokowane zostały między innymi posty australijskich związków zawodowych, instytucji charytatywnych, banku żywności czy… organizacji zwalczających przemoc domową. So @Facebook has blocked access to our website. We are not a news organisation. Australian workers can not now find out about their rights at work via @Facebook. This is disgraceful & needs to be reversed immediately pic.twitter.com/588Qf1JbuD — Sally McManus (@sallymcmanus) February 17, 2021  Takie manewry nie są przypadkiem, a kontrolowanym pokazem siły. Zgodnie z Reuters Institute Digital News Report 2020 aż 52 proc. Australijczyków używa mediów społecznościowych jako źródła informacji. Inicjatywa Australii stanowi jedną z wielu prób redystrybucji ogromnych zysków cyberkorporacji, których usługi pozostają poza systemami podatkowymi. W OKO.press pisaliśmy o europejskich próbach wprowadzenia podatku cyfrowego (Digital Services Tax), który zmuszałby gigantów do płacenia obciążeń fiskalnych tam, gdzie rzeczywiście wypracowują zyski. W tym przypadku strumień środków finansowych płynie nie do budżetów państw, lecz do twórców treści medialnych. Regulacja obejmuje Facebooka i Google jako przedsiębiorstwa zajmujące się pozycjonowaniem i dystrybucją w sieci tego, z czego żyją media – informacji. Dwie korporacje otrzymują razem około 80 proc. dochodów z reklam w australijskim Internecie. Kryzys pandemiczny dodatkowo pogłębił dotychczasowe nierówności. Wielu wydawców medialnych funkcjonuje na granicy rentowności. Założenie opłaty zaproponowanej przez australijski urząd ochrony konkurencji (szczegóły procesu legislacyjnego i konsultacji dostępne są tutaj) jest dość proste. Treści przyciągają użytkowników do platform BigTechu.  Facebook bez zdjęć przyjaciół z wakacji, dyskusji politycznych (na przykład pod linkami z OKO.press) czy memów nie ma nic do zaoferowania. Doskonale agreguje treści, ale sam nic nie przedstawia.  W związku z tym powinien płacić twórcom materiałów opłatę podobną do tantiem za linki do tekstów publikowane na profilach stron oraz użytkowników. Ci bowiem ponieśli konkretne koszty produkcji. Facebook co prawda pomaga w rozpowszechnieniu treści (co wyraźnie podkreśla w swoim oświadczeniu tłumaczącym zmiany), lecz sam tworzy dominujący ekosystem generujący rocznie miliardy dolarów zysku. Ponadto jego rola nie sprowadza się do neutralnej tablicy ogłoszeń – poprzez algorytmy uczestniczy w procesach medialnych, handluje danymi osobowymi, a ponadto moderuje dyskusję.  14 maja 2019 Podobny tok rozumowania przyjęła unijna dyrektywa w sprawie prawa autorskiego i praw pokrewnych na jednolitym rynku cyfrowym z 17 kwietnia 2019 roku, a dokładniej artykuł 15 – „Ochrona publikacji prasowych w zakresie sposobów korzystania online”. 7 czerwca 2021 roku mija termin implementacji norm do krajowych porządków prawnych. Niektórym państwom, na przykład Francji, już się to udało. Szacuje się, że polski rynek z perspektywy opłat zawartych w dyrektywie warty jest około 50 mln złotych rocznie. Europosłowie zaangażowani w prace nad unijną dyrektywą z zainteresowaniem patrzą na model australijski. W rozmowach z „Financial Times” rozważają wprowadzenie podobnych rozwiązań: arbitrażu oraz przejrzystości algorytmów. Polski rząd – na czele z ministrem kultury Piotrem Glińskim – złożył 24 maja 2019 roku skargę na unijne przepisy do Trybunału Sprawiedliwości Unii Europejskiej, argumentując, że… broni w ten sposób wolności słowa. Przedmiotem kontrowersji jest artykuł 17, zgodnie z którym serwisy powinny uzyskać licencję na udostępnianie utworów wgrywanych przez użytkowników. Zdaniem polskiego rządu algorytmy sprawdzające prawa autorskie stanowią cenzurę prewencyjną godną miana „ACTA2” (chociaż obawy o „delegalizację memów” są nieuzasadnione). 10 września 2019 14 kwietnia 2019 Od dawna pojawiają się badania pokazujące, ile Facebook zarabia na danych pozyskanych z aktywności indywidualnych użytkowników. W związku z tym wskazuje się, że przedsiębiorstwo powinno zwrócić część zysków twórcom tej wartości. Facebook jest tylko pośrednikiem, lecz mimo to zarabia jak twórca. Ten przypadek jest paradygmatyczny dla kapitalizmu kognitywnego – modelu biznesowego opartego na odejściu od inwestycji w bezpośredni proces produkcji. Zamiast tego budowane są narzędzia do przechwytywania wartości wytwarzanej społecznie.  Australijski ustawodawca przyjął liberalne założenia dotyczące wysokości opłaty. Platformy same mają dojść do porozumienia z wydawcami, a w przypadku braku zgodnego stanowiska zastosowany zostanie mechanizm arbitrażowy australijski urzędu do spraw komunikacji i mediów. Projekt ustawy daje wyrównaną pozycję negocjacyjną obu stronom. W przepisach znalazły się reguły chroniące pozycje przedsiębiorstw medialnych w razie konfliktu z platformami: zakaz dyskryminacji czy obowiązek konsultacji zmian w algorytmach wyszukiwarek. Ustalono także kary, których zastosowanie może dotknąć korporacje. Za naruszenie przepisów grozi kara do 7 milionów dolarów amerykańskich lub do 10 proc. dochodów w kraju. Powstają uzasadnione wątpliwości, czy kształt opłaty odpowiada realiom rynku cyfrowego. Krytycy zarzucają, że regulacje są elementem korporacyjnych sporów i wynikiem lobbingu medialnego magnata Roberta Murdocha kontrolującego poprzez News Corp około 70 proc. prasy w Australii. Źródła „Washington Post” wskazują, że Zuckerberg był wielokrotnie w kontakcie z Joshem Frydenbergiem oraz Robertem Thompsonem, dyrektorem naczelnym News Corp. Niektóre argumenty dotyczące charakteru obciążenia wydają się przekonujące. Obowiązek zamkniętej konsultacji z prasą modyfikacji algorytmów umożliwi im dostosowanie swoich działań pod nowe zasady gromadzenia wyświetleń (i tylko im, co daje nieuczciwą przewagę wobec innych twórców). Zmniejszy to także konkurencyjność i różnorodność między wydawcami. Jeśli wszyscy będą znać zmiany w algorytmach, to można oczekiwać, że wszyscy się w podobny sposób dostosują do nich. 5 stycznia 2020 Zdaniem Facebooka ich działalność ma odmienny charakter niż Google. Ten samodzielnie zbiera i prezentuje linki w swojej wyszukiwarce. W platformie Zuckerberga użytkownicy decydują, co się w niej pojawi. Argument Facebooka można odwrócić na jego niekorzyść – wypracowuje samodzielnie zysk z cudzych działań. Niezależnie od szczegółów efekt ekonomiczny i systemowy obu modelów biznesowych jest bardzo podobny. I to stanowi główny powód propozycji wspólnych zasad dla obu graczy. Do argumentów BigTech trudno podejść z ufnością. Wady australijskiego modelu stanowią zasłonę dymną dla rzeczywistych celów: ograniczenia obciążeń do minimum i monopolizacji.  Oba przedsiębiorstwa mają długą i dobrze udokumentowaną historię usiłowań nieuczciwego wpływu na międzynarodową politykę. Pod koniec 2020 roku, w okresie gorących prac nad legislacją dotyczącą regulacji platform, dzięki staraniom „Financial Times” wyciekł wewnętrzny dokument Google’a. Przedstawiał między innymi nieetyczny plan wywarcia presji na komisarzu ds. rynku wewnętrznego Thierry’m Bretonie. Przewidziane były w nim agresywne kampanie PR przy pomocy potencjalnych sojuszników, takich jak na przykład Allegro.  Google usiłuje modelować język debaty ośrodków akademickich. Raport Campaign for Accountability przedstawia, jak w ostatnich latach zainwestował dziesiątki milionów euro w promowanie nauki w wybranych ośrodkach akademickich oraz think-tankach w Europie. Instytucje zasilane przez środki kalifornijskiego przedsiębiorstwa opublikowały setki prac zawierających co do zasady przyjazne Google’owi interpretacje takich zjawisk, jak prawo antymonopolowe czy prawa autorskie.  Po nieudanych próbach zatrzymania zamysłów władz publicznych Google ostatecznie postawił na współpracę, co podkreślił premier Australii w wypowiedzi krytykującej Facebooka. Mark Zuckerberg odważył się na to, przed czym wstrzymał się Google. Mel Silva, dyrektorka zarządzająca Google’a zapowiadała w styczniu przed komisją senacką odłączenie Australijczyków od najważniejszego elementu portfolio usług giganta: wyszukiwarki. Rząd zareagował stanowczo i uznał to za niedopuszczalną dyplomację. Przedsiębiorstwo z Mountain Valley zmienia strategię i rezygnuje z twardej retoryki, gdy utrzymanie statusu quo jest niemożliwe. Po długich sporach Google we Francji doszedł do porozumienia z wydawcami gazet, czyli związkiem francuskich wydawców – Alliance de la presse d’information générale (APIG). Szczegóły umowy nie zostały ujawnione, jednak mówi się o kwocie 63 milionów euro za najbliższe trzy lata.  Francja jako pierwsza wprowadziła do swojego porządku prawnego unijną dyrektywę w sprawie prawa autorskiego i praw pokrewnych na jednolitym rynku cyfrowym. Zawiera ona mechanizmy dzielenia się przychodami z reklam internetowych z dostarczycielami treści jak wydawcy gazet.  13 lutego 2021 Podobnie jak w przypadku Francji Google także w Australii ostatecznie nie wycofał się z rynku i zaczął samodzielnie podejmować rozmowy z branżą medialną. Jeszcze przed przyjęciem ustawy przez izbę niższą firma zaczęła zawierać umowy z grupami wydawniczymi. Liczyła, że w ten sposób zatrzyma proces legislacyjny. Nie znamy póki co szczegółów umów. Można spodziewać się, że przepisy jeszcze wzmocnią pozycję mediów wynikającą z kontraktów. Opór Marka Zuckerberga przed dzieleniem się zyskami koresponduje z innymi problemami Facebooka. Tego samego dnia wypłynęła alarmująca informacja z pozwu zbiorowego przeciwko korporacji z 2018 roku. Facebook od lat oszukiwał swoich klientów – zawyżał dane dotyczące zasięgu, by pobierać większe zyski. Zgodnie z doniesieniami w narzędziach planowania kampanii wliczał fałszywe i zduplikowane konta do kategorii „potencjalnego zasięgu”.  Naprawa tego błędu obniżyłaby przedstawiane klientom możliwości promocji nawet o 10 proc. Mimo różnych poprawek algorytmów w silniku Facebooka w ostatnich dwóch latach analitycy wskazują, że rozbieżności między zapewnieniami firmy a rzeczywistością to wciąż nawet setki tysięcy osób. Procedowana ustawa zapewniałaby większą transparentność narzędzi Facebooka. Korporacje nie grają w jednej drużynie nawet mimo okazjonalnych sojuszy. W styczniu Apple ogłosił zmiany w śledzeniu reklam w swoim ekosystemie iOS. System będzie pytał użytkowników, czy chcą wyrazić zgodę na udostępnianie swoich informacji w celu śledzenia reklam. Generuje to losowy identyfikator reklamowy służący do wyświetlania spersonalizowanych reklam i śledzenia kampanii marketingowych. Bill Gates postanowił zagrać na nosie Facebookowi podobnie jak Elon Musk po aferze z nową polityką prywatności WhatsAppa. Microsoft wyraził pełne poparcie dla australijskich projektu i chwalił go za próbę przywrócenie równowagi na rynku.  21 stycznia 2021 Coraz trudniej także korzystać Facebookowi z opieszałości irlandzkiego urzędu ochrony danych osobowych, którego do intensywniejszych działań przymusza monitoring organizacji pozarządowych i opinii publicznej (korporacja wybrała Dublin w Europie z przyczyn podatkowych). Mark Zuckerberg jest także na celowniku amerykańskiego urzędu antymonopolowego po zakupie Instagrama oraz WhatsAppa.  Po próbie zamachu stanu podczas ataku na Kapitol wzrosła nieufność polityków wobec BigTechu. W najbliższych miesiącach nastąpią kolejne przesłuchania zarządców Google’a, Facebooka i Twittera pod kątem praktyk zapobiegania dezinformacji. Pierwsze powyborcze spotkanie CEO z przedstawicielami Komitetu ds. Energii i Handlu Izby Reprezentantów Stanów Zjednoczonych zaplanowane zostało na 25 marca. Komentatorzy zgodnie zwracają uwagę, że działania Marka Zuckerberga przekreślają jego wcześniejsze deklaracje o podjęciu odpowiedzialności za walkę z fake-newsami.  Użytkownicy australijskiego Internetu są w tej chwili wyjątkowo wystawieni na fałszywe informacje i radykalne grupy.  W OKO.press wielokrotnie pisaliśmy o niezgodności interesów wielkich korporacji technologicznych z wartościami demokracji. Wolne i silne media są potrzebne do sprawowania kontroli obejmującej nie tylko władze państwowe, ale też działania przedsiębiorstw mających wpływ na kształtowanie polityki. Facebook wielokrotnie pokazywał, że preferuje materiały nakręcające ruch w sieci, co prowadzi do spadku jakości dziennikarstwa. Z punktu widzenia platformy media są wyłącznie wehikułem dla danych oraz reklam. Shoshana Zuboff, autorka „Wieku kapitalizmu inwigilacji” ostrzegała miesiąc temu w „New York Timesie”: „Zwróciliśmy się do Facebooka w poszukiwaniu informacji. Zamiast tego znaleźliśmy zabójcze strategie epistemicznego chaosu dla zysku”.  Zdaniem ekonomistki z Harvardu grozi nam instytucjonalizacja dominacji platform i zastąpienie demokratycznej kontroli przez zarządzanie obliczeniowe prywatnego kapitału. 8 stycznia 2021 W analizie jednego z najpotężniejszych ludzi świata klasyczne kategorie polityczne nie wystarczają.  Mark Zuckerberg nie jest typowym despotą, politykiem, właścicielem wielkiego majątku. Mimo to ma władzę poza zasadami demokracji.  Są to zasoby dość potężne, by móc porzucić lobbing czy metodę prawnych kruczków. Może wpływać na politykę bezpośrednimi metodami. Facebook do pewnego stopnia sam zaczyna przypominać państwo z własnym systemem sprawiedliwości. Lorenzo Gradoni z Max Planck Institute na prestiżowym blogu konstytucyjnym Verfassungsblog wskazał, że nadzór sprawowany przez Oversight Board przy Facebooku od 22 października 2020 roku spełnia wiele cech sądowej kontroli konstytucyjności prawa. Mark Zuckerberg okazał się jeszcze bardziej zdeterminowany do wcielenia w życie swojej wizji Internetu niż podczas pierwszych zeznań przed amerykańskimi komisjami senackimi i urzędnikami Unii Europejskiej po aferze Cambridge Analytica. Wybronił się wtedy dzięki technologicznej niekompetencji przesłuchujących go osób. Zaczął być jednak postrzegany jako technokrata uznający regulacje za problemy do pokonania, a nie obowiązujące wszystkich zasady gry.  Minęły trzy lata. Tym razem Zuckerberg nie musi się uśmiechać, przepraszać ani tłumaczyć przed nikim. Podejmuje negocjacje z państwami jak równy z równym.  W środku kryzysu pogłębiającego światowe nierówności postawił na siłę i pokazał, że imperium Facebooka stało się czymś w rodzaju nowoczesnego czarnego charakteru – doskonale zrośniętym z rzeczywistością złem koniecznym.  Jest coraz bliżej modelu, w którym Facebook i Google stają się synonimami Internetu, korporacyjnie kontrolowanym oknem na świat. 15 stycznia 2021 Australia nie jest kluczowym rynkiem dla Facebooka. Procesy rozgrywające się na najmniejszym kontynencie pokazują nowy kierunek działań BigTechu – próbę zmiany mechanizmów ekonomii XXI wieku z cyfrowej anarchii na cyfrową tyranię. Kanada, kolejny po Australii kraj przygotowujący regulacje wspierające media, zapowiedziała jasno: działania Facebooka nie powstrzymają procedowania przepisów. Gospodarka, Media, Australia Facebook Mark Zuckerberg
Dużo samobójstw, niskie zadowolenie z życia. Polska na dole rankingu ONZ o sytuacji dzieci^Anna Wójcik^20 lutego 2021^https://oko.press/duzo-samobojstw-niskie-zadowolenie-z-zycia-polska-na-dole-rankingu-onz-o-sytuacji-dzieci/^„Przez statystyki przebija pasywna i aktywna agresja, nieumiejętność udźwignięcia różnic z bezpiecznego miejsca, lęk przed zranieniem i przekonanie, że szczerość zagrozi więzi zamiast ją wzmocnić" – współautorka raportu UNICEF o tym, dlaczego polskie dzieci nie są szczęśliwe Rozmawiamy z Anną Gromadą, główną autorką raportu ONZ o dobrostanie dzieci i młodzieży w krajach bogatych, o wynikach Polski na tle innych bardziej i mniej bogatych krajów, roli państwa i pożądanych kierunkach zmian w Polsce w czasie i po pandemii koronawirusa. Anna Wójcik: Jest pani główną autorką raportu UNICEF, agendy ONZ, na temat dobrostanu dzieci w najbardziej rozwiniętych państwach świata. Co w tym badaniu nowatorskiego? Anna Gromada*: Jeszcze kilkanaście lat temu badania tego typu skupiały się na zdrowiu i kompetencjach szkolnych. To tak, jakby dzieciństwo miało znaczenie przez pryzmat przyszłości, której nada kształt. To myślenie o ludziach jakby byli portfelem inwestycyjnym: rokują czy nie rokują jako przyszła siła robocza? My rozpatrujemy dzieciństwo nie tylko jako okres przygotowawczy, ale jako wartość samą w sobie. Polska zajmuje 31. miejsce pod względem dobrostanu dzieci. Dlaczego jest tak nisko? Patrzymy na trzy filary: dobrostan psychiczny, zdrowie fizyczne i kompetencje. Polska zajmuje tu pozycję 31. na 38 krajów. Są dwa główne powody tak niskiego położenia: dużo samobójstw, mało zadowolenia z życia. Rocznie w Polsce jest około dziewięciu samobójstw na 100 tys. nastolatków – o połowę więcej niż międzynarodowa średnia. Zaś na skali zadowolenia z życia od 0 do 10, prawie trzech na dziesięciu 15-latków w Polsce zaznacza mniej niż sześć. To jeden z najgorszych wyników. Jeśli chodzi o kompetencje, Polska wypada w rankingu nieźle pod względem podstawowych umiejętności szkolnych, które ma siedmioro na dziesięcioro piętnastolatków. Nie najlepiej za to się mają kompetencje społeczne. Troje na dziesięcioro dzieci twierdzi, że trudno przychodzi im nawiązywanie głębszych relacji, co jest najgorszym wynikiem oprócz Japonii i Chile. Są też aspekty, w których lepiej się porównywać do samego siebie z przeszłości niż do innych krajów. Czasami bycie lepszym od innych nie oznacza bycia obiektywnie dobrym. Na przykład otyłość wysuwa się naprzód jako niedożywienie bogatego świata. Jedno na troje dzieci w krajach bogatych ma nadwagę, a tendencja jest rosnąca. Można utrzymać wysokie miejsce w rankingu pogarszając się, ale w wolniejszym tempie niż inni. Dziś co czwarty nastolatek w Polsce ma nadwagę, co daje Polsce teoretycznie niezłe 12. miejsce na 41 krajów. Ale nie wiem jakim pocieszeniem miałoby być to, że w Nowej Zelandii i Stanach Zjednoczonych dzieci z nadwagą jest niemal dwukrotnie więcej. W takich przypadkach lepiej spojrzeć w przeszłość: w 2000 roku co czternasty nastolatek w Polsce miał nadwagę, dzisiaj – co czwarty. 6 lutego 2021 Jak ocenialiście umiejętności szkolne dzieci? Po tym, czy dzieci dzieci w Polsce mają piątki w szkołach? Nigdy nie patrzymy na oceny szkolne, bo ich nie da się uczciwie porównywać między krajami. Poza tym one odzwierciedlają inną dynamikę, w tym systematyczność pracy, stosunek do systemu czy relacje z nauczycielem. Patrzymy wyłącznie na międzynarodowe testy umiejętności, takie jak PISA, TIMMS czy PIRLS. Ważne jest dla nas nienarzucanie perspektywy dorosłych i oddzielanie osiągnięć od dobrostanu. Czym innym są kompetencje do dostania się na prestiżowe studia, o których marzą rodzice, a czym innym kompetencje do dobrego życia. W raporcie o dobrostanie skupiamy się na tym drugich. Dla każdego kraju obliczyliśmy odsetek nastolatków, których umiejętności czytania ze zrozumieniem i matematyki są tak niskie, że będą utrudniać funkcjonowanie w społeczeństwie. Mówimy tu o ludziach, którzy mogą zatruć się Paracetamolem, bo nie zrozumieją różnicy między „sześć tabletek na dobę”, „do sześciu tabletek na dobę” i „do sześć tabletek na dobę, ale przy zachowaniu 4-godzinnej przerwy między każdą tabletką”. W krajach bogatych jest 38 proc. takich piętnastolatków, we Francji 33 proc., a w Polsce 28 proc. Niezła sytuacja Polski nie musi być zasługą systemu edukacji, ale niskiego stopnia migracji z krajów odległych kulturowo. Dzieci imigrantów mają trudniej, zwłaszcza gdy nie znają języka. We Francji słyszałam określenie Étudiants Zombies (uczniowie-zombie) na określenie osób, które są tak wyalienowane z systemu edukacji, że już nie potrafiłyby się włączyć w to, co się dzieje na lekcjach, nawet gdyby chciały. Osiem lat temu, gdy pracowałam jeszcze w OECD, publikowaliśmy wyniki PISA 2012. Była to edycja, która wstrząsnęła francuskim snem o edukacji. Francuska Piąta Republika, która część swojej tożsamości zbudowała na wierze w edukację równych szans, okazała się państwem o niskiej średniej we wszystkich dziedzinach – czytaniu ze zrozumieniem, matematyce i naukach przyrodniczych – oraz o największym na świecie wpływie pochodzenia klasowego na wyniki. Aż 57 punktów, czyli półtora roku nauki różnicy, przypadało tam na każdy szczebel w drabinie społecznej. To o połowę więcej niż w Anglii i prawie dwa razy więcej niż w USA. Republikański system oświaty, jak system francuski, w którym mniej niż 1 proc. uczniów chodzi do szkół prywatnych, okazał się bardziej nierówny niż otwarcie elitarystyczne systemy anglosaskie zdominowane przez panów w tweedach. Le Monde wypuścił wtedy okładkę „Nasze elity zawsze były wybitne”. Fantazjowano, że gdyby zignorować najgorzej radzące sobie 15 proc. młodzieży, Francja wysunęłaby się na prowadzenie. I tutaj jest pies pogrzebany. Czym innym są osiągnięcia, a czym innym dobrostan. Porównywanie osiągnięć w stylu „liczenia jajogłowych” trwa co najmniej od paniki sputnikowej lat 50. Wtedy magazyn Life porównywał, że niefrasobliwe dzieci z Chicago się bawią, podczas gdy dzieci w Moskwie uczą się fizyki. W dobie wyścigu zbrojeń oświata miała być sprawą racji stanu. Dziś wyniki edukacyjne nadal bywają rozpatrywane przez ten pryzmat. Sekretarz edukacji USA, Arne Duncan, otwarcie przyznawał, że trzeba zwiększać liczbę lekcji w szkole, bo „nasze dzieci nie będą mieć przewagi komparatywnej” w porównaniu z Indiami i Chinami, gdzie dzieci siedzą w szkole 25-30 proc. dłużej. Jest to niebezpieczne myślenie. Po pierwsze pokazaliśmy, że ślepe zwiększanie liczby godzin nie musi podnosić wyników edukacyjnych. Po drugie, wszystko ma swoją cenę. Gwiazdy rankingów edukacyjnych z Dalekiego Wschodu przestają błyszczeć, gdy uznamy umiejętności społeczne za równie ważne jak umiejętności akademickie, a zdrowie psychiczne za tak samo ważne jak fizyczne. Największym paradoksem w krajach bogatych jest Japonia: najlepsze zdrowie fizyczne, najgorsze zdrowie psychiczne. To właśnie tam nasz raport odbił się najszerszym echem – dotarł do ponad miliona ludzi. 7 lutego 2021 Jakie kompetencje społeczne uwzględnialiście w rankingu? Patrzyliśmy, czy dzieci czują, że są w stanie nawiązać przyjaźnie. Jest to oczywiście algorytm, który odzwierciedla wartości jego twórcy. W tym przypadku moje przekonanie, że trudno mieć dobre życie bez prawdziwych przyjaciół. Z czego może wynikać przekonanie młodzieży w Polsce, że trudno im nawiązywać przyjaźnie? Nie badaliśmy tego aspektu, więc mogę mówić tylko o prywatnych intuicjach. Ostatnio słyszałam w podcaście Marty Niedźwieckiej, że czterech na pięciu Polaków uważa, że lepiej w ogóle nie poruszać tematów, na które mamy inne zdanie niż rozmówca. Śledzę też cykliczne badania CBOS na temat bicia dzieci. Trzydzieści lat temu połowa Polaków uważała, że „lanie jeszcze nikomu nie zaszkodziło”. W 2008 roku takie traktowanie dzieci nadal akceptowało czterech na dziesięciu Polaków. Dziś tak uważa co czwarta osoba. Przez te statystyki przebija pasywna i aktywna agresja, nieumiejętność udźwignięcia różnic z bezpiecznego miejsca, lęk przed zranieniem i przekonanie, że szczerość zagrozi więzi zamiast ją wzmocnić. Nie umiemy ze sobą rozmawiać, nie mamy kultury słuchania ani kultury mówienia o swoich oczekiwaniach. Żaden z tych elementów nie ułatwia wchodzenia w relacje, również rówieśnicze. Ale jest też nadzieja. Lawinowo rośnie liczba rodziców, którzy już nie chcą używać przemocy, której często sami byli ofiarami ze strony własnych rodziców, ale jeszcze nie czują się biegli w narzędziach, które mogłyby ją zastąpić. 25 listopada 2020 Czy są znaczące różnice w tym jak dziewczynki i chłopcy w Polsce i innych krajach oceniają swoje zadowolenie z życia? To zależy od wieku. W większości krajów nie widać różnic w zadowoleniu z życia w wieku 11 lat. W niektórych krajach, jak Anglia, Grecja czy Polska, różnica pojawia się w wśród dzieci w wieku trzynastu lat. Zaś w wieku piętnastu lat już prawie we wszystkich krajach dziewczynki są mniej zadowolone ze swojego życia niż chłopcy. Jedną z przyczyn może być negatywny stosunek do własnego ciała. Tu Polska nosi żółtą koszulkę lidera. Mamy najwięcej na świecie młodzieży niezadowolonej z własnego ciała – aż 55 procent. Prawie tyle samo chłopców i dziewcząt jest niezadowolonych z własnego ciała, ale z innych powodów. Dziewczyny zwykle uważają, że są za grube, chłopcy, że są za chudzi. Oczywiście niewiele ma to wspólnego z rzeczywistością. Np. wśród 13-latków w Polsce dwa razy więcej chłopców (32 proc.) niż dziewcząt (16 proc.) ma faktyczną nadwagę. Jednoczenie w tym wieku 30 proc. chłopców i 50 proc. dziewczyn uważa się za zbyt grubych. Czyli co trzecia dziewczynka ma zdrową wagę, ale wmawia sobie, że coś z nią jest nie tak. Co ważniejsze, negatywny stosunek do własnego ciała jest dwukrotnie silniej powiązany z niską satysfakcją z życia dziewcząt niż chłopców. To dla mnie niezwykle przykre statystyki, ponieważ uważam, że człowiek, który nie lubi swojego ciała tak naprawdę nie lubi siebie. Zaś fałszywość założeń nie zmienia prawdziwości cierpienia. 6 grudnia 2020 Jaki wpływ na ocenę życia przez dzieci i nastolatków mają zmiany technologiczne? Między 2010 a 2018 rokiem czas spędzany przez dzieci w internecie wydłużył się z 105 do 165 minut. Pandemia prowadzi do dalszych wzrostów, które niepokoją rodziców – zwłaszcza jeśli słyszą, że arystokracja pieniądza i high-techu zabrania dzieciom korzystania z własnych wynalazków. Na przykład w domu Billa Gatesa była polityka zero komórek przed 14. rokiem życia. A Steve Jobs wychwalając tablet, zapominał wspomnieć, że jego własne dzieci mają zakaz zbliżania się do tego dobrodziejstwa. To przekaz, który wiele osób może przerazić. Skoro coś się tak szybko zmienia, to jak na nas wpływa? Najczęściej przywoływane powody trwogi to dobrostan psychiczny i wyniki w nauce. Jednak badania naukowe nie wskazują na narzuconą abstynencję, lecz na kontrolowane samoograniczenie. Najwyższy psychiczny dobrostan mają nie dzieci, które są izolowane od technologii, ale te, które korzystają z niej z umiarem. Punkt najwyższego zadowolenia zależy od technologii: pół godziny dziennie dla smartfonów, godzina dla telewizji i komputera i dwie godziny dla gier komputerowych. Powyżej tych ram czasowych dobrostan radykalnie spada, choć w innym tempie w zależności od technologii. Każde pokolenie ma swoje paniki moralne, bo umysł ludzki jest alarmowany przez zmianę, a nie przez kontynuację. Ale czas ekranowy musi być oceniany na tle innych życiowych czynności, a nie jako odizolowana nowinka. W takich porównaniach okazuje się, że czas ekranowy ma cztery razy mniejszy efekt niż gnębienie w szkole. Czyli jeśli chcemy podnieść dobrostan młodzieży, powinniśmy gnębieniem w szkole zajmować się kilkukrotnie intensywniej niż czasem ekranowym. Oczywiście są też realne problemy, które łączą się z czasem ekranowym. Najniższy dobrostan mają dzieci, które korzystają bardzo intensywnie z elektroniki. Te grupy to jednak margines. A poza tym używanie czegokolwiek w sposób skrajny wiąże się z niskim dobrostanem, a podłożem mogą być skłonności depresyjne i stany lękowe. Ten mechanizm działa w obie strony: człowiek z określonymi predyspozycjami nadużywa, ale używka pogarsza jego stan wyjściowy. Elektronika dokonuje też klasowej wolty. W latach 90-tych martwiono się, że wysokie koszty nowych technologii wystawią najmniej uprzywilejowane dzieci na pastwę gospodarki informacyjnej, w której nie będą potrafiły się odnaleźć. Ale trzydzieści lat później widzimy, że to właśnie ta grupa społeczna konsumuje najwięcej mediów elektronicznych, które już nie są dobrem luksusowym, tylko chlebem powszednim. Np. dziś w USA dzieci niezamożnych rodziców spędzają przed ekranami trzy godziny więcej każdego dnia niż dzieci zamożnych rodziców. W jaki sposób w raporcie uwzględniacie rolę państwa w kształtowaniu dobrostanu dzieci? W rankingu uwzględniamy obiektywną i subiektywną ocenę polityk państwa. Obiektywna, to na przykład procent domów z dostępem do bezpiecznej wody pitnej. Subiektywna – to na przykład procent ludzi zadowolonych z jakości wody, jaką mają w kranie. Jak to wygląda w Polsce? Polska w tym drugim rankingu wypada nienajgorzej, na 13. pozycji. Jest tam głównie dzięki hojnym urlopom macierzyńskim i redukcji ubóstwa. W Polsce mamy całkiem dobrze rozwinięty system urlopów po urodzeniu dziecka – to w sumie 52 tygodnie, w trakcie których statystyczny rodzic dostanie 80 proc. rocznych zarobków. Proszę to porównać do Stanów Zjednoczonych, gdzie kobietom w połogu proponuje się tydzień odliczony z urlopu chorobowego. Druga rzecz to spadek ubóstwa względnego dzieci, częściowo dzięki programowi 500 plus. Jak wiadomo, mam wiele uwag do tego programu z perspektywy projektowania polityki. Jednak raporty UNICEF piszę z perspektywy praw dzieci i z tego miejsca skupiałam się wyłącznie na redukcji ich ubóstwa. Są dwa główne sposoby patrzenia na ubóstwo – absolutne i względne. Ubóstwo absolutne jest wtedy, kiedy dochód na osobę jest tak niski, że nie pozwala na zakup minimalnych dóbr do życia: jedzenia, odzieży czy środków czystości. Jednak w krajach bogatych ubóstwo często ma twarz nie głodu, tylko wykluczenia. Wykluczenie jest widoczne wtedy, kiedy dziecko nie jest w stanie uczestniczyć w czynnościach, które danej społeczności są uznawane za normalne. Na przykład nie może pojechać na wycieczkę szkolną. Dlatego mierzymy, jaki procent dzieci mieszka w gospodarstwach domowych, których dochód jest poniżej 60 proc. mediany dla danego kraju. Jaki procent dzieci żyje w ubóstwie względnym w krajach, które najlepiej wypadły w rankingu? W krajach bogatych co piąte dziecko żyje w tak rozumianym ubóstwie. Najlepszy wynik osiąga Islandia – ok. 10,5 proc. Potem Czechy, Dania, Korea i Finlandia na poziomie 11 proc. i Słowenia 12 proc. Najgorzej jest w Stanach Zjednoczonych i Izraelu, gdzie co trzecie dziecko żyje w ubóstwie. Polska sześć lat temu z wynikiem 22 procent była trochę poniżej średniej. Obecnie mamy bardzo dobry wynik, na poziomie Holandii, czyli 13 proc. Holandia, odsądzana przez część polskich polityków od czci i wiary, jest na szczycie rankingu dobrostanu dzieci. Dlaczego? Holandia świetnie wypada w naszych zestawieniach dzięki temu, co można nazwać całościowym dobrym życiem. Nie ma żadnego wskaźnika, gdzie pozostaje w tyle. W Holandii jest najwyższy na świecie wskaźnik młodzieży zadowolonej z własnego życia – 90 proc. Ma też jeden z najwyższych wskaźników młodzieży, która czuje, że jest w stanie zaprzyjaźnić się z ludźmi, na których im zależy, ok. 83 proc. Holandia też ma wzorcowe usługi publiczne, mierzone zarówno obiektywnymi wynikami jak i subiektywnym zadowoleniem np. ze służby zdrowia, przedszkoli czy żłobków. Ma jeden z najniższych poziomów ubóstwa dzieci (13 proc.), który osiąga przy dużo niższych wydatkach z budżetu państwa niż Polska czy Francja, czyli jest bardziej efektywna. Do tego stosunkowo niewielu holenderskich rodziców czuje, że nie dają rady z obowiązkami rodzinnymi ze względu na przeciążenie pracą. Ten wskaźnik w Holandii wynosi 25 proc., a w Polsce – 50 proc. Nie ma na świecie kraju, w którym łatwo jest być rodzicem. Ale są kraje, w których być rodzicem jest trochę prościej. 23 września 2020 Jak bogactwo kraju przekłada się na dobrostan dzieci? Większość krajów grupy G7, dysponujących prawie połową światowego bogactwa, znajduje się na końcu, jeśli przestaniemy patrzeć na PKB, a zaczniemy na zdrowie psychiczne, kompetencje miękkie czy środowisko. Nie przekładają swojego dobrobytu na dobrostan. W naszych zestawieniach słabo sobie radzą Stany Zjednoczone. To najbogatszy kraj w historii, licząc produkcją całkowitą, ale dla kilkudziesięciu milionów dzieci niewiele z tego bogactwa wynika: 42 proc. dzieci ma nadwagę, 40 proc. jest poniżej poziomu kompetencji, które nazwaliśmy minimalnymi do prowadzenia życia, 30 proc. żyje w ubóstwie, 29 proc. jest niezadowolonych z własnego życia. Ponadprzeciętnie dużo rodzi się z niską wagą urodzeniową – co często wynika z nieprawidłowego prowadzenia ciąży. Ich rodzice mają zero gwarantowanych dni urlopu rodzicielskiego. Dotyczy to nawet szans dzieci na przetrwanie. Stany Zjednoczone, z dochodem powyżej 60 tysięcy dolarów na osobę, notują śmiertelność niemowląt na poziomie krajów trzykrotnie biedniejszych, takich jak Rumunia, Bułgaria i Chile. Dlatego, że w krajach bogatych śmiertelność niemowląt jest ściślej powiązana z poziomem nierówności niż z bogactwem. Powyżej pewnego poziomu bogactwa, dobrostan zwiększa się nie przez dalsze pompowanie PKB, ale przez zmianę priorytetów politycznych, działające państwo i włączanie grup zmarginalizowanych do życia społecznego. To optymistyczna konkluzja: najbogatsze kraje wcale nie muszą mieć najlepszej polityki społecznej, a wiele można poprawić zmieniając priorytety polityk państwa. Tak. Na szczycie rankingu dobrostanu w naszym zestawieniu są wyłącznie państwa z Unii Europejskiej lub z nią stowarzyszone – Holandia, Dania, Norwegia, Szwajcaria, Finlandia, Hiszpania, Francja, Belgia, Szwecja, Irlandia, Luksemburg. Na dole rankingu mamy dwie grupy państw: mniej zamożne, czyli Chile, Bułgarię, Łotwę, Litwę, Polskę, Słowację. Oraz bogate kraje anglojęzyczne o dużych nierównościach: Stany Zjednoczone, Nowa Zelandia, Australia, Kanada, Wielka Brytania. Jakimi obszarami powinno się zająć państwo w Polsce, żeby poprawić dobrostan dzieci? Problemem jest stan środowiska. Polska ma najgorsze powietrze w Unii Europejskiej. Złe powietrze szkodzi dzieciom bardziej niż dorosłym, bo mają nierozwinięte płuca i układ odpornościowy oraz są bliżej gruntu, gdzie kumulują się zanieczyszczenia. Galopujące wskaźniki nadwagi wśród dzieci alarmują, żeby dbać o ruch i jakość żywności. Pozostaje dużo do zrobienia co do sieci wsparcia dla rodziców. Kształt rynku pracy nie pomaga godzić ról rodzinnych i zawodowych. Brakuje też wysokiej jakości usług edukacyjno-opiekuńczych dla dzieci do 3 lat. Kluczowe jest zadbanie o zdrowie psychiczne. W Polsce mamy najniższy ze wszystkich krajów wskaźnik leczenia depresji młodzieży – być może w wyniku niewiedzy i stygmatyzacji. Jednocześnie mamy ponadprzeciętnie dużo samobójstw, które zwykle są skutkiem nieleczonej depresji. 25 stycznia 2021 Dane z waszego badania obejmują czas przed pandemią COVID-19. W jaki sposób pandemia wpływa na dobrostan dzieci? Pandemia nie wpływa na nas w sposób losowy. Często wzmacnia wcześniejszą dynamikę i wzory nierówności. Jeśli rodzice dziecka należą do klasy średniej, prawdopodobnie są w stanie kontynuować pracę w domu. Często mają typ umiejętności ceniony przed system edukacji, więc są w stanie pomóc dziecku w lekcjach. Mają też środki na korepetytorów. Statystycznie mają lepsze warunki mieszkaniowe. Jeśli jesteś człowiekiem, który ma dobre warunki mieszkaniowe, kochającą się rodzinę, w której nikt nie stracił pracy i jest w stanie pomagać dzieciom, to pandemia może być znośna. W sytuacji, gdzie nie ma dobrych warunków mieszkaniowych, pracy, pieniędzy, są złe relacje, przemoc domowa, pandemia, nawet bez kontaktu z koronawirusem, może być przeżyciem traumatycznym. Dlatego tak ważne jest, żeby kształtując polityki publiczne w czasie i po pandemii, nie utracić zdobyczy ostatnich lat, takich jak zmniejszenie skali ubóstwa u dzieci. *Anna Gromada – socjolożka i ekonomistka, badaczka w Polskiej Akademii Nauk, współzałożycielka Fundacji Kaleckiego. Doradza rządom i organizacjom międzynarodowym w kwestiach polityki społeczno-gospodarczej.  Zdrowie, edukacja ONZ zdrowie zdrowie psychiczne
„Młodzi przestali postrzegać publiczną szkołę jako przepustkę do lepszego życia” [ROZMOWA]^Anton Ambroziak^20 lutego 2021^https://oko.press/szkola-publiczna-spadek-zaufania-ekspert/^„Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych" - dr Paweł Marczewski komentuje sondaż Ipsos dla OKO.press Najnowszy sondaż Ipsos dla OKO.press pokazał, że lawinowo spada zaufanie do publicznej oświaty. Aż 55 proc. badanych, gdyby pieniądze nie były przeszkodą, wolałoby posłać dziecko do płatnej szkoły społecznej lub prywatnej. Dlaczego? Co z tego wynika? OKO.press rozmawia z dr. Pawłem Marczewskim, szefem działu Obywatele w forumIdei, think tanku pro publico bono Fundacji im. Stefana Batorego, w którym zajmuje się nierównościami w dostępie do usług społecznych. Anton Ambroziak, OKO.press: Młodzi, starzy, kobiety, mężczyźni, mieszkańcy wsi, małych miasteczek, a także wielkomiejskich aglomeracji – wszyscy, gdyby tylko pieniądze nie były barierą, wybraliby płatną edukację niepubliczną. Co pokazał sondaż Ipsos dla OKO.press?  Paweł Marczewski, Fundacja im. Stefana Batorego: Na tym najbardziej ogólnym poziomie pokazał, że znaczna część Polek i Polaków uznaje szkoły publiczne za nieadekwatne, nie dość renomowane, a także niebezpieczne. Lęk o bezpieczeństwo uczniów pojawił się szczególnie po reformie edukacji, która skutkowała przepełnieniem części placówek, kumulacją roczników, odpływem nauczycieli z zawodu. Na pewno te dane pokazują też aspiracje. Dla części rodziców płatna szkoła z samej definicji jest lepsza. Gdy wchodzi się w szczegóły obraz staje się mniej wyraźny, bo trzeba zapytać pod jakimi względami ta szkoła ma być lepsza: czy chodzi o wyniki na egzaminach, wszechstronny rozwój dziecka, a może jeszcze coś zupełnie innego. 17 lutego 2021 A czy fantazja o lepszej, płatnej szkole nie jest po prostu odpryskiem całego systemu edukacji? Skoro skupiamy się na wyścigu po jak najlepsze wyniki to naturalne wydaje się wskazanie na szkołę, która – przez sam fakt selekcjonowania uczniów – zapewni „lepszy start”.  Myślę, że precyzyjne opisanie aspiracji wymagałoby przeprowadzenia pogłębionych badań, wywiadów jakościowych. Na pewno możemy powiedzieć, że krytyczne nastawienie wobec publicznego systemu edukacji staje się coraz bardziej rozpowszechnione. Coraz więcej rodziców jest przekonanych o jego kostyczności, o przeładowanej podstawie programowej. Dużo słyszymy o tym, że szkoła — zamiast uczyć współpracy – bez przerwy testuje, sprawdza i kontroluje. Pewnie część rodziców wskazuje na szkołę prywatną, licząc że uda im się uciec właśnie przed tą gonitwą. Najczęściej są to rodziny inteligenckie, statystycznie – na pewno mniejszość. Szukają szkół otwartych, demokratycznych, uczących kompetencji miękkich. Często chcą mieć też wpływ na program nauczania, oczywiście w ramach podstawy programowej. Myślę jednak, że sporo rodziców faktycznie marzy o szkołach rankingowych. Wychodzą z założenia, że im wcześniej zacznie się selekcja, tym lepiej wyjdą na tym ich dzieci na kolejnych progach. Musimy też pamiętać, że szkoły podstawowe i licea to dwa inne światy. Pomiędzy nimi mamy próg selekcji, który różnicuje poziom nauczania. Mamy przecież wiele, świetnych publicznych szkół średnich, do których bardzo trudno się dostać. Wymagania są tak wyśrubowane, że przyjmuje się tylko tych z najwyższymi wynikami. Kwestia tego, czy płaci się czesne czy nie, jest tu drugorzędna. Możemy oczywiście dyskutować o tym, co o jakości edukacji mówią nam rankingi, które nie mierzą wartości dodanej edukacji, a jedynie pokazują wyniki egzaminów. Na ile mamy faktycznie do czynienia z rewelacyjną pracą szkoły, a na ile do szkoły przychodzą uczniowie, którzy w każdych warunkach osiągnęliby podobne wyniki. Wydaje mi się, że kluczowa w dyskusji o selekcjonowaniu jest dziś szkoła podstawowa. To wczesna edukacja jest najważniejsza dla uczniów mniej uprzywilejowanych i to tu powstają często luki, których nie sposób potem zakopać. Średnie wyniki uczniów niepublicznych szkół podstawowych na egzaminie ósmoklasisty są o kilkanaście procent wyższe niż ich kolegów z publicznych placówek. W 2020 roku w pierwszej 50. stołecznych szkół z najwyższymi wynikami znalazły się tylko cztery samorządowe szkoły podstawowe.  No tak, ale rankingi bazują jedynie na wynikach egzaminu ósmoklasisty. Nie dowiemy się z nich, w jaki sposób szkoła podnosi kompetencje dzieci albo czy rozbudza w uczniach zainteresowania. Siłą rzeczy wśród tych szkół płatnych znajdziemy takie, które swoim sposobem nauczania i kryterium doboru uczniów będą celować w rankingi. I w tym sensie będą one spełnionym marzeniem o prawdziwie pruskiej szkole, która wyciska z uczniów ostatnie poty. Nie są to wcale szkoły ogólnorozwijające, a na pewno nie przystają do naszych wyidealizowanych wyobrażeń o wzorowych modelach edukacji, jak fiński czy holenderski. Wiemy też, że szkoły niepubliczne często odnoszą sukcesy kosztem wielokrotnej selekcji. Słyszymy historie o uczniach, którzy są wypychani ze szkół, bo nie dociągają do najlepszych wyników. Jestem więc sceptyczny w pokazywaniu przepaści między jakością publicznych i prywatnych placówek w oparciu o rankingi. Odłóżmy na bok renomę szkół i nietrafione rankingi. Egzamin ósmoklasisty budowany jest na wzór badań PISA, które zamiast wiedzy sprawdzają kompetencje. Skoro uczniowie publicznych placówek osiągają średnio znacznie gorsze wyniki, szczególnie w części matematycznej i językowej, to chyba pokazuje nam pewien niepokojący trend.  Tyle że to nie jest tak, że to polska szkoła publiczna jest o wiele gorsza w uczeniu kompetencji, niż szkoły niepubliczne w naszym kraju. Uśrednione lepsze wyniki w teście PISA uzyskują uczniowie szkół niepublicznych we wszystkich krajach OECD. Do szkół niepublicznych trafiają po prostu na ogół uczniowie z lepszym zapleczem społeczno-ekonomicznym. 13 listopada 2020 Możemy spodziewać się niestety, że konieczność nauki zdalnej w czasie pandemii tylko pogłębi te różnice. Na podstawie danych OECD wiemy, że wyróżnikiem klasowym w czasie pandemii stało się utrzymanie motywacji. O sukcesie edukacyjnym decydują kwestie miękkie, o które wydaje się, że łatwiej zadbać w szkole społecznej, gdzie nauczyciel ma więcej czasu na indywidualną pracę z dzieckiem, a także ogólnie w domach, w których rodzice mają czas i zasoby, żeby intensywnie wspierać edukację swoich dzieci. W naszym badaniu to osoby młode najchętniej wybrałaby szkołę niepubliczną. Czy to po prostu rozczarowanie własnymi doświadczeniami?  Myślę, że rozczarowanie własnym doświadczeniem w zestawieniu z oczekiwaniami. Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych. W wielu badaniach wychodziło, że to pokolenie ich rodziców i dziadków bardziej ceni szkołę jako źródło sukcesu. W tym sensie, młodzi na szkołę prywatną mogą po prostu projektować swoje – często niezrealizowane – aspiracje i marzenia. Z badań CBOS wynika, że rośnie nam najbardziej lewicowe pokolenie: nie powinniśmy obserwować zwrotu przynajmniej części z nich w stronę usług publicznych?  Niekoniecznie. Ta lewicowość w badaniach CBOS nie była doprecyzowana. Niekoniecznie musi chodzić o pakiet znany powojennym pokoleniom jako socjaldemokracja, w którym chodziło o rozbudowane państwo dobrobyty, redystrybucję, dobrze sfinansowane usługi publiczne. Bardzo możliwe, że lewica, która nadchodzi oznacza coś zupełnie innego, bardziej kulturowego, czyli troskę o klimat, prawa mniejszości. Może to być też prosty wyraz sympatii politycznych. W 2019 roku w badaniu CBOS na zlecenie Fundacji im. Stefana Batorego 30 proc. rodziców przyznało, że gdyby mogło, zdecydowałoby się na szkołę prywatną. W sondażu Ipsos nie mieliśmy pytania filtrującego, ale w grupach, w których statystycznie znajdziemy rodziców, odsetek osób, które wskazały płatne szkoły był nawet dwukrotnie wyższy. Czy możemy z tego wyciągać wnioski? Nie sposób porównywać tych wyników bez żadnych zastrzeżeń i to nie tylko dlatego, że pytania zadano w nich nieco inaczej. Przede wszystkim nasze badanie było wykonane półtora roku temu, w zupełnie innych okolicznościach. Nie mieliśmy pandemii i nauczania zdalnego. Byliśmy za to w apogeum strajku nauczycieli. Myślę, że gdybym miał ocenić, co może zniechęcać Polaków od szkół publicznych, to powiedziałbym właśnie o doświadczeniach ostatniego roku: problemach z nauczaniem zdalnym, utrzymaniem motywacji, sprowadzeniem edukacji do sprawdzania wiedzy. Tak naprawdę niewiele wiemy o tym, jak wygląda porównanie edukacji zdalnej w szkołach niepublicznych i publicznych. Myślę, że intuicja badanych jest taka, że te płatne dają sobie lepiej radę w nadzwyczajnych okolicznościach, bo mają lepszą infrastrukturę czy mniejsze klasy. Na płatną szkołę niepubliczną zdecydowanie częściej wskazywali też mieszkańcy dużych miast niż wsi. Czy to po prostu kwestia dostępu do oferty edukacyjnej?  Zdecydowanie tak. W dużym mieście prywatna szkoła jest elementem doświadczenia: twojego albo otoczenia, wielu rodziców może nie mieć dziecka w szkole niepublicznej, ale zna kogoś, kto ma. Na wsi takich placówek jest mniej, choć i tam funkcjonuje jest sieć dobrze działających szkół społecznych, które próbują odejść od centralizacji. Inne badania pokazują też, że płatna szkoła prywatna na wsi uchodzi za fanaberię. Jest to duży wydatek, który wydaje się być nieopłacalny, również dlatego, że do najbliższej szkoły niepublicznej jest na ogół bardzo utrudniony dojazd. Poza tym jeśli lokalna szkoła jest nieduża, a kontakt między rodzicami a kadrą nauczycielską dobry, to duże nakłady finansowe na prywatną edukację dziecka nie wydają się sensownym wyborem. Migracja dzieci z rodzin o wyższym kapitale społeczno-ekonomicznym do szkół prywatnych i społecznych to zjawisko, które obserwujemy od lat. Największą falę odnotowano w 2018 roku, po reformie edukacji. Czy powinniśmy się obawiać coraz większego rozwarstwienia? Szczerze mówiąc po reformie spodziewaliśmy się skokowego wzrostu uczniów uczących się w szkołach niepublicznych. Wzrost był, ale stabilny. Ekspansja oświaty niepublicznej ma swoje oczywiste ograniczenia związane z pieniędzmi i dostępnością. Gdy musisz płacić, a dodatkowo okazuje się, że dziecko trzeba jeszcze dowozić na lekcje, to raczej odpuszczasz. Jaką twarz mają więc polskie nierówności edukacyjne? Wbrew pozorom są bardziej pochowane. Używając skrótu myślowego powiedziałbym, że polskie nierówności edukacyjne mają oblicze korepetytora. Nie trzeba wyjmować dziecka z systemu, by tworzyły się wyrwy nie do zasypania. Często „wygrywają” ci, którzy potrafią wykorzystać ofertę publiczną, a do tego uzupełniają ją rozmaitymi zajęciami dodatkowymi. I niekoniecznie są to ci zamożniejsi, raczej ci najlepiej wykształceni i za największymi aspiracjami. Za to nierówności majątkowe w edukacji faktycznie przebiegają na linii płatne-publiczne. 25 stycznia 2021 Co najbardziej powinno nas martwić w badaniu OKO.press? Najbardziej niepokojące jest to, że Polacy tracą zaufanie do szkoły publicznej. Innymi słowy, tracą zaufanie do państwa, którego podstawową funkcją jest dostarczanie bezpłatnej edukacji. Myślę, że publiczna szkoła powoli dogania opinią publiczny system ochrony zdrowia. Dlaczego to niepokojące? Bo każda reforma będzie napotykać opór społeczny. A to oznacza, że usługi publiczne tracą zdolność samonaprawy. Edukacja, nierówności reforma edukacji szkoła
W zamarzniętym Teksasie grzeją tylko spory o to, kto zawinił. Republikanie mogą stracić ten stan^Piotr Tarczyński^19 lutego 2021^https://oko.press/w-zamarznietym-teksasie-grzeja-tylko-spory-o-to-kto-zawinil/^Dlaczego stan wydobywający na potęgę ropę naftową i gaz ziemny (41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Bo republikanie odmówili podłączenia stanu do sieci ogólnokrajowej Burza śnieżna Uri (bo taką nieoficjalną nazwę jej nadano) przyniosła atak zimy, jakiego w Stanach Zjednoczonych nie widziano od lat. Temperatury poniżej zera utrzymują się na obszarze prawie całego kraju, cieplej jest właściwie tylko na wybrzeżu Kalifornii, w Georgii i na Florydzie. Federalna agencja meteorologiczna szacuje, że ekstremalnych warunków pogodowych doświadcza w tej chwili ponad 100 milionów Amerykanów. Wstrzymano szczepienia przeciw koronawirusowi w Nowym Jorku, a transport publiczny w Chicago ulega jednej awarii za drugą. O ile jednak mieszkańcy Środkowego Zachodu czy Wschodniego Wybrzeża są do zimy przyzwyczajeni, o tyle stany południowe rzadko mają do czynienia z intensywnymi opadami śniegu i niskimi temperaturami. Brakuje pługów do odśnieżania dróg, a kierowcy nie potrafią jeździć po oblodzonych nawierzchniach, dochodzi więc do wielu wypadków, są ofiary śmiertelne. Nigdzie sytuacja nie jest tak dramatyczna, jak w Teksasie, drugim co do wielkości stanie kraju, zarówno pod względem terytorium, jak i ludności. Mieszkańcy „stanu samotnej gwiazdy” lubią się przechwalać, że „w Teksasie wszystko jest większe” i rzeczywiście tak jest. Również jeśli chodzi o skutki katastrofalnego ataku zimy. W niektórych rejonach zarejestrowano temperatury nienotowane od stu lat, jest tam zimniej, niż w północnym stanie Maine czy w niektórych częściach Alaski. W Houston, największym mieście stanu, było w poniedziałek -7 stopni, a w Dallas nawet -13. Mróz nie ustępuje, władze zalecają unikać podróży i nie opuszczać domów – sęk w tym, że w części domów jest prawie tak zimno, jak na zewnątrz. W środę 17 lutego prawie 3 miliony Teksańczyków nie miało prądu – dla niektórych był to już trzeci taki dzień. Kilka osób już straciło życie, próbując się ogrzać – w pożarach, wywołanych awarią piecyków, czy zatruci tlenkiem węgla, bo spędzali noc w samochodach z włączonym silnikiem. Kiedy w czwartek udało się przywrócić dostawy prądu, największym problemem okazała się woda pitna: w zamarzniętych rurach nie ma odpowiedniego ciśnienia i władze niektórych miast, np. Austin, stolicy stanu, zalecają picie wyłącznie wody przegotowanej. Zalecenie to obejmuje w sumie około 7 milionów ludzi. Problem w tym, że zamarznięte rury pękają i mieszkańcy tracą też dostęp do wody. Szacuje się, że problem ten dotknął 13 milionów Teksańczyków. Ludzie chronią się w kościołach, noclegowniach, nawet galeriach handlowych. Synoptycy zapowiadają kolejne burze śnieżne, poprawa pogody może nastąpić dopiero w weekend. Republikańskie władze stanu, które nieraz kpiły z rzekomo niekompetentnych władz liberalnej Kalifornii, gdzie latem często dochodzi do przerw w dostawie prądu, kompletnie nie radzą sobie z usuwaniem skutków awarii. Gubernator Greg Abbott próbuje zrzucić całą winę na energię odnawialną, dzielnie sekunduje mu w tym telewizja Fox News, która trąbi, że tak właśnie będzie w całym kraju, jeśli Demokraci wprowadzą swój Zielony Nowy Ład. Do tego dochodzą klasyczne dla prawicy kpiny z globalnego ocieplenia (bo skoro opady śniegu, to jakie znowu ocieplenie), które doskonale znamy z własnego podwórka. 14 lutego 2021 Eksperci powtarzają jednak, że to nie energia odnawialna odpowiada za dzisiejszy kryzys: owszem, niektóre wiatraki rzeczywiście zamarzły, ale energia wiatrowa dostarcza jedynie 7 procent zimowej produkcji prądu w tym stanie. Reszta pochodzi z paliw kopalnych, przede wszystkim z gazu ziemnego – a gazociągi również zamarzły. Teksańska infrastruktura energetyczna, bez względu na to, z jakiego źródła pochodzi prąd, po prostu nie wytrzymuje ekstremalnych temperatur. Republikanie obwiniający o dzisiejszy kryzys Demokratów to klasyczny przykład kieszonkowca krzyczącego „Łapać złodzieja!”. Za problemy Teksasu z dostarczaniem prądu w przeważającej mierze odpowiadają władze stanu – czyli od ćwierć wieku Republikanie. To oni kontrolują obie izby stanowej legislatury (od 2003 roku), Abbott zaś jest trzecim kolejnym gubernatorem z tej partii, po George’u W. Bushu, późniejszym prezydencie, i Ricku Perrym, sekretarzu energii (sic!) w gabinecie Trumpa. Dlaczego stan wydobywający na potęgę ropę naftową i gaz ziemny (odpowiednio 41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Powód jest tyleż technologiczny, co polityczny. Kontynentalne Stany Zjednoczone (czyli 48 stanów, bez Alaski i Hawajów) podzielone są na trzy sieci elektroenergetyczne – wschodnią i zachodnią, rozgraniczone Górami Skalistymi, oraz teksańską właśnie. Teksas celowo utrzymuje własną sieć, ERCOT (Electric Reliability Council of Texas), bo w ten sposób nie następuje przesyłanie prądu przez granice stanowe i unika się kontroli FERC, federalnej agencji regulującej kwestie energetyczne. „Nie zadzieraj z Teksasem”, „Nie mieszajcie się w sprawy Teksasu” itd., to bardzo popularne hasła w stanie, który nieustannie podkreśla swoją wyjątkowość i niezależność od władzy w Waszyngtonie. Teksańczycy chcieli „rządzić się sami” i ERCOT, czyli „energetyczna wyspa”, to praktyczny wymiar tej niezależności – jako że są „energetyczną wyspą”, nie da się łatwo uzupełnić niedoborów energią z sąsiednich stanów. Równo dziesięć lat temu Teksas doświadczył podobnej katastrofy: surowa zima doprowadziła do przerw w dostawie prądu, ale – jak dziś widać – nie wyciągnięto z tego żadnej nauczki. Zaniedbano remonty, nie ulepszono sieci energetycznej, a przede wszystkim nie utrzymywano rezerw na poziomie zalecanym przez FERC. Teksańskie wiatraki zamarzły, bo nie zabezpiecza się ich przed mrozem, w przeciwieństwie do infrastruktury w północnych stanach, gdzie zima nie jest ewenementem. Iowa (stan też republikański) aż 40 procent prądu pozyskuje z wiatraków, a jednak nie doświadcza teraz tego, co „stan samotnej gwiazdy”. Teksas – przygotowany do wzrostu zużycia prądu w lecie – okazał się kompletnie nieprzygotowany na gwałtowny wzrost zapotrzebowania na energię elektryczną zimą. Znamienne, że te części stanu, które nie podlegają pod ERCOT (czyli np. miasto El Paso, przy samej granicy z Nowym Meksykiem), nie doświadczyły żadnych przerw w dostawach prądu. Ledwie dwa tygodnie temu gubernator Abbott pomstował na administrację Bidena, że chce ograniczyć wydobycie paliw kopalnych, walczyć ze zmianą klimatu; zapowiadał pozwy wobec rządu federalnego, który chce się mieszać w sprawy Teksasu. W grudniu, po przegranych przez Trumpa wyborach prezydenckich, lokalne władze Partii Republikańskiej zaczęły przebąkiwać coś o secesji – jak to się czasem zdarza w stanie, który lubi podkreślać, że do unii przystąpił dobrowolnie, wyrzekając się niepodległości. 175. rocznica aneksji przez Stany Zjednoczone Republiki Teksasu (aneksji za porozumieniem stron, dodajmy) minęła zresztą dopiero co, w grudniu 2020 roku. Ubiegłego lata teksański senator Ted Cruz kpił z władz Kalifornii, które z powodu upałów – i katastrofalnych pożarów lasów – apelowały o ograniczenie zużycia prądu. „Kalifornia nie jest w stanie zapewnić podstawowych funkcji cywilizacji, jak dostarczania prądu”, pisał na Twitterze. W miniony weekend, razem z drugim senatorem z Teksasu, Johnem Cornynem, zaapelował do Abbotta, by poprosił Waszyngton o pomoc dla dotkniętego kataklizmem stanu – po czym w środę, jak gdyby nigdy nic, poleciał na wakacje do słonecznego Meksyku, co wzbudziło oburzenie nawet części Republikanów. Samowystarczalność i niezależność Teksasu okazała się iluzją. Dzień po prośbie gubernatora prezydent Biden zatwierdził pomoc FEMA, Federalnej Agencji Zarządzania Kryzysowego. Warto przypomnieć, że kiedy w 2020 roku Kalifornia walczyła z pożarami, Trump na finiszu kampanii wyborczej, początkowo odmówił wsparcia stanowi, który głosuje na Demokratów – zmienił zdanie dopiero po krytycznych opiniach części kalifornijskich Republikanów oraz błaganiach gubernatora tego stanu. O zmianie nastrojów politycznych w Teksasie mówi się od dawna – przemiany demograficzne sprawiają, że Demokraci optymistycznie patrzą na swoje szanse w kolejnych wyborach. Nieudolność obecnych, republikańskich władz może mieć efekt podobny do tego, jaki miał dla całego kraju huragan Katrina z roku 2005 – fatalne zarządzenie kryzysowe, liczne błędy, śmierć blisko dwóch tysięcy osób, przyczyniły się do klęski Republikanów i przejęcia władzy w Kongresie przez Demokratów. Wybory na gubernatora Teksasu już za rok. Świat, Joe Biden, energetyka katastrofa klimatyczna OZE USA
Czteropasmówką w bagna. S16 przetnie Krainę Wielkich Jezior Mazurskich i Biebrzański Park Narodowy^Robert Jurszo^19 lutego 2021^https://oko.press/s16-przetnie-kraine-wielkich-jezior-mazurskich-i-biebrzanski-park-narodowy/^Trudno w to uwierzyć, ale Generalna Dyrekcja Dróg Krajowych i Autostrad planuje poprowadzić drogę ekspresową S16 przez dwa unikalne na skalę europejską ekosystemy: Krainę Wielkich Jezior Mazurskich oraz Dolinę Biebrzy, w tym Biebrzański Park Narodowy. Kilkanaście organizacji złożyło protest „Kraina Wielkich Jezior Mazurskich i Dolina Biebrzy są unikalnymi krajobrazami stanowiącymi dziedzictwo przyrodnicze Polski i Europy, dlatego powinna być opracowana właściwa dla tego obszaru polityka transportowa, która nie pozwoli zostać tym regionom wykluczonym komunikacyjnie, ale jednocześnie nie zniszczy ich walorów” – pisze kilkanaście organizacji ekologicznych i przyrodniczych w złożonej dziś petycji do ministrów: infrastruktury, klimatu i środowiska, finansów oraz do Generalnej Dyrekcji Dróg Krajowych i Autostrad (GDDKiA). Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska.Adresatami apelu są:Minister Infrastruktury Andrzej AdamczykMinister Klimatu i Środowiska Michał KurtykaMinister Finansów, Funduszy i Polityki Regionalnej Tadeusz KościńskiGeneralny Dyrektor GDDKiA Tomasz ŻuchowskiDyrektor GDDKiA w Olsztynie Mirosław NicewiczDyrektor GDDKiA w Białymstoku Wojciech Borzuchowski  Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska. Adresatami apelu są: Sygnatariusze domagają się: Jak podał PAP, rzecznik białostockiego oddziału GDDKiA Rafał Malinowski poinformował, że Dyrekcja odniesie się do postulatów z petycji „w ustawowym terminie”. 24 grudnia 2020 S16 ma połączyć „Via Baltica” i „Via Carpatia”. W praktyce oznacza to skumulowanie tranzytu do państw bałtyckich przez Mazury i Biebrzański Park Narodowy. Organizacje boją się znaczącego wzrostu natężenia ruchu pojazdów ciężarowych, hałasu, a także zniszczenia unikatowych na skalę europejską walorów przyrodniczych tych obszarów. „Zdewastowany zostanie atrakcyjny krajobraz i miejsca licznie odwiedzane przez turystów, co napędza dziś lokalną ekonomię. Kosztowna budowa na podmokłych terenach czteropasmowej drogi niepotrzebnie obciąży zwielokrotnionymi kosztami kieszeń podatników”. Trudno się dziwić tym obawom, bo wystarczy zobaczyć, jakie tereny przetnie S16. W przypadku odcinka biegnącego przez Krainę Wielkich Jezior Mazurskich (trasa Mrągowo – Orzysz – Ełk) w wybranym w grudniu 2020 roku wariancie B będą to: 1 lutego 2021 Ponadto, niedaleko lub w bezpośredniej bliskości planowanego przebiegu trasy znajdują się rezerwaty przyrody: Ostoja Bobrów Bartosze, Jeziorko koło Drozdowa, Jezioro Łuknajno, Jeziora Mazurskie oraz Bagna Nietlickie. A także obszary Natura 2000: Jezioro Łuknajno, Ostoja Piska i Murawy na Poligonie Orzysz. Z kolei na odcinku przebiegającym przez Dolinę Biebrzy (trasa Ełk – Knyszyn) przetnie: Niedaleko bądź w bezpośredniej bliskości znajdą się obszary Natura 2000: Ostoja Narwiańska i Bagienna Dolina Narwi, a także tereny Narwiańskiego Parku Narodowego. 14 grudnia 2020 „Niezbędne jest przeprowadzenie strategicznej oceny oddziaływania na środowisko dla całej inwestycji zamiast sztucznego cięcia jej na krótkie odcinki. Decyzja o wyborze przebiegu tej inwestycji liniowej powinna zapaść na podstawie analiz społecznych, ekonomicznych, środowiskowych i transportowych wszystkich możliwych tras alternatywnych” – mówi Małgorzata Górska z Fundacji Greenmind. Małgorzata Stanek z Fundacji dla Biebrzy podkreśliła, że pomysł poprowadzenia S16 przez tak cenne przyrodniczo tereny przeczy jakimkolwiek standardom ochrony przyrody w Polsce. Jej zdaniem rozwiązaniem jest budowa obwodnicy Wielkich Jezior Mazurskich i Doliny Biebrzy, tak jak buduje się obwodnice miast. Pozwoliłoby to zachować bez uszczerbku cenne przyrodniczo obszary, a jednocześnie przeprowadzić ruch tirów tam, gdzie nie będzie on uciążliwy dla przyrody i mieszkańców. „Postępujący kryzys klimatyczny i szybki spadek różnorodności biologicznej wymagają zasadniczej zmiany podejścia do zarządzania przestrzenią i potraktowania w sposób priorytetowy ochrony naturalnych ekosystemów” – podkreśla dr hab. Wiktor Kotowski z Uniwersytetu Warszawskiego i Centrum Ochrony Mokradeł. Zaznacza, że chodzi tu nie tylko o ochronę gatunków, ale zabezpieczenie tzw. usług ekosystemowych, które – również nam – świadczą, np. regulacja klimatu, oczyszczanie wód. „Na kontynencie europejskim, gdzie wpływ człowieka na strukturę krajobrazu był szczególnie znaczący, duże obszary naturalnej przyrody należy uznać za nienaruszalne” – mówi naukowiec. Ekologia, Biebrzański Park Narodowy kraina wielkich jezior mazurskich s16
Rok 2020 ekstremalnie ciepły. Mieliśmy najcieplejszą zimę w historii pomiarów temperatury^Robert Jurszo^19 lutego 2021^https://oko.press/rok-2020-ekstremalnie-cieply-mielismy-najcieplejsza-zime-w-historii-pomiarow-temperatury/^Instytut Meteorologii i Gospodarki Wodnej opublikował pierwszy raport o stanie klimatu Polski w roku 2020. Jasno pokazuje, że globalne zmiany klimatu dotyczą również Polski Niech mróz i śnieg za oknem was nie zmyli. Średnie temperatury cały czas rosną. Jak to się dzieje? Mówił o tym w rozmowie ze mną prof. Szymon Malinowski: 14 lutego 2021 Potwierdza to raport IMGW, pierwszy taki roczny raport opracowany przez ten instytut. „Rok 2020 był drugim najcieplejszym rokiem od początku regularnych pomiarów instrumentalnych na ziemiach polskich. Cieplejszy był jedynie rok 2019” – czytamy w raporcie „Klimat Polski 2020” opublikowanym 16 lutego 2021 roku przez Instytut Meteorologii i Gospodarki Wodnej – Państwowy Instytut Badawczy (IMGW-PIB). Okazuje się też, że zima 2019/2020 była najcieplejszą zimą w historii pomiaru temperatury na ziemiach polskich. „Rok 2020 należy zaliczyć do ekstremalnie ciepłych, jeśli wziąć pod uwagę średnią dla Polski”. W kolejnych latach IMGW-PIB zamierza przygotowywać następne tego rodzaju raporty o stanie polskiego klimatu. 15 lutego 2021 Opracowanie wskazuje również na to, że w Polsce jest coraz cieplej. Od 1951 do 2020 roku temperatura powietrza wzrosła o ponad 2 st. C. Największy skok, o 2,1 st. C, odnotowano w pasie pojezierzy oraz na obszarze nizin, Podkarpacia i Karpat. Najmniejszy – o 1,8 st. C – w Sudetach. Natomiast zdecydowanie w ciągu ostatnich 70 lat wzrosły temperatury zimą i latem: kolejno o 2,5 st. C, a lata – o 1,9 st. C. „Analiza serii historycznych pokazuje, że od 1851 roku temperatura powietrza w wybranych dużych miastach Polski wzrosła w zakresie od 1,4°C do 2,3°C. Należy podkreślić, że w ciągu ostatnich 40 lat tempo wzrostu temperatury w dużych aglomeracjach miejskich istotnie się zwiększyło” – czytamy w opracowaniu. Raport zawiera wykres, który pokazuje wzrost temperatury na obszarze całego kraju od 1950 roku do dziś w podziale na regiony fizjogeograficzne. „Wyraźnie widoczny jest proces ocieplenia. W miarę przesuwania się wzdłuż osi czasu kolory chłodne są zastępowane przez ciepłe. Taka zmiana barw odzwierciedla zachodzący we wszystkich regionach proces ocieplania się klimatu. Temperatury wzrastają!” – czytamy w raporcie. Zaś wzrost średniej temperatury pokazuje poniższy wykres. Trend wynosi 0,29 st. C na 10 lat. Raport pokazuje również, że w 2020 roku był problem z wodą. W centralnej ziemia oddawała więcej wody przez parowanie, niż jej przyjmowała z opadami. Występowały też kilkudziesięciodniowe okresy bezopadowe. Natomiast wiosną i latem zdarzały się gwałtowne i silne opady, które prowadziły do lokalnych wezbrań i podtopień. Ten scenariusz powtórzył się w październiku. Tego rodzaju zmiana struktury opadów od lat jest coraz wyraźniej dostrzegalna w Polsce. Mówił o tym w jednym z wywiadów dla OKO.press dr hab. Zbigniew Karaczun: „Od lat obserwujemy też zmniejszenie ilości opadów o niskiej częstotliwości. Deszczowe tygodnie, podczas których opady nie są intensywne, ale wolno i równomiernie nawadniają glebę, zastępują dziś tzw. deszcze nawalne bądź katastrofalne. Czyli gwałtowne ulewy, kiedy podczas kilkunastu czy kilkudziesięciu minut spada tyle wody, ile zwykle w miesiąc”. 1 sierpnia 2018 Ekologia, katastrofa klimatyczna klimat
PO zmienia zdanie o aborcji. A Polacy? Większość chce legalnego zabiegu w trudnej sytuacji [SONDAŻ]^Magdalena Chrzczonowicz^18 lutego 2021^https://oko.press/po-zmienia-zdanie-o-aborcji-a-polacy-wiekszosc-chce-legalnego-zabiegu-w-trudnej-sytuacji-sondaz/^52 proc. Polek i Polaków uważa, że prawo powinno zezwalać na aborcję, gdy kobieta jest w trudnej sytuacji osobistej. Uważają tak przede wszystkim młodzi oraz wyborcy Lewicy i Koalicji Obywatelskiej - wynika z sondażu Ipsos dla OKO.press Platforma Obywatelska ogłosiła w czwartek 18 lutego swoje stanowisko w kwestii przerywania ciąży – opowiedziała się za prawem do aborcji do 12. tygodnia ciąży. Warunek? „Wyjątkowo trudna sytuacja” kobiety oraz konsultacja z lekarzem i psychologiem. Wg sondażu Ipsos dla OKO.press takie stanowisko powinno być dobrze przyjęte przez większość Polek i Polaków. Ankietowanym zadaliśmy następujące pytanie: „Pana/Pani bliska znajoma chce przerwać ciążę z powodu ciężkich warunków życiowych lub trudnej sytuacji osobistej. Czy uważa Pan(i), że prawo powinno jej na to zezwalać czy zakazywać?” Na tak zadane pytanie ponad połowa respondentów odpowiedziała: „Prawo powinno jej na to zezwalać”. To o 3 pkt proc. mniej niż w kwietniu 2018 roku, kiedy zadaliśmy bardzo podobne pytanie: „Proszę sobie wyobrazić, że Pana/Pani bliska znajoma chce przerwać ciążę z powodu trudnej sytuacji osobistej. Czy uważa Pan\i, że prawo nie powinno jej tego zakazywać / prawo powinno jej tego zakazywać”. Wtedy 55 proc. odpowiedziało, że prawo nie powinno zakazywać kobiecie aborcji. Warto jednak zaznaczyć, że opcja „brak zakazu” mogła być łatwiejsza do akceptacji przez część ankietowanych niż „zezwolenie”. Sondaże dotyczące aborcji są bardzo czułe na sposób zadania pytania. Więcej piszemy o tym w dalszej części tekstu. 27 kwietnia 2018 Z całą pewnością można powiedzieć, że spektakularna zmiana postaw nastąpiła wśród najmłodszych badanych w grupach wiekowych. W najnowszym sondażu aż 76 proc. najmłodszych dorosłych Polaków (18-29 lat) wybrało opcję „zezwalać”. W 2018 roku w tej grupie za brakiem zakazu opowiedziało się tylko 61 proc.. Widać tutaj wyraźnie skutki protestów po wyroku TK Julii Przyłębskiej, których fenomenem był właśnie udział najmłodszych, także tych poniżej 18. roku życia.   W kolejnych grupach wiekowych także dominuje „zezwolenie”, ale już nie tak zdecydowanie. Na aborcję w trudnej sytuacji nie godzą się jedynie najstarsi – dużo bardziej konserwatywni, częściej związani z Kościołem katolickim i najczęściej głosujący na PiS, który opowiada się za niemal całkowitym zakazem aborcji. Ale nawet w tej grupie przewaga opcji „zakazywać” nie jest duża. Na pozór wyniki kobiet i mężczyzn są identyczne – 52 proc. kobiet i 52 proc. mężczyzn wybrało odpowiedź „zezwalać”. Ale gdy skrzyżujemy płeć z wiekiem różnice wychodzą na jaw. Młode (18-39 lat) kobiety są bardziej liberalne niż mężczyźni w tym samym wieku. Jeszcze większa różnica jest w grupie 40- i 50-latków – 56 proc. kobiet i 49 proc. mężczyzn wybrało odpowiedź „zezwalać”. To nie zaskakuje, bo większość badań pokazuje, że kobiety, szczególnie młode, są bardziej liberalne. Liberalna postawa wśród 50-latek może natomiast wynikać z tego, że pamiętają one jeszcze czas, w którym aborcja była dostępna praktycznie „na żądanie” (do 1993 roku). W najstarszej grupie tendencja się odwraca – to mężczyźni są bardziej liberalni. Kobiety po 60. r.ż także częściej niż mężczyźni głosują na PiS. W elektoracie KO postawy liberalne dominują już od dawna. W sondażu z 2018 roku 70 proc. wyborców PO uznało, że prawo nie powinno zabraniać aborcji, gdy kobieta jest w złej sytuacji osobistej. W najnowszym sondażu nastąpiła ledwie widoczna zmiana – 73 proc. wyborców KO wybrało odpowiedź „zezwalać”. Zmalał także zdecydowanie odsetek przeciwników prawa do aborcji, ale wzrósł odsetek niezdecydowanych. W 2021 roku to 14 proc., gdy w 2018 było to tylko 8 proc. W tym miejscu trzeba przypomnieć, że w 2021 roku pytamy wyborców KO (PO + Nowoczesna + Zieloni), a w 2018 pytaliśmy osobno wyborców PO i Nowoczesnej. Postawy wyborców Nowoczesnej były zawsze nieco bardziej progresywne i stąd może wynikać nieznaczne przesunięcie. Zdecydowanie przeciwko jest elektorat PiS. Aż 70 proc. wybrało odpowiedź „zakazywać”. To wzrost postaw konserwatywnych wśród wyborców PiS w porównaniu do sondażu z 2018 roku. Wtedy odpowiedź „prawo powinno tego zakazywać” wybrało 56 proc., a odpowiedź „prawo nie powinno tego zakazywać” – 31 proc. Mniej progresywna postawa wyborców PiS może skutkiem dwóch czynników. Po pierwsze, działa propaganda antyaborcyjna, szczególnie ostra po wyroku TK Julii Przyłębskiej. Po drugie, elektorat PiS od 2018 roku mocno się skurczył. W sondażu przeprowadzonym przez Ipsos dla OKO.press trzy lata temu na rządzącą partię chciało głosować 39 proc., teraz – tylko 29 proc. Może to oznaczać, że z PiS odpłynęły osoby bardziej centrowe, które głosowały na ugrupowanie Jarosława Kaczyńskiego, ale niekoniecznie zgadzały się ze wszystkimi jego postulatami. Teraz przy rządzących pozostał twardy elektorat, bardziej konserwatywny, który podziela wszystkie poglądy partii. Warto też zauważyć liberalną postawę wyborców Polski 2050 Szymona Hołowni – 67 proc. wyborców tej formacji wybrało odpowiedź „zezwalać”. Najczęściej za prawem do aborcji są osoby z wyższym, a potem ze średnim wykształceniem. Warto jednak zwrócić uwagę na dość liberalne postawy w grupie z wykształceniem podstawowym. Być może po części wynika to z faktu, że osoby z niższym wykształceniem, czyli często mniej zamożne, mają ograniczone możliwości uzyskania dostępu do aborcji, bo np. nie stać ich na zabieg za granicą. Musza zatem liczyć w tej sprawie wyłącznie na państwo. Bardzo podobne – niemal identyczne – wyniki uzyskaliśmy w sondażu z 2018 roku. Pytanie, które postawiliśmy w omawianym sondażu różni się od zadawanych wcześniej. Dotyka bardziej prywatnej perspektywy i odwołuje się do konkretu – nie pytamy, co respondent ogólnie myśli o aborcji, ale jakie regulacje prawne uważałby za najlepsze, gdyby sytuacja dotyczyła osoby mu bliskiej. Wyniki w tak postawionych pytaniach wypadają zazwyczaj bardziej „pro-choice” niż w pytaniach ogólnych, np. „Czy jesteś za liberalizacją ustawy aborcyjnej”. Taką dwoistość postaw Polaków opisywał w rozmowie z OKO.press lekarz ginekolog: „Bo widzi pani, u mnie było dużo takich pacjentek, co były za zakazem przerywania ciąży, ale przerywały. Przychodzi pacjentka, mówi, że chce przerywać ciążę z powodu wad płodu, bo jej sytuacja jest wyjątkowa. Ale generalnie jest przeciwko. Wiele lat temu przyszedł do mnie znany działacz pro-life z córką. Oczywiście jest przeciwko aborcji, ale córka to co innego, córka tego nie zniesie, ta sytuacja jest wyjątkowa. Terminację ciąży wykonała za granicą. Teraz jest szczęśliwą mamą dwojga dzieci. A rzeczywiście wcześniejsza sytuacja pewnie by ją przerosła”. 5 lutego 2021 To wynik prawnej i moralnej presji antyaborcyjnej, którą obserwujemy w Polsce od 30 lat zarówno ze strony Kościoła, jak i kolejnych ekip rządzących. Po zmianie prawa w 1993 roku postawy Polaków stopniowo stawały się coraz bardziej konserwatywne. Co nie zmieniało faktu, że aborcje były wykonywane, ale za granicą lub w podziemiu. Trwający od 1993 roku tzw. kompromis aborcyjny zakończył wyrok Trybunału Konstytucyjnego Julii Przyłębskiej. Ipsos dla OKO.press zadał jeszcze jedno pytanie: jak respondenci oceniają decyzję Trybunału. Wyrok ogłoszony w październiku 2020 roku, a opublikowany w styczniu 2021, praktycznie likwiduje legalną aborcję w Polsce. W mocy pozostają dwie przesłanki, ale procent wykonywanych aborcji z tych powodów jest znikomy. Źle decyzje TK ocenia aż 73 proc. Polaków. Wyniki dla tego pytania opisała Dominika Sitnicka: 16 lutego 2021 Koniec tzw. kompromisu zmusił partie opozycyjne do dyskusji na temat aborcji. Strajk Kobiet i Lewica zdecydowanie opowiadają się za prawem do aborcji do 12. tygodnia ciąży. PO, która do tej pory jak ognia unikała tematu i obstawała przy ustawie z 1993 roku, rozpoczęła wewnętrzną dyskusję i dzisiaj, 18 lutego, ogłosiła jej wynik: zdecydowano, że aborcja powinna być dostępna do 12. tygodnia ciąży po obowiązkowej konsultacji z psychologiem i lekarzem. To oznacza, że obecnie większość partii opozycyjnych opowiada się za prawem kobiety do wyboru: to Lewica, Zieloni, Nowoczesna, Inicjatywa Polska i Platforma Obywatelska, natomiast Polska 2050 nie ma w tej sprawie jasnego stanowiska. PSL opowiada się za zakazem aborcji z trzema wyjątkami. Konfederacja chce niemal całkowitego zakazu aborcji. 18 lutego 2021 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Prawa człowieka, Kobiety, aborcja sondaż IPSOS
Daniel Obajtek, superbohater, na którego nie zasługujemy. O Polsce PiS jako kraju z komiksu^Michał Danielewski^18 lutego 2021^https://oko.press/daniel-obajtek-superbohater/^Groteskowo przerysowane peany na cześć Daniela Obajtka pokazują, jak ludzie PiS wyobrażają sobie kraj, którym rządzą: to takie miejsce, gdzie do wykonania najprostszych czynności potrzeba nadludzkich mocy. Państwo zwykłych ludzi kierowane przez superbohaterów Tygodnik „Sieci” nagrodę Człowieka Wolności wręczył we wtorek 16 lutego szefowi Orlenu Danielowi Obajtkowi. Uroczystość odbyła się z godną podziwu pompą. Były węgierskie pieśni, operowe śpiewy, jeden szef NBP (Adam Glapiński), jedna marszałek Sejmu (Elżbieta Witek) oraz trzech wicepremierów (Jarosław Kaczyński, Piotr Gliński, Jacek Sasin). „A teraz wysłuchajmy słów kolejnego wicepremiera…” – mówili prowadzący galę Michał Adamczyk i Dorota Łosiewicz z TVP, a na ekranie zgodnie z zapowiedzią pojawiał się wicepremier. Co ważne – za każdym razem inny. Ale o Danielu Obajtku wszyscy – tak przecież różni i sami w sobie nietuzinkowi – prelegenci mieli do powiedzenia jedno: to człowiek wybitny i wyposażony w wielu talentów. „Dokonania naszego laureata obserwuje z zapartym tchem cała Polska i chyba możemy zgodnie przyznać, że wszyscy od dawna czekaliśmy na managera tej klasy, managera, który przywrócił Polakom wiarę w patriotyzm” – mówił z poważną miną redaktor Adamczyk, reasumując niejako słowa zaproszonych mężów stanu. Jakie więc są dokonania Obajtka? A to wszystko w zaledwie 36 miesięcy, bo prezes Daniel Obajtek jest szefem Orlenu do lutego 2018 roku. 9 grudnia 2020 Dla utrwalenia poznaliśmy również prezentowaną już wcześniej opinię Jarosława Kaczyńskiego o Danielu Obajtku: „Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu”. Trwająca 97 minut gala, sponsorowana przez największe firmy z udziałem Skarbu Państwa, była niczym komiksowy film o superbohaterze. Obajtek był w tym spektaklu Superorłem, na co dzień skromnym wójtem małej gminy, który w fotelu prezesa państwowych spółek nabywa niezwykłych mocy, zakłada biało-czerwoną pelerynę i wybawia Polaków a to od wirusa, a to od niemieckiej propagandy. Do tego powiększa wolność nas wszystkich, w wolnych chwilach zwiększając moc bolidu sponsorowanego przez Orlen Roberta Kubicy. Tylko że superbohater w uniwersum stworzonym przez PiS to postać specyficzna: robiąca rzeczy zwykłe, którym propaganda partyjna ex post przypisuje nadludzkie właściwości. Więcej powiemy o tym za chwilę. Jak wygląda świat, gdzie wydarzają się te fantastyczne historie? Rzecz dzieje się w Polsce-wyspie otoczonej przez wrogów. Wrogów tym perfidniejszych, że często udają przyjaciół, a czasami nawet – o zgrozo – Polaków. By ich przechytrzyć i pokonać potrzebna jest wzmożona czujność. 11 lipca 2020 „O polską wolność trzeba codziennie walczyć, trzeba ją pielęgnować, trzeba jej pilnować” – wskazywał w laudacji dla superbohatera Jacek Karnowski. Trzeba pilnować, bowiem jeszcze niedawno „zagrożenia dla polskiej wolności były bardzo konkretne, wynikały z deptania prawdy, z dążenia do monopolu informacyjnego i publicystycznego”. Uściślijmy, że były to między innymi owe mroczne czasy, gdy Jacek Karnowski za rządów PO był szefem „Wiadomości” TVP, a Michał Karnowski wicenaczelnym wydawanego przez Axel Springer dziennika „Dziennik”. Dlatego nagroda dla Obajtka to oczywistość. Karnowski: „Takich ludzi właśnie chcemy nagradzać, którzy robią rzeczy nieoczywiste, podejmują się działań beznadziejnych na bardzo różnych polach”. Polska PiS potrzebuje superbohaterów, ponieważ w tej opowieści jest wciąż zagrożona przez Jokerów tego świata, geniuszy zła. Opór stawiany im przez zwykłych ludzi jest daremny, potrzeba do tego herosów. Gradacja superbohaterów w omawianym uniwersum jest niezwykle klarowna. Wzorem jest prezydent Lech Kaczyński, przykład nieustępliwości i bezkompromisowej walki o wolność Polski i Polaków. Pozostali wzorują się na nim, tak jak w komiksowym świecie Marvela Miles Morales wzorował się na prawdziwym Spidermanie. Ważnym elementem spektaklu jest oddanie hołdu wielkiemu poprzednikowi – na galach Człowieka Wolności robili to Daniel Obajtek, Mateusz Morawiecki, Julia Przyłębska.  Szanowni Państwo, w tej mojej pracy towarzyszą mi pewne słowa. Słowa świętej pamięci profesora prezydenta Lecha Kaczyńskiego: „Aby utrwalić niepodległość trzeba skonsolidować i zmodernizować Polskę”.   To jest pytanie, na które Polacy muszą już wkrótce odpowiedzieć: czy chcą gwarancji kontynuacji takiej wolności, która realizuje hasło, że nie ma wolności bez solidarności. Realizujemy je w praktyce, jak realizował je Lech Kaczyński.   Kiedyś ważny polityk powiedział, że Polska to „brzydka panna” i w zasadzie nie ma wielkiego wyboru, jej wolność jest ograniczona. Ale pojawił się mąż stanu i przedefiniował pojęcie naszej wolności. Kiedy bowiem Lech Kaczyński, prezydent RP, stanął na placu w Tbilisi i zabrał głos w imieniu naszym i wielu innych narodów, okazało się, że Polska to nie tylko dzielna, ale mądra i piękna panna.  Łącznikiem między superbohaterami jest prezes PiS Jarosław Kaczyński, który łączy rolę M oraz Q ze świata przygód Jamesa Bonda. M wyznaczała Bondowi zadania, Q wyposażał go w narzędzia i gadżety, dzięki którym mógł je realizować. Jak już wspomnieliśmy, ważną cechą superbohaterów PiS, jest robienie rzeczy najzwyklejszych w świecie, którym później dopisuje się legendę niesamowitości. Lech Kaczyński był zwykłym, średnim prezydentem. Miał sukcesy w polityce wschodniej, negocjował i ratyfikował Traktat Lizboński, ale jego przerwana tragicznie katastrofą w Smoleńsku kadencja nie wyróżniała się niczym szczególnym. W marcu 2010 roku nieufność do niego deklarowało 44 proc. badanych, więcej osób nie ufało tylko Romanowi Giertychowi i Jarosławowi Kaczyńskiemu. W komiksowym świecie PiS jest natomiast niekwestionowanym przywódcą narodu, który nieustraszenie walczył z zakusami obcych mocarstw, ocalając dla Polaków resztki suwerenności i niezależności. 22 października 2017 Beata Szydło w komiksowej rzeczywistości ujawniła swoje supermoce, przeciwstawiając się w 2017 roku wyborowi Donalda Tuska na drugą kadencję w Radzie Europejskiej. „Jesteśmy dumni z naszej premier. Naprawdę dumni. To, co pokazała w Brukseli w ciągu przedwczorajszego, wczorajszego i dzisiejszego dnia, napawa dumą. Była w bardzo trudnej sytuacji, była pod ogromnym naciskiem i broniła polskiej sprawy. Broniła dzielnie, broniła w sposób, który pozostanie w naszej pamięci, w naszej historii” – oceniał wtedy Jarosław Kaczyński. Tak naprawdę, natomiast, Szydło zrobiła rzecz najzwyklejszą ze zwykłych: przeprowadziła fatalnie przygotowaną akcję dyplomatyczną, która zakończyła się spektakularną klęską. 23 listopada 2019 Mateusz Morawiecki przemienił się w superbohatera, gdy rządził polską gospodarką w rządzie Szydło i w naszym komiksie dokonywał cudów męstwa, zwiększając PKB i na pohybel wrogom tworząc innowacyjną (i zupełnie fikcyjną, jak to w komiksie) wunderwaffe: masowo produkowany polski samochód elektryczny. „Niezwykle zdolny człowiek. Może najzdolniejszy w polskiej polityce po 1989 roku” – zachwycał się w 2018 roku Kaczyński. W rzeczywistości Morawiecki ze zwykłą urzędniczą sprawnością zarządzał krajem w okresie prosperity. Wreszcie Daniel Obajtek: o jego wyczynach pisaliśmy wcześniej. Ale czy jest coś niezwykłego w tym, że szef największego polskiego koncernu zdołał zorganizować produkcję zwykłego płynu do dezynfekcji, dokonuje akwizycji na rynku i za miliony państwowej firmy skupuje lokalne media na polityczne zlecenie? Za pomocą metafory można by powyższy schemat opisać następująco: superbohater z PiS-owskiego komiksu nie wbija gwoździa, lecz za każdym razem nadludzkim wysiłkiem woli pokonuje opór deski. Dla nas, dla Polaków, dla Ciebie i mnie. Pozostawiają nam przy tym wybór: możemy im przeszkadzać, ale możemy też pomóc. Podczas tegorocznej gali Człowieka Wolności obrazowo opisał to szef NBP Adam Glapiński: „Mam nadzieję, że marka Orlen stanie się z czasem jedną z najbardziej rozpoznawalnych na europejskich drogach. Każdy z nas, każdy Polak i każda Polka może się do tego przyczynić, kupując produkty na stacjach sygnowanych znakiem Orlen”. Wlewając benzynę do baku, zasilacie paliwem moce superbohatera Obajtka. Kupując wegańskiego hotdoga, żywimy superbohatera Obajtka. Kupując wino, relaksujemy superbohatera Obajtka. Tak mało trzeba, by zrobić tak wiele. To co, pomożecie? Władza, Media, Człowiek Wolności Daniel Obajtek
Ziobro przyblokował Morawieckiego. Konflikt w rządzie opóźni pieniądze z UE na odbudowę gospodarki?^Maria Pankowska^18 lutego 2021^https://oko.press/ziobro-przyblokowal-morawieckiego-konflikt-w-rzadzie-opozni-pieniadze-z-ue-na-odbudowe-gospodarki/^Polska jest jednym z ośmiu państw UE, które nie przesłały jeszcze do Brukseli Krajowego Planu Odbudowy, czyli strategii wydawania pieniędzy na walkę ze skutkami pandemii. W rządzie PiS nie ma zgody, czy w ogóle zaakceptować Fundusz Odbudowy, który wzmocni unijną jedność „Dokument jest już praktycznie gotowy. Zbieraliśmy propozycje inwestycji i reform od pozostałych resortów. Te reformy i założenia znajdą się w KPO. Projekt najpewniej pojawi się na stronie 26 lutego, wtedy też rozpoczną się konsultacje społeczne. Będzie można się do niego odnieść” – zapewnia OKO.press rzecznik Ministerstwa Funduszy i Polityki Regionalnej Paweł Nowak. KPO czyli Krajowy Plan Odbudowy to dokument, w którym Polska wyjaśni Komisji Europejskiej, w jaki sposób będzie wydawać dodatkowe pieniądze na walkę ze skutkami koronakryzysu. W ramach Funduszu Odbudowy UE mamy dostać 28 mld euro grantów i 34 mld euro pożyczek. Czyli ok. 260 mld złotych. Środki będą mogły popłynąć do Warszawy i pozostałych europejskich stolic, gdy te ratyfikują Fundusz w krajowych parlamentach i przedstawią Komisji przemyślane KPO. Jak na razie Polska ociąga się w obu tematach. Jesteśmy jednym z ośmiu krajów UE i ostatnim dużym, który jak dotąd nie przesłał KE swojego planu. Oprócz nas nie zrobiły tego jedynie Luksemburg, Holandia, Irlandia, Austria, Malta, Litwa i Estonia. Problemem może być też sama ratyfikacja, bo Solidarna Polska Zbigniewa Ziobry pryncypialnie sprzeciwia się przyjęciu Funduszu (więcej na ten temat poniżej). Rzecznik MFiPR zapewnia, że polski rząd jest w kontakcie z Komisją, a na decyzję wciąż ma dużo czasu. „To nie jest wyścig. Mamy do czynienia z nowymi środkami, a dla Polski jest ich bardzo dużo. Chcemy stworzyć jak najlepszy plan, a nie ścigać się z innymi krajami. Formalnie czas na złożenie dokumentu mamy do końca kwietnia” – uspokaja Nowak. 2 sierpnia 2020 Organizacje pozarządowe są innego zdania. 12 lutego 2021 18 z nich – głównie ekologicznych NGO i stowarzyszeń przedsiębiorców – zaapelowało do premiera o dopuszczenie ich do prac nad projektem. W liście otwartym alarmowały, że źle przygotowany KPO może oznaczać zmarnowanie szansy na przebudowę polskiej gospodarki. „Konsultacje społeczne są po to, by wszyscy mogli wziąć w nich udział i zgłosić uwagi. W liście otwartym była mowa o ekologii, cyfryzacji, przedsiębiorczości – te wszystkie obszary będą w KPO. Komisja Europejska wstępnie ukierunkowuje zresztą część środków na cele środowiskowe i innowacyjność” – tłumaczy rzecznik Paweł Nowak. NGO obawiają się jednak, że forma konsultacji nie pozwoli im skutecznie wpłynąć na założenia projektu. „Ministerstwo zamierza prowadzić konferencje online, na których będzie można zapewne zadawać pytania i słuchać, co resort ma do powiedzenia. Uwagi będą zgłaszane przez e-formularz. Wyobrażaliśmy sobie to zupełnie inaczej. Oczekiwaliśmy bardziej pogłębionego dialogu, żeby przygotowania były adekwatne do wyzwań. Na to się nie zanosi” – mówi OKO.press Izabela Zygmunt z Polskiej Zielonej Sieci. „Konsultacje powinny się rozpocząć już dawno temu. Były zresztą dwa razy przekładane, a KPO powstaje od połowy ubiegłego roku. Nawet jeżeli teraz rozpoczniemy dyskusję, to jest już bardzo mało czasu na jej przeprowadzenie. Obawiamy się, że nie będzie przestrzeni na poważne zmiany” – dodaje Zygmunt. Eurodeputowany Jan Olbrycht, który pracuje w komisji budżetowej Parlamentu Europejskiego, podkreśla, że należyte konsultacje to warunek zatwierdzenia planu przez KE. „W przepisach mówi się nie tyle o skonsultowaniu, co o włączeniu partnerów w przygotowanie projektów KPO. KE sugerowała że optymalnie byłoby, gdyby dostała plany do końca lutego” – mówi Olbrycht w rozmowie z OKO.press. „Obawiamy się, że zabraknie strategicznego myślenia, zrozumienia dla skali wyzwań i niezbędnego poziomu ambicji. Na razie nikt nie wie, co się w KPO znajduje – ani organizacje ekologiczne, ani przedsiębiorcy – mimo że chodzi o plan odbudowy gospodarczej, w ramach którego jedną trzecią środków trzeba wydać na ochronę środowiska i klimatu. Wychodziliśmy z propozycjami, ale nikt się nigdy do nich nie odniósł. Nie mamy powodu sądzić, że nasze postulaty zostały w planie uwzględnione” – ubolewa Izabela Zygmunt. „Fundusz Odbudowy to duże pieniądze, ale wciąż jednak pieniądze ograniczone. Żeby dobrze je wykorzystać, trzeba wiedzieć, co za pomocą tych środków chce się osiągnąć. Do pewnego stopnia cele narzuca UE, która mówi o transformacji ekologicznej, energetycznej i cyfrowej. Dla każdego kraju może to jednak znaczyć trochę co innego” – podkreśla Zygmunt. Zapytaliśmy Jana Olbrychta, co powinno znaleźć się w projektach KPO. „Muszą spełniać kilka warunków: brać pod uwagę wskazania semestru europejskiego z lat 2019 i 2020, czyli rekomendacje KE co do niezbędnych reform w państwie. Muszą też zawierać propozycje inwestycji związanych z zieloną transformacją (min. 37 proc.) i gospodarką cyfrową (min. 20 proc.)” – wskazuje Olbrycht. Po przedłożeniu projektu Komisja będzie miała dwa miesiące na jego zaopiniowanie. Potem przekaże go do Rady. Każdy KPO będzie musiał być zaakceptowany przed Radę kwalifikowaną większością głosów. „Oczywiście, że nie ma wyścigu, ale im później Polska położy plan na stole, tym później zostanie on zatwierdzony i tym później popłyną pieniądze” – mówi Olbrycht. Aby Fundusz Odbudowy dla całej UE w ogóle mógł powstać, narodowe parlamenty wszystkich państw członkowskich muszą jeszcze ratyfikować tzw. decyzję o zasobach własnych UE. Ta pozwoli Brukseli powiększyć budżetową przestrzeń pod pożyczki na stworzenie Funduszu. W niektórych krajach ratyfikować muszą też parlamenty regionalne (w sumie w 27 krajach aż 42 parlamenty), co dodatkowo wydłuża cały proces. Bruksela liczy na pośpiech, by wypłaty z Funduszu Odbudowy mogły ruszyć jeszcze w połowie 2021 roku. „Według stanu na 16 lutego decyzję ratyfikowały Portugalia, Chorwacja, Cypr, Słowenia, Francja i Bułgaria. Są kraje, w których ratyfikować będzie komisja parlamentarna. W Holandii, która jest teraz przed wyborami, spodziewamy się dużej dyskusji. Posłowie holenderscy będą chcieli debatować przed wyborami, ale zagłosować zaraz po wyborach” – mówi Jan Olbrycht. Jak pisaliśmy w OKO.press polski proces ratyfikacyjny wymaga przygotowania ustawy, która musi przejść standardowy proces legislacyjny w Sejmie i Senacie. Tutaj nie obędzie się bez politycznej awantury, bo koalicjant PiS – Solidarna Polska Zbigniewa Ziobry – zapowiada, że zagłosuje przeciwko Funduszowi. Jak ustaliło RMF FM 16 lutego 2021 Ziobro zablokował przyjęcie ustawy przez Radę Ministrów. Premier Morawiecki na konferencji prasowej tłumaczył, że to dopiero początek dyskusji, ale wspomniał o „wątpliwościach” i „różnicy zdań”, które „muszą być wyjaśnione”. 19 grudnia 2020 Solidarna Polska chce powstrzymać Fundusz w ramach protestu przeciwko kontrowersyjnemu rozporządzeniu łączącego wypłaty z budżetu UE z praworządnością. Mechanizm wszedł w życie 1 stycznia 2021 po tym, jak Morawiecki ostatecznie nie zawetował pakietu budżetowego na unijnym szczycie w grudniu 2020. Ziobro wszem wobec ogłasza, że to błąd. Jego partia ma też zastrzeżenia co do istoty powstania Funduszu. „Mówimy […] o znaczącym obciążeniu finansów publicznych Polski. […] Nowe opłaty, podatki i wspólny dług zaciągany przez UE. To dokument, który na lata zdefiniuje przyszłość Unii, a zatem będzie wpływał na poziom suwerenności” – wskazywał wiceminister Sebastian Kaleta. Wstrzymanie procesu ratyfikacyjnego to kolejna odsłona konfliktu na linii Morawiecki – Ziobro. Decyzje w Radzie Ministrów zwykle zapadają w drodze uzgodnienia, premier ma jednak możliwość poddania danej kwestii pod głosowanie. Jeśli w ten sposób odrzuci weto Ziobry, Sejm najpewniej ratyfikuje Fundusz Odbudowy głosami PiS i części opozycji. Będzie to jednak kolejny poważny cios dla jedności koalicji Zjednoczonej Prawicy. „Mówimy o decyzji o uwspólnotowieniu długu, a co za tym idzie nowych dochodach własnych Unii, a co za tym idzie wzmocnieniu UE. Jesteśmy świadkami pęknięcia pomiędzy tymi, którzy będą chcieli tego wzmocnienia, a tymi, którzy będą chcieli UE osłabić. Gdyby z jakichś powodów polski Sejm nie ratyfikował tej decyzji, Funduszu nie będzie w całej Unii, a nie tylko u nas” – ostrzega Olbrycht. Gospodarka, Świat, Władza, Mateusz Morawiecki, Zbigniew Ziobro, Sebastian Kaleta, Unia Europejska, Komisja Europejska, budżet UE
Polki i Polacy nie ufają publicznej oświacie. Ponad połowa wybrałaby płatną szkołę prywatną [SONDAŻ]^Anton Ambroziak^17 lutego 2021^https://oko.press/polki-i-polacy-nie-ufaja-publicznej-oswiacie-sondaz/^Młodzi, starzy, mieszkańcy dużych miast i wsi - wszyscy wybraliby płatną edukacją niepubliczną. Nawet 44 proc. wyborców PiS, gdyby mogło, nie posłałoby dzieci do szkół zreformowanych przez Annę Zalewską. Skąd ten odwrót i co to oznacza? W najnowszym sondażu Ipsos dla OKO.press* sprawdziliśmy, jaki stosunek do publicznej i niepublicznej oświaty mają Polki i Polacy. Przy okazji udało nam się zbadać, z czym mogą utożsamiać sukces edukacyjny i jakie są ich aspiracje. Zadaliśmy pytanie: Czy gdyby pieniądze nie były przeszkodą posłałaby Pan/Pani dziecko do płatnej szkoły społecznej lub prywatnej?  Wyniki są porażające. Aż 55 proc. badanych odpowiedziała twierdząco, z czego co czwarta osoba wybrała odpowiedź „zdecydowanie tak”. Odsetek negatywnych odpowiedzi wyniósł 35 proc. Szkołę prywatną najchętniej wybraliby młodzi (18-29 lat), dla których wspomnienia edukacji wciąż są żywe. W tej grupie odsetek pozytywnych odpowiedzi wynosi aż 65 proc. Chęć ucieczki z publicznej oświaty deklarują też ci, wśród których statystycznie znajdziemy najwięcej osób posiadających dzieci w wieku szkolnym lub młodsze. W sondażu Ipsos nie było co prawda pytania filtrującego, które pozwoliło nam zbadać, jaką popularnością mogłyby cieszyć się szkoły płatne wśród rodziców. Przyjmujemy jednak, kierując się danymi demograficznymi, że najwięcej z nich znajdziemy wśród osób w wieku 30-59 lat. Wśród trzydziesto- i pięćdziesięciolatków na edukację niepubliczną wskazuje odpowiednio 62 i 60 proc. pytanych. Dla czterdziestolatków wybór jest mniej oczywisty: 48 proc. na „tak” do 44 proc. na „nie”. Najmniejszym uznaniem niepubliczne placówki cieszą się wśród najstarszych. Ten rozdźwięk (20 pkt. proc.) pomiędzy najstarszymi i najmłodszymi, to nie tylko kwestia bezpośredniego kontaktu z systemem edukacji. Badania jasno wskazują, że szkołę oceniamy najczęściej przez pryzmat własnych doświadczeń. A to oznacza, że dzisiejsza szkoła publiczna wypada w oczach absolwentów dużo gorzej niż ta sprzed lat. Choć trzeba też brać poprawkę na to, że najstarsze pokolenie nie uczyło się w systemie, który dzielił się na szkoły publiczne i niepubliczne. Na płatną edukację najczęściej wskazywali mieszkańcy największych miast, w których oferta edukacyjna jest najbogatsza (62 proc.), a także mieszkańcy mniejszych ośrodków miejskich (20-100 tys. mieszkańców). Wśród tych drugich ważny mógł być aspekt aspiracyjny. Jak jeszcze dokładnie pokażemy dalej, w Polsce powszechne jest przekonanie, że prywatna szkoła — w systemie edukacji nastawionym na ostrą selekcję, rywalizację i rankingi — po prostu zapewnia lepszy start. Najmniej placówkami niepublicznymi zainteresowani są mieszkańcy wsi, a i tak — gdyby pieniądze nie były przeszkodą — wybrałoby je 48 proc. pytanych. Bardzo ciekawie rozkładają się też głosy w podziale na elektoraty. Zdziwią się ci, którzy myśleli, że wyborca Lewicy będzie z definicji przywiązany do usług publicznych. Płatną edukację w tej grupie wybrałoby 59 proc. badanych, więcej niż wśród wyborców Koalicji Obywatelskiej (56 proc.). Zaskoczeniem są też odpowiedzi wyborców PiS. Aż 44 proc. z nich wolałoby, żeby ich dziecko nie chodziło do szkół zreformowanych przez minister Annę Zalewską. Tyle samo wybrałoby publiczny system edukacji, a 13 proc. (być może nie chcąc wystawiać złej recenzji polityce edukacyjnej partii, na którą głosowali) odpowiedziało: „trudno powiedzieć”. Ten wynik ciekawie kontrastuje z pytaniem o ocenę „deformy” minister Anny Zalewskiej. W 2019 roku w sondażu Ipsos dla OKO.press przeważająca większość elektoratu rządzącej partii (77 proc.) była przychylna zmianom wprowadzonym przez PiS. Na wyniki, które otrzymaliśmy, trzeba patrzeć dwutorowo. Po pierwsze, jest to niewątpliwie ponura recenzja publicznego systemu oświaty rozchwianego nieudaną reformą, a także pandemią. Nawet jeśli ktoś nie ma bezpośredniego kontaktu ze szkołą, w ciągu ostatnich pięciu lat wielokrotnie słyszał o chaosie wywołanym likwidacją gimnazjów, anachronicznej i przeładowanej podstawie programowej czy masie zadań domowych, którymi dręczeni są uczniowie. Powszechna jest też wiedza o największym w historii strajku nauczycieli, problemach z nauczaniem zdalnym, znikających z systemu uczniach czy kryzysie zdrowia psychicznego dzieci i młodzieży. 25 stycznia 2021 26 grudnia 2020 Czy to dlatego ludzie chcieliby uciekać z publicznych szkół? Część faktycznie może poszukiwać wybawienia od presji, nudy, tłoku, przeładowanej podstawy programowej, punktozy, a czasem — konserwatyzmu czy homofobii. Wtedy na pierwszy plan w ofercie wysuwają się szkoły, które wyróżniają się inną kulturą pracy: zindywidualizowanym podejściem do ucznia, dbaniem o rozwój kompetencji społecznych, troską o dobrostan psychiczny, a także nauką krytycznego myślenia czy przekazywania nowoczesnej wiedzy np. z zakresu ludzkiej seksualności. Innymi słowy, zawiedzeni mogą znaleźć w szkołach społecznych i prywatnych to, na co w szkole publicznej często albo nie ma czasu albo wręcz przyzwolenia. Badani mogą też podejrzewać, że w płatnych szkołach znajdą mniej wypalonych nauczycieli: takich, którzy nie są przytłoczeni obowiązkami biurokratycznymi, mogą pracować w mniejszych grupach ze wsparciem zespołów pedagogicznych i specjalistów, a także są lepiej opłacani. Szkoły niepubliczne mogą być też w końcu lepszym wyborem dla uczniów ze specjalnymi potrzebami edukacyjnymi lub dla dzieci cudzoziemców. To oczywiście uogólnienia, ale w części na pewno wyjaśniają, dlaczego tak duża grupa osób byłaby gotowa szukać alternatywny do publicznej szkoły. Jest też drugi aspekt, który wynika z aspiracji i ustawienia całego systemu edukacji na wczesną selekcję uczniów. W tym scenariuszu, wyjęcie dziecka z publicznej szkoły ma być gwarantem sukcesu edukacyjnego mierzonego osiągnięciami na egzaminach czy maturze. Chodzi więc o marzenie o elitarnej szkole, która skupia się na „najzdolniejszych uczniach” i nie traci czasu na wyrównywanie szans. Tu warto zaznaczyć, że dość powszechne przekonanie o tym, że uczniowie ze środowisk defaworyzowanych szkodzą tym z wyższym zapleczem społeczno-ekonomicznym, nie broni się w badaniach. Pierwsze niepubliczne szkoły w Polsce powstały w 1989 roku, w następstwie wyroku Naczelnego Sądu Administracyjnego, który stwierdził, że bezpłatność szkoły publicznej jest prawem, a nie obowiązkiem obywateli. Zaczęło się od 32 placówek. Z danych ministerstwa edukacji narodowej z 2018 roku wynika, że obecnie w kraju istnieje 1 552 niepublicznych szkół podstawowych, w których uczy się już ponad 155 tys. dzieci (4,4 proc. wszystkich uczniów klas I-VIII). Za to do niepublicznych szkół średnich w 2018 roku uczęszczało 30 tys. uczniów (6,6 proc. wszystkich licealistów). Szkoły niepubliczne w Polsce można podzielić ze względu na organ prowadzący: Można też wyszczególnić ich rodzaje: międzynarodowe, językowe, katolickie, Waldorfskie, Montessori i wiele, wiele innych. Największą migrację do niepublicznego systemu oświaty obserwowano po reformie edukacji PiS. We wrześniu 2018 roku do prywatnych i społecznych szkół podstawowych w Warszawie przeniosło się 1,5 tys. uczniów. Podobne tendencje obserwowały inne samorządy, najczęściej w dużych miastach: 1,5 tys. więcej uczniów w niepublicznych placówkach we Wrocławiu, 1,3 tys. — w Lublinie, 800 — w Gdańsku, 450 – w Poznaniu. 8 grudnia 2020 Ile wynosi czesne? To zależy od: regionu, w którym szkoła funkcjonuje (najwięcej płaci się dużych miastach), kwestii budżetowych (czy ma miks dochodowy: część pieniędzy z subwencji oświatowej, część z czesnego), czy ma przynosić zyski, i wreszcie — jaka jest jej renoma. Jak piszą entuzjaści edukacji niepublicznej na portalu „Our Kids”, za szkołę niepubliczną w Polsce można zapłacić od 200 do nawet 10 tys. zł. miesięcznie (międzynarodowa szkoła w stolicy). Trzeba też liczyć się dodatkowymi opłatami za: zajęcia pozalekcyjne, wyjazdy szkolne czy mundurki. Czy faktycznie dzieci ze szkół niepublicznych osiągają lepsze wyniki? Szkoły samorządowe wypadają szczególnie blado, gdy porównamy wyniki egzaminów w części matematycznej i językowej. Średni wynik egzaminu ósmoklasisty w szkołach niepublicznych w 2018 roku z matematyki był o 12 pkt. proc. wyższy niż ich kolegów z placówki publicznej. W teście z języka angielskiego różnica rośnie do 16 pkt. proc. Wyniki z 2020 roku jeszcze mocniej pokazały, że edukacja w Polsce ma dwie prędkości. Na pierwszym miejscu w rankingu CKE z uśrednionym wynikiem 62,1 proc. znalazło się województwo mazowieckie. Gdy spojrzymy na mapę okaże się, że średni wynik warszawskich uczniów (68 proc.) jest o kilkanaście punktów procentowych wyższy niż ich kolegów i koleżanek z innych powiatów. Co więcej, z roku na rok maleje też liczba uczniów, którzy plasują się pośrodku stawki. Szczególnie widać to w kompetencjach językowych: uczniowie dzielą się na tych, którzy dostają maksymalny zakres punktacji, i tych, którym brakuje podstawowych umiejętności. Jak na tym tle wypadają placówki niepubliczne? Wśród 50 stołecznych szkół z najlepszymi wynikami zaledwie cztery są publiczne, reszta to placówki społeczne i prywatne. Nie wszystkie z nich są szkołami kameralnymi, które w roczniku gromadzą nie więcej niż kilkanaście osób. Coraz częściej mowa o trzydziestu, czterdziestu, a czasem nawet osiemdziesięciu ósmoklasistach przystępujących do egzaminu. W zestawieniu stworzonym na podstawie danych CKE znalazły się tylko szkoły, w których do egzaminu w 2020 roku przystąpiło conajmniej 15 uczniów.  Co więcej, w roku szkolnym 2017/2018 na liście laureatów konkursów przedmiotowych z języka polskiego uczniowie szkół społecznych i prywatnych stanowili połowę nagrodzonych, mimo że w ich placówkach uczy się zaledwie 6 proc. uczniów mazowieckich szkół. Za to w Małopolsce „w konkursach dla szkół podstawowych średnio 30–45 proc. laureatów uczy się w szkołach pobierających czesne. Zaś z fizyki aż 64 proc. laureatów przygotowały szkoły niepubliczne”. By zobaczyć, jak radzą sobie uczniowie niepublicznych szkół średnich, można zajrzeć do rankingu „Perspektywy”. W 2021 w pierwszej pięćdziesiątce „złotych szkół” w Polsce, tych z najbardziej wyśrubowanymi wynikami, znalazło się siedem placówek niepublicznych. To także wysoki wynik, biorąc pod uwagę, że właśnie na tym etapie edukacji ustawiony jest próg selekcji. Jednak licea publiczne wcale nie potrzebują zaporowego czesnego, by odsiewać kandydatów. Jak powstaje bowiem zestawienie „Perspektyw”? Nie dowiemy się z niego, jaka kultura przekazywania wiedzy panuje w szkole. Nie poznamy też faktycznego progresu edukacyjnego młodzieży, czyli porównania kompetencji na wejściu i wyjściu ze szkoły. Liczą się tylko wyniki końcowe, czyli egzamin maturalny oraz laureaci olimpiad. I od lat ranking działa jako samonapędzająca się przepowiednia. Innymi słowy, sam fakt, że operuje taką, a nie inną metodologią, wpływa na sposób funkcjonowania szkół i ich postrzeganie. Im wyższy wynik szkoły, tym lepsi uczniowie powalczą o rekrutację. Cały proceder prowadzi do segregacji. W złotych szkołach rankingowych nie ma miejsca na klasy mieszane, które jak wynika z badań PISA, nie wpływają negatywnie na wyniki najlepszych uczniów, za to bardzo pomagają podciągnąć się uczniom nieuprzywilejowanym. Co więcej, próg selekcji tak naprawdę przenosi się do szkoły podstawowej, bo jeśli dziecko ma powalczyć o jak najlepszy wynik na maturze, z „inwestycją” nie ma, co zwlekać. I tu dotykamy kolejnego systemowego problemu: zamożność coraz bardziej decyduje o szansach edukacyjnych dzieci i młodzieży w Polsce. I nie chodzi tylko o migracje do szkół niepublicznych. Rodzic, który chce zapewnić dziecku lepszy start, może też zainwestować w zajęcia dodatkowe lub korepetycje. Jak wynika z badań CBOS zleconych przez Fundację im. Stefana Batorego już co trzeci rodzic w Polsce płaci za usługi edukacyjne na rynku prywatnym. Jak to wpływa na dzieci i młodzież? Badania PiSA wskazują, że aż 25 proc. polskich 15-latków o najniższym zapleczu społeczno-ekonomicznym nie posiada kompetencji, które umożliwiają skuteczne zdobywanie wiedzy. Wśród uczniów uprzywilejowanych ten odsetek maleje do 5 proc. W tej grupie co czwarta osoba ma za to szansę wspiąć się na dwa najwyższe poziomy kompetencji, które świadczą o innowacyjności i potencjale rozwojowym młodego pokolenia. Wśród uczniów z rodzin o niższym kapitale społeczno-kulturowym zaledwie 4 proc. cechuje się takimi kompetencjami. Szkoły niepubliczne nie są z definicji złe. W Irlandii większość szkół prowadzona jest przez stowarzyszenia i podmioty prywatne. Ale dostęp do nich jest otwarty: obowiązuje rejonizacja, a za ich utrzymanie płaci państwo. W takim scenariuszu, gdy wysokie czesne nie stoi na przeszkodzie, można tylko cieszyć się, że dzięki szkołom niepublicznym mamy większą różnorodność i prowadzimy eksperymentalne programy nauczania. I tak też czasem się dzieje. Są w Polsce szkoły społeczne, które dbają o dostępność oferty: rozwijają programy stypendialne, obniżają wysokość czesnego. Odpływ od szkół publicznych, który dziś obserwujemy, można jednak uznać za jeden z symptomów niekontrolowanej prywatyzacji edukacji w Polsce. A to oznacza, że gdzieś po drodze zgubiliśmy jeden z głównych celów publicznej oświaty, czyli wyrównywanie szans. 13 listopada 2020 Edukacja, Anna Zalewska, Ministerstwo Edukacji Narodowej, Prawo i Sprawiedliwość, nierówności szkoła
Panel klimatyczny w Poznaniu, Warszawie i Wrocławiu: dużo partycypacji, efekt wątpliwy^Piotr Trzaskowski^17 lutego 2021^https://oko.press/panel-klimatyczny-w-poznaniu-warszawie-i-wroclawiu/^Urząd miasta Poznań organizuje panel obywatelski nt. klimatu. Lokalna komórka Extinction Rebellion ogłasza sukces, jednak fanfary są przedwczesne. Wątpliwości budzą też rezultaty paneli we Wrocławiu i Warszawie – pisze dla OKO.press aktywista klimatyczny Piotr Trzaskowski Panel obywatelski to jedno z nowoczesnych narzędzi demokracji. Polega na tym, że władze przekazują w ręce losowo wybranej i reprezentatywnej grupy obywatelek i obywateli decyzję w ważnej sprawie. Eksperci i ekspertki dostarczają ludziom wiedzę. Facylitatorzy tak układają dyskusję, by wszystkie głosy były wysłuchane a wątpliwości rozwiane. Ostatecznie grupa podejmuje decyzję metodą bliską konsensusowi – zwykle większością 80 proc. głosów. Politykom i urzędnikom pozostaje już tylko wdrożyć decyzje. Panel obywatelski może również dotyczyć tego, jak radzić sobie z globalnym ociepleniem, np. jak zmniejszać emisje. Takie obywatelskie panele klimatyczne odbyły się już w Warszawie i Wrocławiu. Trwają prace nad organizacją kolejnych w stolicach Małopolski i Wielkopolski. Są poważne wątpliwości co do efektów paneli w Warszawie i Wrocławiu. W Poznaniu może być jeszcze gorzej. 12 listopada 2020 W Poznaniu politycy zdecydowali, że panel klimatyczny będzie miał dwa tematy. Pierwszy to adaptacja lasów i zieleni miejskiej do skutków zmian klimatu. W adaptacji nie chodzi o zapobieganie, ale o leczenie samych skutków. Oznacza to dbałość o to, by miejskie parki nie zmarniały, jeśli nie zrobimy nic, by w porę zatrzymać emisje gazów cieplarnianych. Oczywiście dbanie o zieleń miejską to temat ważny. Ale nie jest to pierwszy i najważniejszy krok, by uniknąć katastrofy klimatycznej. Drugi z tematów wygląda bardziej obiecująco: chodzi o to, czy wycofać z użycia w Poznaniu piece węglowe. Ma to sens, bo w końcu spośród paliw kopalnych węgiel emituje najwięcej gazów cieplarnianych, a do tego zanieczyszcza powietrze. Problem jednak w tym, że władze miasta nie mogą niczego w tej sprawie zrobić. Przyjęcie wiążącej uchwały w tej sprawie leży w kompetencjach Sejmiku Wojewódzkiego. Mamy więc sytuację, w której prezydent Poznania zleca zorganizowanie panelu, by obywatele Poznania poprosili inny organ samorządowy, na który prezydent ma mały wpływ, o zrobienia czegoś w tej sprawie. Dalekie to od ideału oddania prawdziwej decyzji w ręce ludzi. Od efektywnej ochrony klimatu też. Warto sobie zadać pytanie o to, czy naprawdę potrzebujemy wielkiej deliberacji, by zdecydować się na tak zdroworozsądkowy krok, jakim jest odejście od węgla w ogrzewaniu domów i kamienic? Małopolski Sejmik Wojewódzki pod naciskiem Krakowskiego Alarmu Smogowego i innych organizacji przyjął takie rozwiązanie już w 2013 roku. W 2017 roku podobną decyzję ogłoszono dla Wrocławia, później dla Sopotu. Są więc szybsze i tańsze niż panel obywatelski sposoby na wycofanie pieców węglowych z użycia. 20 czerwca 2019 Koniec poznańskiego panelu przewidziany jest na lato 2021 roku – dwa lata od początku starań Extinction Rebellion w tej sprawie. Inicjatywę wsparło wiele grup proklimatycznych, w tym poznańska część ruchu Extinction Rebellion, Młodzieżowy Strajk Klimatyczny, Zazieleń Poznań i Obóz Dla Klimatu. Przypomnę, że oficjalnym postulatem Extinction Rebellion jest redukcja emisji gazów cieplarnianych do zera netto w 2025 roku. Młodzieżowy Strajk Klimatyczny chce tego do roku 2040. Tymczasem w rozmowie z radiem TOK.fm Iwona Matuszczak-Szulc z poznańskiego ratusza bez ogródek wymieniała edukację jako główny powód podjęcia tej inicjatywy przez Urząd Miasta. Zaraz potem przechodziła do stwierdzenia, że każdy z nas może chronić klimat indywidualnie. Nie do końca też wiadomo, o edukowanie kogo chodzi. Edukowanie tych kilkudziesięciu osób zasiadających w panelu? Ale wtedy 200 tys. złotych budżetu inicjatywy to zdecydowanie za dużo. Mglista opowieść o edukacji i przerzucanie odpowiedzialności na obywateli i obywatelki przesłania brak działań oraz brak odwagi politycznej, by podjąć radykalne kroki w stronę głębokiej przebudowy naszej infrastruktury. 5 kwietnia 2019 Inna ścieżka jest możliwa. Władze miejskie mogą przerzucić większe środki na transport publiczny i infrastrukturę rowerową, ograniczyć emisyjny transport indywidualny, inwestować w energetykę odnawialną na budynkach miejskich, czy rozpocząć program głębokiej termomodernizacji. Mogą, ale wolą nie narażać się grupom interesu oraz części mieszkańców. Łatwiej zorganizować panel obywatelski na tematy poboczne, zrobić sobie dobry PR i sfotografować się z przedstawicielkami ruchów klimatycznych, którzy potem chętnie zasiadają w ciałach nadzorujących przedsięwzięcie, dodatkowo je legitymizując. Działacze i działaczki z Extinction Rebellion dali się nabrać na szeroki uśmiech urzędników miejskich. Gorliwie weszli więc we współpracę i wymianę uprzejmości. W najlepszym scenariuszu, parę miesięcy później i po wydaniu 200 tys. złotych z budżetu miejskiego otrzymamy rezultaty, które każdy specjalista od klimatu i energii napisałby na serwetce w kawiarni jako pierwszy krok działań klimatycznych, a wiele samorządów w Polsce już wdraża bez panelu. Tymczasem lokalnym urzędnikom udało się uniknąć tych „niekomfortowych” manifestacji, z których słynie ruch na świecie. Z kolei wrocławski panel klimatyczny wpadł w inną pułapkę. Zaczęło się od dobrych pytań o transport publiczny i ograniczenie ruchu samochodów. Jednak, koniec końców, i wbrew wcześniejszym obietnicom prezydenta Jacka Sutryka, podlegli mu urzędnicy odmówili realizacji najważniejszych decyzji panelu. W budżecie na 2021 roku nie znalazły się środki na projekty linii tramwajowych, które wsparło 90 proc. osób. Symboliczny jest los budowy nowych przystanków i zwężenia jezdni dla samochodów na ulicy Świdnickiej w centrum miasta. Zdaniem panelistów miało to nastąpić jeszcze w 2021 roku. Urzędnicy odpowiedzieli, że się nie da. Ich zdaniem niemożliwe jest również składanie kwartalnych sprawozdań z postępu prac nad budową nowych linii tramwajowych. „Władze miasta mówią dziś, że panel potwierdził kierunki ich polityki. W rzeczywistości było inaczej. Panel zaproponował zmianę polityki transportowej, ale głos mieszkańców został zignorowany” – mówi Jakub Nowotarski z wrocławskiej Akcji Miasto. 2 października 2019 W Warszawie w tematach panelu nie zmieścił się transport – najważniejszy z sektorów odpowiadających za emisje gazów cieplarnianych, na który miasto może istotnie wpłynąć. Rozmawiano o oszczędzaniu i o odnawialnych źródłach energii. Na ekranach reklamowym znajdujących się w każdym autobusie miejskim przeczytamy, że panel zakończył się sukcesem. Z reklamówki nie dowiemy się jednak o szczegółach żadnej z 49 rekomendacji panelu. Nie dowiemy się również od organizacji Miasto Jest Nasze, która panel wspierała. „Nie komunikujemy tego, bo rekomendacje nie przyniosły żadnego przełomu. Panel obywatelski jako narzędzie się sprawdził. Czekamy na kolejny, który podejmie bardziej kontrowersyjny temat” – tłumaczy Jan Mencwel przewodniczący organizacji. „Panel to dobre narzędzie do dyskutowania najbardziej kontrowersyjnych tematów. Jednak urzędnicy miejscy zupełnie nie rozumieją jego potencjału. W ten sposób marnowana jest energia mieszkańców” – podsumowuje Jakub Nowotarski. 29 stycznia 2020 W Irlandii panel odegrał ważną rolę w zmianie konstytucji legalizującej zabieg aborcji. We Francji 150 osób starało się odpowiedzieć na pytanie o to, jak zredukować emisje w całym kraju o 40 proc. do 2030 roku. Panel włącza do dyskusji głosy tych, którzy często są z dyskusji wyłączeni. Zmniejsza podatność na lobbying. Pozwala unikać polaryzacji. Jednak nie każdy panel obywatelski jest dobry dla klimatu i nie każdy mikro-kroczek, czy szczytna deklaracja są adekwatne wobec skali i pilności wyzwań. Nie jest zaskoczeniem, że siły broniące status quo będą dalej udawały, że coś robią. Warto, by ruchy klimatyczne im w tym chociaż nie pomagały. Ekologia, katastrofa klimatyczna klimat panel klimatyczny
Czas COVID-u to socjalizm dla wielkiego biznesu i neoliberalizm dla mas [ROZMOWA]^Grzegorz Makowski^17 lutego 2021^https://oko.press/czas-covid-socjalizm-dla-wielkiego-biznesu-i-neoliberalizm-dla-mas/^Pandemia stworzyła nowe okazje do korupcji, ale także uwidoczniła korupcję, wcześniej niedostrzeganą. Korupcja zawsze staje się problemem, gdy pojawiają się możliwości przy jednoczesnej - jak w czasie epidemii - słabej kontroli - mówi prof. Nikos Passas*, kryminolog, specjalista od korupcji i czarnego rynku Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Jest autorem ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. (Pełna sylwetka na końcu wywiadu). W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. Panel z jego udziałem prowadził dr hab. Grzegorz Makowski. Dr hab. Grzegorz Makowski**: Co to jest korupcja? Prof. Nikos Passas*: To nadużycie funkcji publicznej w celu uzyskania prywatnych korzyści. Przy czym można piastować też funkcję w sektorze prywatnym, która może zostać wykorzystana w celu zaspokojenia prywatnych, osobistych interesów ze szkodą dla jakiegoś interesu wspólnego, który taka osoba powinna chronić z uwagi na wybór, czy mianowanie na określone stanowisko. Czy pandemia COVID-19 zwiększyła ryzyko korupcji w skali globalnej? A jak to wygląda na poziomie poszczególnych państw?  Pandemia nie tylko zwiększyła ryzyko i stworzyła nowe okazje do korupcji, ale także uwidoczniła korupcję, która wcześniej mogła być niedostrzegana. Pierwszą rzeczą do zbadania jest to, czy ludzie za to odpowiedzialni wykonali pracę, jeśli chodzi o przygotowanie do pandemii. Czy systemy opieki zdrowotnej były przygotowane? Czy obywatele mają równe szanse w dostępie do ochrony zdrowia? Czy zapewniono odpowiednie zasoby finansowe i materialne? Czy odpowiedź na pandemię jest adekwatna do tego, na co może sobie pozwolić dany kraj, czy społeczność, czy też nie? Pandemia obnażyła wiele problemów z korupcją w ochronie zdrowia – czy to w sektorze prywatnym, czy publicznym. Pojawiły się też nowe ryzyka nepotyzmu, klientelizmu związanego z preferencyjnym traktowaniem określonych grup społecznych. Jednych świadomie się wspiera i chroni, innych świadomie naraża się na większe ryzyko. Mówimy o ogromnych pieniądzach, które wydają rządy na całym świecie. A robią to – bardzo dynamicznie – przy osłabionym pandemią nadzorze i kontroli. I tu pojawia się ryzyko związane z tym, że skoro standardy kontroli i nadzoru nie są zachowane, a pieniądze duże, to naturalnie mamy wiele pokus korupcji. W USA widzieliśmy już wszelkiego rodzaju oszustwa – związane z ubieganiem się o dotacje i wsparcie – dokonywane przez ludzi, którzy się do tej pomocy nie kwalifikowali. Widzieliśmy ogromne kwoty przeznaczane na wsparcie konkretnych firm i całych branż. A jeśli chodzi o ludzi w trudnej sytuacji, to okaże się, że większość amerykańskiego społeczeństwa – prawie w ogóle – nie otrzymała wsparcia. Są więc miliardy dolarów dla „Wall Street” i mnożenie barier pomocy ludziom, którzy nie mają pracy lub uzyskują niskie dochody. To też przejaw bezprecedensowej dysproporcji między wynikami giełdy a realną gospodarką. Rynek finansowy był już bliski bańki, zanim zaczęła się pandemia, przy równoczesnym spowolnieniu gospodarczym. A w pandemii uruchomiono drukarkę z pieniędzmi i ogromne wsparcie amerykańskiej Rezerwy Federalnej i banków centralnych na całym świecie. Rynek finansowy tymczasem zachowuje się, jakby nic się nie stało. To niezwykle ryzykowna sytuacja i rodzaj korupcji instytucjonalnej. Polega ona na tym, że w instytucjach – które powinny wspierać dobro wspólne, równość w dostępie do ochrony zdrowia i innych usług publicznych, realną gospodarkę – są ludzie, którzy nie spełniają tego, co powinni. Zamiast tego chronią potężne interesy „Wall Street”. I inny przykład. Są bezzwrotne pożyczki udzielane przedsiębiorstwom. Czytałem już raporty z wielu krajów, od Indii i Brazylię po Grecję i USA, gdzie opisywane są oszustwa przy udzielaniu tego rodzaju wsparcia. Wielu polityków mówi, że teraz nie czas się tym martwić. Sprawdzimy to wszystko, kiedy będzie dobrze. A jakby Pan ocenił sytuację w Europie? Cóż, wspomniałem już o Grecji. Tam mamy właściwie wszystkie problemy, o których mówiłem. Wszelkiego rodzaju nielegalne rynki, dezinformacja itd. Wszystko to nawet oficjalnie wspierane przez polityków i biznes. Jeśli chodzi o dostęp do leczenia i szczepionek, tu również mamy – w Europie, czy gdzie indziej – do czynienia z wszelkimi problemami związanymi z zaufaniem do naukowców, instytucji państwa, polityków, mediów, firm farmaceutycznych. Kiedy mamy problem z zaufaniem w środku pandemii, to oczywiście utrudnia zaszczepienie wystarczającego odsetka populacji, co umożliwiłoby powrót do normalności. Z perspektywy badań nad zaufaniem wszystkie te problemy są także efektem ogólnie złej jakości rządzenia państwami, lub co najmniej negatywnej percepcji rządzących i braku do nich zaufania. A to ma realne konsekwencje dla państwa, gospodarki i zdrowia publicznego. 13 lutego 2021 Tak więc ogólnie, korupcja zawsze jest problemem, gdy pojawiają się możliwości i silne zachęty do korupcji przy słabej kontroli i nadzorze. Wtedy mamy do czynienia z przestępstwami. W przypadku pandemii dodatkowo mamy do czynienia z masowym drukowaniem i wydawaniem publicznych pieniędzy właściwie bez kontroli. Skutkiem tegoż będzie nie tylko korupcja sama w sobie, ale też problemy z zarządzaniem długiem publicznym. Ktoś przecież w końcu będzie musiał zapłacić za to rachunek. I co to będzie oznaczać w praktyce? Czekają nas fale cięć wydatków publicznych? Czy też będziemy świadkami załamania gospodarek? Inflacja? Bezrobocie? Spadek produktywności? Jak w dłuższej perspektywie wpłynie to na alokację wszelkiego rodzaju zasobów? Rzecz w tym, że wszelkie interwencje w gospodarce także można postrzegać w kategoriach korupcji, łamania zasad wolności gospodarczej – samoregulacji cen, czy nieingerowania państwa w gospodarkę. W rzeczywistości udajemy tylko, że hołdujemy zasadom wolnorynkowym. W praktyce natomiast mamy socjalizm dla niewielu i neoliberalizm dla mas. Tniemy wydatki socjalne dla ogromnych segmentów społeczeństwa, a jednocześnie państwo stosuje socjalistyczne formy interwencji hojnie wspierając wielki biznes. To jest ogromna korupcjogenna niespójność, niekonsekwencja i nierówność, przy dokonywaniu wyborów kogo obejmiemy jakąś formą interwencji, a kogo nie. No dobrze, mówimy z perspektywy Zachodu. A gdyby spojrzeć z perspektywy na przykład Chin, które właściwie nie pojawiają się w dyskusjach na temat związków pandemii z korupcją. Jak Pan to widzi?  Sądzę, że Zachód, i ogólnie świat, popełnił błąd nie przyglądając się dokładniej temu, jak drastyczne środki zastosowali Chińczycy natychmiast, gdy uznali, że u ich drzwi pojawiła się pandemia. Kiedy Chińczycy zamknęli setki milionów ludzi i wstrzymali gospodarkę, na Zachodzie debatowano o polityce, braku wolności i tak dalej. Nie analizowaliśmy dlaczego Chiny robiły to, co zrobiły. Można dyskutować, jak sobie z tym poradzili, ale sam fakt, że podjęli kroki, które szkodziły ich krótkoterminowym interesom, powinien skłonić Zachód przynajmniej do zastanowienia się: dlaczego, u licha, to robią? Jakie to ma znaczenie z perspektywy zdrowia publicznego? Czy to oznacza, że mamy do czynienia z czymś wyjątkowym – ryzykiem, któremu musimy dokładnie się przyjrzeć? Nie zwracaliśmy na to uwagi na Zachodzie. A spójrzmy dziś na liczby w Europie, w Stanach Zjednoczonych i Ameryce Łacińskiej. USA – najpotężniejszy, najbardziej zaradny, najbardziej zaawansowany technologicznie kraj na świecie, z nauką i podręcznikami na temat wszelkich pandemii – jest w dramatycznym stanie. Wszystko było na miejscu. Nie musieliśmy niczego wymyślać, żeby zareagować na pandemię. A my mamy w USA 20 proc. globalnej liczby ofiar śmiertelnych tej pandemii. Mamy 30 milionów ludzi bez pracy, mamy tysiące bankrutujących restauracji i innych małych biznesów. Mamy przeciążone szpitale. Jak można to usprawiedliwić? Jeśli chcemy mówić o korupcji instytucjonalnej, to jest to najlepszy przykład w historii. Chodzi mi o to, że przed pandemią było już wiele ostrzegawczych sygnałów. Wiedzieliśmy, że pandemie się zdarzają. O tym mówiły wszystkie doniesienia naukowców, medyków, mediów. Istniały wszelkiego rodzaju procedury, aby sobie z tym poradzić. Rządy wszystkim tym dysponowały. Chiny, druga co do wielkości gospodarka na świecie, zamyka się, kiedy uznaje, że ma problem. Że istnieje ogromne ryzyko. No i na końcu Chińczycy świętują tłumnie Nowy Rok 2021, a ulice Nowego Yorku – w tym samym czasie – świecą pustkami. Według mnie to najlepsza ilustracja porażki Zachodu w walce z pandemią. I trwa to nadal. Przy takim sposobie wprowadzania szczepionek, w którym dziesiątki krajów są całkowicie pominięte, przy takim niewydolnym sposobie dystrybucji szczepionek, jak w USA, potrzeba będzie pięciu lat, aby osiągnąć odporność stadną. Podobnie w Polsce…  Jeśli chodzi o szczepienia, to najszybciej robi to Izrael, potem Wietnam i Tajwan. Liczby zachorowań i zgonów w tych państwach są wyjątkowo niskie. Ich gospodarki sobie radzą. Nie trzeba więc brać za wzór tylko Nowej Zelandii, czy Islandii. My natomiast w USA doszliśmy do punktu, w którym liczba nowych przypadków dziennie jest dwa, trzy razy wyższa niż całkowita liczba zachorowań w Chinach w ciągu jednego roku. 15 stycznia 2021 To druzgocące liczby – nie można z nimi polemizować i mówić: „Och, testujemy więcej, lub robimy to, czy tamto”. To nie o to chodzi. Właściwie nie testujemy więcej. A myśli Pan, że można ufać danym i informacjom przekazywanym przez Chiny? A muszę im ufać? Są badania pokazujące, że liczby zachorowań w Chinach były wielokrotnie wyższe niż to, co było podawane. Tylko co z tego? Ważne jest to, co widać w praktyce. Ich gospodarka znów idzie w górę. Mogą w dużym stopniu wrócić do tego, jak żyli przed pandemią. W Europie czy w Ameryce Północnej, tak nie jest. Jest Pan światowej sławy ekspertem w dziedzinie badania czarnego rynku. Czy mamy już czarny rynek szczepionek przeciwko COVID-19? Możemy to przynajmniej jakoś monitorować? Skala problemu nie jest jeszcze znana. To skomplikowane. Są z tym związane kwestie własności, ochrony marki, konkurencji. I są interesy finansowe producentów. Jeśli dojdzie do sfałszowania jakiegokolwiek leku w jakiejś części świata i dowie się o tym opinia publiczna, wtedy ludzie mogą przerzucić się na konkurencyjny produkt, a władze mogą go wycofać. Wówczas producent ma ogromny problem. Z drugiej strony, to jest bardzo podobne do sytuacji firmy, której system informatyczny został zhakowany, i która następnie publicznie mówi o włamaniu. Taka firma nie tylko obnaża własną podatność na ataki hakerów, ale ujawnia ryzyko, które dotyczy wszystkich. Ważne jest więc, aby to zrozumieć, a jednocześnie dostrzec, że jeśli nie ma jakiegoś bezpiecznego sposobu komunikacji, zaufania do kogoś, kto ujawnia takie niebezpieczeństwa i może pomóc w wykrywaniu i zapobieganiu im, wówczas problem jest podwójny. Dlatego potrzebna jest współpraca między rządami, firmami farmaceutycznymi, uniwersytetami, żeby monitorować, jak najszybciej wykrywać i zwalczać to zjawisko. Znamy je z poprzednich pandemii. Sprzyjają mu różnice w cenach preparatów. Dawka szczepionki AstraZeneca kosztuje około 3 USD, Pfizera/BioNTech – ponad 20 USD. W sytuacji pandemii – przy tych różnicach – może pojawić się czarny rynek podrabianych i kradzionych szczepionek. W interesie nas wszystkich jest przerywanie nielegalnych łańcuchów dystrybucji kradzionych lub podrabianych preparatów. Inaczej będzie bardzo trudno uniknąć strat finansowych, zapewnić bezpieczeństwo leczenia, zwalczyć pandemię i odbudować gospodarkę. Biorę udział w projekcie, w którym współpracujemy z 39 prywatnymi firmami i uniwersytetami m.in. z USA, Hiszpanii, Niderlandów, próbujemy też nawiązać współpracę z uczelniami z Chin. Celem projektu jest opracowanie sposobów wykrywania czarnego rynku szczepionek i radzenia sobie z tym problemem. A jest to problem globalny. Dotyka w szczególności państw, które nie mają dostępu do szczepień, lub mają utrudniony – bardziej niż na Zachodzie – do nich dostęp. Szczepieniami musimy objąć globalne społeczeństwo i osiągnąć globalną, stadną odporność. W związku z tym zapobieganie nadużyciom jest niezwykle istotnym zadaniem. Konieczna jest praca nad efektywnymi metodami dystrybucji szczepień, szkolenia, budowanie zdolności zarządzania kryzysem nie tylko w państwach rozwiniętych, ale też – a może przede wszystkim – w państwach rozwijających się. Dlatego stworzyliśmy multidyscyplinarny zespół. Mamy farmaceutów, analityków internetu, informatyków, bioinżynierów, prawników, kryminologów. Mamy grupę zadaniową, która nad tym pracuje i jest to bardzo obiecujące. Już widzimy, jak potrzebne są duże zbiory danych dzięki, którym możemy identyfikować i dostarczać wskazówek organom ścigania, żeby lepiej wykrywać fałszerstwa i kradzieże. Naszym celem jest przekształcenie tego wszystkiego, co ustalimy w materiały edukacyjne, które mogą być wykorzystywane do dalszych badań naukowych, ale też na przykład do szkoleń. Na koniec chciałbym poruszyć inny wątek. Jak ocenia Pan sytuację w USA po odejściu Trumpa? W Polsce – jak i na całym świecie – moment jego odejścia wzbudził ogromne zainteresowanie. Obóz rządzący w Polsce był bardzo bliski mentalnie Trumpowi. Czego nauczył nas Trump? Lekcja zarówno dla Stanów Zjednoczonych, jak i dla każdego, jest taka: ​​kiedy kłamiesz i wspierasz kłamstwa, to możesz prowadzić do przemocy. Widzieliśmy już jak faszyzm, nazizm i inne reżimy autorytarne budują się na kłamstwie i zyskują poparcie społeczne. Nigdy w życiu nie widziałem postaci – poza Trumpem – która kłamałaby na taką skalę. Jego wielkim kłamstwem – przygotowywanym od ponad sześciu miesięcy – jest to, że system wyborczy w jakiś sposób nie działa, i jest skorumpowany. To była część politycznej narracji przed wyborami. Mieliśmy przywódcę kraju, który mówił swoim wyborcom, że tak naprawdę nie ma żadnej kontroli nad własnym państwem. Że państwo, które powinno być przykładem dla reszty świata, nie może zagwarantować wolnych wyborów. W ten sposób wiodąca demokracja na świecie stała się dla świata problemem. Ale to nie jest problem tylko jednej osoby – Trumpa. Mamy część mediów, mamy dużą liczbę polityków, którzy pomagają i podżegają do tego rodzaju fałszywej narracji o korupcji w wyborach. A to na koniec przekłada się na przemoc. To już przełożyło się na groźby wobec polityków, nawet samych Republikanów, którzy w całym kraju otrzymują pogróżki i potrzebują ochrony dla swoich rodzin. Na to wszystko nakłada się ideologia wolnego dostępu do broni, posiadania jej i używania w przestrzeni publicznej, na ulicach w USA. Tak więc problem, powtarzam, nie dotyczy tylko jednej osoby, ale wszystkich innych, którzy świadomie się do niego przyczyniają. Podkreślam to świadomie, ponieważ sprzyjają mu ludzie, którzy ukończyli elitarne uniwersytety, studiowali prawo i rozumieją związek między tym, co mówią, a konsekwencjami. Są obawy co do dalszej radykalizacji osób pracujących w organach ścigania, czy nawet w wojsku. Już teraz toczą się śledztwa wobec kilkunastu policjantów z Waszyngtonu, którzy mieli brać udział w ataku na Kapitol. Są członkowie Kongresu, którzy wzywali do przemocy. Takich spraw spodziewam się więcej. To szokuje. To będą setki spraw. Ale to nie jest problem, który skończył się wraz z zaprzysiężeniem nowego prezydenta. Będziemy musieli się z nim zmagać długi czas. * Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Ma stopnie naukowe uniwersytetów w Atenach, Paryżu i Edynburgu. Jest także profesorem wizytującym na Beijing Normal University; przewodniczącym Rady Akademickiej Akademii Antykorupcyjnej w Indiach oraz członkiem Rady Doradczej Centre for Crime, Justice and Policing na University of Birmingham.  Biegle włada 6 językami. Ma ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. Jest konsultantem w kancelariach prawnych, instytucjach finansowych i organizacjach takich jak ONZ, UE, OECD, OBWE, MFW, Bank Światowy, instytucjach badawczych i agencjach rządowych na wszystkich kontynentach.  Zasiada w Radzie Dyrektorów ds. Compliance and Capacity Skills International w Nowym Jorku, Radzie Doradczej Global Risk Profile w Genewie, Międzynarodowym Panelu Doradców w Institute for Australia India Engagement w Brisbane oraz jako wiceprzewodniczący zarządu Komitetu Akademii Antykorupcyjnej Uniwersytetu Genewskiego (GENACA).  W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. ** Grzegorz Makowski – doktor habilitowany socjologii, ekspert forum Idei Fundacji im. Stefana Batorego, adiunkt w Kolegium Ekonomiczno-Społecznym SGH. Zajmuje się między innymi zagadnieniem korupcji i polityki antykorupcyjnej, problematyką społeczeństwa obywatelskiego i organizacji pozarządowych. Autor książek, artykułów naukowych i publikacji prasowych. Świat, Afery, Zdrowie, korupcja
Aż 72 proc. badanych nie wyklucza głosu na jedną listę opozycji. Ale pułapek nie brakuje [SONDAŻ]^Michał Danielewski^16 lutego 2021^https://oko.press/az-72-proc-badanych-nie-wyklucza-glosu-na-jedna-liste-opozycji/^Projekt Zjednoczonej Opozycji ma ogromny potencjał: poparcie go w 2023 roku wyklucza tylko 28 proc. Poparcie PiS wyklucza 60 proc., a 4 na 10 wyborców partii Kaczyńskiego dopuszcza możliwość głosowania na listę opozycji! Ale perspektywa wyborczego triumfu może nie wystarczyć Sensacyjny sondaż Ipsos dla OKO.press pokazał, że gdyby wybory odbywały się w najbliższą niedzielę, hipotetyczna jedna lista opozycji mogłaby liczyć na 57 proc. głosów i aż 280 mandatów w Sejmie. Ale to nie wszystko. W naszym badaniu sprawdziliśmy również siłę deklaracji wyborców: Wniosek w skrócie: projekt jednej listy opozycji daje wielkie możliwości, ale na drodze ku realizacji celu czyhają gęsto rozstawione pułapki – by je pokonać, potrzeba gotowości do rezygnacji z ideowych pryncypiów i politycznej gibkości, jakiej do tej pory u polityków opozycji nie widzieliśmy. Teraz szczegóły. Co dokładnie zbadaliśmy w sondażu Ipsos? Oprócz standardowych pytań o preferencje wyborcze („gdyby wybory odbywały się w najbliższą niedzielę”), zadaliśmy pytanie o realistyczny scenariusz wyborów 2023. Brzmiało następująco: Wiemy, że trudno przewidywać, co się zdarzy za trzy lata, ale chcielibyśmy zapytać, jak może Pan/Pani zagłosować w wyborach w 2023 roku? Do wyboru były następujące odpowiedzi: Analogiczne pytanie zadaliśmy o poparcie dla Prawa i Sprawiedliwości. Spytaliśmy o wybory w 2023 roku, aby badani jak najbardziej abstrahowali od dzisiejszych emocji politycznych związanych z jednej strony z praktyką rządów PiS i z drugiej strony – z podziałami i animozjami po stronie opozycyjnej. Wynik jest bardzo obiecujący dla jednego bloku opozycji: Identyczne pytanie o poparcie dla PiS zadaliśmy już w listopadzie 2020 roku – wynik był niemal identyczny, 16 proc. deklarowało, że na pewno zagłosuje na PiS, 59 proc. – że na pewno nie. O Koalicję Sił Opozycji w tym kontekście spytaliśmy po raz pierwszy. Okazuje się, że tylko 28 proc. badanych deklaruje, że na pewno nie zagłosuje w 2023 roku na Koalicję Sił Opozycyjnych, co oznacza, że aż 72 proc. dorosłych Polaków teoretycznie dopuszcza taką możliwość. 16 lutego 2021 Ten wynik robi wrażenie tym większe, gdy zestawi się go z rezultatem analogicznego pytania, które zadaliśmy o głos na Prawo i Sprawiedliwość: w tym drugim wypadku aż 60 proc. Polaków deklaruje dziś, że w 2023 roku na pewno nie zagłosuje na PiS. Czyli zaledwie 40 proc. badanych dopuszcza głos na partię Jarosława Kaczyńskiego. To przepaść. Niewiele również wskazuje, by PiS miał zasoby w postaci ukrytego elektoratu. Klasyczne pytania o preferencje wyborcze – zarówno standardowe, o partie startujące oddzielnie, jak i to w scenariuszu jednej listy opozycyjnej – zadaliśmy tylko badanym deklarującym udział w wyborach w najbliższą niedzielę. Omawiane pytanie o potencjalny głos w 2023 roku zadaliśmy już wszystkim badanym, możemy więc sprawdzić sympatie tych, którzy dziś w wyborach nie wzięliby udziału. 27 listopada 2020 Rewolucji wśród tej grupy nie ma, wyniki są bliźniacze: tylko 29 proc. mówi, że na pewno nie zagłosuje na opozycję, aż 59 proc. – że na pewno nie zagłosuje na PiS. Jak preferencje wyborców wyglądają w elektoratach partyjnych? Jak widać, hipotetyczna Koalicja Sił Opozycyjnych ma duże możliwości łowienia wyborców poza elektoratami tworzących ją ugrupowań. Zaskakujące, że aż połowa wyborców Konfederacji nie odrzuca możliwości głosu na KSO. Wręcz zdumiewające są odpowiedzi elektoratu PiS: aż 4 na 10 wyborców partii Kaczyńskiego nie wyklucza głosu na opozycję. Oczywiście – podkreślamy to mocno – te opinie dotyczą projektu na razie mglistego, bo jedna lista po pierwsze nie istnieje, po drugie, nie wiemy, jakie miałaby założenia programowe, po trzecie zaś, kto nadawałby jej ton: czy siłą dominującą byłaby Koalicja Obywatelska, czy Polska 2050 (obie formacje mają w naszym sondażu partyjnym po 20 proc. poparcia). Tak czy inaczej sondaż dowodzi, że: Słowo „wstępnie” jest w tym wypadku kluczowe: 72 proc. badanych nie wyklucza głosu na Koalicję Sił Opozycyjnych, ale tylko 33 proc. deklaruje, że na pewno zagłosuje w 2023 na taki projekt. Dla porównania w przypadku PiS 19 proc. ankietowanych twierdzi, że na pewno zagłosuje na partię Kaczyńskiego. Innymi słowy, sufit poparcia dla zjednoczonej opozycji znajduje się o wiele wyżej od obozu władzy, ale też trudniej będzie do niego doskoczyć. Do głosowania na jedną listę opozycji najbardziej są przekonani zwolennicy Koalicji Obywatelskiej, co nie dziwi: to KO najczęściej podnosi konieczność stworzenia wyborczego porozumienia. Wśród wyborców pozostałych ugrupowań bezwarunkowy entuzjazm wobec wspólnego startu jest mniejszy – 60 proc. wyborców PSL, połowa wyborców Lewicy i 46 proc. zwolenników Polski 2050 nie jest przekonanych na 100 proc. Do jednej listy trzeba ich będzie przekonać innymi argumentami, niż tylko sam wspólny start z perspektywą doskonałego wyniku. W ten sposób dochodzimy do problemów, które opozycja musiałaby rozwiązać przed wspólnym startem: Jak duża jest skala tego wyzwania, pokazuje ostatni publiczny spór o stosunek do kwestii aborcji w Platformie Obywatelskiej – jeśli takie emocje wywołuje to w jednej partii, jak w spójny sposób pokazać różne stanowiska w gronie dziewięciu ugrupowań? Pojawiały się propozycje szukania minimum programowego – „sprzątania po PiS” (Marka Borowskiego), a nawet pomysł wyborów „Sejmu Wielkiego” – koalicja idzie po władzę, aby przywrócić podstawy demokracji i już po roku zorganizować kolejne wybory na zasadzie „normalnej” rywalizacji (Adama Szłapki; więcej o tym tutaj). Tym bardziej, że na różne poglądy dotyczące praw kobiet i mniejszości nakładają się różnice pokoleniowe. Dziś najmocniej przekonani do koncepcji Zjednoczonej Opozycji są starsi wyborcy (największy odsetek deklaracji pewności głosu), młodsi – deklarują ostrożne poparcie, ale przyglądają się, co będzie dalej: Co więcej, na podział pokoleniowy nakłada się również podział wg płci: twardzi zwolennicy wspólnego startu dominują wśród starszych mężczyzn, miękki – a więc kluczowy, bo trzeba go stale przekonywać i utwierdzać w wyborze – elektorat takiego projektu to młode kobiety: To różnica nie tylko statystyczna, ale również podział, który przekłada się na wybory ideowe i co za tym idzie – oczekiwania wobec polityków. Przykład? Młode kobiety w 82 proc. w listopadowym sondażu Ipsos dla OKO.press opowiadają się za prawem do aborcji do 12. tygodnia ciąży, starsi mężczyźni – zaledwie w 42 proc. Rzecz jasna, to nie są przeszkody nie do pokonania przy tworzeniu jednej listy, ale na pewno zagrożenie dla tego projektu: dziś jeszcze nie wyartykułowane, ale im bliżej będzie wyborów, tym sprzeczności programowe i oczekiwania różnych grup wyborców będą przybierać na sile. Sondaż i ogromna – choć wstępna – przychylność Polek i Polaków to jedno, praktyczna robota polityczna, to drugie. Ważna informacja: czasu, by się rozumnie dogadać będzie sporo, bo perspektywa przyspieszonych wyborów nie wydaje się obecnie realna. Po pierwsze, do skrócenia kadencji Sejmu wg Konstytucji potrzeba 307 głosów – a więc zgody PiS.  1. Sejm i Senat są wybierane na czteroletnie kadencje. Kadencje Sejmu i Senatu rozpoczynają się z dniem zebrania się Sejmu na pierwsze posiedzenie i trwają do dnia poprzedzającego dzień zebrania się Sejmu następnej kadencji. 2. Wybory do Sejmu i Senatu zarządza Prezydent Rzeczypospolitej nie później niż na 90 dni przed upływem 4 lat od rozpoczęcia kadencji Sejmu i Senatu, wyznaczając wybory na dzień wolny od pracy, przypadający w ciągu 30 dni przed upływem 4 lat od rozpoczęcia kadencji Sejmu i Senatu. 3. Sejm może skrócić swoją kadencję uchwałą podjętą większością co najmniej 2/3 głosów ustawowej liczby posłów. Skrócenie kadencji Sejmu oznacza jednoczesne skrócenie kadencji Senatu. Przepis ust. 5 stosuje się odpowiednio. 4. Prezydent Rzeczypospolitej, po zasięgnięciu opinii Marszałka Sejmu i Marszałka Senatu, może w przypadkach określonych w Konstytucji zarządzić skrócenie kadencji Sejmu. Wraz ze skróceniem kadencji Sejmu skrócona zostaje również kadencja Senatu. 5. Prezydent Rzeczypospolitej, zarządzając skrócenie kadencji Sejmu, zarządza jednocześnie wybory do Sejmu i Senatu i wyznacza ich datę na dzień przypadający nie później niż w ciągu 45 dni od dnia zarządzenia skrócenia kadencji Sejmu. Prezydent Rzeczypospolitej zwołuje pierwsze posiedzenie nowo wybranego Sejmu nie później niż na 15 dzień po dniu przeprowadzenia wyborów. 6. W razie skrócenia kadencji Sejmu stosuje się odpowiednio przepis ust. 1.  Po drugie, nawet gdyby opozycja (np. z Porozumieniem Jarosława Gowina) uzyskała zwykłą większość 231 posłów i powołała rząd techniczny, prawdopodobnie taki gabinet musiałby rządzić do końca kadencji, bo jak wynika z art. 225 ustawy zasadniczej przesłanka do skrócenia kadencji wynikająca np. z nieuchwalenia budżetu nie jest obligatoryjna dla prezydenta. Podobnie prezydent nie musi przyjmować dymisji wynikającej z rezygnacji Prezesa Rady Ministrów – to konsekwencja art. 162 Konstytucji.  Jeżeli w ciągu czterech miesięcy od dnia przedłożenia Sejmowi projektu ustawy budżetowej nie zostanie ona przedstawiona Prezydentowi Rzeczypospolitej do podpisu, Prezydent Rzeczypospolitej może w ciągu 14 dni zarządzić skrócenie kadencji Sejmu   1. Prezes Rady Ministrów składa dymisję Rady Ministrów na pierwszym posiedzeniu nowo wybranego Sejmu. 2. Prezes Rady Ministrów składa dymisję Rady Ministrów również w razie: 1) nieuchwalenia przez Sejm wotum zaufania dla Rady Ministrów, 2) wyrażenia Radzie Ministrów wotum nieufności, 3) rezygnacji Prezesa Rady Ministrów. 3. Prezydent Rzeczypospolitej, przyjmując dymisję Rady Ministrów, powierza jej dalsze sprawowanie obowiązków do czasu powołania nowej Rady Ministrów. 4. Prezydent Rzeczypospolitej, w przypadku określonym w ust. 2 pkt 3, może odmówić przyjęcia dymisji Rady Ministrów.  Po trzecie, opozycji zostałby manewr związany z powołaniem rządu technicznego, by po jakimś czasie nie udzielić mu wotum zaufania, co rozpoczęłoby procedurę trzech kroków opisanych w art. 154 i 155 Konstytucji , która mogłaby się skończyć skróceniem kadencji bez zgody PiS i prezydenta Dudy. Ale polityczny koszt takiej operacji byłby ogromny.  1. Prezydent Rzeczypospolitej desygnuje Prezesa Rady Ministrów, który proponuje skład Rady Ministrów. Prezydent Rzeczypospolitej powołuje Prezesa Rady Ministrów wraz z pozostałymi członkami Rady Ministrów w ciągu 14 dni od dnia pierwszego posiedzenia Sejmu lub przyjęcia dymisji poprzedniej Rady Ministrów i odbiera przysięgę od członków nowo powołanej Rady Ministrów. 2. Prezes Rady Ministrów, w ciągu 14 dni od dnia powołania przez Prezydenta Rzeczypospolitej, przedstawia Sejmowi program działania Rady Ministrów z wnioskiem o udzielenie jej wotum zaufania. Wotum zaufania Sejm uchwala bezwzględną większością głosów w obecności co najmniej połowy ustawowej liczby posłów. 3. W razie niepowołania Rady Ministrów w trybie ust. 1 lub nieudzielenia jej wotum zaufania w trybie ust. 2 Sejm w ciągu 14 dni od upływu terminów określonych w ust. 1 lub ust. 2 wybiera Prezesa Rady Ministrów oraz proponowanych przez niego członków Rady Ministrów bezwzględną większością głosów w obecności co najmniej połowy ustawowej liczby posłów. Prezydent Rzeczypospolitej powołuje tak wybraną Radę Ministrów i odbiera przysięgę od jej członków.   1. W razie niepowołania Rady Ministrów w trybie art. 154 tryb powoływania Rady Ministrów ust. 3 Prezydent Rzeczypospolitej w ciągu 14 dni powołuje Prezesa Rady Ministrów i na jego wniosek pozostałych członków Rady Ministrów oraz odbiera od nich przysięgę. Sejm w ciągu 14 dni od dnia powołania Rady Ministrów przez Prezydenta Rzeczypospolitej udziela jej wotum zaufania większością głosów w obecności co najmniej połowy ustawowej liczby posłów. 2. W razie nieudzielenia Radzie Ministrów wotum zaufania w trybie określonym w ust. 1, Prezydent Rzeczypospolitej skraca kadencję Sejmu i zarządza wybory.  Dlatego wybory zapewne odbędą się jesienią 2023 roku, przed nami więc jeszcze wiele zmian w sondażach, partyjnych przepychanek, starć ambicji liderów i programowych potyczek. Czy jedna lista opozycji jest realna, przekonamy się ostatecznie najwcześniej za dwa lata. Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Władza, Opozycja, Wybory, Koalicja Obywatelska, Prawo i Sprawiedliwość, Polska 2050, PSL, Sojusz Lewicy Demokratycznej, Konfederacja lewica
Na wolne media obława i Ministerstwo Prawdy. Tak wygląda sytuacja w Białorusi Łukaszenki^Nikita Grekowicz^16 lutego 2021^https://oko.press/wolne-media-w-bialorusi/^Trwają przeszukania w siedzibach białoruskich niezależnych organizacji. Dziennikarki stawiane są przed sądem. Władze represjonują media na wszystkie możliwe sposoby, a mimo to Białorusini są poinformowani lepiej niż kiedykolwiek 16 lutego o świcie OMON-owcy wyważyli drzwi kilkunastu białoruskich mieszkań. Represje dotknęły jednocześnie co najmniej 27 przedstawicieli niezależnych mediów, obrońców praw człowieka i ich rodzin. Funkcjonariusze struktur siłowych przeszukali siedzibę niezależnego Białoruskiego Zrzeszenia Dziennikarzy, Centrum Obrony Praw Człowieka „Viasna” i niezależnego Związku Zawodowego Radioelektroników. Każdemu zatrzymaniu i kipiszowi towarzyszyła konfiskata sprzętów, w tym osobistych telefonów i komputerów.  Tego samego dnia odbyła się druga rozprawa reporterek Biełsatu – Kaciaryny Andrejewej i Darii Czulcowej. Obu grozi do trzech lat więzienia za rzekomą organizację protestów i blokowanie ruchu drogowego. Dostępne w sieci relacje prowadzone przez dziennikarki z Placu Przemian w centrum Mińska z łatwością podważają te zarzuty, ale wobec upolitycznienia sądów prawdopodobnie nie zdołają obronić ich przed skazującymi wyrokami. Dowodzące niewinności wideo z tych relacji prokuratura wykorzystuje do oskarżania kobiet. Pokazowe procesy to tylko jeden z głośnych przykładów zaczerpniętych z nowego, brutalnego rozdziału opresyjnej polityki Łukaszenki, obliczonej na wyniszczenie wolnych mediów w Białorusi. Przez lata niezależne media były głównym wrogiem reżimu, ale w sierpniu 2020 roku siłowicy zdwoili wysiłki, by powstrzymać redakcje przed informowaniem o wydarzeniach w kraju. Nieskutecznie. 8 lutego 2021 Kamizelki z napisem PRESS stały się dla OMON-owców odpowiednikiem płachty na byka; dziennikarzy bito i poniżano z wyjątkową zajadłością, a do dziennikarek z premedytacją strzelano, jak w przypadku Natalii Łubnieuskiej albo fotoreporterki Iryny Arakhouskiej. Niezależne dziennikarstwo stało się dla reżimu wrogiem numer jeden.  Po wybuchu masowych protestów władze rozpoczęły szeroko zakrojoną akcję ograniczania legalności głównych kanałów informacyjnych w kraju, nawet tych uchodzących dotychczas za apolityczne, albo wręcz proreżimowe. Zamaskowani siłowicy wielokrotnie przeszukiwali redakcje, rekwirując przy tym cały sprzęt. Wielu przedstawicieli mediów wrzucono, często dosłownie, do tymczasowych aresztów. Portale informacyjne zablokowano. TUT.by, jednemu z największych dostawców informacji w kraju, odebrano licencję masowego nadawcy. Niektóre redakcje, jak skierowane do milenialsów kyky.org albo the-village.me zmuszone były przenieść swoją działalność poza granice Białorusi. Posowieckiej „Komsomolskiej Prawdzie”, jednemu z największych dzienników, czytanemu przede wszystkim przez pokolenia wychowane w ZSSR, najpierw odmówiono drukowania w kraju, a później zablokowano kolportaż wydań wydrukowanych w zaprzyjaźnionej rosyjskiej drukarni. Dzisiaj funkcjonariusze MSW w cywilu wyprowadzają przedstawicieli mediów z mieszkań o świcie albo uprowadzają ich w nieoznakowanych busach prosto z ulicy. Regularnie okradane i przeszukiwane są wszystkie niezgodne z reżimem redakcje. Funkcjonariusze grożą dziennikarzom nie tylko fizycznym uszczerbkiem na zdrowiu i więzieniem, ale też represjami wobec ich rodzin, w tym dzieci. Przykład dziennikarek Biełsatu, Andrejewej i Czulcowej, pokazuje, że dotychczas to były tylko krótkofalowe przejawy nasilonych represji. Te długofalowe reżim dopiero planuje. W więzieniach i aresztach przebywają od tygodni, niekiedy miesięcy, dziesiątki przedstawicieli mediów, wszyscy zatrzymani za wykonywanie swojej dziennikarskiej pracy. Większość z nich jeszcze nie poznała nawet stawianych im zarzutów. 16 lutego to grono powiększyło się o kilkanaście nazwisk. Lutowe nasilenie represji wobec niezależnych mediów jest wyprzedzającym atakiem reżimu przed nadchodzącymi w marcu protestami. Łukaszence zależy na wyeliminowaniu aktywistów będących w stanie dostarczać Białorusinom szczegółowych informacji o nadchodzących przypadkach oburzających nadużyć. Już teraz media, obrońcy praw człowieka i szeregowi działacze skutecznie spenetrowali system i nagłaśniają nowe metody szykanowania Białorusinów jeszcze przed ich wprowadzeniem. 29 listopada 2020 Oprócz zastraszenia dziennikarzy władza chce zapewnić sobie monopol na decydowanie o prawdzie. Białoruskie MSW czyniło wszelkie starania, by jedynym źródłem informacji stały się publiczne, propagandowe media. W praktyce kraj ma pogrążyć się w medialnej ciszy przerywanej orędziami wodza, oklaskiwanymi przez smutnych i wystraszonych ludzi spędzanych groźbami do wielkich sal kongresowych. Próbki takiej rzeczywistości dostarczyły obrady Wszechbiałoruskiego Zgromadzenia Ludowego. Łukaszenka zwołał je, by udowodnić światu, że wciąż sprawuje władzę w Białorusi. Chce dzięki temu zmusić Zachód do uwzględnienia go w negocjacjach o przyszłości regionu, a Rosję przekonać do dalszego dostarczania morfinowych zastrzyków z gotówką. Podczas wielokrotnych wystąpień w trakcie Zgromadzenia Łukaszenka przyznawał się do kolejnych przestępczych czynów zarzucanych mu w przestrzeni publicznej. Otwarcie mówił, że podjął decyzję o „zdecydowanej” reakcji na protesty, omawiał sfałszowane wyniki wyborów oraz opisywał niewyobrażalną i trudną do ogarnięcia skalę nadużyć w trakcie liczenia głosów. („Nikt nie jest w stanie ocenić jakie były prawdziwe wyniki wyborów”), by w końcu wygrażać prywatnemu biznesowi. Powtórzył przy tym urosłe do gorzkiego mema zdanie: „ukochanej [władzy Białorusi] nie oddam”. Karykaturalnego obrazu tej dyktatury dostarczyło głosowanie, mające nadać Zgromadzeniu uprawnienia do zmiany konstytucji. Jedna z 2500 tysięcy osób, radna z Mińska, zagłosowała przeciwko, ale oficjalny wynik głosowania nie uwzględnił tego sprzeciwu. Relacja uchwyciła moment, w którym Łukaszenka się o tym dowiaduje, zapomina wyłączyć mikrofon i niedowierzaniem dopytuje jak to możliwe. Głosowania nie powtórzono. Najważniejsze jednak, że niepewnym głosem, przerywanym pokasływaniem, dyktator próbował przekonać obecnych na sali, w tym przede wszystkim siebie, że wypracowywane terrorem poparcie dla jego władzy jest w kraju większościowe. A przynajmniej, że może to bezkarnie powiedzieć. Łukaszence bardzo zależy na tym, by to on decydował o tym, co będzie uznane za prawdę. Wierzy, że monopol na prawdę legitymizuje utrzymywaną przemocą władzę. Być może z tego powodu dziennikarzy z niepublicznych mediów zatrzymano przed wejściem do budynku na długo przed początkiem obrad Zgromadzenia. 4 stycznia 2021 Przez lata Łukaszenka dokładał wszelkich starań, by powiązać niezależne dziennikarstwo z opozycją. W konsekwencji redakcje Svabody, Biełsatu czy Karty97 zwyczajni Białorusini odbierali jako upolitycznione i radykalne. Białoruskojęzyczne media z zasady uchodziły za opozycyjne, opłacane przez Zachód, albo skierowane do „kołchoźników” [polski odpowiednik obraźliwego określenia „wieśniaków”]. Inne redakcje musiały albo unikać polityki, albo uwzględniać reżimową wersję rzeczywistości. Ocena działań władz, również tych lokalnych, była domeną mediów publicznych, podobnie zresztą jak opiniowanie wydarzeń poza granicami kraju. Ten monopol utrzymał się nawet wtedy, kiedy internet stał się dominującym środkiem medialnego przekazu. Portale informacyjne latami otwarcie unikały krytykowania władz. Doszło do tego, że wtłaczana od dziecka autocenzura powodowała, że pokolenie milenialsów unikało polityki, tworząc deklaratywnie apolityczne media skupione na przetwarzaniu kultury albo „postironicznej” problematyzacji codzienności. Opiniotwórcze media, inne niż publiczne, nie miały w Białorusi racji bytu. Mogły istnieć wewnątrz kraju tylko jeśli nie poruszały opiniotwórczych i politycznych tematów. Dlatego też zarzuty o finansowanie z Zachodu były ostatecznie zasadne – Svaboda, jako część Radia Wolna Europa jest finansowana z pieniędzy amerykańskiego Kongresu, a Biełsat utrzymuje polski podatnik, najpierw poprzez TVP, a po interwencjach ówczesnego szefa MSZ Witolda Waszczykowskiego, przez polskie MSZ. Propaganda wykorzystywała to zewnętrzne finansowanie, by podkopać zaufanie Białorusinów do niezależnych białoruskich redakcji i dziennikarzy-Białorusinów. Jednocześnie, zewnętrznie finansowane były przecież główne kanały emitowane w telewizji rządowej – ze względu na jakość produkcji rosyjskie kanały były niejednokrotnie bardziej popularne od ich białoruskich odpowiedników, ale tych białoruskie władze nie przedstawiały w niekorzystnym świetlne, ani tym bardziej nie ograniczały ich zasięgów. Niezależna media opiniotwórcze wyrosły samoistnie – na Youtubie i w Telegramie. Białorusini w skrytości własnych mieszkań obserwowali jak liczni blogerzy pokazywali otaczającą ich przygnębiającą rzeczywistość. Ośrodkiem tej wymiany stały się liczne, telegramowe kanały, w tym Nexta, służący początkowo pokazywaniu takich materiałów szerszej publiczności bez własnych komentarzy. Protesty po sfałszowaniu wyborów prezydenckich w sierpniu 2020 zmieniły charakter tych kanałów. W 2020 roku Nextazyskał ponad pół miliona subskrybentów, a informacyjny kanał Nexta_live od zera zgromadził 1,5 miliona obserwujących. (Białoruś ma około 9 milionów obywateli). Kilkusettysięczne przyrosty zarejestrowały właściwie wszystkie blogi tego typu. Teraz Nexta stała się kanałem, w który Białorusini oburzeni działaniami Łukaszenki mogą prezentować swoje opinie. Sciepan Puciło, założyciel kanału, prowadzi wraz ze współpracownikami własne wydanie wiadomości, by jakoś ustrukturyzować tę wzburzoną masę rewolucyjnych emocji. Trzeba jednak dodać, że pojawiają się na tym kanale także niezweryfikowane informacje. Dla Białorusinów Nexta jest dzisiaj głównym dostarczycielem bieżących wiadomości, przekazuje i zbiera też oświadczenia liderów i liderek opozycji, ale mimo swojej wagi i niepodważalnego znaczenia, pozostaje blogiem. Nawet po próbie wypchnięcia portali informacyjnych z internetu, Białorusini wolą czytać to, co piszą niezależni dziennikarze i analitycy na telegramowych kanałach, niż pozostać na niełasce publicznych i rosyjskich nadawców. Uprzednio apolityczne portale informacyjne takie jak TUT.by stały się dla Białorusinów głównym dostarczycielem opinii. Na Telegramie roczny przyrost obserwujących TUT.by jest prawie porównywalny do Nexty, wynosi ponad 450 tysięcy subskrypcji. Z tą różnicą, że TUT.by startowało tam niemal od zera. Przed wejściem na platformę Telegramu ta białoruska redakcja docierała do ponad 60 proc. Białorusinów – dzisiaj jest bez wątpienia w telefonach wszystkich obywateli tego kraju, również tych podtrzymujących działanie reżimu. Reporterzy i reporterki wszystkich niezależnych mediów, również tych utożsamianych z opozycją, urośli do rangi bohaterów narodowych. Okazało się, że białoruskie niezależne media, zahartowane latami represji, były gotowe na rewolucję, mimo że w większości się jej nie spodziewały. Niezależni dziennikarze są jedną z trzech dźwigni uruchamiania międzynarodowych sankcji wobec reżimu Łukaszenki. Dzięki obrazom dostarczanym przez białoruskie media, lokalne diaspory i media za białoruską granicą budują atmosferę wsparcia dla Białorusinów. Ta bezpośrednio przekłada się na działania polityków w wielu krajach, których rezultatem są kolejne fale sankcji i bezkompromisowa pozycja demokratycznych państw w rozmowach z Łukaszenką. W kraju, dzięki nagłaśnianiu i wyszukiwaniu informacji o bohaterach i przykładach wyjątkowej solidarności, Białorusinom udaje się utrzymać wolę zmian nawet w momencie zimowego zwątpienia. Dostęp do tych informacji przyczynił się do zmiany opinii Białorusinów o własnym społeczeństwie. Dzisiaj, po raz pierwszy w swojej historii, widzą je jako zdolne do samostanowienia. Co więcej, pod wpływem dostarczanych relacji z tygodnia na tydzień uwierzyli w możliwość zwycięstwa z reżimem, bo zrozumieli, że są w przytłaczającej większości. Ostatecznie sianie dezinformacji i fałszu zemściło się na reżimie – Łukaszenka ocknął się w sierpniu 2020 ze świadomością, że od dłuższego czasu nie ma poparcia większości. Białoruscy dziennikarze od lat pokazują, że funkcjonowanie w państwie autorytarnym jest możliwe. Ciągłe represje, zagrożenie przeszukaniami, odbieraniem sprzętu czy aresztem zmusiło ich do wypracowania metod pracy adekwatnych do warunków, w których funkcjonują. Większość reporterów w przeddzień sierpniowych wyborów nie spała we własnych mieszkaniach, by uniknąć zatrzymań. W ostatnich miesiącach niezależne media docierają do ludzi z informacjami o działaniach reżimu wobec nich – pobicia, postrzały, haniebne groźby czy wizja długoletniego więzienia uwiarygadniają ich pracę w oczach współobywateli, zamiast ich ograniczać. Łukaszenka z właściwym sobie barbarzyństwem próbuje skorzystać z opracowanych w Rosji i na Węgrzech metod stygmatyzowania aktywistów. Reżim pracuje nad nowym prawem, które pozwala karać niezależnych dziennikarzy i działaczy jako obcych agentów. Jeśli władze uznają ich działalność za polityczną i wykażą jakiekolwiek zagraniczne finansowanie, to już niedługo będą mogły nałożyć na nich grzywnę (przy pierwszym oskarżeniu) lub zagrozić odpowiedzialnością karną (od drugiego oskarżenia). W dzisiejszej Białorusi każde działanie może zostać uznane za polityczne, jak pokazuje przykład więzionych za wykonywanie dziennikarskiej pracy Andrejewej i Czulcowej. Reżim każde opozycyjne działanie chce powiązać z Zachodem, bo sami Białorusini wpłat na portale informacyjne i fundusze samopomocowe dla bezpieczeństwa dokonują poza granicami kraju. Jednak ta propaganda Łukaszenki o obcych agentach jest nieprzekonywająca, bo reżimowe media aplikują ją razem z imperialną narracją Kremla. W międzyczasie całe życie społeczno-polityczne odbywa się na niezawisłym, ale przecież zagranicznym (rosyjskim) Telegramie. Niezależność mediów oraz cena, którą za tę niezależność płacą swoim zdrowiem dziennikarze, przemawia do Białorusinów dużo dobitniej niż oskarżenia o „obce” źródła finansowania poszczególnych redakcji. Świat, Policja i służby, Alaksandr Łukaszenka, Białoruś wolne media
73 proc. ocenia źle wyrok TK w sprawie aborcji. Nawet wyborcy PiS się wahają [IPSOS]^Dominika Sitnicka^16 lutego 2021^https://oko.press/73-proc-ocenia-zle-wyrok-tk-w-sprawie-aborcji-nawet-wyborcy-pis-sie-wahaja-ipsos/^Nieważny wiek, płeć, wykształcenie, miejsce zamieszkania. Polki i Polacy nie zgadzają się z październikową decyzją Trybunału Konstytucyjnego Julii Przyłębskiej. Niespodzianka także w elektoracie PiS W najnowszym sondażu Ipsos dla OKO.press* spytaliśmy Polki i Polaków o ocenę październikowego wyroku TK Julii Przyłębskiej w sprawie aborcji. Pytanie brzmiało: Po wyroku Trybunału Konstytucyjnego zakazana została aborcja z uwagi na trwałe uszkodzenie i ciężką chorobę płodu. Czy uważa Pan/Pani, że to dobrze czy źle, że nastąpiła taka zmiana prawa? Pytanie jest złożone. Osoby badane oceniały odrzucenie legalności aborcji ze względu na przesłankę embriopatologiczną. Ale mogły też odnosić się do oceny tzw. TK i brać pod uwagę konsekwencje polityczne i społeczne, jakie wywołała decyzja Trybunału. I aż 73 proc. respondentów wyrok TK oceniło negatywnie. Nie ma statystycznych różnic w odpowiedziach kobiet i mężczyzn. Źle wyrok ocenia 72 proc. mężczyzn, kobiet – 73 proc. Dobrze – 19 proc. mężczyzn, kobiet – 21 proc. Nie zaskakuje rozkład odpowiedzi w grupach wiekowych. Najbardziej krytyczni są oczywiście ci w wieku 18-29 lat. Wyrok TK popiera zaledwie 9 proc., 87 proc. jest przeciw, z czego aż 74 proc. ocenia go zdecydowanie źle. Z wiekiem poparcie zaczyna rosnąć, najwyższy wynik notując w grupie 60 plus. Starsze osoby są bardziej przywiązane do Kościoła katolickiego i jego nauk, w tej grupie wiekowej PiS ma również rekordowe (choć spadające) poparcie. A jednak z decyzją Trybunału zgodziło się zaledwie 34 proc. seniorów. Przeciwnych jej było aż 56 proc. Co ciekawe, w młodszej grupie wyborców (18-39 lat) nie ma też większych różnic w ocenie wyroku między kobietami, a mężczyznami. Aż 79 proc. mężczyzn w tym wieku negatywnie ocenia decyzję TK, wśród kobiet odsetek ten rośnie do 86 proc. Ta zgodność w ocenie rzuca się w oczy, ponieważ w preferencjach politycznych obie grupy różnią się diametralnie. Z naszego sondażu wynika, że gdyby Sejm wybierały kobiety w wieku 18-39 lat, koalicja KO, Polski 2050 i Lewicy miałaby większość konstytucyjną – 312 mandatów. Gdyby głosowali młodzi mężczyźni, koalicja PiS oraz Konfederacji mogłaby sformować rząd z 234 posłami, przy czym to Konfederaci byliby silniejszym partnerem. Prawicowo-konserwatywne nastawienie młodych mężczyzn nie obejmuje zatem kwestii aborcji, a przynajmniej nie w takim stopniu, w jakim mogłyby się spodziewać prawicowe partie. 13 lutego 2021 Negatywna ocena wyroku TK przeważa we wszystkich grupach wykształcenia. Przeciwnych wyrokowi jest 79 proc. badanych z wykształceniem wyższym i 66 proc. badanych z wykształceniem podstawowym. Co ciekawe ta kilkunastoprocentowa różnica przechodzi w grupie wykształcenia podstawowego i zawodowego nie na rzecz poparcia dla wyroku, ale do wstrzymania się od oceny (13 proc.). Podobnie jest w grupach według miejsca zamieszkania. Im większy ośrodek tym większy sprzeciw wobec wyroku, choć i tu różnice te nie są duże. We wszystkich wyszczególnionych grupach zawodowych sprzeciw wobec wyroku przekraczał 50 proc. Najwyższe wyniki notowali studenci (89 proc.), dyrektorzy, kierownicy, specjaliści (89 proc.). Na kolejnych miejscach znaleźli się pracownicy administracji i usług (83 proc.), właściciele firm (82 proc.), robotnicy (71 proc.), robotnicy (68 proc.), rolnicy (62 proc.). Najmniej krytyczną wobec wyroku grupą byli emeryci i renciści (55 proc. przeciwnych wyrokowi, 35 proc. popierających wyrok). Poparcie dla decyzji Trybunału pojawia się dopiero w rozbiciu na poglądy polityczne oraz elektoraty partyjne. Wśród osób deklarujących się jako prawicowcy z wyrokiem zgadza się 50 proc. badanych, przeciwnych jest 34 proc. We wszystkich innych grupach poglądów poparcie drastycznie spada. Wśród osób deklarujących się jako centroprawica to już tylko 24 proc., wśród centrystów 7 proc. Wśród lewicy oraz centrolewicy wyrok odrzuca aż 98 proc. badanych. Elektoraty trzech największych ugrupowań opozycyjnych (KO, Lewica, Polska 2050) w sposób radykalny odrzucają wyrok TK, przy czym zwolennicy Hołowni uważanego za światłego konserwatystę, są niemal tak samo krytyczni. Z drugiej strony elektorat Konfederacji, popierającej wyrok TK był w większości przeciw. Najwyższy odsetek osób popierających wyrok jest oczywiście w elektoracie Prawa i Sprawiedliwości, gdzie osiągnęło 56 proc. Nawet wśród wyborców PiS nie zgadza się z nim aż 27 proc., a kolejnych 17 proc. deklaruje, że nie ma zdania. Z perspektywy kierownictwa PiS to nie są wcale dobre wyniki. Zazwyczaj ich elektorat nie ma wątpliwości w ocenie polityki partii. W głośnych sporach oceny wyborców PiS zgadzają się z przekazem partii rządzącej i są zazwyczaj rewersem ocen wyborców partii opozycyjnych. Jeśli interwencję UE w reformę sądową PiS popierało 73 proc. badanych w elektoracie opozycji, to wśród elektoratu PiS takiej interwencji przeciwnych było 77 proc. itd. Z czego wynika to zawahanie elektoratu PiS w kwestii aborcji? Oficjalny przekaz partii, który można zrekonstruować na podstawie relacji TVP jest przecież jednoznaczny: wyrok jest sprawiedliwy, mądry i zgodny z konstytucją, a każdy, kto się z nim nie zgadza jest nihilistą i politycznym pieniaczem. Istnieje jednak niemała grupa wyborców PiS, którzy z tym wyrokiem się nie zgadzają. Twierdzenie, że partia okazuje się bardziej konserwatywna, niż jej wyborcy OKO.press powtarzało najczęściej w kontekście Platformy Obywatelskiej. Okazuje się, że w kwestii aborcji do pewnego stopnia pasuje ono także do Prawa i Sprawiedliwości. Warto zwrócić przy tej okazji uwagę na dosyć duży odsetek (aż 17 proc.) elektoratu PiS, który stwierdził, że nie ma w tej sprawie zdania. Może to oznaczać uchylanie się od odpowiedzi w celu uniknięcia dysonansu poznawczego: „partia, którą popieram, doprowadziła do czegoś, z czym się głęboko nie zgadzam”. Z poprzednich badań, także OKO.press, wynikało, że całkowity zakaz aborcji popiera w Polsce maksymalnie 10 proc. Wyrok TK de facto oznacza zakaz, bo aborcje ze względu na choroby lub wady płodu stanowiły 93 proc. wszystkich legalnych. Rządzący zdają sobie sprawę, że kwestia aborcji i wyroku TK jest polaryzująca nawet w obrębie ich elektoratu. I próbują sobie jakoś z tym problemem radzić. „Wiadomości TVP” powtarzają na przykład spin niektórych polityków PiS, że wyrok w rzeczywistości niewiele zmienia w dotychczasowym stanie prawnym, a płody obarczone wadami letalnymi (najbardziej niewygodna politycznie kwestia) są nadal dozwolone, bo mieszczą się w przesłance zagrożenia życia i zdrowia kobiety. Szerzej te sprawy omawialiśmy w tekście: Co z wadami letalnymi? PiS twierdzi, że wszystko jest w starej ustawie. „Konfederacja jest jedynym klubem/kołem w Sejmie, którego 100 proc. posłów podpisało się pod wnioskiem do TK, który doprowadził do dzisiejszego rozstrzygnięcia” – chwalił się Krzysztof Bosak 22 października chwilę po ogłoszeniu wyroku. „Wygrało życie! Życie jest najważniejsze!” – cieszył się Artur Dziambor, poseł Konfederacji z frakcji korwinistów. Nieco mniej powodów do radości ma jednak ich elektorat, u którego poparcie dla decyzji TK sięga zaledwie 26 proc., a sprzeciw aż 67 proc. Niewykluczone, że dopiero 22 października 2020 roku część wyborców Konfederacji dowiedziała się wreszcie, czym jest ten mityczny konserwatywny liberalizm proponowany przez formację i co popierają jej politycy, którzy nazywają się „wolnościowcami„. Podczas protestów po wyroku tzw. TK można było nawet zobaczyć transparenty z hasłami „wyborcy Konfederacji, jak tam gospodarka?”, a Krzysztof Bosak był obok Jarosława Kaczyńskiego, Julii Przyłębskiej i Kai Godek jedną z najczęściej pozdrawianych postaci. 9 lipca 2020 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Kobiety, Trybunał Konstytucyjny,
Walka rządu z wykluczeniem transportowym to fikcja – czyli jak wyblakły wizje Janusza Kowalskiego^Bartosz Józefiak^15 lutego 2021^https://oko.press/pks-zapowiedzi-reform/^Rząd planuje przekazać PKSy pod skrzydła PKP i połączyć przewozowe firmy w wielką dywizję autobusowo-kolejową. Przez lata rządy PiS doprowadziły do upadku autobusowych spółek, traktując je jak bezpieczną przystań dla lokalnych działaczy. Czy tym razem będzie inaczej? Pod koniec stycznia usłyszeliśmy, że rząd będzie łączył należące do skarbu państwa PKSy z przewoźnikami kolejowymi. Wszystko przez nowy projekt rozporządzenia Rady Ministrów. Czytamy w nim, że sześć spółek autobusowych, w których rząd ma większościowe udziały, trafi pod skrzydła PKP SA. W końcu kolejarze posiadają „odpowiednie know-how w zakresie transportu, a także odpowiednie zaplecze analityczne oraz instrumenty finansowe i prawne”, by postawić PKSy na nogi. Pozostałe spółki autobusowe, gdzie skarb państwa ma mniejszościowe udziały, trafią do Agencji Rozwoju Przemysłu. Pomysł pobudził wyobraźnię wielu. Czyżby rząd budował wielkiego narodowego przewoźnika autobusowo- kolejowego? Dotychczasowe dokonania PiS na tym polu podpowiadają raczej, żeby schłodzić emocje. Kilkanaście ostatnich spółek PKS, które nie upadło oraz których skarb Państwa nie sprywatyzował, tułało się za rządów PiS od Ministerstwa Skarbu Państwa do Ministerstwa Infrastruktury, by pod koniec 2019 roku trafić do nowego Ministerstwa Aktywów Państwowych. To kolejny akt okrawania z kompetencji ministra infrastruktury Andrzeja Adamczyka. Adamczyk przy każdej kolejnej rekonstrukcji typowany jest do opuszczenia rządu. Cudem utrzymuje się na stanowisku, ale stopniowo traci a to budownictwo, a to kolej. Politycy PiS lubią opowiadać, jak to walczą z wykluczeniem transportowym. Jednocześnie brakuje dowodów na to, że minister infrastruktury w jakikolwiek sposób pomagał PKS-owym spółkom, które nadzorował. Ministerstwo przed wyborami w 2019 roku uruchomiło co prawda Fundusz Rozwoju Przewozów Autobusowych, ale jego skuteczność, delikatnie mówiąc, pozostawia wiele do życzenia. Poza tym fundusz skierowany jest do samorządów. Spółki przewozowe skorzystają z niego o tyle, o ile wygrają przetargi ogłoszone przez starostów, marszałków czy wójtów. 15 kwietnia 2020 Wiadomo za to, że to pod skrzydłami ministra infrastruktury zbankrutował PKS Lubliniec oraz PKS Gniezno, a w stan upadłości przeszedł PKS Mrągowo. Wiadomo również, że lokalni działacze PiS bardzo troszczą się o autobusowe przedsiębiorstwa. Dość wspomnieć, że przewodniczącym rady nadzorczej PKS Ostrowiec Świętokrzyski od trzech lat jest Mariusz Wesołowski, który w wyborach do rady powiatu kandydował z list PiS (dodajmy, że Ostrowiecki PKS zamknął 2019 rok z wynikiem rzędu minus milion 365 tysięcy). Dobrostanu spółki PPT PKS Katowice pilnuje działacz PiS z Wieliczki Marek Burda. W radzie nadzorczej raczej się nie przemęcza, bo spółka nie prowadzi żadnych przewozów. Jeszcze dwa lata temu w radzie nadzorczej PKS Zielona Góra zasiadał radny miejski PiS Kazimierz Łatwiński. W Warszawie PKS Polonus doglądała Katarzyna Polak, radna Prawa i Sprawiedliwości dzielnicy Ursynów. A w Częstochowie kierowcy PKS wprost mówią, że to PiS wykończył ich firmę. Bo przyprowadzony przez posła Szymona Giżyńskiego prezes Artur Piekacz ciął połączenia do ościennych gmin, czym doprowadził spółkę do ruiny. W połowie stycznia 2020 roku nadzór nad PKSami trafia do wiceministra Janusza Kowalskiego z Solidarnej Polski. Kowalski dostaje również ogromne spółki kolejowe: PKP PLK i PKP SA. Zanim poseł z Opola zasłynie hasłem „Weto albo śmierć” zajmie się za restrukturyzację PKS-ów. Według naszych informacji Kowalski stworzył kilkuosobowy zespół, który przygotował audyt w autobusowych spółkach. Wyniki były dramatyczne. Prawie każda ze spółek wykazała straty: jeśli nie w kapitale własnym, to w wynikach sprzedaży lub wynikach netto za 2019 rok. Najgorzej wyglądał PKS Częstochowa, którego zadłużenie sięgało ośmiu milionów złotych. Najlepiej: PPT PKS Katowice, który, jak już wspomnieliśmy, nie świadczy żadnych przewozów, jedynie zarządza nieruchomościami. Kowalski wymyślił, by podzielić spółki na dwie grupy. Te, w których rząd ma mniejszościowe udziały i które nie rokują na rozwój planował przenieść do Agencji Rozwoju Przemysłu. ARP miałoby je zrestrukturyzować, a następnie sprzedać państwowe udziały lub zamknąć spółki. 16 sierpnia 2018 Inny los miał czekać spółki z większościowym udziałem skarbu państwa, czyli PKS Częstochowa, Katowice, Polonus, Polbus (PKS we Wrocławiu), a także Ostrowiec Świętokrzyski i Ostrów Wielkopolski. Wszystkie firmy miałyby wejść w skład jednej, nowej spółki autobusowej, która następnie zostałaby wchłonięta w struktury PKP. W jakim celu? Po pierwsze dlatego, że największy kolejowy przewoźnik ze względu na remonty na torach co chwilę musi odwoływać kursy i podstawiać autobusy zastępcze. Za te kursy płaci prywatnym przewoźnikom. Własna flota autobusów pomogłaby zaoszczędzić PKP Intercity masę pieniędzy. Po drugie: autobusy uzupełniłyby ofertę przewozową PKP IC, stając się tzw. „przewoźnikiem pierwszej i ostatniej mili”. Mówiąc wprost: pasażerowie pociągów mogliby na tym samym bilecie dojechać autobusem do miejsc, gdzie kolej nie dojeżdża. Dzięki temu oferta PKP zwiększyłaby się, zyski wzrosły, białe plamy transportowe zniknęły. Transport swój minister Kowalski widział ogromny: snuł wizje współpracy z samorządami i przewoźnikami prywatnymi, którzy są właścicielami innych PKS-ów. Planował, że Polonus zakupi nowe autobusy i przejmie miejskie przewozy w Warszawie. Czas na budowę transportowej potęgi dzielił z podróżami po Opolszczyźnie w kampanii Andrzeja Dudy czy walką z konwencją stambulską i ideologią LGBT. Jego projekt miał uratować upadające PKS-y. To właśnie Kowalski obiecywał posłance PO Izabeli Leszczynie, która w lipcu 2020 roku dopytywała o przyszłość PKS-u Częstochowa. Miesiąc później zielone światło do konsolidacji dał minister Jacek Sasin. Tylko że po drodze zdarzyła się „piątka dla zwierząt” i wojna w Zjednoczonej Prawicy. Kowalski zachował stanowisko, ale stracił prawie wszystkie nadzorowane spółki. Dziś kontroluje tylko centralny port komunikacyjny i giełdę papierów wartościowych. PKSy i PKP S.A przeszły do Macieja Małeckiego z PiS. Pomysł połączenia transportowych spółek na pół roku utknął w rządowych szufladach. Odnalazł się dopiero teraz, wraz z zarządzeniem premiera, w wersji zbliżonej do tego, co proponował Kowalski. Co się działo z tym projektem przez pół roku? Nie wiadomo. Ministerstwo Aktywów nie odpowiedziało na nasze pytania. W międzyczasie szalała pandemia, a autobusowe spółki wpadły w kolejne kłopoty. Pracownicy PKS-u w Ostrowcu Świętokrzyskim przestali dostawać wypłaty, sytuacja w PKS Częstochowa ze złej stała się tragiczna, a przewoźnik w Ostrowie Wielkopolskim przeszedł w stan likwidacji i zawiesił większość kursów. Sam pomysł ministra Kowalskiego nie jest zły. Kolejowo-autobusowa synergia funkcjonuje na przykład w Austrii, Niemczech, Czechach czy we Francji. Wszyscy jednak wiemy, gdzie tkwi diabeł. Jakie są więc szczegóły, na których projekt może się wywrócić? Po pierwsze, łączone rozkłady jazdy. W idealnej wizji na pasażerów, którzy dopiero co wysiedli z pociągu, powinny czekać autobusy. To oznacza, że rozkłady jazdy PKP i PKS powinny być zsynchronizowane. A z tym może być poważny problem, bo to dwa zupełnie inne światy. Rozkład kolejowy zmienia się co trzy miesiące. Rozkład autobusowy powstaje dużo wolniej. Zgodnie z ustawą o Publicznym Transporcie Zbiorowym zmianę rozkładu dla połączeń o zasięgu wojewódzkim zatwierdza marszałek. Wyobraźmy sobie sytuację, w której kolejarze informują, że za miesiąc zmieniają swoje rozkłady. „Kolejowa” spółka autobusowa chce się dostosować, więc zgłasza plan zmiany rozkładu do marszałka województwa. Stosowny departament bada, jak nowe godziny kursowania wpłyną na rynek, robi konsultacje z samorządami i innymi przewoźnikami. Efekt? Nowy rozkład autobusów powstanie dwa miesiące po zmianach na kolei. Akurat wtedy, kiedy trzeba go będzie zmieniać znowu. I tak w kółko. Zanim więc nastąpi integracja PKP i PKS-ów, rząd musiałby zmienić ustawę o Publicznym Transporcie Zbiorowym. Zmiany wymagałoby zresztą więcej przepisów, bo np. na dzisiaj PKP SA nie ma w ogóle uprawnień do uruchamiania połączeń autobusowych. Po drugie, autobusowa baza, a raczej bazy. Skarb państwa jest posiadaczem większościowych udziałów w sześciu dość przypadkowo rozrzuconych po kraju spółkach autobusowych. 2 listopada 2019 „Są obszary w Polsce, gdzie ta dodatkowa usługa autobusowa bardzo by się przydała. Wyobraźmy sobie na przykład podróż pociągiem do Nowego Targu, gdzie przesiadamy się na autobusy, które dowiozą nas do Szczawnicy, Krościenka czy innych górskich kurortów, gdzie pociąg nie dojeżdża. A wszystko na jednym bilecie. Brzmi pięknie, tylko że akurat w województwie małopolskim nie ma żadnego PKSu należącego do Skarbu Państwa. Na bazie tego, co rząd posiada, ciężko byłoby zbudować sensowną siatkę połączeń” – analizuje Karol Trammer, wydawca gazety „Z Biegiem szyn” i autor książki „Ostre Cięcie. Jak likwidowano polską kolej”. To oznacza, że budowa sensownej oferty wymaga współpracy z zewnętrznymi podmiotami. A to prowadzi nas do problemu trzeciego, czyli… … integracji z prywatnymi i samorządowymi spółkami PKS. To niezbędne, by plan mógł się powieść. Idealna oferta przewozowa wyglądałaby tak, że pasażerowie na jednej aplikacji sprawdzają rozkład wszystkich pociągów i autobusów, a następnie odbędą swoją podróż na jednym bilecie. Brzmi świetnie, tylko gwoli przypomnienia: żyjemy w kraju, gdzie od pięciu lat trwają prace nad integracją biletów kolejowych różnych przewoźników. Jak do tej pory proces ten udał się tylko w ograniczonym zakresie. A także w kraju, gdzie stworzenie centralnego rejestru rozkłady jazdy autobusów jest zadaniem tak skomplikowanym, że przerastającym możliwości rządu. Ciężko sobie wyobrazić, by udało się połączyć przewoźników kolejowych i autobusowych, rządowych, samorządowych i prywatnych, zbudować wspólny rozkład jazdy i wprowadzić wzajemne honorowanie biletów. To, co w innych krajach jest standardem, u nas pozostaje pieśnią przyszłości. Problemów będzie więcej. Co na przykład zrobić z PKS-ami Polonus i Zielona Góra, które wciąż radzą sobie bardzo dobrze? Jeśli rząd skieruje je do obsługi pociągów, może przy okazji zarżnąć ostatnich przewoźników, którzy jeszcze są na plusie. Co dalej z projektem? Ministerstwo aktywów państwowych milczy w tym temacie. Rafał Zgorzelski, członek zarządu PKP S.A tłumaczy, że dziś jest za wcześnie, by mówić o szczegółach. Kolejarze najpierw muszą przygotować kompletną analizę działalności operacyjnej PKS-ów, ich sytuacji ekonomicznej, rozpoznać potencjał wszystkich spółek. Dopiero wtedy będą w stanie szerzej opowiedzieć o dalszych planach. Rafał Zgorzelski być może nie wie, że analiza kondycji spółek PKS powstała już pół roku temu w Ministerstwie Aktywów. Kolejarze będą więc przygotowywać kolejny raport, a PKS-y poczekają następne pół roku albo dłużej. Kolejnego opóźnienia mogą już nie przeżyć. Gospodarka, Władza, Janusz Kowalski, Andrzej Adamczyk, Ministerstwo Aktywów Państwowych PKS
Z Ordo Iuris, od Kaczyńskiego, brat senatora PiS – oto nowa rada Narodowego Instytutu Wolności^Anton Ambroziak^15 lutego 2021^https://oko.press/glinski-powolal-rade-narodowego-instytutu-wolnosci/^Minister Gliński wybrał skład nowej Rady Narodowego Instytutu Wolności, który rozdziela pieniądze na cele społeczne. Miał być pluralizm, a są sami swoi. W radzie zasiądą m.in.: brat senatora PiS, wiceprzewodniczący Ordo Iuris, współpracownik Kaczyńskiego, była wiceminister edukacji Minister Piotr Gliński, przewodniczący Komitetu ds. Pożytku Publicznego, powołał członków Rady Narodowego Instytutu Wolności, która od 2018 roku rozdziela publiczne środki dla trzeciego sektora, czyli organizacji pozarządowych. Zasiadają w niej przedstawiciele prezydenta RP, przewodniczącego Komitetu ds. Pożytku Publicznego, Kancelarii Premiera, samorządu, a także reprezentanci strony społecznej. W sumie 11 osób. Do ich zadań należy m.in. opiniowanie programów dotacji przygotowanych przez NIW i zatwierdzanie regulaminów konkursów. Co więcej, bez zgody rady dyrektor NIW nie może samodzielnie rozporządzać majątkiem powyżej 200 tys. zł. Jej powołanie miało być gwarantem odporności instytucji na naciski polityczne. Przypomnijmy, że powstaniu NIW towarzyszyły olbrzymie kontrowersje. Duża część organizacji pozarządowych zarzucała władzy, że centralizacja środków dla NGO będzie służyć większej kontroli nad niewygodnymi fundacjami i stowarzyszeniami, a w dłuższej perspektywie — przebudowie trzeciego sektora zgodnie z interesem partyjnym. W opinii Rzecznika Praw Obywatelskich Adama Bodnara zasady funkcjonowania NIW stoją w sprzeczności w międzynarodowymi standardami wolności zrzeszania się. Przy niemal nieograniczonych kompetencjach, które dzierży dyrektor instytucji Wojciech Kaczmarczyk (m.in. tworzenie regulaminów konkursów czy programów dotacji), pole wpływu rady jest oczywiście ograniczone i głęboko niedoskonałe. Jednak obecność w niej pozwalała dbać o jawność działań instytucji, a także proponować kierunki rozwoju trzeciego sektora. 31 maja 2018 W pierwszej, trzyletniej kadencji do składu Rady powołano m.in. Weronikę Czyżewską-Waglowską z Ogólnopolskiej Federacji Organizacji Pozarządowych (jeden z podmiotów, który protestował przeciwko powołaniu nowej agendy rozdzielającej środki). Ten zabieg stwarzał pozory pluralizmu. A organizacjom społecznym, które nie układają się z rządem PiS, pozwalał mieć wgląd w to, co dzieje się w środku. „Zrobiłam to po to, żeby pilnować wartości. Chodzi o to, by pokazywać własny pogląd na działanie sektora społecznego, nawet jeśli na koniec zostaję przegłosowana” – tak decyzję o dołączeniu do rady tłumaczyła Czyżewska-Waglowska w wywiadzie dla portalu ngo.pl. Podkreślała jednocześnie, że uznanie rady za organ niezależny od władzy byłoby nieporozumieniem. W drugiej kadencji w radzie zasiądą „sami swoi”. Do reprezentacji strony społecznej minister Gliński wybrał: Zgodnie z art. 9 ustawy o Narodowym Instytucie Wolności osoby powoływane spośród kandydatów zgłoszonych przez organizacje społeczne powinny „posiadać wiedzę i co najmniej trzyletnie doświadczenie w zakresie funkcjonowania społeczeństwa obywatelskiego, pożytku publicznego i wolontariatu”. Życiorys każdego członka rady dałoby się oczywiście podciągnąć pod ogólne wymagania (wszak prowadzenie fundacji czy działanie w harcerstwie można uznać za ekspertyzę w dziedzinie pożytku publicznego czy wolontariatu), jednak kryteria wyboru kandydatów są inne. W składzie znaleźli się wyłącznie ludzie powiązani z PiS. Co więcej, jednym z argumentów, które podnosił rząd, powołując Narodowy Instytut Wolności, było dbanie o równowagę w reprezentowaniu różnorodności trzeciego sektora. Minister Gliński chciał walczyć z rzekomą dominacją wielkomiejskich organizacji liberalno-lewicowych (czyli zajmujących się prawami człowieka). Głos miały dostać malutkie stowarzyszenia rozsiane po całej Polsce, które według ministra były do tej pory pomijane. W nowym składzie próżno szukać równowagi światopoglądowej, a także regionalnej. Oprócz strony społecznej w radzie zasiadają: Czego możemy się spodziewać w drugiej kadencji? Od początku powstania NIW wiadomo było, że obok Funduszu Sprawiedliwości stanie się on kolejnym źródłem transferu publicznych środków do „swoich organizacji”. Już w pierwszej kadencji opisywaliśmy te, które kluczem politycznym dostały wsparcie NIW, m.in.: Mimo wszystko w ostatnich latach pieniądze trafiały też do organizacji lokalnych, pomocowych, a nawet czasem, tych, których działania nie idą po myśli władzy, np. Rodzić Po Ludzku, Centrum Edukacji Obywatelskiej czy Kongres Ruchów Miejskich. Teraz, gdy kontrolna funkcja rady istnieje jedynie na papierze, można się obawiać, że dyrektor NIW, a także nadzorujący go minister Gliński, nie będą mieli oporów, by jeszcze silniej wspierać organizacje podzielające wizję społeczeństwa na modłę Prawa i Sprawiedliwości. Władza, Piotr Gliński, Wojciech Kaczmarczyk, Piotr Mazurek, Ordo Iuris, Jarosław Bierecki Narodowy Instytut Wolności - Centrum Rozwoju Społeczeństwa Obywatelskiego organizacje społeczne SKOK społeczeństwo obywatelskie Tymoteusz Zych
Po sondażu OKO.press. Borowski: „Opozycja musi pokazać, że po wyborach będzie w stanie rządzić”^Agata Szczęśniak^15 lutego 2021^https://oko.press/po-sondazu-oko-press-borowski/^"W sprawie aborcji na pewno nie będzie porozumienia. Ale może się okazać, że wyborcy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją" - Marek Borowski komentuje sondaż OKO.press o jednej liście opozycji Według sondażu Ipsos dla OKO.press koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów dla Koalicji Sił Opozycyjnych pozwoliłoby odrzucać weto prezydenta Dudy. Poparcie dla połączonych sił opozycji okazało się większe niż suma poparcia 4 partii osobno. Jak wykorzystać ten kapitał? Rozmawiamy o tym z senatorem Markiem Borowskim. 14 lutego 2021 Agata Szczęśniak, OKO.press: W sondażu OKO.press koalicja partii opozycyjnych ma 57 proc. głosów (PiS 29 proc.) i 280 mandatów. Ale w lutym 2021 roku nie ma wyborów, pewnie będą za ponad dwa lata. Co opozycja może zrobić, żeby utrzymać ten wynik przez ten czas?  Marek Borowski, senator Koalicji Obywatelskiej: Musi pokazywać, że po wygranych wyborach będzie w stanie rządzić. To jest klucz. W związku z tym nie warto dziś zajmować się tym, jak będą wyglądały listy wyborcze opozycji, tylko tym, co tę opozycję łączy. W jakich tematach mogą przez te dwa lata wypracować wspólne założenia? Takie, które będą zmieniały Polskę, przywracały ustrój w pełni demokratyczny, europejskość, itd. Takich tematów jest sporo, ustrojowych, obywatelskich. Zostawmy na razie na boku aborcję, nie próbujmy tu czegoś uzgodnić, bo się nie da. I tak będzie każdy głosował zgodnie ze swoim sumieniem. Powiem więcej, w wyborach kandydaci powinni się określać, czy są za liberalizacją, czy za kompromisem i jeżeli dla kogoś będzie to istotne, to będzie wybierał kogoś, kto reprezentuje pogląd jemu bliski. Ten temat wyprowadził setki tysięcy ludzi na ulice. Czy w związku z tym opozycja nie powinna się dogadać co do jakiegoś minimum w tej sprawie?  Nie sądzę, sondaże pokazują że jeśli chodzi o elektorat Platformy Obywatelskiej, to mniej więcej połowa jest za liberalizacją, połowa jest za kompromisem. Według naszych sondaży dużo więcej jest za liberalizacją. Sondaż z listopada pokazał wręcz, że 91 proc. wyborców Koalicji Obywatelskiej (do której należą też m.in. Zieloni i Nowoczesna) jest za prawem do aborcji do 12. tygodnia. Ja znam inne sondaże. Ale też nie uważam, żeby to była kluczowa sprawa w tej chwili. Może się okazać kluczowa, jeśli zinterpretujemy ją tak: ta sprawa coś przełamała, jeśli chodzi o poparcie dla PiS. I sprawiła, że odruch anty-PiS stał się bardziej powszechny. Zgoda. Zobaczymy. Akurat moje stanowisko w tej sprawie jest znane. Wybór musi należeć do kobiety. A reszta to jest otoczenie, wychowanie seksualne w szkołach, antykoncepcja, krótko mówiąc: trzeba robić wszystko, żeby niechcianych ciąż było jak najmniej. A kobieta ma decydować i kropka. Wróćmy do pytania, jak utrzymać przewagę przez trzy lata? To się może udać? Mówił pan o tematach, w których opozycja się zgadza. To te, o których mówili ostatnio Borys Budka i Rafał Trzaskowski?  Między innymi. To jest sprawa sądownictwa, prokuratury, Trybunału Konstytucyjnego, mediów publicznych, organizacji pozarządowych, służby cywilnej, polityki europejskiej. Można wymienić wiele tematów, gdzie można dojść do porozumienia, nawet jeśli nie kompletnego – bo jakieś różnice będą – to do tzw. minimum programowego. Nawet w ochronie zwierząt pewne wspólne elementy spokojnie można zawrzeć. 6 lutego 2021 A Kościół? Też mi się wydaje, że pewne minimum da się zrobić. Nawet PSL pewne rzeczy jednak uwzględni. Nie chodzi o to, żeby wszystkie partie zaczęły mówić dokładnie to samo w każdej sprawie. Na przykład trzy czy cztery partie powiedzą, że fundusz kościelny musi być zlikwidowany czy zastąpiony jakimś podatkiem. Ale w sprawie religii w szkołach będą między nimi różnice. To niech ogłoszą tą pierwszą rzecz jako wspólną, a w pozostałych każda partia mówi swoje. To pozwoli wyborcom wybrać. Po wyborach europejskich, kiedy PSL opuszczał Koalicję Europejską, liderzy ludowców argumentowali: jak nasi wyborcy widzą nas razem z Lewicą, która jest za adopcją dzieci przez małżeństwa jednopłciowe, to mówią, że w życiu na taką listę nie zagłosują. Prawa osób LGBT miały odstraszać i zmniejszać poparcie dla wspólnej listy. Niech nie narzekają, bo dostali trzy mandaty, których nigdy w życiu by nie mieli, gdyby nie wystąpili w tej koalicji. Uważam, że to jest dęte. W PSL byli ludzie, jak Marek Sawicki, którzy od początku odciągali PSL od jakiejkolwiek współpracy, wspólnych list. To był taki peeselowski patriotyzm, który pchał tę partię na dno. Wymyślili te argumenty „a bo nasz elektorat”. Żadnych badań na ten temat nie widziałem. Poza tym to jest postrzeganie wsi jako ciemnogrodu, jakby ludzie tam rozumowali kategoriami sprzed stu lat. Wieś dzisiaj zupełnie inaczej wygląda. Tam jest masa ludzi, którzy nie są antyreligijni, ale są antyklerykalni. Czy trzeba przypominać przedwojnie? PSL Wyzwolenie tym się różnił od PSL Piast, że był antyklerykalny i miał poparcie na wsi. Rolników na wsi jest mniejszość, wieś to ludzie różnych zawodów, którzy akurat tam żyją. 22 maja 2019 Wyobraźmy sobie wyborcę, a zwłaszcza wyborczynię Lewicy, zobaczy listę, która ustaliła np., że minimum programowe to powrót do poprzedniej ustawy aborcyjnej, a nad resztą będziemy dyskutować. Taka osoba powie: „Średniowiecze!”. I może nie zagłosuje.  Dlatego powiedziałem, że w sprawie aborcji na pewno nie będzie porozumienia. Ale może się okazać, że wyborcy przywiązani do tej sprawy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją. A co pan myśli o takim pomyśle na współpracę: opozycja już dziś tworzy „gabinet cieni” i dzieli ministerstwa pomiędzy różne partie, np. Platforma bierze pod swoje skrzydła ministerstwo sprawiedliwości, Hołownia – zdrowie, Lewica – pracę, PSL – rolnictwo, Nowoczesna – edukację…  Normalnie w koalicji tak jest, że określone partie ze względu na swój wizerunek polityczny, społeczny chcą mieć pewne ministerstwa. Ale to się dogrywa później. Broń boże rozmawiać o tym teraz, bo to zostanie odebrane jako dzielenie stołków. Tego bym w żadnym razie nie robił. Jeszcze raz podkreślam: kluczową sprawą jest dzisiaj zacząć wypracowywać wspólne projekty. To będzie pokazywało, że jeżeli te partie będą miały większość w przyszłym Sejmie – bez względu na to, czy będą na wspólnej liście, czy pójdą blokami dwoma, czy inaczej – to będą w stanie rządzić. Co powoduje, że w tym sondażu jest tych parę punktów procentowych więcej dla wspólnej listy niż dla osobnych? Część z tych, którzy chcą odsunąć PiS od władzy, nie bardzo wierzy, że partie opozycyjne potrafią się porozumieć. A kiedy im się mówi: „ale startują na wspólnej liście”, to jest reakcja: „to znaczy, że się porozumiały, skoro tak, to ja na nich zagłosuję”. Dotąd z naszych sondaży wychodziło raczej, że wyborcy mieli wątpliwość, czy opozycja będzie rządzić lepiej niż PiS.  No tak, ale pierwszym warunkiem jest porozumienie się, jeśli chodzi o listy. Jeżeli udało się porozumieć na listach, to jest większe prawdopodobieństwo, że uda się porozumieć później przy rządzeniu. 30 listopada 2020 Wspólne projekty, o których pan mówi, to projekty ustaw, czy coś innego? W czerwcu 2016 roku w „Gazecie Wyborczej” zaproponowałem powołanie czegoś w rodzaju alternatywnego parlamentu, Sejmu-bis. Zespoły razem z ekspertami miały pracować nad przywróceniem Polsce demokracji z uwzględnieniem własnych błędów z przeszłości. I te błędy eliminować. Niestety nic takiego się nie stało. Może teraz? Zostały dwa lata. To mogą być ustawy albo założenia ustaw. Proponowałem wtedy, żeby wstępne propozycje były dyskutowane publicznie przez reprezentacje tych partii. Taki drugi Sejm, obok tego, w którym to nie jest możliwe. Jak to miałoby działać? Na przykład opozycja pokazuje propozycję ustawy w sprawie edukacji. Ona jest względnie uzgodniona jako pewne minimum. A przedstawiciele każdej z partii występują, tak jak posłowie w Sejmie i mówią: „Naszym zdaniem trzeba by jeszcze pójść w tę stronę, to zmienić”, a inni mówią: „Nie, nie, my się na to nie zgadzamy, uważamy, że to trzeba zostawić tak jak jest w projekcie”. Wyborca wiedziałby, czego się spodziewać. Przy okazji przyciągnęłoby to uwagę mediów, wszyscy by zobaczyli, że to są poważne partie, które nad czymś dyskutują. Cały czas do tego namawiam. Marszałek Włodzimierz Czarzasty powiedział w OKO.press, że takie zespoły zostały powołane.  Słyszałem, bardzo dobrze, trzymam kciuki. Chodzi tylko o to, jakie otrzymały wytyczne. Szefostwo partii opozycyjnych powinno mniej więcej wyznaczyć, co chce osiągnąć, jakieś zasady. Tu stawiam kropkę, nie chcę tego tematu rozwijać, jeżeli te zespoły powołano, to bardzo dobrze. Wróćmy jeszcze do sondażu, on zakłada jedną, koalicyjną listę opozycji… Nie wiem, czy to się uda zrobić, nie ze względów programowych, tylko ze względów czysto technicznych. Dwa lata temu, jeszcze przed wyborami 2019 roku, zaproponowałem dwie rzeczy. Pierwsza: żeby partie opozycyjne wystawiały po jednym kandydacie do Senatu. To się stało w zdecydowanej większości okręgów i dlatego wygraliśmy te wybory. Ale proponowałem też, żeby w wyborach do Sejmu każda z czterech partii okupowała zawsze to samo miejsce na liście. Jeżeli PSL byłby na trzecim miejscu, to wszędzie – w każdym okręgu. To się nie przebiło. Wiem, że Schetyna próbował do tego doprowadzić, ale to się nie udało. Koalicja Europejska dostała o 1,8 mln mniej głosów niż główne komitety opozycji (PO, SLD, PSL) we wcześniejszych wyborach samorządowych. Ja mówię o wyborach parlamentarnych. Ale w wyborach europejskich KE dostała 38 proc. z kawałkiem, PiS 45 z kawałkiem, a Biedroń, który poszedł osobno, dostał 6 proc. z kawałkiem. Jak się doda Biedronia do tych trzech partii, które utworzyły Koalicję, wychodzi więcej głosów niż PiS [wychodzi jednak minimalnie mniej: PiS: 6 192 780, KE: 5 249 935, Biedroń: 826 975; KE+B=6 076 910 – red.]. Koalicja straciła, bo część wyborców odeszła do Biedronia, a nie dlatego, że połączenie sił spowodowało, że nagle iluś ludzi zrezygnowało z głosowania. To jest oczywiście dyskusyjne. Nie wiadomo, czy ci, którzy głosowali na Biedronia, zagłosowaliby na wspólną listę. Część z pewnością szukała czegoś nowego, co nie byłoby KE, a zwłaszcza Platformą. Tak można długo dywagować. W wyborach parlamentarnych w 2019 roku, gdyby była jedna lista, PiS też przegrałby wybory. D’Hondt zadecydował, liczba głosów, które padły na partie opozycyjne, była trochę większa niż liczba głosów na PiS [PiS: 8 051 935, KO + SLD + PSL: 8 958 824]. Ale nie wyszło, bo ambicje poszczególnych liderów były takie, że my tu sobie sami. Po czym ich wynik wyborczy w mandatach był niższy, na pewno w wypadku PSL, niż gdyby startowali na wspólnej liście. Może jednak to nie ambicje liderów, tylko znajomość elektoratów. Nie wierzę w to. Moja propozycja była taka, że każdy głosował na swoją partię, wspomagając jednocześnie sumę głosów opozycji. Inaczej to by wyglądało, gdybyśmy zrobili „mieszankę firmową”. Nie wiadomo, na której pozycji na listach jest kandydat PSL czy Lewicy. Wtedy owszem, wyborca ma poczucie, że głosuje na jakąś wspólną listę, ale nie wiadomo, kto właściwie do tego Sejmu wejdzie. I to może go zniechęcać. Po pierwsze nie wiadomo, kto wejdzie, a po drugie głosuje na sprzeczne pomysły, które by się znalazły w ramach tej jednej listy. Dlatego zaproponowałem system, w którym głosuje na swojego kandydata swojej partii. Nie na sprzeczne pomysły, tylko właśnie na tego kandydata. W naszych wyborach proporcjonalnych sytuacja wygląda następująco: na ogół na pierwszym miejscu jest jakaś popularna osoba, która z reguły zgarnia 40-50 proc. głosów. „Numer dwa” bierze kilkanaście procent, natomiast pozostałe rozkładają się na dość dużą liczbę kandydatów. Jeżeli z listy wchodzą cztery, pięć czy sześć osób, w zależności od tego, jak popularna jest ta partia, to poza pierwszym i drugim, pozostałe trzy, cztery osoby wchodzą z bardzo małą liczbą głosów, po 4, 5, 6 tys. Małe partie, a wtedy PSL, Lewica .Nowoczesna to były małe partie, które w sondażach osiągały jednocyfrowe poparcie, osobno mogą nie wejść do Sejmu, a jak wchodzą, to zbierają kilkanaście mandatów. Przykład PSL, który tyle zebrał, a potem ledwo utrzymywał klub. Natomiast jeżeli na każdej liście wystawią jednego kandydata i skoncentrują głosy swojego elektoratu na tym kandydacie, to on wchodzi. Jak obliczyłem później, PSL miałby 30 kilka mandatów, Lewica – 41, .Nowoczesna koło 20. Ale teraz to się nie uda. Dlaczego? Bo doszła Polska 2050. Ta metoda była dobra dla jednej dużej partii, jaką była Platforma, i trzech małych. Po prostu była dobra dla tych małych. Platforma brała swoje, czyli resztę mandatów. Ale kiedy są dwie duże partie, to tak nie zagra. Nie da się ustalić stałych miejsc. Już widzę kłótnie między Platformą a Hołownią, kto ma być na pierwszym miejscu, zakładając pana system. Zaproponowałem wtedy, żeby Platforma była zawsze na pierwszym miejscu. Pozostali mogą być na drugim, trzecim, czwartym i praktycznie w każdym okręgu będą brali mandat. Resztę mandatów z listy brałaby Platforma. Czyli: jeżeli lista w danym okręgu bierze sześć mandatów, to wtedy pierwszy Platforma, drugi PSL, trzeci Lewica, czwarty .Nowoczesna. Zostają dwa mandaty i bierze je Platforma, bo reszta kandydatów jest z Platformy. I wszyscy byliby zadowoleni. Natomiast gdy są dwa duże ugrupowania, które mają powiedzmy po 20 proc., to nie da się już ustalić, że we wszystkich okręgach Platforma jest pierwsza, a Polska 2050 – druga. Ambicjonalnie to nie pójdzie. Mało tego Polska 2050 będzie chciała mieć więcej niż jednego kandydata na liście, będzie uważała, że z wielu okręgów może wejść dwóch, a może trzech. W związku z tym nie da się już tak ustalić: okupujemy jedno miejsce, a to jedno miejsce oznacza 41 mandatów, bo tyle jest okręgów. Musiałby być jakiś inny podział. Platforma bierze parzyste, a wy nieparzyste? To bez sensu. Dlatego ta metoda już nie wyjdzie. Ma pan inny pomysł? Mógłby polegać na dogadaniu się, takim, jak się dogadują koalicje, np. Koalicja Obywatelska. Były okręgi, oczywiście nieliczne, w których Zieloni dostawali pierwsze miejsce, ileś drugich, Inicjatywa Polska gdzieś tam dostała pierwsze, ileś drugich, czy .Nowoczesna, gdzieś dostała pierwsze, ileś drugich, resztę Platforma. Więc teoretycznie można spróbować się dogadać w ten sposób, ale nie ukrywam, jest to trudne. Bardzo często będzie tak, że w jednym okręgu mamy dwóch czy trzech tuzów i będzie trudno to ustalić. Ale to jest sensowne i możliwe. Jeżeli taka lista będzie brała 50 parę procent głosów, i – jak wyliczyliście – 280 mandatów, to po podzieleniu na 41 okręgów, wypada przeciętnie sześć-siedem mandatów z okręgu. Bez względu na to, czy na pierwszym miejscu w danym okręgu będzie Platforma, a na drugim Polska 2050, a na trzecim Lewica, czy inaczej, wszyscy i tak się obłowią, że tak powiem. Starczy tych mandatów. Jeżeli ktoś jest z Polski 2050 i jest na drugim miejscu, to jest tylko kwestia odpowiedniej propagandy. Z całą pewnością wejdzie. Może jeszcze wejdzie drugi i trzeci. Uważam, że to jest możliwe. Ale to są w tej chwili dywagacje. Do układania list jeszcze prawie trzy lata.  Dokładnie tak. Co pan myśli o relacjach między Platformą a Hołownią? Jest w nich w tej chwili dużo napięcia. Hołownia walczy o palmę pierwszeństwa. W dłużej perspektywie może powstać wrażenie nieustannego konfliktu między nimi.  Tego trzeba absolutnie unikać. Uważam, że organizowanie otwartych spotkań wokół uzgodnionych projektów opozycji daje szanse, żeby przedstawiciele ruchu Hołowni się tam pojawili. Żeby powiedzieli swoje. Hołownia jest dla PO największym rywalem w sensie poparcia, ale niekoniecznie rywalem programowym, tu jest dużo zbieżności. Im bardziej będzie się wciągać przedstawicieli tego ruchu do dyskusji, tym większa szansa, że ludzie będą dokonywali właściwych wyborów. Nigdzie nie jest powiedziane, że Hołownia ma patent na mądrość. I że w każdej sprawie będzie miał świetne pomysły, których nikt nie przebije. Ale dopóki ich nie ujawnia, to wiele osób myśli: „Platformę już znam, poprę Hołownię”. Kiedy pokazuje się konkrety, okazuje się, że jedni mają dobre propozycje w tej sprawie, a inni w innej i wybór nie jest taki prosty. 6 lutego 2021 Może Hołownia musi być w konflikcie z Platformą, żeby przyciągnąć wyborców PiS? Nie wiem, czy może ich przyciągnąć. Być może. Na pewno nie teraz. Ewentualnie jeśli w przyszłości sondaże będą niekorzystne dla PiS i będzie widać, że przegra wybory, niektórzy mogą się przesuwać do Hołowni albo do PSL. Bo raczej nie do Platformy. A przyjmowanie tego typu elektoratu będzie oznaczało, że ruch Polska 2050 będzie jednak bardziej konserwatywny niż Platforma. Czyli każdy będzie miał swój elektorat. Dla mnie kluczowe, naprawdę kluczowe, jest wyzwolenie Polski od PiS. Dopóki PiS rządzi, wszystkie te świetne pomysły, które mają partie opozycyjne i to zadęcie, z którym opowiadają, dlaczego one są najlepsze, mogą sobie w buty włożyć. Jeszcze trochę i te partie w ogóle przestaną istnieć, bo im się zatka gęby, zlikwiduje wolne media. Rząd techniczny z Jarosławem Gowinem, to jest jakkolwiek realna opcja? Nie jest. Arytmetycznie to nie wychodzi. Musiałaby w tym być też Konfederacja, a tego to ja sobie nie wyobrażam. Wiem, że jest pomysł, żeby taki rząd powstał i ogłosił wybory. Ale tak się wyborów nie ogłasza. Wcześniejsze wybory można zrobić tylko na trzy sposoby i żaden tutaj nie zajdzie. Nie ma większości dwóch trzecich, budżetu do odrzucenia i jest prezydent, który niekoniecznie wybory ogłosi. Zatem: nie. To po co Borys Budka mówi o rozmowach z Gowinem? Przypuszczam, że chce zwiększyć nieufność Kaczyńskiego do Gowina. Czyli działa rozsadzająco na tzw. zjednoczoną prawicę. A poza tym może i rozmawia. Ale do opozycji musiałaby przejść liczniejsza grupa PiS-owców, tak żeby się mogło obyć bez Konfederacji. Gowin sam nie wystarczy, zwłaszcza okrojony.  Poza tym nie ma żadnej gwarancji, że tych 13 posłów, którzy są z nim, w dłuższym okresie przy nim zostanie. Może się okazać, że oni są gotowi zagłosować przeciwko ustawie o podatku od reklam, ale nie są gotowi, żeby zmieniać marszałka i robić wywrotkę. Opozycja, Marek Borowski, sondaż IPSOS
Naukowcy: podnosi się poziom Bałtyku i zagraża miastom na wybrzeżu^Robert Jurszo^15 lutego 2021^https://oko.press/podnosi-sie-poziom-baltyku-i-zagraza-miastom-na-wybrzezu/^Do końca wieku poziom Bałtyku może się podnieść o 60, a nawet o 100 cm. Gdańsk i inne miasta na wybrzeżu będą więc regularnie podtapiane podczas sztormów. Trzeba będzie decydować, które fragmenty lądu oddać morzu „Nieuchronny charakter i narastające tempo wzrostu poziomu morza pokazują niebezpieczeństwo, jakie niesie zmiana klimatu. W razie niepowodzenia w redukcjach emisji gazów cieplarnianych być może już niedługo będziemy musieli zmierzyć się z problemem podtopień w strefie przybrzeżnej i przygotować się na zalewanie coraz większej powierzchni lądu” – czytamy w komunikacie interdyscyplinarnego Zespołu doradczego do spraw kryzysu klimatycznego przy prezesie Polskiej Akademii Nauk (PAN). Zespół zajął się wpływem ocieplenia klimatu na wzrost poziomu morza. Również Bałtyku, co oznacza konkretne negatywne konsekwencje dla wybrzeża, przede wszystkim miast. Jak mówi OKO.press prof. Jacek Piskozub, jeden z autorów opracowania, możemy się spodziewać, że Morze Bałtyckie podniesie się do końca o 60-100 cm. Gdańsk i inne miasta wybrzeża jeszcze w tym stuleciu zaczną być regularnie podtapiane podczas sztormów. „Będziemy też musieli zdecydować, których fragmentów lądu bronimy, a które zdecydujemy się oddać morzu. Takie pytanie z pewnością będziemy musieli sobie postawić w przypadku Helu. Być może sensowniej będzie pozwolić Helowi zostać wyspą i zamiast w wały zainwestować w kilka promów, które będą wozić mieszkańców i turystów na ląd” – mówi naukowiec. Prof. Jacek Piskozub jest oceanologiem i pracownikiem Instytutu Oceanologii Polskiej Akademii Nauk. Niżej cała rozmowa z naukowcem. 1 lipca 2020 Robert Jurszo, OKO.press: Kiedy poziom wody w Bałtyku podniesie się na tyle, że zacznie zalewać Gdańsk? Prof. Jacek Piskozub, Instytut Oceanologii PAN: Jeszcze w tym wieku. Za jakieś 25 lat, do 2050 roku będzie to się zdarzało, ale rzadziej. Ale potem, a już na pewno pod koniec wieku, woda będzie wdzierać się do miasta przy każdym spiętrzeniu sztormowym. W pierwszej kolejności podtopienia będą dotyczyły znajdującego się na wschodnim brzegu Motławy tzw. dolnego miasta, które jest najniżej położoną częścią Gdańska. Bałtyk będzie podtapiać też inne nadmorskie, nisko położone fragmenty miasta, w tym Park Reagana. Co w praktyce oznaczają dla Gdańska te podtopienia? Przykładowo, we wspomnianym Parku Reagana znajdują się ujęcia, z których Gdańsk pobiera 30 proc. swojej wody pitnej. Regularnie zalewane oznacza niebezpieczeństwo ich zasolenia. Z kolei okresowe zalewanie niektórych dzielnic mogłoby doprowadzić do sytuacji znanej choćby z tych rejonów Wenecji, w których po prostu nikt już nie mieszka na parterze. To oczywiście scenariusz ekstremalny dla obecnego stulecia, ale nie niemożliwy. 31 maja 2020 O ile do końca wieku podniesie się poziom Bałtyku? To zależy od tego, ile będzie wynosiła emisja gazów cieplarnianych na świecie. Jeśli pozostanie ona na obecnym poziomie, to możemy się spodziewać podniesienia o jakiś metr. Jeśli zaś uda nam się zatrzymać, zgodnie z celami porozumienia paryskiego, globalny wzrost temperatury na poziomie 1,5 st. C w stosunku do epoki przedprzemysłowej, to będzie to ok. 60 cm. Do końca przyszłego stulecia, XXII wieku, będzie to kolejny metr, może dwa, jeśli nie będziemy próbować zatrzymać ocieplania się klimatu. To by oznaczało w zasadzie trwałe zalanie całej historycznej części Gdańska a także jego głównej części. Czy ten scenariusz jest również aktualny dla innych miast polskiego wybrzeża Bałtyku? Jeśli mówimy o takich miastach jak Ustka, czy Kołobrzeg, to tak. Podobnie może wyglądać sytuacja w Świnoujściu i w Międzyzdrojach. A co z miastami, które są połączone dużymi rzekami z Bałtykiem? Czy podtopienia mogą też występować, przykładowo, w Szczecinie nad Odrą i w Toruniu nad Wisłą? O Toruń bym się nie martwił, bo to miasto znacznie oddalone od wybrzeża morskiego. Natomiast okresowe zalania niektórych nadodrzańskich części Szczecina w przyszłości są realne. Jest niechroniony przed podtopieniami, bo to miasto portowe, które ma nabrzeże przystosowane do cumowania statków, a nie wały przeciwpowodziowe. Nieco generalizując, można powiedzieć, że zagrożone czasowymi zalaniami są wszystkie miejscowości portowe leżące nad Bałtykiem. A także te, które są położone w jego pobliżu i połączone z nim rzekami. 20 lipca 2020 Dwa lata temu prof. Paweł Rowiński spekulował, że w wyniku zmian klimatycznych linia polskiego Bałtyku może się znaleźć na wysokości Płocka. To jest realny scenariusz? Gdyby stopił się cały lód Antarktydy i Grenlandii, to poziom morza podniósłby się o 60 metrów. Wtedy nawet Warszawa mogłaby się stać portem morskim (śmiech). Co ciekawe, nie znaczy to, że wszystko, co na północ od stolicy trafiłoby pod wodę. Na przykład, wyższe części Gdańska i Szczecina nie zostałyby zalane. Ale to oczywiście jest scenariusz całkowicie apokaliptyczny, który w tym momencie nam nie grozi. Na razie martwmy się tym 1 metrem, który stanowi realne zagrożenie dla miast na wybrzeżu. Podnoszenie się poziomu Bałtyku jest skutkiem globalnego ocieplenia. Ale jakie konkretnie zjawiska za tym stoją? Są dwie przyczyny podnoszenia się poziomu Bałtyku, i w ogóle mórz oraz oceanów. Pierwszą jest wytapianie się lądolodu Grenlandii, Antarktydy oraz lodowców górskich. Drugą jest samo nagrzewanie się wody morskiej, w wyniku którego dochodzi do zjawiska zwanego rozszerzaniem się termicznym – woda zwiększa swoją objętość. Kilkanaście lat temu, kiedy zaczynałem wykładać na uczelni, to obydwie przyczyny były zrównoważone. Dziś w większości, w ok. 60 proc., za podnoszenie się poziomu mórz i oceanów odpowiedzialne jest topnienie lodu. Istnieją przypuszczenia, że topnienie dotyczy już głębokich partii Antarktydy i warstwa lodu zaczęła się odklejać od skalnego podłoża. Jeśli się potwierdzą, to będą to fatalne wieści, bo to będzie oznaczało destabilizację dużej części Antarktyki. 18 lipca 2020 Co możemy zrobić w związku z podnoszeniem się poziomu Bałtyku? Czy możemy jakoś temu zapobiegać, czy zostaje nam jedynie adaptacja do tej zmiany? Jak mówiłem, im mniej dwutlenku węgla wyemitujemy, tym lepiej, ale tego procesu nie jesteśmy już w stanie w pełni zatrzymać. Więc pozostaje adaptacja, czyli inwestycje przeciwzalewowe w konkretnych miejscach wybrzeża Bałtyku. Jeśli chodzi o Gdańsk, to dobrym pomysłem byłaby budowa wrót przeciwsztormowych na Martwej Wiśle, które po zamknięciu zabezpieczałyby miasto podczas sztormów. Niestety, takiej konstrukcji nie da się postawić na Odrze, by uchronić Szczecin i pobliskie nadodrzańskie miejscowości, bo to rzeka płynąca wartkim nurtem. Jej zamknięcie z powodu sztormu nawet na dwa dni skończyłoby się wzrostem poziomu rzeki i jej wylaniem się z koryta, więc osiągnięty efekt byłby odwrotny od zamierzonego. Na plażach będzie też trzeba budować kolejne wały przeciwsztormowe, a w portach podnosić nabrzeża. Będziemy też musieli zdecydować, których fragmentów lądu bronimy, a które zdecydujemy się oddać morzu. Na przykład? Takie pytanie z pewnością będziemy musieli sobie postawić w przypadku Helu. Przy czym, zaznaczam, chodzi mi tu o półwysep, a nie samą miejscowość. Już w latach 80. miał miejsce sztorm, który przerwał ciągłość półwyspu. Jeszcze w tym stuleciu będą sztormy, które będą w stanie odciąć część półwyspu od reszty kraju, jeśli nie będziemy temu zapobiegali próbując budować leżące równolegle do siebie wały przeciwsztormowe, które będą też chronić biegnącą środkiem półwyspu drogę i linię kolejową. Być może sensowniej będzie pozwolić Helowi zostać wyspą i zamiast w wały zainwestować w kilka promów, które będą wozić mieszkańców i turystów na ląd. 12 grudnia 2020 Czy w innych krajach nadbałtyckich problem również jest dostrzegany? Tak, i tam jest traktowany bardzo poważnie, czego na razie nie można powiedzieć o naszym kraju. W Niemczech, przykładowo, realizują olbrzymi program budowy i podwyższania wszystkich umocnień, a także wzmacniania wydm. Ryzyko zabierania lądu przez morze jest uwzględnione w prawie budowlanym, bo w landach nadmorskich można stawiać budynki tylko od określonej wysokości nad poziomem morza. W Europie powstają też pomysły szalone, jak budowa tamy na morzu. Tama na morzu? To brzmi jak pomysł z filmu science fiction! Jego autorami są inżynierowie z Holandii. Zamiar jest taki, by w cieśninie La Manche i na Morzu Północnym postawić dwie zapory. Pierwsza miałaby długość ok. 160 km i łączyła Anglię z Francją, druga przebiegałaby między Szkocją a Norwegią i byłaby długa na ok. 500 km. Dzięki temu w basenie bałtyckim nie trzeba by robić żadnych prac związanych z umacnianiem wybrzeża, bo zostałby on odcięty od podnoszących się wód Oceanu Atlantyckiego. Czy to w ogóle jest technicznie wykonalne? To nie jest do końca pewne. Te konstrukcje przez kilkaset lat nie mogłyby w żadnym miejscu pęknąć, np. w wyniku osunięcia się dna, wojny czy ataku terrorystycznego. Musiałyby też być gigantycznie wysokie, ponieważ w kilku miejscach proponowanego przebiegu przez Morze Północne jest nawet 500 metrów głębokości. Inwestycja byłaby niewiarygodnie droga, bo koszty wstępnie oszacowano na 250-500 mld euro, ale pewnie byłyby i tak przynajmniej wielokrotnie większe. Abstrahując już od technicznej wykonalności tego pomysłu, to jakoś nie widzę tego, że Polska dołożyłaby, dajmy na to, ze 20 mld euro do tej inwestycji, skoro mamy finansowy problem, by zbudować wrota przeciwpowodziowe w ujściu Wisły. Podtopienia spowodowane zmianami klimatycznymi to nie tylko europejski problem. Całkowitego zalania obawiają się niektóre pacyficzne państwa jak np. Vanuatu.  Niedawno ukazała się praca naukowa, w której przeczytamy, że w przypadku ograniczenia podniesienia się średniej temperatury do 1,5 st. C od czasów przedprzemysłowych zagrożone przynajmniej okresowym zalewaniem będę tereny, które obecnie zamieszkuje 200 mln ludzi, a bez ograniczenia emisji – nawet 600 mln ludzi. W większości to ubodzy mieszkańcy krajów tropikalnych. I to oni, jak zwykle zresztą, ucierpią najbardziej. Ekologia, Bałtyk globalne ocieplenie katastrofa klimatyczna kryzys klimatyczny Morze Bałtyckie PAN zmiany klimatu
Polki i Polacy: Kaczyński chce stłamsić media. Inaczej myśli jeden z elektoratów (zgadnij, który)^Anton Ambroziak^14 lutego 2021^https://oko.press/polki-i-polacy-kaczynski-chce-stlamsic-media/^PiS nie potrafi wypchnąć swoich pomysłów poza bańkę. 63 proc. Polek i Polaków zgadza się z protestującymi mediami, które twierdzą, że "podatek od reklam" zagraża wolności słowa. Dwie grupy mają wątpliwości [SONDAŻ IPSOS DLA OKO.PRESS] Większość Polek i Polaków nie wierzy w narrację PiS dotyczącą „podatku od reklam”. Rząd i jego tuby propagandowe przekonują, że „składka solidarnościowa” to normalne, europejskie, nowoczesne rozwiązanie, które pozwoli ściągać pieniądze od gigantów cyfrowych i podreperować nadszarpnięty pandemią budżet. Z najnowszego sondażu Ipsos dla OKO.press wynika, że ludzie podzielają obawy niezależnych mediów, które w podatku widzą poważne zagrożenie dla wolności słowa. Zgadza się z nimi 63 proc. badanych. Odwrotnego zdania jest 35 proc. Wynik jest sukcesem bezprecedensowego protestu mediów. Ipsos rozpoczął telefoniczne badanie dla OKO.press 10 lutego, gdy widzów, czytelników i słuchaczy witały czarne ekrany i zapętlone komunikaty o wstrzymaniu nadawania treści. Przystąpiło do niego kilkadziesiąt podmiotów medialnych: duże stacje telewizyjne (TVN, Polsat), rozgłośnie radiowe (RMF FM, Radio Zet, TOK FM), gazety i dzienniki ogólnopolskie i lokalne (Tygodnik Podhalański, Dziennik Łódzki, Gazeta Wyborcza, Rzeczpospolita, Polityka), portale internetowe (Onet, Wirtualna Polska, gazeta.pl, businessinsider.com). Także redakcja OKO.press dołączyła do protestu  – choć nie utrzymujemy się z reklam, zrobiliśmy to w odruchu solidarności z innymi mediami. Akcja zdobyła wielomilionowe zasięgi w sieci, a także międzynarodowy rozgłos — reagowała zagraniczna prasa, a europejscy i amerykańscy dyplomaci podkreślali wagę niezależności mediów. 11 lutego 2021 13 lutego 2021 Wynik sondażu w zasadzie jeden do jeden odzwierciedla preferencje polityczne Polek i Polaków z ich głęboką polaryzacją. Wyborcy PiS niemal w komplecie bronią narracji władzy. Tylko co dziesiąta osoba w „podatku od reklam” dostrzega zagrożenie dla wolności mediów. Jest to o tyle ciekawe, że jak pokazał sondaż IBRIS z 2019 roku, właśnie wyborcy PiS deklarowali, że korzystają z największego miksu programów informacyjnych – oglądają nie tylko prorządowe „Wiadomości” TVP (80 proc.), ale także „Wydarzenia” Polsatu (49 proc.) i „Fakty” TVN (34 proc.). Innymi słowy, o proteście dowiadywali się nie tylko z rządowej tuby, która wyśmiewała histerię mediów i dziennikarzy, ale także zarzucała im nawet działanie na szkodę kraju. 11 lutego 2021 Podzielone są za to osoby, które nie zamierzają głosować, czyli z definicji są mniej zainteresowane polityką i w ogóle sferą publiczną. W sondażu Ipsos dla OKO.press takich osób było 36 proc., więcej niż wyborców PiS (29 proc.). Większość z nich (59 proc.) dostrzega zamach władzy na media, ale 38 proc. mu zaprzecza. Wśród wyborców opozycji sytuacja jest dokładnie odwrotna. „Podatek od reklam” uznaje za niebezpieczny: Także wyborcy Konfederacji, na których głosują głównie młodzi i osoby, które co do zasady sprzeciwiają się jakiemukolwiek opodatkowaniu, w większości zgadzają się z argumentami podnoszonymi przez niezależne media. Poparcie dla argumentów niezależnych mediów maleje wraz z wiekiem. Wśród najmłodszych (18-29 lat) odsetek osób zgadzających się, że nowe opodatkowanie to krok ku stłamszeniu wolności prasy, wynosi aż 84 proc., sześć razy mniej jest odmiennego zdania. Najstarsi (ponad 60 lat) są podzieleni po równo: 47 proc. na „nie”, do 47 proc. na „tak”. Sondaż rozbija też popularne przeświadczenie, że protest mediów dotarł tylko do mieszkańców dużych miast, którzy obficie korzystają z ogólnopolskich tytułów prasowych. Aż 66 proc. mieszkańców wsi i 65 proc. mieszkańców miast do 20 tys. mieszkańców uznaje podatek od reklam za zagrożenie dla wolności mediów. To z pewnością zasługa masowości protestu – jak już pisaliśmy, włączyły się w niego lokalne tytuły prasowe, a także popularne rozgłośnie radiowe i telewizyjne (szczególną wagę miał0 włączenie się Polsatu czy RMF FM). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Media, Jarosław Kaczyński, Rząd Mateusza Morawieckiego, podatek od reklam
Facebook i Whatsapp sięgają głębiej po nasze dane. Skutek? Największa cyfrowa ucieczka w historii^Marcin Kozak^14 lutego 2021^https://oko.press/nowa-polityka-prywatnosci-whatsapp-facebook-siega-glebiej-po-nasze-dane/^Aktualizacja polityki prywatności Whatsappa, popularnego komunikatora oferującego szyfrowaną komunikację, pokazuje alarmujący kierunek działań giganta z Doliny Krzemowej: pełna integracja z resztą imperium Marka Zuckerberga i dążenie do cyfrowego monopolu Użytkownicy WhatsAppa niedługo po wymianie noworocznych życzeń otrzymali krótkie ultimatum od korporacji: akceptacja nowych zasad przetwarzania danych do 8 lutego albo likwidacja konta. Większość osób korzystających z aplikacji zainstalowanej na ponad dwóch miliardach urządzeń zapewne bez mrugnięcia okiem zgodziła się na zmiany. Część jednak dokładnie przyjrzała się nowemu zakresowi informacji udostępnianych WhatsAppowi, zewnętrznym firmom oraz właścicielowi – Facebookowi. Przez Internet przetoczyła się fala niezadowolenia i krytyki pod adresem komunikatora dotąd cenionego za poszanowanie prywatności klientów. O ile w Unii Europejskiej oraz Wielkiej Brytanii regulacje (w szczególności RODO) chronią przed najgroźniejszymi zmianami, to większość użytkowników aplikacji na świecie będzie podlegać jeszcze agresywniejszej monetyzacji danych: globalnej identyfikacji, personalizacji reklam i proponowania treści. To działania zgodne z modelem biznesowym Facebooka: oferowanie usług w zamian za możliwość śledzenia naszych zachowań. Te z kolei tworzą dane zasilające algorytmy dopasowujące treści. W ten sposób kampanie reklamowe we współczesnej sieci (i inne sugerowane przez platformy treści) nie są już statycznym, jednolitym komunikatem dla wszystkich, lecz zindywidualizowaną propozycją aktualizowaną regularnie informacjami z naszego życia. Łącznie ze stanem zdrowia (w tym psychicznego) czy relacjami międzyludzkimi. Dane stanowią ukrytą cenę za wygodę korzystania z aplikacji. Przypadek WhatsAppa jest szczególnie wyraźny na tym tle. Nie wyświetla przynoszących zarobku reklam, więc musi w inny sposób zdobywać wartość dla Facebooka Marka Zuckerberga. Facebook, przerażony skalą reakcji odchodzących klientów, 15 stycznia postanowił przesunąć wdrożenie aktualizacji do 15 maja (jednocześnie sugerując, że niezadowolenie wynika z niezrozumienia dojrzałej wizji firmy). Nie zmieniło to dynamiki zachowań klientów. Alternatywy dla WhatsAppa zyskały niespotykaną dotąd popularność – liczba pobrań w ciągu tygodnia wzrosła nawet kilkadziesiąt razy. Zdaniem Pawła Durowa, twórcy Telegramu, jesteśmy świadkami największej cyfrowej migracji w historii Internetu. W Indiach sam konkurencyjny wobec WhatsApp komunikator Signal – według analitycznej firmy Sensor Tower – między 4 a 17 stycznia został pobrany ponad 26 milionów razy. Wielu użytkowników choć pozostawiło WhatsAppa na telefonie, używa go w mniejszym stopniu. „The Guardian” donosi, że w Wielkiej Brytanii aplikacja ta 6 stycznia nie była nawet w pierwszym tysiącu najczęściej pobieranych aplikacji. Podobnie w Iranie, gdzie Signal okupuje dwie godne uwagi listy – wraz z popularnością stał się także głównym celem rządowej cenzury. Co zawiera aktualizacja, która przejdzie do historii Internetu? Bez zmian zostaje główna funkcjonalność – szyfrowanie wiadomości (end-to-end encryption). Ale WhatsApp będzie zbierać znacznie więcej informacji o samych użytkownikach. Cel jest prosty: scalanie przepływów danych z platform przez największą potęgę mediów społecznościowych przy jednoczesnym zachowaniu pozoru alternatywy dla klientów. W teorii na rynku znajdziemy różne komunikatory od Facebooka, jednak będą one oparte na wspólnych fundamentach: danych, algorytmów i biznesu reklamowo-inwigilacyjnego. 21 stycznia 2021 Przede wszystkim: treść korespondencji wciąż będzie zabezpieczona i tylko rozmówcy mogą ją odczytać. Nawet administratorzy serwerów, przez które przepływają dane, nie mają do nich dostępu. W OKO.press pisaliśmy o planach osłabienia kryptografii przez służby specjalne, lecz temat ten wciąż pozostaje wyłącznie przedmiotem politycznej debaty. Co innego w przypadku informacji, które określa się jako metadane. Jeśli przyrównać świat komunikatorów do analogowego odpowiednika, to Facebook i WhatsApp rejestrują wszystko poza treścią listu. Znają nadawcę, odbiorcę, punkt poczty, rodzaj koperty, typ przesyłki, kolor atramentu, a nawet zapach papieru, na którym spisano wiadomość. Co to za dane? Między innymi: numer telefonu, książka kontaktowa, adres e-mail, adres IP, czas korzystania z aplikacji, lokalizacja, płatności w aplikacji, ustawienia, kontakty z użytkownikami, stan baterii, siła sygnału, używana przeglądarka internetowa. Pełna lista pokazuje, jak wiele informacji rejestrują nasze urządzenia (nawet nieużywane). WhatsApp współdzieli większość informacji z Facebookiem od 2016 roku, jednak wcześniej użytkownicy mieli prawo wyrazić sprzeciw wobec integracji i wypisać się z niej w ciągu 30 dni. Tym razem takiej możliwości nie ma. Pokazuje to spóźniony charakter rewolty. Brak furtki oraz rosnąca świadomość społeczna doprowadziła do niespodziewanego dla Zuckerberga scenariusza. Jednocześnie trzeba rozróżnić zbieranie od wykorzystywania. W przypadku Europy WhatsApp – w porozumieniu z unijnymi urzędnikami i na podstawie prawa – oficjalnie nie wykorzystuje zebranych danych dla innych usług giganta z wyjątkiem procesów niezbędnych dla komunikacji firm i klientów w ramach WhatsApp Business. Nikt nie jest w stanie dokładnie ocenić, co naprawdę dzieje się z zebranymi danymi ani przez kogo są przetwarzane. Książka „Mindfuck. Cambridge Analytica, czyli jak popsuć demokrację” Christophera Wylie’go opisała, jak wygląda hakowanie demokracji poprzez mikrotargeting wyborców na przykładzie kampanii, które wstrząsnęły zachodnim światem: brexitu oraz Donalda Trumpa. 24 listopada 2020 Odmienne traktowanie Europy budzi w wielu krajach pozaeuropejskich sprzeciw podobny jak aktualizacja polityki prywatności. Wiele państw – objętych globalną wersją regulaminu – otwarcie kontestuje decyzję korporacji. Turecki urząd antymonopolowy wszczął postępowanie wyjaśniające jej legalność w świetle lokalnych przepisów. Do czasu rozpatrzenia sprawy, żadne dane wynikające z rozszerzenia zasad nie mogą być przekazywane. Postępowanie łączy się z szerzej zakrojoną polityką rządu. Władze zachęcają do odejścia od WhatsAppa na rzecz lokalnego szyfrowanego lokalnego komunikatora BiP – aplikacji rozwijanej przez operatora komórkowego Turkcell, w którym państwo jest największym udziałowcem. Urzędnicy Erdoğana wzywają wręcz do walki z „cyfrowym faszyzmem”, jakim jest ich zdaniem nadmierna koncentracja przepływu danych w rękach monopolisty. Uważają także odmienne zasady dla europejskiego regionu za nieakceptowalne. W łagodniejszym, lecz równie stanowczym tonie zareagowały Indie, największa baza użytkowników WhatsAppa (400 milionów). Ministerstwo Elektroniki i Informatyki wystosowało list do prezesa Whatsappa Willa Cathcarta, wzywający do wycofania nowej polityki prywatności. Zdaniem indyjskiego rządu, zasady stoją w sprzeczności w wyrokiem Sądu Najwyższego Indii z 2017 roku, dotyczącym prywatności, a także aktualnie procedowanych regulacji. List podkreśla też różnice w traktowaniu regionów, wskazując na przykład lepszego traktowania Unii Europejskiej. Regulamin swoją drogą i tak trafił już do sądu w Delhi. Te przykłady pokazują różnorodność strategii państw w walce o cyfrową suwerenność. Władze są zaniepokojone, gdy jedna firma tyle wie o obywatelach i tym samym może wpływać na ich zachowania, postawy i poglądy. O tym, że jest to groźne nie tylko dla gospodarki, ale także dla podstaw demokracji, przekonaliśmy się przy niedawnej debacie nad pozorną neutralnością platform oraz algorytmami Twittera i Facebooka rozpoczętej po blokadzie kont Donalda Trumpa przez powyższe firmy. Wraz ze wzrostem potęg dominujących w cyberprzestrzeni rośnie widmo kolejnej afery pokroju Cambridge Analytica, gdzie platformy stają się miejscem zawężania horyzontów i publicznej debaty, a nie ich poszerzania. Wpływ unijnej polityki na ograniczenie planów gigantów cyfrowych komentuje dla OKO.press Maria Magierska z European University Institute oraz NOYB – European Center for Digital Rights: „Zmiana polityki prywatności przez WhatsAppa pokazała, jak ważne są takie unijne regulacje jak RODO czy dyrektywa o e-prywatności. Zmiany, które wywołały najwięcej kontrowersji, Europejczyków właściwie nie obejmą. Europejska polityka prywatności zawiera klauzulę, zgodnie z którą żadne informacje, które WhatsApp udostępnia, nie mogą być wykorzystywane do celów własnych firm należących do Facebooka. W takich momentach wyraźnie widać, jak kontrowersyjne regulacje spełniły pokładane w nich oczekiwania. Także działalność orzecznicza Trybunału Sprawiedliwości Unii Europejskiej wspiera konsekwentnie wartości stojące u założeń RODO”. 22 grudnia 2020 Sama aplikacja od dłuższego czasu nie ma łatwego życia w Unii Europejskiej. Jeszcze przed zaproponowaniem nowej polityki prywatności, w okresie świątecznym irlandzki urząd ochrony danych (najczęściej wybierane miejsce siedzib branży IT z powodów podatkowych) złożył projekt kary dla WhatsAppa między 30 a 50 milionów euro za brak transparentności i niejasną relację wymiany danych z Facebookiem. Teraz czeka na informację zwrotną od pozostałych urzędów ochrony danych osobowych państw członkowskich. Potencjalna kara dotyczy okresu od wejścia RODO w życie – 25 maja 2018 roku. Wydawać się może, że na razie obywatele i obywatelki Unii Europejskiej i Wielkiej Brytanii mogą spokojnie korespondować bez obaw bezprawnego wykorzystania zebranych danych… …jednak Facebook już raz przechytrzył Europę. Gdy Zuckerberg kupował WhatsAppa w 2014 roku gwarantował, że nie będzie wykorzystywać numerów telefonów do kojarzenia kont obu usług, a sama aplikacja pozostanie samodzielna. Zapewnienia okazały się niewiele warte w 2016 roku wraz z nową polityką prywatności WhatsAppa. Co więcej, Komisja Europejska – odpowiedzialna za pilnowanie konkurencji – orzekła, że Facebook planował ten ruch już w chwili nabycia komunikatora. Korporację kosztowało to 122 miliony euro kary, lecz nie cofnięto decyzji o zatwierdzeniu przejęcia. Konsekwencje finansowe mogą wydawać się spore, jednak był to wliczony w transakcję niewielki koszt – ledwie ułamek operacji wartej 19 miliardów dolarów. WhatsApp w chwili zakupu nie był w stanie generować przychodu wartego tej kwoty (szczególnie że aplikacja nie ma reklam), lecz Zuckerbergowi przyświeca inny cel. Walczy o utworzenie alternatywnego ekosystemu. Temu służył poprzedni wielki kontrakt: przejęcie Instagrama w 2012 roku za miliard dolarów. Wtedy także mało kto patrzył wyłącznie na finansowy zysk, a uwaga była zwrócona na bazę 30 milionów użytkowników (dziś – ponad miliard). Nowe możliwości zarobku i ekspansji kryją się w monopolistycznej integracji kolejnych obszarów gospodarki cyfrowej. Do tego właśnie dąży przedsiębiorstwo mimo kolejnych działań urzędów antymonopolowych. Facebook odłożył do maja plany na wdrożenie nowej polityki. Co dalej? Jan Zygmuntowski z Fundacji Instrat i Akademii Leona Koźmińskiego (wzywający w „Polityce” do usunięcia aplikacji) przewiduje w rozmowie z OKO.press następujący scenariusz: korporacja może pozwolić sobie na kilka miesięcy zwłoki i wielomilionowy odpływ użytkowników. „To tylko drobne spowolnienie planu realizowanego od blisko dekady. Zuckerberg zbudował ekosystem różnych mediów i aplikacji, które ekstraktują liczone w petabajtach dane, napędzając reklamowy biznes. Unijne organy już ukarały WhatsAppa za nielegalne transfery danych. Teraz jednak toczy się gra o wyższą stawkę: metamorfozę Facebooka wraz z usługami powiązanymi w zamknięty obieg sieci z własną korporacyjną walutą. Próby całkowitej kolonizacji sfery cyfrowej w krajach rozwijających się nieprzerwanie trwają. Wygląda na to, że Zuckerberg wreszcie zdecydował, że wehikułem zmian będzie rozszerzający ofertę biznesową, reklamową i usługową WhatsApp, który cieszy się ogromną popularnością na wszystkich rynkach, łącznie ze wschodnimi. Jednak wygoda modelu wszystko w jednym miejscu to bilet w jedną stronę do wzorca chińskiego z inwigilacją jako modelem biznesowym. Różnicą jest osoba Wielkiego Brata – tutaj rządzi równie wielki kapitał i Mark Zuckerberg”. Na kłopotach WhatsAppa skorzystały inne aplikacje oferujące szyfrowanie end-to-end, które w opinii ekspertów uchodzą za lepszą alternatywę. 7 stycznia Elon Musk wysłał krótki komunikat na Twitterze w reakcji na nową politykę WhatsAppa: Use Signal — Elon Musk (@elonmusk) January 7, 2021  Poparcie jednego z najbogatszych ludzi na ziemi (a przy tym kontrowersyjnego wizjonera) wyznaczyło kierunek migracji. Fala użytkowników, która dołączyła do Signala, przeciążyła chwilowo serwery. Także Telegram – znany z protestów w Białorusi – zdobył wielu nowych zwolenników. Obie aplikacje zbierają znacznie mniej informacji niż WhatsApp, nie mówiąc nawet o skanującym wszystko Messengerze. Z tej dwójki Signal oferuje wyższy standard bezpieczeństwa – ma otwarty i weryfikowalny kod, wiarygodny standard kryptograficzny oraz zbiera metadane potrzebne wyłącznie do funkcjonowania aplikacji. Telegram nie udostępnia całości kodu źródłowego i stosuje autorską kryptografię. Specjaliści podkreślają jednak, że jeśli nie boimy się zainteresowania służb specjalnych obcych mocarstw i komunikatorów używamy do zwykłych rozmów z rodziną i znajomymi, to obie aplikacje mogą skutecznie zastąpić ofertę od Facebooka. WhatsApp już dawno odszedł od wizji swoich twórców – Briana Actona oraz Jana Kouma. Ci zaś rozczarowani polityką firmy wycofali się z niej w 2017 i 2018 roku. Ten pierwszy w wywiadzie dla Forbesa w 2018 roku wprost krytykował politykę Facebooka i przyznał, że „sprzedał prywatność swoich użytkowników” oraz „podjął decyzję, poszedł na kompromis i musi z tym żyć każdego dnia”. Sprzedaż dokonana przez dwójkę założycieli rzeczywiście stanowiła przełomowy punkt dla wizji Marka Zuckerbera, w której działania internautów są pochwycone w system naczyń połączonych ekosystemu Facebooka. W konsekwencji współczesny Internet nie pozwala na neutralne decyzje dotyczące wyboru aplikacji. Komunikacja i (meta)dane z nią związane są wplątane w intensywne działania polityczne i ekonomiczne. Zagrożenie przychodzi zarówno ze strony państwowej legislacji (osłabienie kryptografii, ułatwienie masowych podsłuchów), jak też i kapitalizmu inwigilacyjnego pod płaszczykiem innowacyjności i wygody. 15 stycznia 2021 Prawa człowieka, Media, Unia Europejska, dane osobowe Facebook WhatsApp
Jest zimno i śnieg, więc globalne ocieplenie to bzdura? To dopiero bzdura!^Robert Jurszo^14 lutego 2021^https://oko.press/jest-zimno-i-snieg-wiec-globalne-ocieplenie-to-bzdura-to-dopiero-bzdura/^„Globalne ocieplenie nie wyklucza pojawiania się chłodnych dni w roku. Szczególnie zimą, choć zdarza się to i będzie zdarzało rzadziej niż kiedyś" - mówi OKO.press prof. Szymon Malinowski Na zdjęciu: Dzięki mroźnej zimie lodospad na kieleckiej Kadzielni oficjalnie otwarty. W piątkowe (12 lutego 2021) przedpołudnie z atrakcji skorzystali już miłośnicy ekstremalnej wspinaczki ze Świętokrzyskiego Klubu Alpinistycznego. Co prawda w weekend mamy mieć lekkie ocieplenie, ale zimno ma uderzyć znów w przyszłym tygodniu. Takiej zimy nie było od lat. Szczególnie jeśli weźmiemy pod uwagę zimę 2019/2020, która była niemal bezśnieżna. Zawsze w takich sytuacjach odzywają się kpiarze, którzy dworują sobie z globalnego ocieplenia i katastrofy klimatycznej. Niedawno był to Tomasz Rzymkowski z PiS, wiceminister edukacji i nauki, który napisał na Twitterze pod koniec stycznia 2021: „Piękna zima, jak zapowiadali zwolennicy ocieplenia klimatu. A my poszliśmy na sanki”. Piękna zima, jak zapowiadali zwolennicy ocieplenia klimatu. A my poszliśmy na sanki🛷 pic.twitter.com/4HqEj5uZUy — Tomasz Rzymkowski (@TRzymkowski) January 30, 2021  Rzymkowski nie jest jedyny. W 2013 roku Andrzej Duda, wtedy jeszcze przyszły prezydent, napisał przy okazji zimnego i śnieżnego początku wiosny: „Jak sobie pomyślę, że płacimy za »globalne ocieplenie« i popatrzę za okno to mnie trafia szlag”. Jak sobie pomyślę że płacimy za "globalne ocieplenie" i popatrzę za okno to mnie trafia szlag:/ — Andrzej Duda (@AndrzejDuda) April 4, 2013    Podobnych przykładów można podać wiele. A jak jest naprawdę?   Jest zimno i śnieg, więc globalne ocieplenie to bzdura! O wytłumaczenie, dlaczego to błędna teza, OKO.press poprosiła fizyka atmosfery, prof. Szymona Malinowskiego – dyrektora Instytutu Geofizyki UW, bohatera filmu dokumentalnego o globalnym ociepleniu „Można panikować”, współtwórcę i członka zespołu redakcyjnego portalu naukaoklimacie.pl. Na stronie portalu znajdujemy wykres, który jasno wskazuje, że w Polsce robi się coraz cieplej. 30 stycznia 2021 Robert Jurszo, OKO.press: Gdy ktoś mówi, że globalne ocieplenie to bujda, bo przecież właśnie spadł śnieg, a za oknem jest minusowa temperatura, to co pan odpowiada? Prof. Szymon Malinowski: Że termin „globalne ocieplenie” składa się z dwóch słów: „globalne” i „ocieplenie”. Za oknem nie widać tego, co jest globalne. Natomiast każdy bardzo łatwo może sobie znaleźć w Internecie wykresy z aktualnym odchyleniem temperatury od średniej wieloletniej. I bez trudu da się zauważyć, że w wielu regionach świata te odchylenia są dużo bardziej na plus niż na minus. To, że temperatury u nas są chwilowo ujemne podczas tej zimy, nie sprawia, że teza o globalnym ociepleniu nadaje się do kosza. Drugie słowo, „ocieplenie”, z kolei oznacza wzrostowy trend temperatury powietrza przy powierzchni naszej planety. I ten dodatni trend pokazują pomiary prowadzone na całym świecie. Osoby używające argumentu „nie ma globalnego ocieplenia bo śnieg” mylą też pogodę z klimatem. Klimat, mówiąc ogólnie, to statystyczne ujęcie stanów pogody. Dlatego, jak mówiłem, błędem jest próba wskazywania na rzekomą nieprawdziwość tezy o globalnym ociepleniu tylko dlatego, że gdzieś zimą zrobiło się zimniej albo spadł śnieg. Nawet globalne ocieplenie nie wyklucza pojawiania się chłodnych dni w roku. Szczególnie zimą, choć zdarza się to i będzie zdarzało rzadziej niż kiedyś. Statystycznie rzecz biorąc, zimne zimy będą coraz rzadsze, ale mogą się zdarzyć również takie, które będą ekstremalnie zimne i śnieżne. Jednak zdecydowanie częściej są bite rekordy dodatnich, a nie ujemnych temperatur zimą. 1 sierpnia 2018 Polską zimę charakteryzuje też „huśtawka” temperatur: są dni bardzo zimne, potem się ociepla i śnieg topnieje, następnie znów robi się bardzo zimno itd. Dlaczego tak się dzieje? To jest w ogóle cecha naszego położenia na globie, że zimą mamy sporą zmienność temperatur, ponieważ może napływać do nas powietrze z różnych obszarów, gdzie nagrzało się lub wychłodziło. Natomiast ewidentnym skutkiem globalnego ocieplenia jest to, że względnie większe prawdopodobieństwo wystąpienia chłodnych dni jest w drugiej połowie zimy niż w pierwszej. Wynika to z tego, że choć w Arktyce jest mniejsza niż kiedyś powierzchnia lodu, to przyrasta ona podczas trwającej od listopada do lutego nocy arktycznej. Zalegające nad nią masy powietrza ochładzają się i mogą napływać również nad Polskę. Kiedyś na morzu Karskim i Barentsa lodu było więcej, więc zimne powietrze mogło do nas napływać częściej również w pierwszej połowie zimy. Ale, jak mówiłem, dziś jest to dużo, dużo rzadsze. Ponadto, w wyniku globalnego ocieplenia sama Arktyka wychładza się dziś wolniej, co również ma wpływ na opisywane przeze mnie procesy. 20 lipca 2020 Dlaczego tak jest, że w dobie globalnego ocieplenia w jednym roku zima jest ciepła, ale już w kolejnym może być bardzo zimna? Kluczowe dla zrozumienia tego procesu jest zjawisko adwekcji, czyli napływu mas powietrza, które kształtowały się w różnych miejscach globu. W jednych z nich występowały warunki odpowiednie do tego, by powietrze się wychładzało, w innych – by się ogrzewało. O charakterze zim w Polsce decyduje głównie tzw. cyrkulacja zachodnia, czyli napływ mas powietrza znad Atlantyku. Temperatura powietrza nad tym oceanem jest stosunkowo wysoka i gdy dominuje cyrkulacja zachodnia, to możemy się spodziewać, że zima w Polsce będzie łagodna. Zdarza się jednak, że napływ tego powietrza nad nasz kraj zostaje, jak mówi się w żargonie meteorologicznym, „zablokowany” przez stacjonarny wyż. Wtedy w zależności od położenia tej blokady, może do nas trafić albo ciepłe powietrze znad Afryki, albo zimne z mórz arktycznych, północnej Rosji czy Syberii. I to, jak często i długo występują takie sytuacje, decyduje o tym, jaka jest zima. Jak już mówiłem wcześniej, kiedyś tych epizodów zimna było dużo więcej niż dziś, choć cały czas się zdarzają. 27 kwietnia 2019 Czy w takim razie pogoda w okresie zimowym jest jeszcze dla nas przewidywalna? Ponieważ Arktyka w wyniku globalnego ocieplenia wolniej się wychładza, to zmniejsza się różnica temperatur między biegunem północnym a równikiem. W tej sytuacji cyrkulacja mas powietrza znad Atlantyku staje się mniej stabilna, bardziej podatna na inne czynniki klimatyczne, a blokady, o których mówiłem, występują częściej i trwają dłużej. I to nam rzeczywiście, jak trafnie sugeruje pańskie pytanie, utrudnia przygotowanie do zimy. Mówiąc kolokwialnie: coraz mniej prawdopodobna jest „normalna”, czyli zimna i śnieżna zima, coraz bardziej prawdopodobna ciepła. Coraz bardziej zaczyna nam to utrudniać życie. Bo u progu zimy nie bardzo wiemy, czego się spodziewać. To prawda, bo np. trudno nam skalkulować, ile mamy zgromadzić opału, ile pieniędzy w budżetach miejskich przeznaczyć na odśnieżanie. Ta większa zmienność pogody zimą może też sprawić, że stosunkowo rzadkie na przestrzeni ostatnich lat sytuacje mrozu i zasypania śniegiem będą dla nas bardziej dotkliwe niż kiedyś. Choćby dlatego, że władze miast nie będą chciały rezerwować środków finansowych na akcje odśnieżania, skoro nie wiadomo, czy ten śnieg spadnie. 29 listopada 2020 Czy malejąca przewidywalność zimowej pogody jest już z nami na stałe? Niestety, musimy się do tego przyzwyczaić i przystosować. Co prawda, ta sytuacja jest odwracalna, choć w ogromnie długiej perspektywie, bo tysięcy lat. Ale by to się stało, musiałaby w atmosferze spaść zawartość gazów cieplarnianych, przede wszystkim dwutlenku węgla i tlenków azotu. Tymczasem my cały czas emitujemy ich za dużo i ich koncentracja w atmosferze stale rośnie, więc jedynie pogarszamy naszą sytuację. Moglibyśmy ją poprawić gdyby udało się opracować technologię wychwytującą dwutlenek węgła z atmosfery. No właśnie, „teoretycznie” jest to możliwe, jednak użycie takiej technologii przypuszczalnie byłoby przeciwskuteczne. A to dlatego, że dwutlenku węgla w atmosferze jest relatywnie niewiele, czterysta kilkadziesiąt cząsteczek na milion – i są one dobrze wymieszane, więc ich „wyłapanie” jest trudne, wymaga ogromnych ilości energii. W naszej obecnej sytuacji pozostaje nam raczej przyśpieszanie naturalnych procesów pochłaniania CO2 z atmosfery. Mam tu np. na myśli zalesianie terenów dotąd niezalesionych, czy troskę o zachowanie bagien i torfowisk, które są wielkimi magazynami węgla. Raczej nie pokładałbym nadziei w jakiejś wielkiej technologii, która miałaby nas uratować. Ekologia, Andrzej Duda, Tomasz Rzymkowski, globalne ocieplenie katastrofa klimatyczna
Koalicja 280, czyli sensacyjny wynik opozycji w sondażu IPSOS dla OKO.press^Piotr Pacewicz^14 lutego 2021^https://oko.press/koalicja-280-czyli-sensacyjny-wynik-opozycji-w-sondazu-ipsos-dla-oko-press/^Koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów pozwoliłoby odrzucać weto Dudy. Wbrew oczekiwaniom poparcie dla połączonych sił opozycji okazało się większe niż suma poparcia 4 partii osobno. Dlaczego tak jest? Jak to wykorzystać? Ten wynik zaskoczy wielu analityków. Także OKO.press argumentowało, że tworzenie jednej listy koalicyjnej może być dla opozycji nieopłacalne, bo np. wyborców Lewicy odepchnie dominująca pozycja liberałów z KO, wyborcy Hołowni głosują na Polskę 2050, właśnie dlatego, że przełamuje duopol PiS – PO, zwolennicy PSL „kupują” zarzuty, że Platforma skręca w lewo. Pokazywaliśmy na przykładzie wyborów 2019, że suma poparcia partii opozycyjnych w wyborach do Sejmu była większa niż skądinąd zwycięski wynik koalicji w wyborach do Senatu. Zakończony 12 lutego sondaż Ipsos dla OKO.press spłatał nam figla. Notowania sześciu partii wypadły w nim tak:    Jak widać, cztery partie demokratycznej opozycji uzyskały łącznie 54 proc. głosów, aż 1,8 raza więcej niż PiS. Pytanie brzmiało, ile z tego poparcia ubędzie w wariancie wspólnej listy KO, Polski 2050, Lewicy i PSL. Odpowiedź okazała się zdumiewająca: poparcie takiej Koalicji okazało się większe niż suma poparcia 4 partii osobno. Sejm wybrany w wariancie czterech partii osobno wyglądał tak (najedź na pole partii, by odczytać liczbę jej mandatów): W wariancie „osobno” opozycja „traciła mandaty” PSL, bo ludowcy nie przekroczyli 5 proc. progu wyborczego. Według algorytmu opracowanego przez analityka Leszka Kraszynę (zobacz jego artykuł), który schodzi na poziom okręgów i korzysta z wyników wcześniejszych wyborów, trzy pozostałe opozycyjne partie mogłyby jednak rządzić z wygodną większością 244 mandatów. Sejm wybrany w wariancie z Koalicją wyglądałby jeszcze bardziej prodemokratycznie: Wyliczenie mandatów – 280 – jest mniej precyzyjne niż w poprzednich symulacjach, bo wariant tak dużej Koalicji prodemokratycznej nie ma precedensu. Leszek Kraszyna modelował tu wyniki Koalicji korzystając m.in. z wyników Trzaskowskiego i Hołowni w I turze wyborów prezydenckich 2020. Sprawdziliśmy też, w jakim stopniu wyborcy KO, Polski 2050, Lewicy i PSL, byliby gotowi głosować na Koalicję, gdyby powstała. Okazało się, że w ogromnym, po 95 – 97 proc. Zawahanie towarzyszyło jedynie wyborcom PSL, ale i tutaj tylko 8 proc. nie potrafiło się zdecydować, jak by zagłosowali. Powyższy wykres daje sugestywny obraz postaw politycznych. Mamy w Polsce dwie siły prawicowe, których zamknięte elektoraty darzą się wzajemną niechęcią oraz cztery elektoraty opozycji prodemokratycznej, które są bardziej płynne i otwarte na siebie niż ich liderzy. Premia za jedność opozycji, która przeważa nad różnicami programowymi i animozjami, wymagałaby poważniejszej analizy. Narzuca się jednak hipoteza, że na przełomie 2020 i 2021 roku doszło zwiększenia znaczenia motywu anty-PiS. Potwierdza to seria sondaży, które pokazywały na spadek notowań PiS, a także rządu i prezydenta. PiS zapracował na ten efekt dokonując – za pomocą wyroku tzw. TK – drastycznego ograniczenia prawa do aborcji, co zostało odebrane jako bezduszne i okrutne zastosowanie ideologii katolickiej i – jak to ujęła w OKO.press Małgorzata Fuszara – przejaw „odklejenia się od współczesności polityków PiS, a zwłaszcza Jarosława Kaczyńskiego”. W dodatku doszło do momentami brutalnych pacyfikacji demonstracji Strajku Kobiet. PiS płaci też zapewne za potężną falę zachorowań i zgonów na COVID-19 zwłaszcza w listopadzie, co dowiodło, jak nieodpowiedzialne były uspokajające wypowiedzi ministrów zdrowia czy premiera Morawieckiego, który „odwołał epidemię” zachęcając seniorów do udziału w lipcowych wyborach prezydenckich. Zagrożenie chorobą i utratą pracy podważyło zaufanie do rządu i poczucie bezpieczeństwa socjalnego, jakie PiS wcześniej zapewniał przede wszystkim grupom uboższym. Apodyktyczne i agresywne wystąpienia lidera PiS też mogły odegrać rolę. W listopadowym sondażu OKO.press aż 80 proc. badanych deklarowało, że „nadszedł już czas na polityczną emeryturę Jarosława Kaczyńskiego”, został on także liderem badanego przez CBOS braku zaufania do polityków. Na mobilizację antypisowskich nastrojów osób badanych mógł też wpłynąć potężny i solidarny protest niezależnych mediów. 13 lutego 2021 Warto zwrócić uwagę, że w wariancie z koalicją nieco ubyło głosów „nie wiem, trudno powiedzieć” (z 6 do 3 proc.). Tak jakby ludziom było łatwiej wybierać między tylko dwiema głównymi siłami. Ryzykowna i arogancka polityka PiS końca 2020 roku nasiliła w Polsce polaryzację. Nawet wśród seniorów PiS wypada gorzej niż Koalicja, choć różnica jest bez porównania mniejsza niż wśród ludzi młodszych. Na Koalicję chce głosować siedem razy więcej najmłodszych obywateli i obywatelek (18-29 lat) niż na PiS. Partię Kaczyńskiego wskazuje ledwie 9 proc. z nich. A przecież w 2019 roku PiS wygrał wybory w tej grupie wiekowej (por. analiza Michała Danielewskiego).     PiS przegrywa z Koalicją nawet na wsi, która była bastionem Kaczyńskiego. Może to mieć związek ze słabnącą pozycją i zaufaniem do Kościoła katolickiego, który jest przedstawiany jako sojusznik władzy. Wpływ księdza proboszcza maleje nawet na wsi. W dużych miastach przewaga Koalicji nad PiS jest trzy, czterokrotna.   PiS zawsze dominował w grupach osób mniej wykształconych, ale z Koalicją opozycji ledwie remisuje. Przewaga Koalicji wśród osób po maturze jest dwukrotna, a po studiach – czterokrotna. Tak działa efekt synergii – głosy w mniejszych ośrodkach zbiera dla Koalicji głównie Polska 2050, w metropoliach KO i Lewica.   Koalicja mocniej wygrywa wśród kobiet (61 do 31 proc.) niż wśród mężczyzn (53 do 28 proc.). Uderzająca jest różnica genderowa w poparciu Konfederacji: 14 proc. mężczyzn i 6 proc. kobiet.   Te różnice płci wyostrzają się w młodszych grupach. Wśród kobiet przed czterdziestką (18-39 lat) poparcie dla Koalicji jest rekordowo wysokie – 71 proc., co może być wskazówką dla liderów opozycji, o czyje potrzeby powinni zadbać w programach. Poparcie dla PiS spada tu do 14 proc. Szokujące, że w grupie mężczyzn przed czterdziestką (18-39 lat) Konfederację wybiera aż 30 proc., prawie dwa razy więcej niż PiS (17 proc.). Wygrywa – jak wszędzie – Koalicja, ale z poparciem tylko 47 proc. Wyniki sondażu można pewnie potraktować jako zachętę do refleksji o tworzeniu Koalicji, która mogłaby miażdżąco wygrać wybory i skutecznie rządzić pomimo prezydentury Dudy (do odrzucenia prezydenckiego weta potrzeba 276 głosów). Zapewne wymaga to znacznie większej elastyczności i delikatności niż ogłaszanie „koalicji 276” przez Borysa Budkę i Rafała Trzaskowskiego na Kongresie PO, bez porozumienia nawet z własnymi koalicjant/k/ami, nie mówiąc o Lewicy, Hołowni czy PSL. Z drugiej strony sondaż OKO.press dowodzi, że hasło „koalicja 276”, jakie rzucili liderzy PO, ma potencjał wyborczy. 6 lutego 2021 Sondaż OKO.press wskazuje jednak tylko na gotowość elektoratu. Pytanie do polityków brzmi, jak stworzyć wspólną listę i jak rządzić po wyborach. W kwietniu 2018 roku Adam Szłapka z Nowoczesnej proponował koalicję partii i innych ugrupowań prodemokratycznych. Opozycja miała w ten sposób wygrać wybory w 2019 roku, ale z góry zakładając, że tak wybrany „Sejm Wielki działa najwyżej rok, przywraca trójpodział władzy, zabezpiecza Konstytucję, zabiera partiom łupy w spółkach Skarbu Państwa czy mediach publicznych, rozlicza PiS i odbiera przywileje dużym partiom w ordynacji wyborczej”. A następnie rozpisuje „normalne wybory”. 15 kwietnia 2018 Wcześniej lider Obywateli RP Paweł Kasprzak przekonywał do jednej listy opozycji w wyborach samorządowych 2018, wyłonionej w toku prawyborów. Senator Marek Borowski już w 2017 roku proponował wariant wspólnej listy opozycyjnej, który jego zdaniem pozwoliłby partiom zachować autonomię i odrębność programową. Polegałoby to m.in. na przydzieleniu stałych miejsc na liście poszczególnym partiom, np. czwórki dla Lewicy, a dwójki dla Polski 2050. Wyborcy wiedzieliby, że głosując na Koalicję popierają też „swoją partię”. Borowski – tak jak Szłapka – proponował ustalenia minimum programowego, „swego rodzaju antidotum na PiS”. Należałoby je poddać pod publiczną debatę, „ruszyć z nim w teren”. Być może Koalicja byłaby w stanie pójść programowo o krok dalej i zaproponować kilka rozwiązań gospodarczych, społecznych czy ustrojowych, dogadując się – jak to ujął Rafał Trzaskowski – co do „unowocześnienia państwa” (np. edukacji) i proeuropejskiego kursu, a także gruntownego „posprzątania po PiS” i likwidacji przywilejów polityków także następnych rządów. Taki program mógłby też objąć ograniczenie przywilejów Kościoła i wpływu anachronicznej katolickiej moralności na życie publiczne (przywrócenie in vitro, związki partnerskie itd.). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Wybory, Jarosław Kaczyński, Szymon Hołownia, Andrzej Duda, PSL, Prawo i Sprawiedliwość, Polska 2050, Sojusz Lewicy Demokratycznej, Ipsos dla OKO.press Konfederacja
Dlaczego Kaczyński boi się niezależnych mediów? 6 powodów^Piotr Pacewicz^13 lutego 2021^https://oko.press/dlaczego-kaczynski-boi-sie-niezaleznych-mediow-6-powodow/^Dla państwa, które próbuje zbudować Kaczyński, otwarte na świat media, służące prawdzie i zdrowemu rozsądkowi, są śmiertelnym zagrożeniem. Podważają podstawy konstrukcji, jaką próbuje ulepić z populizmu, katolicyzmu i nacjonalizmu Terapia szokowa jaką była akcja „Media bez wyboru” w środę 10 lutego przypomniała szerszej opinii publicznej o zasadniczym konflikcie między PiS a światem wolnych mediów. W dodatku kawę na ławę widzom TVP wyłożył w czwartek marszałek Grodzki w swoim najostrzejszym do tej pory orędziu. Pisaliśmy w OKO.press, że uderzenie w media nowym podatkiem to wyraz rywalizacji Morawieckiego z Obajtkiem o względy prezesa PiS. Czas na szersze spojrzenie. Analizujemy powody, dla których Jarosław Kaczyński obawia się wolnych mediów i chce je ograniczyć, promując mediopodobne wyroby typu TVP. Pierwszy powód jest natury ogólnej, kolejne są coraz bardziej specyficzne. Jest w demokracji naturalna sprzeczność między władzą a mediami (niezależnymi, bo inne nie zasługują na tę nazwę). Po pierwsze, każda władza dążąc do osiągnięcia celów napotyka przeszkody i na nich skupia uwagę. Łatwo dokonuje tzw. atrybucji zewnętrznej porażek, nie widząc winy po swej stronie, za to sukcesy przypisuje sobie w całości. Tymczasem media z upodobaniem rozliczają władzę z porażek i wytykają niespełnione obietnice, nie zwracając zwykle uwagi na okoliczności – niespodziewanych utrudnień, zdarzeń przypadkowych itd. Każda, nawet najbardziej demokratyczna władza, czuje się pokrzywdzona przez media. I poniekąd słusznie. Po drugie, rolą mediów nie jest przedstawianie wszystkich działań władzy w równym stopniu lecz skupianie uwagi właśnie na błędach, zagrożeniach, przekrętach itd. Media w demokracji są jak system ostrzegawczy. Takie działanie mediów jest wzmacniane przez oczekiwania odbiorców. Negatywne informacje są dla ludzi dużo bardziej interesujące, ekscytujące. Pozytywne są „nudne”, tak jak nudny jest szlachetny w intencjach Międzynarodowy Dzień Dobrej Wiadomości (8 września). Należałoby ograniczać to negatywne przegięcie mediów i można ubolewać nad ludzką naturą, która poznawczo przedkłada zło nad dobrem, ale lepiej na to spojrzeć z perspektywy funkcji informacji. Dla siedzących w jaskini naszych przodków news „już nie pada” choć użyteczny (można wyjść zbierać korzonki) nie wywoływał aż takiego zainteresowania jak wiadomość, że „zbliża się tygrys szablozębny i wygląda na głodnego”. Tak, politycy w demokracji mają trudno z mediami. Ale Kaczyński nie jest politykiem demokratycznym, bo wbrew doktrynie PiS sama wygrana w wyborach nie wystarcza, by zasłużyć na tę nazwę. Razem z Orbánem, Bolsonaro, Putinem, Erdoğanem, Jansą ze Słowenii, czy Trumpem, należy do szczególnej kategorii polityków – prawicowych populistów. Według politologa z Uniwersytetu Princeton Jana-Wernera Müllera, ich podstawowy przekaz brzmi: „My i tylko my reprezentujemy interesy narodu”. My – to partia kierowana przez populistycznego lidera i/lub nawet on sam. Jak mówił OKO.press Müller, populiści twierdzą wręcz, że obywatele, którzy nie popierają ich wizji „prawdziwego narodu” (i dlatego nie głosują na populistów), być może w ogóle nie są narodem. Stąd ulubione zajęcie Kaczyńskiego, czyli dzielenie społeczeństwa na część dobrą i złą. Operuje bogatym zestawem epitetów „ZOMO”, „komuniści”, „drugi sort”, „zdrajcy”, a ostatnio – coraz częściej – operuje odmową polskości. Wobec mediów obowiązuje ten sam podział. Szczery do bólu Kaczyński powiedział 28 stycznia 2021: „Musimy mieć własne media. Media niepolskie powinny być w naszym kraju wyjątkiem, i to rzadkim wyjątkiem”. Polskość oznacza tu aprobatę dla rządów PiS, a Kaczyński ogłasza się sędzią tego, co jest polskie, a co nie. Szczególną łatwość mają politycy PiS w operowaniu wykluczającą kategorią „Niemca” czy „niemieckiego interesu”. Kiedy w lipcu 2020 „Fakt” (własność koncernu szwajcarsko-niemieckiego) dał typową dla tabloidów okładkę z Dudą ułaskawiającym przestępcę seksualnego, prezydent uznał, że to „podłość Niemców, którzy chcą wybierać w Polsce prezydenta”. O Donaldzie Tusku, wybranym wbrew rządowi PiS na przewodniczącego Rady Europejskiej, europoseł PiS Zdzisław Krasnodębski powiedział, że „dla jasności sytuacji powinien przyjąć obywatelstwo niemieckie”.  Wątek antyniemiecki w propagandzie PiS to klasyka. Pomijając „dziadka z Wehrmachtu” Tuska (wynalazek Jacka Kurskiego w kampanii prezydenckiej Donald Tusk kontra Lech Kaczyński 2005 roku), można znaleźć dziesiątki wypowiedzi, które mają wprowadzać elektorat w stan patriotycznego alertu. „Polska nie potrzebuje od Niemiec lekcji demokracji” – komentował Kaczyński satyryczne komentarze tamtejszych mediów na swój temat. I z komiczną powagą dodawał: „Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Jarosław Kaczyński 2 lipca 2017 przypomniał Niemcom, że „Polska nie otrzymała nic za gigantyczne szkody wojenne, których tak naprawdę nie odrobiliśmy do dziś”. Czy wobec tego, historycznie rzecz biorąc, nie mamy pewnych moralnych praw? Kiedy Martin Schulz, przewodniczący Parlamentu Europejskiego, powiedział, że Polska jest „beneficjentem europejskiej solidarności i nie powinna teraz twierdzić, że uchodźcy to tylko problem Niemców”, poseł PiS Mariusz Błaszczak (rocznik 1969) w TVN24 uznał to za „słowa skandaliczne i butę”. I wypomniał… mu egzekucję z czasów Powstania Warszawskiego: „Rozmawiamy w Warszawie. Warszawa została zniszczona przez Niemców. Niedaleko stąd, na Woli 50 tys. ludzi wymordowali funkcjonariusze państwa niemieckiego. Niemcy się zachowują, jakby tego wszystkiego nie było”. „Jeśli na pół dnia przed rozpoczęciem szczytu w niemieckim Bundestagu kanclerz Merkel wygłasza opinię, że cieszy się z wyboru Tuska, to znaczy, że z Berlina poszła dyrektywa do tych państw, które słuchają”. Kaczyński też nie miał 8 marca wątpliwości: „Jesteśmy zawiedzeni postawą premiera Węgier. Ale to tylko dowód na dominację Niemiec w Europie”. Kaczyński, 8 marca 2017, o Beacie Szydło: „Wbrew wszystkim, potrafiła przeciwstawić się wszystkim. Pokazała, że Donald Tusk nie będzie już w tej chwili mógł funkcjonować z biało-czerwoną flagą, że nie będzie mógł swoich interwencji w polskie sprawy i innych wypowiedzi jakoś łączyć z Polską”. W tej sytuacji ostre wypowiedzi na temat Niemców i Niemiec stanowią o wartości polityki PiS. Czyli wypowiedź Kownackiego liczy mu się na partyjny plus. Kaczyński opisuje to tak: „Państwo, które potrafi postawić się wszystkim, także Niemcom, w bardzo ważnej dla nich sprawie, to jest państwo o bardzo wysokim statusie. Być może nikt inny w Europie nie mógłby dziś poważyć się na coś podobnego”. Beata Szydło się nie gięła, nie kłaniała, tylko z podniesioną głową walczyła o to, co jest najważniejsze. Realizowała misję „polskiego męża stanu”. Mąż stanu to osoba, która stawia się Niemcom.  Obawa Kaczyńskiego przed mediami jest uzasadniona, bo demaskują (a czasem ośmieszają) narodową narrację PiS. W dodatku media liberalne krytykują koncepcję „Europy ojczyzn” jaką eurosceptyczny PiS próbuje lansować w UE, są z reguły za silniej zintegrowaną Europą. Szczególnie niebezpieczne dla Kaczyńskiego jest też zaangażowanie mediów w misję społeczną, edukacyjną czy prozdrowotną, w tym w akcje typu WOŚP. Podważa to monopol PiS na patriotyzm i utrudnia wpisanie mediów do kategorii „niepolskich”. Kaczyński bezskutecznie stara się iść śladem Orbána, który na tyle wyciszył głos mediów, że nawet wybitny materiał śledczy może skwitować epitetem, że to robota „marionetki Sorosa”. Erdoğan każdy akt sprzeciwu  opisuje jako element gigantycznego spisku, na czele którego ma stać żyjący na emigracji w USA duchowny Fetullah Gülen. I wsadza do więzienia polityków, dziennikarzy, sędziów i nauczycieli. Obsesyjne ataki Trumpa na „łże prasę” zmobilizowały jego zwolenników do fizycznej agresji na dziennikarzy. Jarosław Kaczyński daje sobie prawo do ferowania moralnych wyroków, a swoją formację opisuje jako partię wolności. W akcie politycznego zadufania unicestwia wszelkie inne punkty widzenia, instytucje, osoby, odbierając im moralne prawo do istnienia w życiu publicznym. Jestem tylko ja, jesteśmy tylko my – mówi Kaczyński zupełnie wprost. Media burzą tę narrację ukazując liczne przypadki korupcji politycznej i wykorzystywania przywilejów władzy. Sam Kaczyński – jak komunistyczny przywódca Władysław Gomułka (1956-1970) – unika bogacenia się, choć bez żenady korzysta z pieniędzy publicznych na osobistą ochronę, a jego dom w czasie manifestacji Strajku Kobiet zamienia się w twierdzę. Zbulwersował też opinię publiczną odwiedzając rodzinne groby na zamkniętym z powodu epidemii cmentarzu (co Piotr Gliński próbował bezskutecznie tłumaczyć). Jak pokazało dziennikarskie śledztwo „Wyborczej”, był Kaczyński całkiem obrotny w zabiegach o budowę siedziby PiS w centrum Warszawy, przy okazji oszukując austriackiego biznesmena. Szczególnie drastycznym przykładem korzystania z przywilejów grupowych były też odszkodowania smoleńskie, systematycznie opisywane w OKO.press przez Biankę Mikołajewską. W doktrynie PiS sam Kaczyński musi być moralnie czysty, poza podejrzeniem, a gdy korupcja i nadużycia władzy w partii stają się zbyt jaskrawe, występuje w roli przywracającego ład moralny. W 2018 roku próbował bronić nagród, które premier Szydło dała sobie i swemu rządowi, ale gdy oburzenie opinii publicznej urosło nakazał pieniądze wpłacić na Caritas. 6 marca 2018 To był kolejny przykład jak niebezpieczne dla Kaczyńskiego są media, nawet jeśli część wyborców prawicy nie reaguje na sygnały o korupcji czy kolesiostwie wychodząc z założenia, że wszyscy politycy kradną, a ci przynajmniej się dzielą z nami dokonując transferów socjalnych. W ideologii Kaczyńskiego samo rozumienie prawdy zmienia znaczenie: ci, którzy myślą inaczej niż „my”, z definicji kłamią, są oszustami, albo zostali zmanipulowani. Prawdę mówimy „my”. OKO.press zanalizowało już jednak grubo ponad 1000 kłamstw Kaczyńskiego i polityków PiS, w tym partyjnej czołówki: 7 grudnia 2017 24 lipca 2018 10 lipca 2020 Koniunkturę dla kłamstwa w polityce PiS stworzyła mitologia smoleńska, z której Kaczyński uczynił polityczne paliwo. OKO.press już w drugim miesiącu swego istnienia w lipcu 2016 zestawiło 24 spiskowe teorie smoleńskiego zamachu, potem doszły kolejne dziesiątki artykułów o coraz bardziej kabaretowych „dowodach” (w tym „eksperymentach”), ale władza przegrała tu z mediami – w szczytowym natężeniu propagandy smoleńskiej w zamach wierzyło wg sondażu IPSOS dla OKO.press 27 proc. Polek i Polaków, w znacznej większości z elektoratu PiS. Najnowszym przykładem powtarzanego w kółko kłamliwego przekazu dnia jest teza, że TK Julii Przyłębskiej musiał wprowadzić zakaz aborcji w przypadku trwałego uszkodzenia czy nieuleczalnej choroby płodu, bo tak stanowi art. 38 Konstytucji: „Rzeczpospolita Polska zapewnia każdemu człowiekowi prawną ochronę życia”. Ton podał tu Jarosław Kaczyński w trudnym do zapomnienia orędziu do narodu z 27 października: „W świetle konstytucji innego wyroku być nie mogło (…) I musimy pamiętać, że mamy całkowitą rację jeśli chodzi o kwestie prawne”. OKO.press starannie dowodziło, że teza o jednoznaczności art. 38 Konstytucji RP jest bezczelnym odwróceniem prawdy. Twórcy Konstytucji celowo nie uregulowali jednoznacznie definicji „życia”, by nie otwierać drogi do całkowitego zakazu aborcji i pozostawić sprawę do rozstrzygnięcia ustawowego. Przypomnieliśmy, że podczas pracy nad obecną konstytucją, 21 marca 1997 roku głosowano nawet wniosek mniejszości, że „życie człowieka podlega szczególnej ochronie od poczęcia do naturalnej śmierci”. W głosowaniu wzięło udział 436 osób. Wymagana większość 2/3 wynosiła 291 osób, ale „za” głosowało tylko 154, a przeciw – 262. Polskie media, podobnie jak amerykańskie w czasach Trumpa, coraz częściej dowodzą, że władze kłamią, manipulują i mylą się na potęgę. Żaden polityk nie lubi być na tym przyłapywany. Ale w przypadku populisty typu Kaczyńskiego każdy fact-checking podważa fundament politycznego panowania, jakim jest polityczna i etyczna doskonałość jego osoby i i jego formacji. Nadzieją Kaczyńskiego może być nieoczekiwany efekt intensywnego używania post-prawdy. Jak pisał Harry Frankfurt w znanej książce „On Bullshit” („O wciskaniu kitu”), nie chodzi tyle o odrzucanie autorytetu prawdy, jak to czyni zwykły kłamca, ale o nieprzywiązywanie do niej najmniejszej wagi. Innymi słowy, polityk w epoce post-prawdy tworzy narrację w całkowitym oderwaniu do faktów. W efekcie odbiorcy przestają reagować na kłamstwo, bo nie operują już tą kategorią. Już pisaliśmy, że przenikliwą refleksję o post-prawdzie (bez używania nazwy) sformułowała już w 1967 roku Hanna Arendt: „Rezultatem stałego i zupełnego przedstawiania kłamstw jako prawdy nie jest to, że kłamstwo zostanie zaakceptowane jako prawda, a prawda odrzucona jako kłamstwo. Dzieje się coś gorszego. Niszczony jest azymut, którego używamy do określenia naszego umiejscowienia w świecie”. Taką negatywną rolę mogą pełnić np. programy publicystyczne, do których zapraszane są pary „władza – opozycja” i wiadomo, że dojdzie do chaotycznej kłótni. Emocje sprawiają, że przedstawiciele opozycji sięgają po demagogię à rebours i odbiorca ma wrażenie, że nie liczy się prawda, istnieją tylko skonfliktowane narracje. Zadanie obrony prawdy w mediach polega zatem nie tylko na uporczywym trzymaniu się faktów, ale także na nieuleganiu pokusie uproszczeń płynących z polaryzacji politycznej (co w epoce internetu trzeba pogodzić z wyrazistością – karkołomne zadanie). „Kościół katolicki jest depozytariuszem i głosicielem powszechnie znanej w Polsce nauki moralnej. Nie ma ona w szerszym społecznym zakresie żadnej konkurencji, dlatego też w pełni jest uprawnione twierdzenie, że w Polsce nauce moralnej Kościoła można przeciwstawić tylko nihilizm” – głosi program PiS na wybory 2015 i na wybory 2019 roku.  Kaczyński i jego obóz próbują wcielać w życie strywializowane i uskrajnione postaci „nauki katolickiej” wykluczając, zakazując czy deprecjonując przy pomocy państwowych narzędzi inne punkty widzenia, style życia, czy grupy społeczne (np. LGBT). Nie są to deklaracje bez pokrycia. Homofobiczne wezwanie Kaczyńskiego do LGBT „Wara od naszych dzieci”,  czy też jego potencjalnie groźne w skutkach bajki o „normalnej polskiej rodzinie„, są przełożeniem na politykę treści „Katechizmu kościoła katolickiego” w wersji hard. Wiadomo, że Kaczyński stoi za wyrokiem tzw. Trybunału Konstytucyjnego z 22 października 2020, który – jak pisaliśmy – odebrał kobietom prawo do sumienia. Próbował zakazać aborcji już w 2016 roku agitując za tym, by „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście (szeroko wtedy popieranym – zobacz sondaż OKO.press z września 2016). Kaczyński – zupełnie wprost – podaje też czysto endecką definicję narodu. „Dobrzy Polacy”, nawet jeśli ateiści, muszą zrozumieć, że obowiązuje nauka katolicka. Pełnię władzy w takim narodowo-katolickim państwie sprawuje wybrana w wyborach partia i na tym polega „demokracja skonstruowana prosto”. 9 września 2019 Ten religijny rys polityki Kaczyńskiego dopełnił się w wygłoszonym w kościele w Starachowicach przemówieniu (w styczniu 2021, w rocznicę śmierci matki). PiS bierze udział w światowej wojnie dobra ze złem. Utrata rządów przez Prawo i Sprawiedliwość nie będzie demokratycznym werdyktem, ale triumfem zła, apokalipsą. „Dzisiaj odrzucenie zła jest czymś niezwykle istotnym. Bo to zło atakuje. Atakuje nasz kraj, naszą ojczyznę, nasz naród” – mówił Kaczyński, jak narodowy prorok. 13 maja 2019 Problem Kaczyńskiego z mediami polega tu nie tylko na tym, że demaskują związek tronu z ołtarzem, ale także, że ujawniają patologie kościelnej instytucji, skandale przemocy seksualnej i równie wstrząsające przypadki krycia ich przez hierarchię Kościoła. Szwankująca reputacja Kościoła ciągnie w dół notowania PiS. Ponadto, media niezależne – jak wszędzie na świecie – są bliskie postawom świeckim i mniej konserwatywnym. Polska przechodzi proces laicyzacji, który przyspiesza radykalizm jednych i konformizm innych hierarchów. Przejawem jest cała seria świadectw traum i upokorzeń doznanych w trakcie tzw. wychowania katolickiego, jakie ukazały się w OKO.press (por. np. zwierzenia kobiety, która dokonała apostazji, czy cykl „Katolicyzm, jako źródło cierpień„). Demaskatorską rolę odgrywają też analizy treści podstawy programowej szkolnej katechezy (tu wybór tekstów). To wszystko podmywa ideologiczne uzasadnienie rządów PiS, bo podstawa moralności katolickiej okazuje się niemoralna. Ponadto, jak o politykach prawicy mówi OKO.press prof. Małgorzata Fuszara, „Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi”. Media, które na dobre i złe są wyrazem współczesnej kultury Zachodu przyspieszają proces podmywania władzy PiS. W wielu wypowiedziach Kaczyńskiego uderza przekonanie, że jego formacja i on sam są w stanie wielkiego zagrożenia ze strony potężnych sił. To może być wyraz wieloletnich doświadczeń politycznej i osobistej frustracji. Starszy już pan, jak się mówiło nikczemnej postury, staromodny w obyczajach i poglądach, łatwo ulegający irytacji jest też dogodnym obiektem kpin i często niewybrednych żartów. W dodatku – przynajmniej w swej publicznej postaci – jawi się, jako totalnie pozbawiony poczucia humoru i dystansu do siebie samego. Na karykatury (np. w formie kartofla) w niemieckich mediach reagował ze śmiertelną powagą: „Polska nie potrzebuje od Niemiec lekcji demokracji. Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Prezes PiS doskonale nadaje się cel żartów, zwłaszcza że stracił resztki politycznej swady inteligenckiego gaduły i zamienił się – jak go określił ktoś z naszej redakcji – w takiego nieprzyjemnego sąsiada z IV piętra, który ma wszystkim za złe, patrzy spode łba, łatwo wrzeszczy, a jak na parterze jest impreza, to wzywa policję, że hałasują.  Demonstrantki doceniają – może nawet przeceniają – rolę Jarosława Kaczyńskiego i biją w niego śmiechem i złością. Oto wybór haseł demonstracji Strajku Kobiet, z komentarzami: Jarek, to nie wojna polsko-polska, to wojna między nami a tobą (skrótowa definicja sytuacji). Cała seria następnych haseł jest spojrzeniem młodej osoby na oderwanego od realiów lidera, który postanowił regulować życie młodym ludziom: Jarek wstawaj, posrałeś się, Jarek, jesteś u pani (trochę dawno kończyłem szkołę, więc dopiero koleżanka z redakcji mi wyjaśniła, że chodzi o sytuację, gdy uczeń, który coś przeskrobał jest wzywany do pani), Bajo Jaro (bajo – od ang. bye, w slangu oznacza pożegnanie), Jarku oderwałeś mnie od Netflixa. Nigdy ci tego kurwa nie wybaczę (obrazowe), Zamiast się uczyć do matury, muszę protestować, Obyś chuju wdepnął w Lego (to z perspektywy młodego rodzica, któremu to się przydarzyło). Kobiety chcą się Kaczyńskiego pozbyć. Krzyczą na niego: Jarek nie wpierdalaj mi się, Jarek wypierdalaj, Zawsze i wszędzie Kaczyński jebany będzie (do zaśpiewania na melodię pieśni kibiców), Jarku, otworzyłeś bramy do piekła kobiet! Kaczor zbok, Kot może zostać, reszta wypierdalać, Twój kot, nasze bobry, Kobieta to nie kot, ma jedno życie, Żeby ci się kot w łóżku zesrał (każdy, komu to się przydarzyło, wie jak straszna to groźba).  Ostatnie lata politycznych sukcesów nie przekreśliły doświadczeń frustracji i marginalizacji, jakie Jarosław Kaczyński ma za sobą. Autor tego tekstu miał to okazję obserwować jako sekretarz prof. Bronisława Geremka w 1988 i 1989 roku w pracach przygotowawczych i w negocjacjach przy Okrągłym Stole. Jarosław Kaczyński należał do ok. 30-osobowego zespołu Geremka, szykującego się do rozmów politycznych z komunistami. Lech Kaczyński w wywiadzie dla „Newsweeka” mówił, że byli z bratem „uważani za pułkowników, a Geremek czy Mazowiecki byli generałami”. Ciągnąc tę metaforę, Jarosławowi Kaczyńskiemu należałoby przypisać niższy stopień wojskowy, powiedzmy starszego kaprala, ale był to kapral z ambicjami i myśleniem generalskim.  Podczas obrad ze „stroną partyjno-rządową” Kaczyński nie zabierał głosu (brylowali Michnik i Kuroń), podczas narad, przed i w trakcie Okrągłego Stołu także siedział raczej cicho. Starał się natomiast nawiązać ze mną kontakt, np. komentował moje sprawozdania i dzielił się pomysłami politycznymi. Pewnie przeceniał moją rolę i liczył na to, że wpłynę na stosunek Bronisława Geremka do jego osoby. Rozmowy z Jarosławem Kaczyńskim były – żałuję, że nie prowadziłem notatek – ciekawe. Rysował koncepcje polityczne, które wydawały mi się kompletnie utopijne. Zapewne wcześniej niż inni zobaczył możliwość, że efektem Okrągłego Stołu może być zmiana całego układu politycznego, a nie tylko legalizacja „Solidarności” i innych niezależnych od władz organizacji. Jarosław Kaczyński był przy Okrągłym Stole wyraźnie sfrustrowany, ale robił wszystko, by przy nim zaistnieć i starał się przebić ze swoimi politycznymi ideami. Pół roku później przeszedł jego pomysł na rząd „Solidarności” z przybudówkami partii komunistycznej – ZSL i SD.  Także epizod pracy (razem z bratem) w charakterze „zderzaków” Lecha Wałęsy dostarczył Kaczyńskiemu frustracji, która zamieniła się we wzajemną nienawiść; spotkali się też w sądzie. W czasach ośmiu lat rządów PO-PSL Kaczyński przeżywał frustrację marginalizowanej mniejszości sejmowej. W końcu 2020 roku stał się postacią powszechnie odrzucaną, w rankingach zaufania CBOS, po wypadnięciu z listy Antoniego Macierewicza, cieszy się (czy raczej martwi) największym odsetkiem osób deklarujących „brak zaufania”: w styczniu 2021 – 55 proc., drugi był Ziobro (49 proc.). W listopadowym (2020) sondażu OKO.press aż 80 proc. uznało, że „już czas na polityczną emeryturę Jarosława Kaczyńskiego”. Podejrzliwy stosunek do świata, poczucie zagrożenia i odrzucenia, odklejanie się od nowoczesnego świata, wszystko to wzmacnia obawę Kaczyńskiego przed mediami, poczucie obcości, a nawet nienawiść do nich. 30 listopada 2020 Media, Władza, Jarosław Kaczyński, Mateusz Morawiecki, Piotr Duda, Donald Tusk, Beata Szydło, Prawo i Sprawiedliwość, Episkopat Polski,
PiS może zapomnieć o trzeciej kadencji. Opozycja łatwo tworzy rząd [SONDAŻ OKO.press]^Michał Danielewski^13 lutego 2021^https://oko.press/pis-w-stagnacji-od-wiekszosci-dzieli-go-przepasc-sondaz-oko-press/^Gdyby wybory były 14 lutego, Koalicja Obywatelska, Polska 2050 i Lewica mogłyby stworzyć rząd z bezpieczną większością 244 posłów - wynika z najnowszego sondażu Ipsos dla OKO.press. PiS od trzeciej kadencji rządów dzieli przepaść - minimum 10 pkt proc. Jeśli partia Jarosława Kaczyńskiego spodziewała się łatwego odrobienia strat po tąpnięciu wywołanym orzeczeniem Trybunału Przyłębskiej ws. aborcji, musi być srodze rozczarowana. Wynik Prawa i Sprawiedliwości w sondażu Ipsos to jedynie 29 proc., czyli o wiele za mało nie tylko, żeby rządzić samodzielnie, ale nawet wspólnie z Konfederacją, mimo dobrego wyniku (10 proc.) skrajnej prawicy. Co na opozycji? Po raz pierwszy w naszym sondażu Polska 2050 Szymona Hołowni zrównała się z Koalicją Obywatelską (dwa razy mocne 20 proc.), Lewica (10 proc.) wciąż nie może dogonić swoich prawie 13 proc. z wyborów w październiku 2019 roku, tuż pod progiem jest PSL i wg tego badania nie wchodzi do Sejmu. Ipsos rozpoczął sondaż dla OKO.press po południu 10 lutego, a więc w trakcie protestu przeciwko podatkowi wymierzonemu w niezależne media. Telefoniczne badanie zakończyło się w piątek 12 lutego po południu. Poparcie dla partii wygląda w nim następująco:   Kto miałby szanse rządzić? Głosy na mandaty przeliczamy na poziomie okręgów według wzoru przygotowanego przez analityka Leszka Kraszynę. Jeśli rozłożymy wyborców niezdecydowanych pomiędzy poszczególne partie, otrzymamy następujące wyniki hipotetycznych wyborów i rozkład mandatów sejmowych: UWAGA! Różnice w mandatach mimo identycznego poparcia dla KO i Polski 2050 oraz Lewicy i Konfederacji wynikają z nierównomiernego rozkładu mandatów w poszczególnych okręgach. By oszacować rozkład mandatów na poziomie okręgu używamy wzoru analityka Leszka Kraszyny, opartego na podziale mandatów w poprzednich wyborach oraz rozkładu głosów dla Szymona Hołowni w wyborach prezydenckich. Według obecnego stanu nastrojów Sejm w połowie lutego 2021 wyglądałby następująco:   Jak widać, koalicja KO, Polski 2050 i Lewicy dysponowałaby bezpieczną większością 244 posłów i mogłaby stworzyć rząd. Mimo utraty czwartego potencjalnego koalicjanta – PSL. PiS jak zwykle zawdzięcza swój – wciąż najlepszy – wynik dwóm dużym grupom wyborców: mieszkającym na wsi oraz Polakom, i zwłaszcza Polkom, powyżej 60. roku życia. Ale przewaga partii Kaczyńskiego nie jest już wśród nich na tyle duża, by wyrównać straty w innych grupach. 9 lutego 2021 Ba, żeby przy obecnej konfiguracji partyjnej liczyć na samodzielne rządy, Prawo i Sprawiedliwość musiałoby zwiększyć poparcie o co najmniej o 10 pkt. proc. – dopiero wynik w okolicach 41 proc. dawałby obozowi władzy szansę (ale wcale nie pewność!) na większość w Sejmie. Tymczasem od listopada PiS nie zyskał nic – ma wynik identyczny jak w sondażu OKO.press w końcu listopada 2020. Skąd takie kłopoty? Pokazuje to poniższy wykres.   Szary słupek po prawej stronie wyniku dla partii to rezultat danej formacji w wyborach 2019 roku. Porównanie nie dotyczy Polski 2050, która jeszcze wówczas nie istniała.  Jak widać, PiS wciąż wygrywa na wsi, ale stracił tam w porównaniu do wyborów 2019 aż 1/4 wyborców. Jak się wydaje, głównym beneficjentem jest nowy gracz, czyli ugrupowanie Szymona Hołowni, które może liczyć na 15 proc. wiejskich wyborców i jednocześnie nie zabrało ich innym partiom opozycyjnym, które mają poparcie identyczne jak w wyborach. Inaczej rzecz ma się w największych miastach, gdzie Hołownia najprawdopodobniej żywi się głównie elektoratem KO. Ale wróćmy do PiS i spójrzmy na inne ubytki w poparciu dla partii Kaczyńskiego w porównaniu do wyborów z października 2019 roku. Straty jakie poniósł obóz władzy wśród młodych wyborców (w wieku 18-29 lat i 30-39 lat) w zaledwie półtora roku, to fenomen, który przejdzie do historii polskiej polityki. Na złe wyniki w tej grupie składa się zapewne zabójcza dla rządzących mikstura religijnego fundamentalizmu i uciążliwości związanych z pandemią koronawirusa. Wyrok Trybunału Przyłębskiej niemal całkowicie zakazujący aborcji odrzucił od PiS najmłodszych wyborców – to głównie oni protestowali na ulicach. Do tego obostrzenia związane z epidemią, jakkolwiek słuszne, również najbardziej uderzają w młodych – to ich styl życia ograniczają w największym stopniu, to młodzi zatrudnieni na umowach cywilno-prawnych mają coraz słabszą pozycję na niestabilnym rynku pracy. W pierwszym wypadku PiS sam sobie zgotował ten los, w drugim – miał pecha. Tak czy inaczej niewiele dziś wskazuje, by poniesione straty były łatwe do odrobienia dla obozu władzy. 9 grudnia 2020 Prawo i Sprawiedliwość wygrało wybory 2019 wśród młodych, obecnie przegrywa spektakularnie. Tak jest obecnie:   A oto wykres strat, jakie poniósł PiS w porównaniu z wyborami w kolejnych grupach wiekowych: Różnica w poglądach między młodymi Polkami i Polakami to temat na pracę doktorską, jeśli nie habilitację. Dość powiedzieć, że gdyby Sejm wybierały kobiety w wieku 18-39 lat, koalicja KO, Polski 2050 i Lewicy miałaby większość konstytucyjną – 312 mandatów. Gdyby głosowali młodzi mężczyźni, koalicja PiS oraz Konfederacji mogłaby sformować rząd z 234 posłami, przy czym to Konfederaci byliby silniejszym partnerem.   Warto w tym kontekście zwrócić uwagę na wynik Polski 2050. Hołownia dokonuje sztuki akrobatycznej na najwyższym poziomie, uzyskując równy (i najwyższy) wynik w obu tak różnych grupach. Przeciwnicy lidera Polski 2050 zarzucają mu często, że siedzi okrakiem na barykadzie, chce o wszystkim deliberować i nie zajmuje jasnego stanowiska w kilku ważnych sprawach poruszających opinię publiczną. Okazuje się, że to umiejętnie wybrana i sprawnie realizowana strategia, która może być kluczowa dla wyniku wyborów. Udział w głosowaniu zadeklarowało 65 proc. badanych, co oznacza, że wg szacunków na podstawie poprzednich sondaży Ipsos – do urn poszłoby ok. 48-50 proc. wyborców. W sondażu zmierzyliśmy również poparcie w scenariuszu, gdy opozycja łączy siły przeciwko PiS, tworząc jedną listę. Analiza tego badania w kolejnym tekście już w niedzielę rano 14 lutego. Warto czekać, bo będzie się działo! Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Wybory, Opozycja, Władza, Prawo i Sprawiedliwość, Koalicja Obywatelska, Polska 2050, Sojusz Lewicy Demokratycznej, PSL, Konfederacja lewica sondaż IPSOS
Oceny rządu dołują trzeci miesiąc. Coś się skończyło?^Jakub Szymczak^13 lutego 2021^https://oko.press/oceny-rzadu-doluja-trzeci-miesiac-cos-sie-skonczylo/^Jeszcze nigdy rząd PiS nie był tak źle oceniany przez Polaków. Dołek trwa trzeci miesiąc i końca nie widać. W ciągu roku rząd stracił poparcie wsi, małych miasteczek, seniorów. Nawet wśród wyborców PiS co dziesiąta osoba jest niezadowolona Tylko co czwarty Polak pozytywnie ocenia działania rządu. Trzeci miesiąc z rzędu w bezpośrednim badaniu Kantara* – a bezpośrednie badanie często promuje władzę – dobrą ocenę rządowi wystawia tylko 26 proc. badanych. Badanie przeprowadzono w dniach 29 stycznia – 3 lutego 2021. Kantar co miesiąc pyta o ocenę rządu, premiera i prezydenta. Jak złe są obecnie wyniki, obrazowo możemy zobaczyć na wykresie poparcia netto (oceny pozytywne minus negatywne) od początku rządów PiS: Obecnie wszystkie trzy instytucje są na mocnym minusie. Zwykle też dołki kończyły sie – jak w wypadku początku 2019 roku – po dwóch miesiącach. Teraz końca nie widać. To kryzys notowań PiS, jakiego nie było. A wiadomości dla PiS nie są dobre. Od kilku miesięcy kryzys goni kryzys. W październiku 2020 rozpoczęła się najgorsza, śmiertelna fala epidemii. W tym samym miesiącu Trybunał Konstytucyjny praktycznie zakazał w Polsce aborcji. Buntują się przedsiębiorcy, a Polaków irytuje, że władza nakłada ograniczenia (często słuszne, ale dla ludzi męczące), których sama ostentacyjnie nie przestrzega. W najnowszym wydaniu serialu pod tytułem „Przepychanki w koalicji”, Porozumienie przebąkuje, że nie zamierza poprzeć nowego podatku dla mediów, który bardzo podoba się Jarosławowi Kaczyńskiemu. To wszystko doprowadziło do tego, że w lutym 2021 zdecydowana większość Polaków ocenia rząd źle. Jak na przełomie stycznia i lutego wyglądają oceny najważniejszych władz w państwie według badania firmy Kantar? Oceny z grubsza pokrywają się z ostatnim badaniem partyjnym Kantara, gdzie PiS miał 29 proc. wskazań. W badaniu możemy prześledzić rozkład nastrojów według płci, wieku, wykształcenia, wielkości miejscowości zamieszkania, poglądów politycznych, zainteresowania polityką i preferencji partyjnych. To łącznie trzydzieści grup socjoekonomicznych. Rząd jest na plusie w zaledwie dwóch grupach. To: Rok temu – w styczniu 2020 – rząd był na plusie w jedenastu grupach, a w jednej był remis. Tutaj spadł pod kreskę w następujących grupach: Niektóre z nich – jak seniorzy czy wieś i małe miasta – były kluczowe w wyborczych zwycięstwach ostatnich lat. Zmiana przez ostatni rok jest tutaj najbardziej uderzająca. Rok temu na wsi negatywne oceny dla rządu miało 41 proc. badanych. Dziś – 60 proc.  W miastach do 20 tys. mieszkańców też mamy tąpnięcie. Rok temu z pracy rządu zadowolonych było 48 proc. badanych. W skali roku mamy więc ponad dwukrotny spadek – do zaledwie 21 proc.  W miastach między 20 tys. a 100 tys. mieszkańców dobrą ocenę dla rządu ma 24 proc. badanych, wobec 45 proc. rok temu. Nawet wśród osób powyżej 60. roku życia – jednej z kluczowych grup demograficznych dla PiS – ponad połowa ocenia rząd źle. A dopiero co Sejm przyklepał czternastą emeryturę – obiecywany przed wyborami prezent dla najstarszych. O tym, że są lepsze pomysły naprawy systemu emerytalnego niż wyborczy prezent w postaci czternastki, pisaliśmy tutaj. Czy wypłaty trzynastki w kwietniu i czternastki w listopadzie zmienią ocenę osób powyżej 60. roku życia? Przy zeszłorocznej trzynastce nie można było zauważyć takiego trendu. Warto natomiast porównać ten wynik z zeszłorocznym. W styczniu 2020 było dokładnie odwrotnie – wówczas 53 proc. osób w tej grupie oceniało rząd pozytywnie, 37 proc. – negatywnie. Uczestnicy protestów przeciwko wyrokowi upolitycznionego Trybunału Konstytucyjnego w sprawie aborcji zapowiadali obalenie rządu. To się nie wydarzyło, z czego wielu prawicowych komentatorów dziś kpi. Ale ich zadowolenie może być przedwczesne. Z prezentowanych danych Kantara widać wyraźnie, że wydarzenia jesieni i zimy w Polsce silnie pogorszyły oceny pracy rządu. Dotychczasowe wyniki badania pokazują, że po spadku zawsze następowało odbicie. Ale jesteśmy dziś na nieznanych wodach – nigdy spadek nie był tak głęboki i długotrwały. Ostatni raz pozytywne oceny rządu wzrosły w lipcu 2020. Teraz trzeci miesiąc z rzędu zaledwie co czwarty badany rząd ocenia pozytywnie. Między kwietniem 2017 a majem 2020 – czyli ponad trzy lata – dobre oceny dla rządu tylko na dwa miesiące spadły poniżej 40 proc. Było to w styczniu i lutym 2019 – kolejno 38 i 37 procent. Najważniejszym wydarzeniem okołopolitycznym stycznia 2019 było zabójstwo prezydenta Gdańska Pawła Adamowicza. Być może podniosła atmosfera tamtego czasu połączona z przekonaniem, że za nagonkę na Adamowicza odpowiedzialna jest kontrolowana przez PiS Telewizja Polska, dała tymczasowy spadek notowań. Ale już w marcu wszystko wróciło do bezpiecznej normy powyżej 40 proc. Przy okazji wyborów parlamentarnych w październiku 2019 było to 42 proc. Powołanie nowego rządu Mateusza Morawieckiego to nawet 47 proc. Z badania można wywnioskować, że młodzi są dla PiS nie do odzyskania. W grupach wiekowych 15-19, 20-29 i 30-39 pozytywne oceny to jedynie 15-16 proc. Najbardziej niechętni są trzydziestolatkowie – tutaj złe oceny to aż 80 proc. Może to sugerować, że próba tłumaczenia wyborcom, że PiS nie ma z wyrokiem Trybunału Konstytucyjnego Julii Przyłębskiej nic wspólnego, poniosła spektakularną porażkę. A tak przecież próbowali się tłumaczyć politycy PiS. To wśród dzisiejszych trzydziestolatków jest najwięcej osób, które potencjalnie mogą podjąć decyzję o posiadaniu potomstwa. Jeśli spojrzymy na podział według płci, różnice są w granicach błędu statystycznego – mężczyźni 24 proc., kobiety – 26 proc. pozytywnych ocen. Decyzja TK i protesty kobiet z pewnością są jednym z głównych przyczyn spadku notowań rządu. Ale w równym stopniu wkurzyły mężczyzn. Zwraca uwagę też spory odsetek osób z prawicowymi poglądami, które rząd oceniają źle. Obecnie to 35 proc. A to dwa razy więcej niż rok temu, gdy było to 17 proc. 11 proc. osób deklarujących, że są wyborcami PiS, ocenia rząd źle. Dla porównania – np. w kwietniu 2020 był to zaledwie jeden procent. To wierny elektorat, który wiele może wybaczyć. To też jednak grupa, która może PiS opuścić, gdy pojawi się dla nich wyborcza oferta. Interesujące może wydawać się to, że najgorzej rządu wcale nie oceniają wyborcy Lewicy czy KO, tylko Ruchu Polska 2050. To grupa skrajnie antyrządowa – 95 proc. z nich jest z rządu niezadowolona, pozytywne oceny nieznacznie tylko wystają ponad granicę błędu statystycznego. W przypadku ocen premiera dynamika ocen jest bardzo podobna. Jaki odsetek wyborców PiS źle ocenia premiera? To 12 proc. badanych w tym elektoracie – podobnie jak ci, którzy źle oceniają rząd. Prezydent natomiast niemal cały czas cieszy się nieco większym poparciem. Odsetek badanych, którzy dobrze go oceniają, cały czas był o kilka punktów procentowych wyższy niż w przypadku rządu i premiera. We wrześniu 2017 zadowolonych z jego pracy było aż 56 proc. badanych. Jego ocena netto (pozytywne minus negatywne) wynosiła wtedy aż 22 punkty na plusie, a to najlepszy wynik którejkolwiek z badanych instytucji od początku rządów PiS. O tym w PiS powinni już jednak zapomnieć. Co na to rząd? Premier Morawiecki szykuje ucieczkę do przodu – „Nowy Polski Ład”. Ma to być gospodarczy program odbudowy Polski po kryzysie i po epidemii. Z założeń, które poznaliśmy, wygląda to raczej na odgrzewanie starych pomysłów z dodatkiem kilku nowych. Nawet jeśli część z nich wygląda na dobre, to łatwo zwątpić, czy rządowi uda się zrealizować chociaż część z nich. Mający już pięć lat Plan Morawieckiego, znany jako Strategia na Rzecz Odpowiedzialnego Rozwoju, okazał się spektakularną porażką, nie udało się zrealizować większości założeń. Rząd musi też liczyć na sukces programu szczepień. Na razie zaliczył kilka falstartów, ale tempo szczepień w przeliczeniu na mieszkańca jest na razie nawet nieznacznie lepsze od średniej unijnej. Tutaj – i w dobrych wynikach gospodarczych – rząd będzie szukał ratunku. Nigdy jednak nie startował z tak niskiego pułapu. Tak niskie notowania miał tylko rząd SLD Leszka Millera przed dymisją – ale było to badanie CBOS, nie Kantara. W kwietniu 2004 notowania rządu Millera wynosiły 48 punktów na minusie. Dwa miesiące wcześniej – 37 punktów na minusie. Więcej niż PiS teraz. Rząd Jarosława Kaczyńskiego w 2007 roku nie spadł poniżej 30 ujemnych punktów. Rząd Tuska swój dołek – 26 punktów na minusie – osiągnął w listopadzie 2013 roku. Te dane nie będą jednak w pełni porównywalne – w badaniu CBOS w styczniu 2021 ocena rządu Mateusza Morawieckiego jest 18 punktów na minusie, i ma 40 proc. negatywnych ocen. Wieloletnie badanie, które obecnie firmuje Kantar, było wcześniej prowadzone przez TNS OBOP, przed złączeniem się kilku marek pod wspólną nazwą Kantar w 2019 roku. W listopadzie 2013 roku, gdy swój dołek zaliczał rząd Tuska, w TNS OBOP miał on aż 64 punkty na minusie. I przetrwał jeszcze dwa lata, do wyborów parlamentarnych. Ale te wybory przegrał. *Badanie Kantar Polska na reprezentatywnej grupie 1011 mieszkańców Polski w wieku 15 i więcej lat. Technika: wywiady bezpośrednie, wspierane komputerowo (CAPI). Termin: 29 stycznia – 3 lutego 2021. Władza, Mateusz Morawiecki, Jarosław Kaczyński, Andrzej Duda, Prawo i Sprawiedliwość,
Pięć pierwszych decyzji opozycji po przejęciu władzy? Pytamy Lubnauer, Pasławską i Zandberga^Agata Szczęśniak^13 lutego 2021^https://oko.press/5-pierwszych-decyzji-opozycji-po-przejeciu-wladzy/^Zainspirowani tym, jak Joe Biden sprząta po Trumpie, zapytaliśmy przedstawicieli 3 opozycyjnych klubów parlamentarnych o pięć decyzji, które podjęliby natychmiast po przejęciu władzy. Czekamy na Wasze - Czytelniczek i Czytelników - opinie. Jak sprzątać po PiS? Nowy prezydent Stanów Zjednoczonych Joe Biden pierwszego dnia urzędowania podpisał aż 17 rozporządzeń (executive orders). To bardzo konkretne, punktowe decyzje, które dają urzędnikom podstawę do natychmiastowego działania. Nie wymagały ciągnących się miesiącami debat w amerykańskim Kongresie. Biden nie zreformował jednym dekretem całego systemu opieki zdrowotnej w USA, ale wielu osobom pozwolił od razu odczuć realną zmianę. Niektóre zaś decyzje to mocne symbole. Jego rozporządzenia dotyczyły najróżniejszych spraw: od walki z koronawirusem po prawa osób LGBT. Wiele z nich anulowało wcześniejsze decyzje Donalda Trumpa. Biden zarządził między innymi, że noszenie maseczek w budynkach federalnych jest obowiązkowe. Wprowadził moratorium na eksmisje na bruk oraz na spłatę kredytów studenckich. Zdecydował, że Stany Zjednoczone wrócą do Światowej Organizacji Zdrowia (WHO) i paryskiego porozumienia klimatycznego, a na granicy z Meksykiem nie powstanie ulubiony przez Trumpa mur. 23 stycznia 2021 Polscy politycy też potrafią działać w błyskawicznym tempie – jeśli wiedzą, co chcą osiągnąć. Sejm VIII kadencji, w którym większość zdobył PiS, rozpoczął prace 12 listopada 2015. Już tydzień później – 19 listopada uchwalił nowelizację ustawy o Trybunale Konstytucyjnym. To rozpoczęło rozmontowywanie konstytucyjnego ładu Rzeczpospolitej. Czy szuflady i głowy polityków opozycji są pełne pomysłów na natychmiastowe działania? Opozycyjni politycy lubią mówić: „Jesteśmy gotowi w każdej chwili na przyśpieszone wybory” (ostatnio: Rafał Trzaskowski w TVN24). A czy są gotowi, żeby je wygrać i zacząć rządzić? Co by zrobili, gdyby rzeczywistość tak przyspieszyła, że musieliby przejąć władzę teraz – na początku 2021? Nie są to pytania czysto teoretyczne. Sondaże pokazują, że gdyby wybory odbyły się dziś, opozycja by w nich zwyciężyła. A obóz władzy po raz kolejny puchnie od konfliktów. 26 stycznia 2021 Kilkoro polityków postawiliśmy przed „testem Bidena”. Zapytaliśmy: Jakie byłoby pięć pierwszych decyzji, gdyby Pan/Pani przejął władzę w najbliższym czasie? Pozostawiliśmy dowolność interpretacji, czym są „decyzje”. Adrian Zandberg (Lewica/Razem) zliberalizowałby ustawę aborcyjną, przywróciłby pensje obniżone z powodu pandemii i wprowadziłby minimalną emeryturę 1600 zł. Katarzyna Lubnauer (Koalicja Obywatelska/Nowoczesna) podniosłaby nakłady na służbę zdrowia, zakręciłaby kurek z publicznymi pieniędzmi dla Tadeusza Rydzyka i wprowadziłaby prawidłowo wybranych sędziów do TK. Urszula Pasławska (PSL) wprowadziłaby umowę rodzinną dla par żyjących bez ślubu i dobrowolny ZUS, podniosłaby 500 plus. Nie dostaliśmy niestety odpowiedzi od Szymona Hołowni, czekamy, będziemy też pytać kolejne osoby. Jesteśmy ciekawi, czy Waszym zdaniem, Czytelników i Czytelniczek, te odpowiedzi pozwalają sobie wyobrazić, co zrobiłaby opozycja po wygranych wyborach? Co Waszym zdaniem powinni zrobić w pierwszej kolejności, gdyby przejęli władzę? Co jest najpilniejsze i najważniejsze? Po rządach PiS wiele trzeba będzie naprawić. Pięć decyzji tu nie wystarczy. Premier Morawiecki zostawi po sobie rozwalone instytucje publiczne, zagłodzoną budżetówkę, wiele grup społecznych zaszczutych przez władzę. Lewicowy rząd skończy z dyskryminacją mniejszości, zadba o pełną równość, zapewni świeckość państwa i przestrzeganie praw człowieka, zbuduje sprawiedliwy system podatkowy. Gdyby Lewica przejęła stery dzisiaj, musielibyśmy oczywiście zmierzyć się z pandemią i jej społecznymi skutkami. Dlatego pierwszych pięć decyzji wyglądałoby zapewne tak: Trzeba jak najszybciej posprzątać to, co zostawił po sobie Trybunał pani Przyłębskiej. Barbarzyńskie prawo, zmuszające kobiety do rodzenia ciężko chorych, niezdolnych do życia dzieci, nie wchodzi w życie. Lewica wprowadza ustawę regulującą przerywanie ciąży według europejskich standardów. Decyzja należy do kobiety, a nie do księdza czy polityka. Niestety, Morawiecki poszedł drogą obcinania wynagrodzeń i uderzył w domowe budżety setek tysięcy ludzi. Ten błąd może się zemścić. Przecież to od popytu będzie zależeć, jak szybko wyjdziemy z gospodarczego dołka. Lewica idzie droga duńską – w sytuacji kryzysowej państwo jest gwarantem utrzymania poziomu wynagrodzeń. Na tym nie ma co oszczędzać. Po poprzednim kryzysie w 2008 roku rozwiązania „antykryzysowe” zmieniły się w trwałą demolkę praw pracowniczych. Nie wolno powtórzyć tego błędu. Całą ochronę zdrowia trzeba postawić na nogi, podnosząc nakłady do 7 proc. PKB. Sprawa na już to odbudowa silnego sektora farmaceutycznego. Pandemia pokazała, czym się kończy uzależnienie od zewnętrznych dostawców. W sytuacjach kryzysowych nie możemy być zdani na łaskę i niełaskę korporacji. Możliwe, że szczepionki na koronawirusa będą nam towarzyszyć przez lata, więc trzeba jak najszybciej doprowadzić do tego, żebyśmy produkowali je w kraju. To samo dotyczy substancji czynnych, które są składnikami leków przyjmowanych przez setki tysięcy chorych. Powołamy publiczny fundusz, który od razu zacznie pompować pieniądze w badania naukowe, rozwój i produkcję nowych leków – w tym szczepionek – w Polsce. To nie będzie łatwy czas, trzeba się przygotować na turbulencje. Państwo jest od tego, żeby zapewnić w takiej sytuacji elementarne poczucie bezpieczeństwa. Dlatego Lewica wprowadza świadczenie kryzysowe, a po pandemii – nowy system wsparcia dla osób tracących pracę. Bezrobotny, który szuka pracy, dostanie połowę ostatniego wynagrodzenia, nie mniej niż 1400 złotych na rękę. Pod rządami Morawieckiego przybywa ludzi, którzy dostają głodowe świadczenia. Nowy system emerytalny spycha w ubóstwo tych, którzy pracowali na śmieciówkach i mieli nieciągłe zatrudnienie. Jest wśród nich bardzo wiele kobiet. Trzeba to naprawić, zanim dziurawy system emerytalny pochłonie kolejne ofiary. Dlatego wprowadzamy emeryturę minimalną 1600 złotych. Przeszukanie wszystkich rezerw finansowych w celu przekierowania jak największych środków na ochronę zdrowia, dojście do wydatków na poziomie 6 proc. PKB. Przekierowanie większej puli niż dotychczas na psychiatrię dzieci i dorosłych oraz badania przesiewowe chorób nowotworowych, które zostały zawieszone przez pandemię. Program edukacyjny, naprawczy po Covid-19, by pomóc najsłabszym, którzy najwięcej stracili na zdalnej edukacji. Należy ustalić warunki sanitarne pozwalające na otwieranie kolejnych branż, m.in. restauracji i klubów fitness po pandemii. A potem pozwolić na otwieranie. Likwidacja ograniczeń działalności gospodarczej. Uchylenie ustaw: ograniczającej handel ziemią, o zakazie handlu w niedziele, ustawy o aptekach, uwolnienie tworzenia farm wiatrowych na racjonalnych warunkach. Naprawa KRS, wprowadzenie do TK prawidłowo wybranych sędziów, rozdzielenie funkcji Prokuratora Generalnego i Ministra Sprawiedliwości. Realizacja decyzji TSUE w sprawie Izby Dyscyplinarnej SN. Przywrócenie do pracy sędziów bezprawnie pozbawionych prawa do orzekania i powrót prokuratorów z zesłania. Rezygnacja z Centralnego Portu Komunikacyjnego, a w zamian duży program mieszkaniowy, pobudzający gospodarkę po Covid-19. Wykorzystanie pieniędzy z Funduszu Odbudowy UE na inwestycje lokalne w zieloną energię, cyfryzację życia (powszechny dostęp do sieci bezprzewodowej, sprawy urzędowe załatwiane online) i kwestię utylizacji śmieci. Zakaz wwozu śmieci do Polski. Uchylenie przez wojewodów wszystkich uchwał samorządów o „Strefach Wolnych od LGBT”. Wprowadzenie związków partnerskich dla wszystkich chętnych oraz depenalizacja aborcji (na żądanie do 12. tygodnia ciąży oraz ze względów medycznych według zasad sprzed wyroku) – czyli uporządkowanie spraw po wyroku TK, ale bez powrotu do „kompromisu” z 1993 roku. Zakręcenie kurka z publicznymi pieniędzmi Rydzykowi oraz audyt dotychczasowych wpłat. Zmiana organizacji religii w szkole (po lekcjach, bez oceny na świadectwie). mocne wsparcie przedsiębiorców: dobrowolny ZUS i obniżka VAT z 23 do 15 procent i z 8 do 5 procent. umowa rodzinna: pary żyjące w Polsce bez ślubu muszą w końcu mieć adekwatne prawa. natychmiastowy wzrost wydatków na opiekę zdrowotną do 7 proc PKB: to pierwszy krok do uzdrowienia służby zdrowia. Po czwarte, wyższe 500 plus, np. w kwocie wolnej dla rodzin, w których rodzic pracuje. Zlikwidowanie zakazu dorabiania na świadczeniu pielęgnacyjnym. Bo dziś świadczenie pielęgnacyjne przysługuje opiekunom osób niepełnosprawnych, którzy nie są aktywni zawodowo, a za pracę nie wolno karać. wyższe ulgi i zwolnienia podatkowe dla czystej energii prosumenckiej każdego rodzaju: rozwój OZE to niezbędny warunek czystego powietrza, ale i tańszego prądu. Opozycja, Katarzyna Lubnauer, Adrian Zandberg, PSL, Koalicja Obywatelska, Urszula Pasławska
W sieci ogromne zainteresowanie protestem mediów: milionowe zasięgi, tysiące wzmianek^Anna Mierzyńska^11 lutego 2021^https://oko.press/w-sieci-ogromne-zainteresowanie-protestem-mediow/^Miliony zapytań w wyszukiwarce internetowej Google, prawie 130 tys. wzmianek i wielomilionowe szacowane zasięgi w sieci, do tego publikacje w największych mediach zagranicznych. To efekty protestu polskich mediów z 10 lutego Dyskutowano o proteście mediów nie tylko na rozpolitykowanym Twitterze, ale też na Facebooku, Instagramie, Reddicie i polskiej platformie Wykop.pl. Solidarność z protestującymi wyrażali aktorzy, blogerzy i piosenkarze. 11 lutego 2021 Dyskusja pod wpisami zawierającymi najpopularniejsze hashtagi akcji: #mediabezwyboru i #protestmediów to do tej pory aż 96 tys. wzmianek, których zasięg szacunkowo określono na 37 milionów (algorytm narzędzia unamo.com szacuje liczbę odbiorców, którzy zobaczyli/mogli zobaczyć te wpisy, nie podaje jednak ich dokładnej liczby). Do tego zestawienia trzeba dodać posty, w których nie było żadnych tagów i opisów, jedynie sama grafika z napisem „Media bez wyboru” – narzędzia monitorujące najczęściej ich nie zliczają ze względu na brak tekstu, a 10 lutego tego rodzaju publikacji pojawiło się bardzo dużo. Oznacza to, że potencjalny zasięg mógł być jeszcze większy. Ponieważ nie wszyscy używali hashtagów, sprawdziłam także, jak wyglądała dyskusja o mediach, podatku reklamowym i proteście. Powstało 32,5 tys. wzmianek, których zasięg oszacowano na 23,3 mln. Biorąc pod uwagę wszystkie dane oraz niedoszacowanie wpisów z samą grafiką, można uznać, że potencjalny zasięg akcji wyniósł w Polsce ok. 60 milionów (do dużej grupy internautów treści docierały kilka lub kilkunastokrotnie, przez różne kanały komunikacji, stąd ta wysoka liczba, znacznie przekraczająca liczbę mieszkańców Polski). To bardzo dużo – na wyższe zainteresowanie tematem politycznym mógł liczyć ostatnio jedynie październikowy Strajk Kobiet. 10 lutego 2021 Liderami sieci były oczywiście media, które często na platformach społecznościowych zamieszczały informacje wyjaśniające, dlaczego protestują. Najszerszy odbiór miały posty TVN24 i TVN, zarówno na Facebooku, jak i na Twitterze. Szacunkowy zasięg tylko dwóch wpisów z tych kanałów, zamieszczonych na Fb, to 2 miliony. W dyskusji bez użycia hashtagów na pierwszym miejscu znalazły się wpisy radia RMF FM. Zaraz za nimi w rankingu jest post prezydenta Warszawy Rafała Trzaskowskiego (KO), który na Facebooku wyraził swoją solidarność z protestującymi i zebrał 49 tys. reakcji pod postem. „Dzisiaj niezależne media nie poinformują o żadnej aferze, o żadnym nadużyciu władzy. Tym razem jeszcze w ramach protestu. Ale niedługo to może być polska codzienność” – napisał prezydent Warszawy.  Szymon Hołownia co prawda nie użył akcyjnego hashtagu przy porannej transmisji live, ale mówił w niej właśnie o proteście mediów. Live został (do czwartku rano) wyświetlony 740 tys. razy, zebrał 23 tys. reakcji i prawie 9 tys. udostępnień. Spośród polityków dużym zainteresowaniem cieszyły się jeszcze wpisy: europosła Roberta Biedronia i posła PO Sławomira Nitrasa. Medialna akcja połączyła całą opozycję – głos w obronie mediów zabrała również skrajnie prawicowa Konfederacja. W jej wpisie pojawił się m.in. apel do mediów, by dołączyły do protestów przeciwko innym podatkom nakładanym lub podnoszonym przez rząd.  W zestawieniu wpisów o największym szacowanym zasięgu za TVN24 i Trzaskowskim znalazło się TVP Info – ale to jedyny kanał komunikacyjny z wpisami przeciwko całej akcji, który znalazł się w jakimkolwiek rankingu. Tuż za publiczną telewizją były kolejne duże media lub fanpage`e konkretnych programów: „Gazeta Wyborcza”, Fakty TVN, „Rzeczpospolita”, Dzień Dobry TVN. 9 lutego 2021 Warto zauważyć, że na Twitterze, na którym powstało najwięcej wzmianek na analizowany temat, trzecie miejsce pod względem zebranych reakcji zajął tweet Amelii – przedstawicielki młodego pokolenia, które na TT bardzo rzadko wchodzi w jakiekolwiek dyskusje polityczne, wyjątkiem są szczególne sytuacje, które młodzi identyfikują jako ważne dla nich. Amelia opublikowała kilkanaście wpisów dotyczących protestu mediów, ale kluczowy był jeden, który spotkał się ze znacznym oddźwiękiem – zebrał 9,6 tys. polubień, a udostępniono go dalej 2,6 tys. razy.  Na Facebooku wyrazy solidarności z protestującymi mediami opublikowali także aktorzy, piosenkarze, celebryci. Najbardziej popularny był wpis Martyny Wojciechowskiej, ale swoje wsparcie wyrażali także choćby: modelka Anja Rubik, muzyk Muniek Staszczyk, aktor Michał Żebrowski, Kinga Rusin, Mela Koteluk, Kayah, Szymon Majewski, Ewa Wachowicz, Kabaret Neo-Nówka, blogerzy Make life harder, blogerka Nieperfekcyjna mama, popularne fanpage`e: Filmweb czy „Nie czytasz? Nie idę z Tobą do łóżka”. Natomiast na Instagramie, jak wynika z zestawienia przygotowanego przez analityków Sotrender.com, hashtagu #mediabezwyboru użyto ponad 6,4 tys. razy.  Przez cały dzień hasła związane z protestem znajdowały się na najwyższych miejscach w Google Trends, czyli zestawieniu obrazującym liczbę zapytań, adresowanych do wyszukiwarki internetowej Google. 10 lutego był to jeden z najpopularniejszych tematów, zmieniały się tylko hasła: czasami wyszukiwano informacje, wpisując hasło akcji, czyli „media bez wyboru”, czasem używano po prostu nazw konkretnych mediów, głównie telewizji – zapewne po to, by dowiedzieć się więcej o proteście. Telewizje emitowały informację o braku programów wraz zaproszeniem do zapoznania się ze szczegółami na stronach internetowych stacji. Stąd wysoko w wyszukiwaniach hasło: TVN, Polsat, ale także Onet. Bardzo popularne było też hasło „media”. O godz. 19 wieczorem najpopularniejsza w Google Trends była informacja, opublikowana na wszystkich portalach należących do Grupy Onet, o proteście właśnie – 2 miliony wyszukań. Jeszcze później, po godz. 22, czyli w czasie tradycyjnie wysokiej oglądalności programów telewizyjnych, Onet spadł na drugie miejsce, a częściej szukano informacji o samej akcji (ponad 1 mln zapytań) oraz o tym, kiedy się skończy. Największe wrażenie robi jednak zestawienie Google Trends, w którym porównałam zainteresowanie w tym dniu trzema tematami: Okazało się, że rano protest mediów wyraźnie przebił tematy zdrowotne. Co ciekawe, duże zainteresowanie było widoczne m.in. w województwie podlaskim, a przed południem – w województwie warmińsko-mazurskim. Częściej o koronawirusa niż o media pytali Google przez cały dzień mieszkańcy woj. podkarpackiego.  O proteście miał szanse wczoraj dowiedzieć się cały świat – poinformowały o nim bowiem największe zagraniczne media, m.in. BBC, Reuters, AFP, Politico, France24, Guardian, Times, Washington Post, Telegraph, Financial Times, Irish Times. 11 lutego 2021 Narzędzie monitorujące sieć, Brand24.com, szacuje zasięg tych informacji na platformach społecznościowych na 2,6 miliona, a zasięg w sieci poza platformami (czyli głównie wejścia na strony internetowe) – na 7 milionów. Przy czym część informacji ukaże się dopiero dzisiaj, liczba odbiorców, którzy mieli szanse zapoznać się z informacjami o proteście polskich mediów, będzie jeszcze rosła. Liczba wzmianek w sieci na danych temat, np. podczas badania popularności hashtagów, oraz ich zasięg, podawane są na podstawie analiz dokonanych przez narzędzia Unamo, Brand24 i Sotrender. Ogólna liczba wszystkich wzmianek na dany temat to suma wszystkich wzmianek zawierających analizowane słowa kluczowe oraz komentarze do nich. Zbierane dane pochodzą tylko z profili publicznych.  Ważny wskaźnik to zasięg, inaczej: potencjał wpływu. Zasięg postu/tweeta to potencjalna liczba odsłon danego wpisu. Analizowana jest wielkość profilu: algorytm używany przez narzędzie analityczne ustala mnożnik procentowy (od 3 do 18 proc.), bada także ilość reakcji pod wpisem, aktywność konta i na podstawie tych danych szacuje zasięg. Jest to zasięg potencjalny, szacowany. W ten sposób powszechnie badane są zasięgi sieciowe w mediach społecznościowych.  Rankingi najpopularniejszych wpisów lub ich autorów prezentują najbardziej wpływowe wzmianki oraz konta, wypowiadające się w obrębie badanego tematu. Ranking powstaje po zsumowaniu wartości ze wszystkich publicznych wpisów, udostępnionych na kanałach społecznościowych w wybranym okresie. Media, Protesty,
Amerykańscy naukowcy zmierzyli, jak w Polsce upada demokracja: wzrost podziałów i rządowej kontroli^Anna Mierzyńska^11 lutego 2021^https://oko.press/amerykanscy-naukowcy-zmierzyli-jak-w-polsce-upada-demokracja/^Polska rozpędza się na węgierskiej ścieżce, prowadzącej od demokracji liberalnej do rządów autokratycznych. Co gorsze, regres ustrojowy w naszym państwie przebiega szybciej i gwałtowniej niż na Węgrzech - omawiamy raport opublikowany przez Cambridge University Press Wskaźniki, którymi właśnie posłużyli się amerykańscy naukowcy, Stephan Haggard, Robert Kaufman, nie pozostawiają wątpliwości: upadek polskiej demokracji jest silniejszy niż w innych państwach z podobnymi doświadczeniami. W raporcie „Backsliding. Democratic Regress in the Contemporary World”, piszą, że przez ostatnie pięć lat Polacy doświadczyli Amerykanie zmierzyli te wskaźniki w kilkunastu państwach – okazało się, że od 2015 roku nasza sytuacja pogorszyła się bardziej niż w Stanach Zjednoczonych, na Węgrzech, Ukrainie, czy nawet w Rosji. Jednocześnie szybko rośnie w Polsce polaryzacja społeczno-polityczna – tu tąpnięcie nastąpiło w 2014 roku (od tzw. afery taśmowej) i wciąż się pogłębia. Mamy skrajnie podzielone społeczeństwo.  Opublikowany przez Cambridge University Press rozległy raport dwóch wybitnych politologów, Stephana Haggarda z Uniwersytetu Kalifornii w San Diego, i Roberta Kaufmana z Uniwersytetu w Rutgers, opisuje regres demokracji w różnych państwach. Autorzy dokonali w nim trudnej sztuki – zmierzyli poziom kilkunastu wskaźników, które odzwierciedlają erozję ustroju. Oparli się na sześciu dużych badaniach międzynarodowych organizacji oraz na wskaźnikach, używanych w projekcie V-Dem. V-Dem prowadzony jest przez Wydział Nauk Politycznych Uniwersytetu w Göteborgu (Szwecja), a realizowany przez międzynarodowy zespół 50 naukowców z sześciu kontynentów. Gromadzą oni dane na temat demokracji i mierzą poziom przestrzegania jej zasad (lud odstępstw od nich). Naukowcy z V-Dem zaliczają Polskę do grupy państw „autokratyzujących się”. Autorzy amerykańskiego raportu mówią jeszcze bardziej dobitnie: w Polsce rządzą autokraci, czyli partia Prawo i Sprawiedliwość, na czele z Jarosławem Kaczyńskim. Podkreślają przy tym, że w procesie regresu kluczową rolę odgrywa kontrola przestrzeni informacyjnej przez władzę. Przebiega ona dwutorowo: z jednej strony mamy centralizowanie mediów i odgórne kontrolowanie ich przekazu, wykorzystywanie mediów publicznych do propagandy, której jednym z elementów jest demonizowanie wrogów politycznych (by zmobilizować swoich wyborców). Z drugiej strony widać inny rodzaj oddziaływania na tę samą przestrzeń: świadome rozpowszechnianie nieprawdziwych, zniekształconych informacji, tworzenie chaosu informacyjnego, aby zaciemnić obraz i utrudnić odbiorcom negatywne dla rządzących wnioskowanie. Kiedy Amerykanie pisali swój raport, nie wiedzieli jeszcze o kolejnych krokach polskich władz wobec mediów: kupnie prasy regionalnej przez państwową spółkę, projekcie ustawy o wolności słowa czy o projekcie wprowadzającym dodatkowy podatek od reklam. 9 lutego 2021 A mimo to stwierdzili, że poziom cenzurowania i kontrolowania mediów przez rząd od 2015 r. wzrósł w Polsce bardziej niż na Ukrainie czy Węgrzech. Zmianę, jaka nastąpiła w tym obszarze, oszacowano na podobną do zmiany w Brazylii (gdzie rządzi skrajnie prawicowy prezydent Jair Bolsonaro) i w Turcji (pod reżimem Erdoğana). Tylko nieznacznie poważniejszy regres w dziedzinie wolności mediów odnotowano w Rosji. Możemy się pocieszać jedynie tym, że wciąż mamy lepiej niż obywatele Wenezueli, Nikaragui i Macedonii. W Polsce erozja liberalnej demokracji rozpoczęła się w 2016 roku, tuż po zwycięstwie wyborczym PiS-u. Choć oczywiście pewne zjawiska zaczęły się wcześniej. Polaryzacja polityczna miała swój początek w pierwszych latach XXI wieku, gdy wykształciły się główne partie: Platforma Obywatelska oraz Prawo i Sprawiedliwość. W kolejnych latach na ten dwubiegunowy, polityczny podział zaczęły nakładać się kwestie kulturowe, tożsamościowe, które pogłębiały różnice między grupami społecznymi. Lata 2005-2007, czyli pierwsze rządy PiS-u to, według wymiernych wskaźników, regres w niektórych przestrzeniach demokracji, ale po nich nastąpił szybki powrót do równowagi. Tyle że negatywne procesy społeczne trwały, zwłaszcza po katastrofie smoleńskiej. Jak piszą Amerykanie, „katastrofa smoleńska spowodowała, że Jarosław Kaczyński – skuteczny przywódca partii – wybrał mroczniejszą stronę polityki”. Tak jak Trump wykorzystał rasistowską teorię spiskową na temat miejsca urodzenia Baracka Obamy (wg tej teorii Obama miał się urodzić w Kenii, co jest nieprawdą), tak „Jarosław Kaczyński wykorzystał tragedię smoleńską do mobilizacji swoich zwolenników”. Kolejne tąpnięcie nastąpiło w 2014 roku, w wyniku ujawnienia nagrań z tzw. afery taśmowej – nagrane słowa polityków rządu PO-PSL pozwoliły PiS-owi pogłębiać podziały i przedstawiać swoich politycznych przeciwników jako znienawidzone elity polityczne i biznesowe, okradające uboższych obywateli z tego, co się im należy (wg narracji PiS). Naukowcy zwracają uwagę, że inaczej niż w wielu innych państwach, w Polsce regres nie miał przyczyn ekonomicznych (pewną rolę odegrały jedynie indywidualne czynniki finansowe), nie zaczął się bowiem w czasie wielkiego kryzysu gospodarczego czy tuż po nim, wręcz przeciwnie – Polska była wówczas w świetnej sytuacji ekonomicznej. Mimo to wyniki wyborów parlamentarnych w 2015 roku, które dały zwycięstwo PiS-owi, były w zasadzie odrzuceniem stanu istniejącego. Zaś obowiązujący system podziału mandatów w parlamencie, oparty na metodzie d’Hondta, sprawił, że liczba mandatów w Sejmie nie odzwierciedlała w sposób proporcjonalny poparcia partii i pozwoliła Zjednoczonej Prawicy na samodzielne rządy. Jak się okazuje, nieproporcjonalność podziału mandatów jest widoczna także w innych państwach z regresem demokracji. Spójrzmy na liczby: Przy takiej większości PiS mógł w Sejmie zrobić co chciał – i zrobił. „Kierownictwo partii szybko wykorzystało przewagę do zainicjowania szerokiego wachlarza reform instytucjonalnych, a także innych zmian politycznych, które podważały liberalną demokrację na wielu frontach, przede wszystkim przez atakowanie wymiaru sprawiedliwości i ograniczanie swobód obywatelskich, takich jak wolność wypowiedzi. Osłabiono również horyzontalne kontrole władzy wykonawczej i ogólnie naruszano praworządność” – napisali autorzy raportu. Kontrole horyzontalne, inaczej poziome, odnoszą się tu przede wszystkim do możliwości kontrolowania rządu przez parlament oraz przez instytucje do tego powołane. W ten sposób opisano więc zjawisko doskonale nam znane: polski Sejm zamienił się w maszynkę do głosowania i akceptuje (prawie) wszystkie pomysły – może nawet nie tyle rządu, ile samej partii. Warto zauważyć, że oznacza to nie tylko ograniczenie wpływu opozycji, ale też roli posłów PiS: oni także są zaledwie trybikami w maszynie. Proces regresu charakteryzuje się między innymi tym, że – zwłaszcza na pierwszym etapie, gdy autorytarne intencje wciąż są ukrywane – łamane są przede wszystkim tzw. głębsze zasady demokracji, czyli te, które wynikają z uzusu, ale nie są literalnie zapisane w prawie. Chodzi na przykład o zwyczajowe przyznawanie opozycji miejsc w rozmaitych strukturach parlamentarnych i pozaparlamentarnych, czy konsultowanie z innymi ugrupowaniami najważniejszych propozycji rządu. Przy silnej polaryzacji takie zachowania są niestety akceptowane przez wyborców, ponieważ w konkurentach politycznych widzą oni prawdziwych, groźnych wrogów. A przecież, aby ochronić się przed wrogiem, można nieco nagiąć obowiązujące zasady, prawda? W czasie wojny działa się inaczej niż w czasie pokoju. Autokraci to wykorzystują. Z czasem okazuje się, że bronić się trzeba non stop, zasady więc nigdy nie wracają do poprzedniej formy, ewoluują, władza krok po kroku oddala się od demokracji – ale wciąż może liczyć na poparcie swoich zwolenników, ponieważ utrzymuje ich w przekonaniu, że trwa wojna o podstawowe wartości. Nieważne, że w rzeczywistości w ogóle nie są one atakowane – chodzi o stworzenie wrażenia świata przepełnionego walką i wrogością. Tylko wtedy można liczyć na wysoką mobilizację wyborców i ich akceptację dla łamania demokracji. To właśnie stąd bierze się wojenny język, stosowany regularnie przez PiS i jego akolitów, a także przez Kościół katolicki, który odgrywa poważną rolę w procesie regresu demokracji w Polsce. Bez silnej polaryzacji społeczno-politycznej nie byłoby możliwe wejście na ścieżkę autorytarną bez użycia siły. Dlatego, choć polaryzacja jest jednym z trzech elementów analizowanego procesu (dwa pozostałe to: zmiany instytucjonalne i legislacyjne oraz naruszenie integralności procesu wyborczego), autorzy raportu poświęcili jej wiele uwagi. Wyszczególnili cztery jej wskaźniki, które można zmierzyć. Są to: Na wykresie polaryzacji w Polsce widać znaczący spadek pierwszych trzech wskaźników od 2014 roku (najniższy poziom odnotowano w 2016 roku) oraz wzrost poparcia dla antysystemowców, narastający do 2017, a przez ostatnie lata utrzymujący się na podobnym poziomie.  Polaryzacja społeczna oscyluje w granicach zera, co wskazuje na poważne różnice poglądowe, dotyczące wszystkich kluczowych kwestii politycznych. Jesteśmy, można by powiedzieć, totalnie podzieleni. Ale według amerykańskich naukowców nie stało się tak z przyczyn obiektywnych – najistotniejsze było (i jest) podsycanie podziałów przez polityków.  Silne podziały i rosnące poparcie dla ruchów radykalnych to zjawiska, które wywierają presję na partie mainstreamowe – chcąc zachować wysoką liczbę wyborców, muszą one ewoluować w kierunku radykalnym. Ich postulaty robią się bardziej ekstremalne, zaś polityczne centrum zostaje puste, wydrążone z treści i z wyborców. Wcześniej mogły się w nim spotykać osoby o różnych poglądach, by wypracować kompromis akceptowalny dla większości obywateli, teraz staje się ono najbardziej niepopularnym miejscem w polityce. Tym samym znika przestrzeń otwartej dyskusji i kontrolowanego, ale kreatywnego sporu – czyli absolutna podstawa demokracji. To zjawisko może tłumaczyć spore problemy ideowe Platformy Obywatelskiej, partii centrowej. Nie może ona trwale zwiększyć liczby swoich wyborców, bo ci są już gdzie indziej. Ich poglądy ewoluują głównie w kierunku lewicowym (jako przeciwwaga do coraz bardziej skrajnie prawicowych poglądów rządzącej koalicji), natomiast PO nie chce opuścić centrum. Analiza systemu partyjnego w innych państwach, dokonana w omawianym raporcie, nie pozostawia złudzeń: przy takim układzie partie centrowe nie mają przyszłości – rozpadają się lub przynajmniej stale spada im poparcie. Wyborcy chcą ugrupowań, których postulaty będą zbieżne z ich poglądami – a te podlegają ciągłemu procesowi polaryzacji, a więc i radykalizacji. To dlatego sympatykom PO nie wystarczają na przykład propozycje powrotu do kompromisu aborcyjnego, oczekują oni jasnej deklaracji, że ich partia popiera zniesienie wszelkich ograniczeń wobec aborcji. Podobnie nie zaspokaja ich oczekiwań „miękki” rozdział Kościoła od państwa. „Chociaż Freedom House (który przygotowuje coroczne raporty o stanie demokracji i wolności we wszystkich państwach świata) nadal uważa Polskę za wolne i demokratyczne państwo – w przeciwieństwie do Węgier – wzorzec w tych dwóch krajach w rzeczywistości jest niesamowicie podobny” – piszą amerykańscy naukowcy. Tyle że proces uwstecznienia demokracji zachodzi w Polsce szybciej niż na Węgrzech – tam początkiem był rok 2010, u nas 2016, a dziś spadki na skali mierzącej przestrzeganie zasad demokracji mamy szybsze niż państwo rządzone przez Victora Orbána. Tymczasem jeszcze w 2015 r. Polska uważana była za jedną z najbardziej stabilnych demokracji wśród nowych państw członkowskich Unii Europejskiej. Autorzy raportu wyliczają podobieństwa między Polską a Węgrami: w obu państwach wczesnym celem „reform” autokratycznej władzy było sądownictwo. Zmiany wskaźnika V-Dem, mierzącego ataki na wymiar sprawiedliwości, uwidaczniają dramatyczny charakter zmian w Polsce w tym zakresie.  Poza sądownictwem w obu państwach celem ataku stały się media: „Kiedy media publiczne znalazły się pod skuteczną kontrolą PiS, rząd wykorzystał swoje uprawnienia regulacyjne i reklamowe do faworyzowania źródeł prorządowych, a głosy mediów opozycyjnych są nieustannie przedmiotem kontroli i rosnącej krytyki” – napisano w opracowaniu. I wyliczono szczegółowo, że Rada Mediów Narodowych, w której większość stanowią nominaci PiS, podejmuje decyzje personalne dotyczące obsadzenia władz: Telewizji Polskiej, Polskiej Agencji Prasowej oraz Polskiego Radia. Dodajmy do tego, iż telewizja publiczna stała się w zasadzie „rzecznikiem rządzących”, a wobec niezależnych dziennikarzy zaczęto znacznie częściej stosować artykuł 212 Kodeksu Karnego, zgodnie z którym mogą zostać skazani nawet na rok więzienia za zniesławienie. Nic dziwnego, że w światowym rankingu wolności prasy World Press Freedom Index Polska spadła z 18. miejsca w 2015 na 62. miejsce w 2020 roku. Według Amerykanów, ataki na inne podstawowe prawa – na przykład do zgromadzeń – były nieco subtelniejsze, ale w 2019 roku Freedom House obniżył wskaźnik dla Polski w tym obszarze z najwyższego wyniku 4 do 3. Zaś Amnesty International w raporcie z 2018 roku opisało represje wobec antyrządowych protestantów, którzy wyszli na ulice w 2017 roku, aby sprzeciwić się zmianom dotyczącym wymiaru sprawiedliwości. Były to: użycie siły przeciwko demonstrantom, inwigilacja aktywistów oraz zatrzymania przez policję i oskarżenia o popełnienie przestępstwa. W 2019 problemy te skupiły się wokół społeczności LGBTQ. Amerykańscy naukowcy podkreślają, że PiS zaingerował również w proces wyborczy, co zwiększyło kontrolę rządu nad przebiegiem głosowań. Chodzi o zmiany w składzie Państwowej Komisji Wyborczej (siedmiu członków jest obecnie mianowanych przez Sejm i nie muszą to być sędziowie, jednego nominuje prezes Trybunału Konstytucyjnego, a jednego prezes Naczelnego Sądu Administracyjnego) oraz Krajowego Biura Wyborczego (szefa KBW wybiera PKW, spośród osób wskazanych przez Ministra Spraw Wewnętrznych). To, co tak szeroko opisali w raporcie amerykańscy naukowcy, oglądamy codziennie od środka. Ich beznamiętna, oparta na mierzalnych wskaźnikach analiza, dokonana z dystansu, pokazuje wyjątkowo mocno jak zmieniła się sytuacja w Polsce w ciągu ostatnich pięciu lat. Nie należymy już do grupy stabilnych państw demokratycznych. Nasze miejsce jest dziś między – z jednej strony – Ukrainą (która według Amerykanów już wychodzi z okresu regresu demokracji) i Stanami Zjednoczonymi (które po wyborze nowego prezydenta mają szansę na powrót do demokratycznej stabilności), a z drugiej – Węgrami Victora Obrana i Turcją Erdoğana. Nie miejmy wątpliwości, w którą stronę idzie PiS. Władza, Opozycja, Jarosław Kaczyński, Prawo i Sprawiedliwość, demokracja
Media in Poland protest against the planned 'advertising tax'. This means bankruptcy for many media and limits to pluralism^Sebastian Klauziński^9 lutego 2021^https://oko.press/media-in-poland-protest-against-the-planned-advertising-tax-this-means-bankruptcy-for-many-media-and-limits-to-pluralism/^'Advertising 'contributions' will mean the weakening or even liquidation of some media operating in Poland,’ write media publishers in Poland in a letter to the authorities. The government wants to introduce a new levy under the pretext of fighting the Covid pandemic. ‘We are addressing the announced new, additional charge on media operating on the Polish market, misleadingly called a ‘contribution’, introduced under the pretext of Covid-19. This is simply extortion, striking at the Polish viewer, listener, reader and Internet user, as well as Polish productions, culture, entertainment, sport and media’ – reads an open letter to the Polish authorities and leaders of the political groups. It was signed by several dozen media titles, including OKO.press (the list is being updated). The full text of the letter can be found here. It is a protest against the so-called solidarity tax on media, which the United Right governing coalition wants to introduce. Why the government wants to introduce the new levy precisely now? What the money obtained in this way should be used for? What threat this Act poses to the media? More than 40 statewide and local publishers oppose the announced advertising tax which may shrink media pluralism due to its selective nature. pic.twitter.com/mXl0XHksBw — Rule of Law in Poland (@RULEOFLAWpl) February 9, 2021  A draft ‘Act on additional revenues of the National Health Fund, the National Fund for the Protection of Monuments and the establishment of a Fund for Supporting Culture and National Heritage in the Area of the Media’ prepared the Ministry of Finance was included in the list of legislative and programme work of the Council of Ministers at the beginning of February 2021. This applies to a levy on revenues from advertisements published in the media. Where did the idea for such a levy come from? The government claims this is about the battle against the coronavirus. The justification reads: ‘in view of the long-term consequences of the emergence and spread of the SARS CoV-2 virus and its impact on the health of the population, the legislator sees the need to introduce special solutions to facilitate measures to minimize its impact on public health’. The government estimates that revenue from advertising in 2022 could amount to almost PLN 800 million (approx. 180 million euros) . The government wants to allocate this money to three funds: This is a government bill and reservations can be submitted up to 16 February. The bill is supposed to come into force in July 2021. The new levy will apply to both ‘conventional’ advertising, namely press, radio and TV advertising, as well as online advertising. According to the bill, ‘media service providers, broadcasters, cinema operators, entities placing advertisements on an outdoor advertising medium and publishers generating advertising revenues’ of over PLN 1 million, will be obliged to pay the contribution. This threshold is 15 million for press publishers. The levy will have different rates, ranging from 2% to as much as 15%. And therefore, for conventional advertising: However, the rates will be even higher for certain product groups. This applies to the so-called ‘qualified goods’, namely medicinal products, dietary supplements, medical devices and beverages with sweeteners. In this case, the premium will be from 4% to as much as 15%. As for online advertising, the contribution is to be 5%. It would include ‘digital giants’ with global revenues of EUR 750 million and revenues in Poland of EUR 5 million. Why did the ‘advertising tax’ electrify publishers so much and incite the protest? There are several reasons: Such action by the government primarily gives rise to suspicions that the true intention of the new act is to strike at and weaken the media in Poland. Selected media, of course. Although advertising premiums are to be paid by all publishers, the ruling camp can, after all compensate the loss to the media that are favourable to it. For example, the pro-government ‘Gazeta Polska Codziennie’ in 2019 owed more than half of its advertising revenues to state-owned companies. In turn, in the period March–May 2020, at list prices, state-owned companies included in Kantar’s monitoring spent more than PLN 3.6 million on promotion in ‘GPC’, which was about PLN 1.6 million more than a year ago. Translated by Roman Wojtasz for the Rule of Law in Poland and OKO.press. The article was published in Polish at OKO.press. Media, Mateusz Morawiecki, Jarosław Kaczyński, media tax meedia freedom Poland press freedom
Porozumienie postawi się PiS: „Nikt nie będzie nas zastraszał”. Zimna wojna w Zjednoczonej Prawicy^Radosław Gruca^9 lutego 2021^https://oko.press/porozumienie-postawi-sie-pis-nikt-nie-bedzie-nas-zastraszal/^Personalny konflikt Adama Bielana z liderem Porozumienia Jarosławem Gowinem wywołał zimną wojnę w obozie władzy. Jak ustaliło OKO.press, stronnicy Gowina ostrzegają, że jeśli prezes Kaczyński nie ukróci szarży Bielana, w Sejmie wstrzymają się od głosu w ważnych dla PiS głosowaniach Jarosław Gowin, wicepremier i prezes Porozumienia, oczekuje, że Jarosław Kaczyński wpłynie na Adama Bielana, by przestał podważać przywództwo Gowina w partii. Bielan twierdzi natomiast, że jako przewodniczący Konwencji Krajowej to on pełni obowiązki prezesa Porozumienia, bo Gowin nie zwołał kongresu partii, a jego kadencja na stanowisku wygasła w 2018 roku. Bielan wielokrotnie chwalił się swoimi wpływami i relacją z prezesem TVP Jackiem Kurskim, a są one tak bliskie, że od kilku dni występy polityków bliskich Gowinowi w telewizji publicznej są blokowane. Sprawę mógłby przeciąć Jarosław Kaczyński, na co liczyły obie strony konfliktu. Tak się jednak nie dzieje. Prezes ocenia osłabienie koalicjanta jako korzystne dla siebie. Zasada jest prosta: partner słabszy, to partner bardziej uległy. Tym razem jednak na Nowogrodzkiej obawiają się, że wicepremier może się zbuntować i zdradzić. Na korytarzach krążą plotki o próbach paktu Gowina z opozycją. Pewne jest, że bez interwencji lidera obozu władzy konflikt w Porozumieniu nie wygaśnie. Wkrótce w sieci ma się pojawić zmasowany atak na eurodeputowanego Bielana – ma go ośmieszyć i przedstawiać jako „skończonego polityka”, który stracił wpływ na partię. Spór z każdym dniem się nasila. Najbliżsi współpracownicy Gowina oczekiwali, że po kilku dniach sprawa ucichnie, ale zamiast tego Bielan, dzięki swoim wpływom w mediach i osobistym relacjom z dziennikarzami, umiejętnie podsyca konflikt. Sprawę miało rozstrzygnąć poniedziałkowe spotkanie Bielana z prezesem Kaczyńskim w siedzibie PiS na Nowogrodzkiej. Jednak trudno jednoznacznie ocenić, czy tak się stało, bo prezes nie zabrał w sprawie głosu i oficjalnie umywa ręce. 5 lutego 2021 „Adam Bielan został wezwany do prezesa PiS Jarosława Kaczyńskiego, by usłyszeć reprymendę” – mówiła 9 lutego rano w TOKFM Magdalena Sroka, rzeczniczka Porozumienia. Ale politycy Zjednoczonej Prawicy są podzielni w ocenach, na czyją szalę przechyli się zwycięstwo. Od kilku dni stronnicy Gowina próbowali zablokować jedną z ostatnich szarż Bielana. Miał on wskazać swojego człowieka Wojciecha Kasprowskiego do zarządu TVP. Dla Gowina byłby to duży problem. „Już w piątek odwołano nagle zaproszenie do programu Magdy Ogórek bliskiego współpracownika naszego lidera, a oficjalnym powodem były właśnie spory o to, kto jest prezesem partii” – mówi nam nasze źródło w Porozumieniu. We wtorek 9 lutego frakcja wicepremiera odniosła jednak drobny sukces: zablokowali nominację dla Kasprowskiego w Radzie Mediów Narodowych. Politycy z otoczenia Gowina mają szykować pokaz siły. W najbliższych dniach zamierzają zarejestrować kilkanaście nowych kół swoich partii w regionach. Nie zamierzają też poprzeć kandydata PiS w przyspieszonych wyborach na prezydenta Rzeszowa po rezygnacji Tadeusza Ferenca. Jeśli Prawo i Sprawiedliwość przegrałoby wybory w stolicy Podkarpacia, byłby to duży cios dla partii Kaczyńskiego. „Nie damy się nikomu zastraszać i PiS szybko się o tym przekona. Jeśli konflikt nie zostanie wygaszony, a TVP nie zdejmie nam blokady, udowodnimy swoją pozycję” – dodaje źródło z prezydium partii Gowina. Tymczasem Adam Bielan umiejętnie tworzy wrażenie, że ma wsparcie od prezesa Kaczyńskiego. W poniedziałek 8 lutego po wyjściu ze spotkania na Nowogrodzkiej udzielił krótkiej wypowiedzi i z uśmiechem przypominał, że jest z Kaczyńskim po imieniu. Z drugiej strony po rozmowie z szefem PiS Bielan zmienił ton na łagodniejszy. W rozmowie z Onetem, z którym łączył się kilka minut po audiencji na Nowogrodzkiej, uchylał się od odpowiedzi wprost na pytanie, czy został uznany przez Kaczyńskiego za pełniącego obowiązki prezesa Porozumienia. Zapewniał też, że próba przewrotu w partii nie była uzgadniana z liderem Zjednoczonej Prawicy. „Kwestie statutowo-formalne pozostawmy sądom. Zawsze jest wyjście z sytuacji, ale musi występować dobra wola. Niezależnie od faktu, kto pełni funkcję prezesa Porozumienia, powinniśmy pozostać częścią Zjednoczonej Prawicy” – stwierdził Adam Bielan w rozmowie z portalem wPolityce.pl. Oficjalnie Bielan powtarza wciąż, że nie jest agresorem w tym sporze, a chodzi tylko o przestrzeganie prawa. Jednak nieoficjalnie ostro krytykuje Gowina i mówi coraz głośniej, że spór trwał od wielu miesięcy, ale nie ujawniono go w mediach. Zapewnia, że nie ma woli startu na prezesa, a jego zadaniem jako p.o. prezesa będzie uporządkowanie partii. Kłopot Bielana? Poza posłem Kamilem Bortniczukiem i biorącym jego stronę w wypowiedziach medialnych Jackiem Żalkiem mało kto w Porozumieniu próbuje się buntować przeciwko Gowinowi. Kolejni politycy partii koalicyjnej wypowiadają się coraz ostrzej nie tylko o Bielanie, ale też o ewentualnych scenariuszach politycznych. Sposobem Bielana na podsycenie wątpliwości Kaczyńskiego co do planów Gowina, było rozpuszczenie plotki o tym, że wicepremier spotkał się z Donaldem Tuskiem. Każdy kontakt ze znienawidzonym w PiS byłym premierem i przewodniczącym PO sprawia, że na Nowogrodzkiej wzrasta czujność. Bielan pamięta też doskonale, że w 2006 roku po jednym z takich spotkań następnego dnia stanowisko stracił Kazimierz Marcinkiewicz. Według naszych informacji Kaczyński szybko ustalił, że to fake news i przyjął zaprzeczenia Gowina w tej sprawie jako wiarygodne. 4 grudnia 2020 „Jednak ziarno nieufności w prezesie zostało” – mówi nam jeden z posłów PiS. Bielan krytykując Gowina, wraca do wydarzeń z kwietnia 2020 roku i rozmów Gowina z opozycją. Poza planem stworzenia rządu technicznego, po przejściu Porozumienia na stronę opozycji, w grze był też inny scenariusz. „Budka wymyślił i lansował pomysł przejęcia Sejmu. Rząd mógłby wtedy trwać, ale opozycja kontrolowałaby Sejm. Co więcej, miało to otworzyć drogę do przejęcia większości w Radzie Mediów Narodowych. To otwierałoby drogę do przejęcia TVP, dzięki której PiS ma swoje silne ramię propagandowe” – mówi nam jeden z polityków PO. Ten wariant ma realnie martwić Kaczyńskiego. „Patrzę na to z pewnym niepokojem. Kto za naszymi plecami rozmawia z opozycją, musi się liczyć ze znacznym obniżeniem zaufania. Mam nadzieję, że nie nastąpi eskalacja tego rodzaju działań, bo oznaczałaby też koniec naszej pobłażliwości” – mówił we wtorek dziennikarzom w Sejmie wicemarszałek Ryszard Terlecki z PiS, cytowany przez serwis 300polityka. Władza, Adam Bielan, Jarosław Gowin, Sejm IX kadencji, zjednoczona prawica
Prezydent Biden za prawami reprodukcyjnymi kobiet – znosi zakazy wprowadzone przez Trumpa^Katarzyna Jaremko^8 lutego 2021^https://oko.press/roe-przeciwko-wade-memorandum-bidena/^W latach 70. XX wieku aborcja była w USA traktowana jako kwestia medyczna, a nie polityczna. Nie dziwiło, że konserwatywny gubernator Reagan zliberalizował prawo aborcyjne w Kalifornii. Aborcja nie była dla niego częścią „imperium zła", ale dla Trumpa już tak  Prezydent Joe Biden podpisał jak dotąd rekordową dla debiutanta w Białym Domu ilość dekretów, rozporządzeń i memorandów. Jedno z ostatnich dotyczy aborcji. 23 stycznia 2021 28 stycznia prezydent Stanów Zjednoczonych ogłosił, że odwróci skutki ataku Donalda Trumpa na prawa kobiet w dostępie do ochrony zdrowia. Biden dodał, że podpisane przez niego memorandum „odnosi się do ochrony zdrowia kobiet w kraju i za granicą oraz odwołuje zmiany, które zostały wprowadzone przez Donalda Trumpa, na mocy których utrudnia się kobietom dostęp do przystępnej opieki lekarskiej dotyczącej ich praw reprodukcyjnych”. Posunięcie prezydenta z Partii Demokratycznej jest spełnieniem jego obietnicy z okresu kampanii wyborczej. Biden zapowiadał, że uchyli tzw. zasadę Mexico City, czyli zakaz finansowania przez rząd USA zagranicznych organizacji non-profit, które wykonują lub promują aborcję. Rząd Trumpa wprowadził to ograniczenie w 2017 roku na mocy memorandum prezydenckiego, a następnie rozszerzył je na wszystkie obowiązujące amerykańskie fundusze zdrowotne dotyczące opieki lekarskiej w innych krajach. To sprawiło, że organizacje zajmujące się na przykład leczeniem AIDS, projektami dotyczącymi czystej wody, pomocą podczas klęski głodu czy szczepieniami dzieci nie miały szans na uzyskanie pomocy z 9,5 mld puli, jeśli jednocześnie propagowały aborcję. Memorandum nakazuje również Departamentowi Zdrowia i Opieki Społecznej natychmiastowe rozważenie zdjęcia zakazu kierowania pacjentek do lekarzy wykonujących aborcję przez placówki finansowane z rządowego programu Title X. Reasumując: Biden już na samym początku swojej kadencji dał czytelny znak, że w sprawach aborcji jest on – w przeciwieństwie do poprzednika – po stronie kobiet i prawa do wyboru. 21 stycznia 2021 To bardzo ważny polityczny sygnał w debacie na temat aborcji, tym bardziej że w ostatnich latach dyskurs publiczny w owej sprawie przesunął się na prawo. Cała rzecz jednak w tym, że w Stanach Zjednoczonych – tak jak się to okazało ostatnio w Polsce – kwestia przerywania ciąży zależy od decyzji trzeciej władzy, czyli w wypadku Ameryki od federalnego Sądu Najwyższego. Momentem historycznym, który zainicjował upolitycznianie kwestii przerywania ciąży był wyrok Sądu Najwyższego z 21 stycznia 1973 roku w sprawie „Roe przeciwko Wade”. Aborcja została wówczas uznana za legalną przez cały okres ciąży, dając jednak stanom możliwość wprowadzenia regulacji ograniczających możliwość aborcji w drugim i trzecim trymestrze. Jak zauważa Linda Greenhouse, wieloletnia autorka tekstów o Sądzie Najwyższym dla „New York Timesa”, w skład sądu, który wydał decyzję w sprawie Roe, wchodziło czterech sędziów nominowanych przez Richarda Nixona, dziś uchodzącego – nie zawsze sprawiedliwie – za prekursora konserwatywnej rewolucji. Jej zdaniem aborcja nie była wtedy kwestią partyjną, a medyczną. W decyzji z 1973 roku uznano, że każda kobieta ma prawo do przerwania ciąży i wynika to z praw do prywatności i wolności, gwarantowanych przez 14. poprawkę do konstytucji. Jednocześnie sędziowie zdecydowali, że stany mają prawo ograniczać prawo kobiet do aborcji w 2 i 3 trymestrze ciąży. W trzecim trymestrze stan może zakazać aborcji, ale musi dopuszczać aborcję w wyjątkowej sytuacji, gdy ciąża zagraża życiu lub zdrowiu matki.. Oznaczało to konieczność zmiany przepisów w 46 z 50 stanów. 23 września 2020 Członkowie SN powołali się na prawo do prywatności, bo ustawa zasadnicza nie dawała wielu wskazówek jak się do tematu kobiet w ogóle odnosić. „Mężczyźni, którzy uchwalili i ratyfikowali konstytucję nie wspomnieli w niej o kobietach, seksie ani małżeństwie. „Pamiętaj o paniach” – ostrzegała Abigail Adams swojego męża w 1776 r., który tę radę zignorował (red. – chodzi o jednego z Ojców Założycieli i późniejszego prezydenta Johna Adamsa). W konsekwencji nieumieszczenia kobiet w dokumentach założycielskich republiki były jednocześnie trwałe i katastrofalne. Fakt, że twórcy konstytucji nie rozwiązali kwestii niewolnictwa, doprowadził do wojny domowej. To, że uważali kobiety za nierówne mężczyznom, niemalże skończyło się tym samym. W amerykańskiej historii kobiety często wpisywały się w konstytucję na zasadzie analogii. Dyskryminacja z powodu płci była podobna do dyskryminacji z powodu rasy, a język zakazujący jednej dyskryminacji można było rozumieć jako zakazujący innej” – pisze w znakomitym 700-stronicowym eseju pt. „My, naród. Nowa historia Stanów Zjednoczonych” Jill Lepore, historyczka z Uniwersytetu Harvarda. W zeszłym roku ukazała się polska wersja książki, w tłumaczeniu Jana Szkudlińskiego. Pisarka sugeruje, że sprzeciw wobec politycznych praw kobiet mógł – podobnie jak bunt wobec znoszenia niewolnictwa – skończyć się wojną secesyjną. I ma rację. Historyczne Południe było zaciekłym przeciwnikiem ruchu na rzecz równouprawnienia kobiet. Stany dawnej Konfederacji w 1920 roku niemal zablokowały ratyfikację 19. Poprawki do konstytucji, która zrównywała kobiety i mężczyzn w prawie wyborczym.  24 stycznia 2021 Ówczesna wrogość wobec sufrażystek i emancypacji długo opóźniała rozwój tamtejszego ruchu na rzecz praw kobiet na Południu. Silny opór ze strony białych kongresmenów i senatorów od Marylandu po Luizjanę przez wiele lat uniemożliwiał zatwierdzenie wspomnianej poprawki do ustawy zasadniczej, która, by wejść w życie potrzebowała aprobaty legislatur 36 z 48 ówczesnych stanów. Dziewięć stanów Południa odmówiło ratyfikacji lub, co gorsza, przyjęło „rezolucje o odrzuceniu”, potępiające poprawkę jako nieuzasadnioną, niepotrzebną, niedemokratyczną i niebezpieczną. Najbardziej radykalni politycy mówili wprost o potrzebie secesji. Mimo to poprawka weszła w życie – Amerykanki uzyskały więc prawa wyborcze dwa lata po Polkach. Wracając do wyroku w sprawie Roe przeciwko Wade: wielu komentatorów uważało, że decyzja SN szybko straci na kontrowersyjności. W końcu ówczesny gubernator Kalifornii Ronald Reagan, dzisiaj postać kanoniczna dla twardej prawicy, podpisał ustawę liberalizującą prawo aborcyjne w swoim stanie. Upolitycznienie tematu aborcji przyszło z zaplecza Richarda Nixona. Autor prezydenckich przemówień, a później gwiazda prawicowej publicystyki Pat Buchanan, doradził głowie państwa, że aborcja jest coraz poważniejszą sprawą, szczególnie dla katolickiego elektoratu, który wówczas tradycyjnie głosował na Partię Republikańską. Jeszcze przed wydaniem wyroku w sprawie Roe Nixon wygłosił więc przemówienie, w którym wycofał się ze swoich wcześniejszych poglądów, w dużej mierze przychylnych prawu do wyboru i stwierdził, że ludzie życie – w tym nienarodzonych – jest święte. Warto dziś przypomnieć sobie okoliczności „Roe przeciwko Wade” i ich konsekwencje dzięki dokumentowi Netflixa „Powrót do sprawy Roe: Prawa kobiet w politycznej grze” w reżyserii Ricki Sterni i Anne Sundenberg. Jest on dostępny na polskiej wersji platformy. „Opinia publiczna była podzielona względem wielu kwestii dotyczących kobiet, jednak w latach 60. i 70. podziały te nie przebiegały po liniach partyjnych. Dopiero w roku 1980 obie partie umieściły w swych programach postulat odnoszący się do legalności aborcji – republikanie byli przeciwni, demokraci zaś byli za. W latach 90. aborcja stała się już kwestią całkowicie partyjną – i definiującą coraz bardziej powiększający się rozłam” – pisze Jill Lepore. 21 grudnia 2019 Wysiłki zmierzające do legalizacji aborcji rozpoczęto w latach 60. Nie stały za nimi feministki ani działaczki na rzecz praw kobiet, ale lekarze, prawnicy oraz duchowni kierujący Planned Parenthood Federation of America. To organizacja non-profit działająca na rzecz praw reprodukcyjnych, której centrala znajduje się w Nowym Jorku. Jej celem jest propagowanie świadomego rodzicielstwa, szerokiej edukacji seksualnej, dostępu do legalnej aborcji i antykoncepcji, walki chorobami przenoszonymi drogą płciową. A także szerzenie, w ramach posiadanych środków, podstawowej opieki medycznej na całym świecie, szczególnie w ubogich krajach Afryki i Ameryki Łacińskiej. Organizacja jest również operatorem jednej z największych sieci klinik oferujących zabiegi związane z aborcją, antykoncepcją oraz diagnostyką chorób wenerycznych. Według sprawozdania sprzed trzech lat budżet Planned Parenthood w 38 proc. pochodzi z wpłat od darczyńców, 34 proc. z grantów rządowych, 22 proc. stanowią dochody z usług medycznych, a w 6 proc. – z innych źródeł. Darczyńcami organizacji są między innymi: Melinda Gates, Fundacja Forda, The Buffet Foundation. Całkowity budżet wyniósł 1,6 mld dol. Planned Parenthood otrzymało finansowanie rządowe po raz pierwszy w latach 70. XX wieku podczas rządów wspomnianego już Richarda Nixona. Prezydent i jego partia byli wówczas pozytywnie nastawieni wobec upowszechnienia wiedzy na temat środków antykoncepcyjnych, wszak było to jeszcze przed wyrokiem w sprawie Roe i przed pokusą upolitycznienia tematu. W 1962 roku prezesem Planned Parenthood został ginekolog i położnik Alan Frank Guttmacher, który rozpoczął kampanię mającą na celu pozyskanie federalnego wsparcia dla programów planowania rodziny przeznaczonych dla ludzi biednych, dla uchylenia zakazów antykoncepcji i liberalizacji prawa do aborcji. Trzy lata później byli prezydenci Eisenhower (republikanin) i Truman (demokrata) pełnili funkcje współprzewodniczących komitetu Planned Parenthood, sygnalizując ponadpartyjne poparcie dla antykoncepcji. Również w 1965 roku – i tu znowu wracamy do regulowania kwestii praw reprodukcyjnych przez trzecią władzę – w sprawie „Griswold przeciwko stanowi Connecticut” federalny Sąd Najwyższy uchylił stanowe zakazy antykoncepcji, uniewinniając jednocześnie Estelle Griswold, kierującą lokalną kliniką Planned Parenthood, aresztowaną i skazaną za rozprowadzanie środków antykoncepcyjnych. Światopoglądowa prawica wraz z Donaldem Trumpem prowadziła w ostatnich latach kampanię na rzecz radykalnego ograniczania dostępu do zabiegów. Co roku w rocznicę wydania wyroku w sprawie „Roe przeciwko Wade” organizowane są Marsze Życia. 14 stycznia 2021 Uczestnikom waszyngtońskiej demonstracji z 19 stycznia 2018 ówczesny prezydent obiecał łącząc się z nimi przez platformę streamingową: „Przyszliście tu z jednej pięknej przyczyny: chcecie budować społeczeństwo, w którym każde życie jest celebrowane, chronione i pielęgnowane. Kochacie każde dziecko, narodzone i nienarodzone, ponieważ wierzycie, że każde życie jest święte, że każde dziecko jest drogocennym darem od Boga. A prawo do aborcji jest złem i obecny stan rzeczy musi się zmienić. Mój rząd zawsze będzie bronić pierwszego prawa z Deklaracji Niepodległości, czyli prawa do życia”. A co by się stało, gdyby w Sądzie Najwyższym znalazła się większość do obalenia wyroku sprzed 48 lat? Każdy z 50 stanów ma swoje własne zasady i praktyki, jeśli chodzi o zapewnienie kobietom możliwości przerwania ciąży. W chwili obecnej przepisy te nie mogą być sprzeczne z precedensem, który został ustanowiony przez Roe przeciwko Wade. W przypadku jego uchylenia na dostęp kobiety do aborcji miałby wpływ władze stanu, w którym mieszka. Według Center for Reproductive Rights, 23 stany, czyli mniej niż połowa, mogłyby w tej sytuacji zakazać aborcji. Autorka zrezygnowała z honorarium, wyrażając w ten sposób wsparcie dla OKO.press Kobiety, Świat, Joe Biden, aborcja Prawa kobiet Stany Zjednoczone USA
Od Roberta F. Kennedy’ego Jr. do Ameryki Łacińskiej – sieć przyjaciół polskich antyszczepionkowców^Claudia Ciobanu^8 lutego 2021^https://oko.press/siec-przyjaciol-polskich-antysczepionkowcow/^W Polsce ruch antyszczepionkowy rozprzestrzenił się dzięki wsparciu międzynarodowych sieci antyszczepionkowców, skrajnie prawicowych polityków i ultrakonserwatywnych grup działających od Stanów Zjednoczonych po Amerykę Łacińską „Wiem, że w Polsce jest wiele rzeźni – robicie najlepszą kiełbasę na świecie”, powiedział 18 grudnia Robert F. Kennedy Jr, jedna z najbardziej prominentnych postaci globalnego ruchu antyszczepionkowego, podczas sesji online polskiego Parlamentarnego Zespołu ds. Bezpieczeństwa Programu Szczepień Ochronnych Dzieci i Dorosłych. „W Stanach Zjednoczonych krowy zaganiane są do zwężającego się przejścia, którym idą aż do ubojni. Właśnie to robią z nami i tą szczepionką (na COVID-19). Ale nie możemy sobie na to pozwolić, żeby być niczym bydło”, stwierdził. OKO.press od początku pandemii opisuje jej przebieg oraz wszystko, co jest związane ze szczepieniami oraz szczepionkami na COVID-19. Wszystkie nasze teksty na ten temat znajdziesz tu: SZCZEPIENIA NA COVID-19 oraz tu EPIDEMIA COVID-19 Kennedy wygłosił przemówienie, pełne sprzeczności i błędów logicznych, na zaproszenie parlamentarzystów ze skrajnie prawicowej Konfederacji, wśród przywódców której są liderzy ruchu antyszczepionkowego w Polsce. „To jest globalny problem, forsowany przez międzynarodowe kartele medyczne, koncerny farmaceutyczne i agencje regulacyjne”, twierdził dalej Kennedy. „I nasza odpowiedź musi mieć również globalny charakter. Musimy stworzyć instytucje, które będą na tyle wytrzymałe, wytrwałe oraz silne, aby sprzeciwić się nieposkromionej sile medycznej tyranii”. Kennedy, prawnik specjalizujący się w ochronie środowiska, a obecnie działacz antyszczepionkowy, jest synem Roberta F. Kennedy’ego, zamordowanego kandydata na prezydenta USA, oraz bratankiem byłego prezydenta Johna F. Kennedy’ego. Jego wystąpienie cieszyło się dużą popularnością, miało ponad 200 000 wyświetleń i 6 000 udostępnień na samym Facebooku, co wskazuje na to, jak istniejące powiązania między krajowymi i zagranicznymi antyszczepionkowcami, skrajnie prawicowymi politykami i ultrakonserwatywnymi grupami okazują się przydatne w rozpowszechnianiu antyszczepionkowej retoryki w Polsce. Jednocześnie pandemia przyczynia się do tworzenia nowych możliwości dla tych sieci. Podczas gdy dużo mówi się o generowanej przez Rosję dezinformacji – co stanowi problem też i w Polsce – wielu „żerujących na pandemii aktywistów” z całej Europy, Stanów Zjednoczonych, Ameryki Łacińskiej i innych krajów przyczynia się do „infodemii” w Polsce przy okazji promując antydemokratyczne, antyunijne lub populistyczne programy. 14 marca 2020 Obecnie najbardziej znaczącymi postaciami ruchu antyszczepionkowego są Justyna Socha i Piotr Jawornik, oboje związani z organizacją STOP NOP – Ogólnopolskim Stowarzyszeniem Wiedzy o Szczepieniach. Zarówno Socha, jak i Jawornik, są asystentami społecznymi posła Konfederacji Grzegorza Brauna, jednego z głównych orędowników ruchu antyszczepionkowego na polskiej scenie politycznej. Jak pisała w OKO.press Anna Mierzyńska, w ciągu ostatnich kilku miesięcy kanały społecznościowe Konfederacji zyskały na popularności dzięki publikowaniu materiałów krytycznych wobec opracowywanych przez koncerny farmaceutyczne szczepionek na COVID (choć – jak zauważa Mierzyńska – nie znajduje to jeszcze odzwierciedlenia w badaniach opinii publicznej). 4 stycznia 2021 Polscy antyszczepionkowcy byli już wcześniej związani z międzynarodowymi sieciami osób o podobnych poglądach (Kennedy miał już okazję przemawiać w polskim parlamencie w kwietniu 2019 roku), ale pandemia COVID zintensyfikowała tę współpracę. Kennedy coraz aktywniej działa w Europie przemawiał na niesławnej demonstracji w Berlinie 29 sierpnia 2020, kiedy to część protestujących, niektórzy z nich niosąc sztandary skrajnie prawicowych ugrupowań, próbowali szturmować Reichstag. Na tej demonstracji obecny był również i poseł Braun. Dwa miesiące później, Kennedy poprzez swoją popularną stronę na Facebooku zapraszał ludzi, aby przyłączyli się do tego, co nazywał „Globalnym Oporem” – serii protestów antyszczepionkowych, które odbyły się 24 października w 15 krajach, od Europy po Amerykę Łacińską. W Warszawie to wydarzenie było reklamowane, jako „Marsz o Wolność„. Zorganizowali je Socha z Jawornikiem ze STOP NOP, a Braun był jednym z głównych mówców. W wydarzeniu wzięli udział także antyszczepionkowcy z Włoch, Hiszpanii i USA, którzy zorganizowali nawet konferencję prasową, aby zaznaczyć swoją obecność w stolicy Polski. Angelo Giorgianni, jeden z włoskich mówców na konferencji prasowej, jest sędzią, który stworzył włoską grupę antyszczepionkową L’Eretico („Heretyk”). W 2000 roku został podobno zmuszony do rezygnacji z funkcji podsekretarza stanu w Ministerstwie Spraw Wewnętrznych w związku z podejrzeniami o współpracę z przestępczością zorganizowaną (nigdy nie został postawiony w stan oskarżenia i zaprzecza zarzutom). Według jego własnych kanałów w mediach społecznościowych, Giorgianni uczestniczył w kilku wydarzeniach w Warszawie w ostatnich miesiącach 2020 roku. Jego kolega z L’Eretico, Giulio Tarro, jest wirusologiem, który dołączył do Kennedy’ego w wystąpieniu na grudniowym posiedzeniu komisji sejmowej na temat skuteczności i bezpieczeństwa szczepionek na COVID, któremu przewodniczył poseł Braun oraz drugi lider Konfederacji, poseł Janusz Korwin-Mikke. Włosi, Kennedy i inni obcokrajowcy przedstawiani są często jako „międzynarodowi eksperci”, co ma uwiarygodnić argumenty miejscowych aktywistów. We Włoszech, Giorgianni i jego organizacja wzięli udział w przynajmniej jednej demonstracji antyszczepionkowców promowanej przez Giuliano Castellino, czołową postać w skrajnie prawicowej partii Forza Nuova, o czym szeroko informowały włoskie media. „Oskarżali nas o bycie faszystami przez to, że dziś demonstrowaliśmy”, powiedział Giorgianni wiwatującemu tłumowi w Rzymie 5 września. „Ale faszystami są ci, którzy odmawiają nam naszej wolności…, którzy zamknęli nas w domach na cztery miesiące, którzy uniemożliwili nam udzielenie pomocy naszym umierającym”. Braun i lider Fuorza Nuova Roberto Fiore spotkali się w sierpniu w Warszawie, ale nie jest jasne, czy pandemia była tematem ich rozmów. Powiązania Forza Nuova z polską skrajną prawicą sięgają wielu lat wstecz, a członkowie włoskiej partii brali udział w corocznym Marszu Niepodległości odbywającym się 11 listopada  w Warszawie, który został przejęty przez skrajną prawicę. 2 września 2020 W zeszłym roku Jawornik oraz jego koledzy i koleżanki ze STOP NOP wraz z włoskimi, francuskimi i duńskimi antyszczepionkowcami przygotowali petycję przeciwko „przymusowym szczepieniom i globalnej kontroli”, skierowaną do wszystkich rządów i parlamentów na świecie. Ostatnio Jawornik i Giorgianni zaczęli współpracować w ramach nowo utworzonej organizacji o nazwie Organizzazione Mondiale per la Vita (Światowa Organizacja Życia), która w ciągu ostatnich kilku miesięcy rozszerzyła swoją działalność na Amerykę Łacińską. Grupa ta twierdzi, że „przejmuje odpowiedzialność za opiekę nad rasą ludzką”, którą jej zdaniem „zdradziły” inne organizacje międzynarodowe. W tym m.in. Światowa Organizacja Zdrowia (WHO), do nazwy której nowa organizacja nawiązuje. Na stronach grupy w mediach społecznościowych promowane są dyskusje z udziałem znanych antyszczepionkowców, takich jak Kennedy, czy niemiecki prawnik Reiner Fuellmilch. W poście z końca grudnia Jawornik ogłosił, że Światowa Organizacja Życia „z pomocą Roberta F. Kennedy’ego pozwała Komisję Europejską za nadużycia i łamanie praw człowieka…”. STOP NOP nie odpowiedziało na prośby BIRN o wywiad lub podanie dalszych szczegółów dotyczących tego pozwu. Do antyszczepionkowców w próbach osłabienia WHO w czasie pandemii COVID dołączają ultrakonserwatywne ugrupowania, takie jak Ordo Iuris w Polsce i część jego europejskich kolegów z forum Agenda Europe, które od lat krytykują Światową Organizację Zdrowia za promowanie praw kobiet i praw osób LGBT. „Pandemia koronawirusa podważyła zaufanie wielu ludzi do WHO” – pisze Ordo Iuris na swojej stronie internetowej. „Jednak negatywne aspekty działalności WHO były widoczne już wcześniej. Organizacja ta, oprócz działań związanych z ochroną zdrowia, realizuje wiele ideologicznych postulatów, takich jak promowanie aborcji, czy wulgarnych standardów edukacji seksualnej”. Przez cały 2020 rok Ordo Iuris promowało międzynarodową petycję zatytułowaną „Make WHO great again”, domagając się od rządów „przyjęcia stanowiska sprzeciwiającego się ideologicznym postulatom WHO”. Petycja jest dostępna w czterech innych językach poza polskim (angielskim, hiszpańskim, chorwackim i rumuńskim) i jest wspierana przez kilka innych ultrakonserwatywnych grup w Europie. Należą do nich Podobna petycja, tym razem „Defund the WHO”, powołująca się na podobne argumenty o roli WHO w „promowaniu aborcji” i „nauczaniu dzieci masturbacji”, była prowadzona w tym samym okresie przez CitizenGO, międzynarodową grupę prowadzoną przez hiszpańskiego aktywistę Ignacio Arsuagę. CitizenGO, Ordo Iuris, In the Name of the Family, Pro Vita i inni od lat współpracują w ramach Agendy Europe. CitizenGO doradzało również Ordo Iuris w sprawie jego projektu rezolucji dla gmin, które chcą odrzucić „ideologię LGBT”. Podobnie jak inni ultrakatoliccy działacze, Ordo Iuris także wyraziło zaniepokojenie związkami między produkcją szczepionki COVID a aborcją. Inną kluczową grupą w międzynarodowej ultrakonserwatywnej sieci propagującej argumenty sceptyczne wobec COVID jest brazylijski Instytut Plinio Correa de Oliveira, na którego stronie internetowej pojawiają się artykuły o tym, jak panika wywołana przez wirusa „pochodzącego z komunistycznych Chin” stwarza szansę na „Wielki Reset” i „globalny despotyczny rząd”. Według śledztwa opublikowanego w grudniu przez onet.pl, brazylijska grupa była przez lata finansowana przez polską Fundację im. Piotra Skargi, która w Polsce pomogła założyć i finansować Ordo Iuris i ściśle z nią współpracuje przy różnych kampaniach. Zarówno brazylijska grupa, jak i Fundacja Piotra Skargi wywodzą się z brazylijskiego ugrupowania „Tradycja, Rodzina i Własność”, które w kilku krajach oskarżano o bycie sektą. 24 listopada 2020 Krytycy tych ultrakonserwatywnych sieci twierdzą, że próbują one rozmontować obecny system praw człowieka – poprzez podważanie istniejących traktatów i organów międzynarodowych – oraz kształtować prawo międzynarodowe w „fundamentalistycznym” kierunku. „Stawką nie jest rzeczywista wydolność WHO czy wnioski, które można wyciągnąć na temat wczesnych dni pandemii. Chodzi o to, że WHO opiera się w swoim działaniu na nauce, która konsekwentnie zaprzecza twierdzeniom działaczy antygenderowych na temat zdrowia, a w szczególności na temat ludzkiej seksualności”, powiedział BIRN Neil Datta, sekretarz Europejskiego Forum Parlamentarnego Praw Reprodukcyjnych i Seksualnych. „Przywiązanie WHO do dowodów, nauki i medycyny stawia ją zatem w sprzeczności z inspirowaną religijnie »prawdą« działaczy antygenderowych – i za to jest celem ich ataku”. Tekst ukazał się najpierw na portalu Balkan Insight. FROM RFK JR TO LATIN AMERICA, POLAND’S ANTI-VAXXERS FIND FRIENDS ABROAD. Fundacja BIRN sfinansowała tłumaczenie tekstu na język polski. Tłumaczyła Anna Halbersztat. Propaganda, Zdrowie, Świat, Grzegorz Braun, Janusz Korwin-Mikke, antyszczepionkowcy Konfederacja szczepionki na COVID-19
Córka wie, że mogła mieć siostrę, ale nie ma. Dlaczego miałabym oszukiwać? [Miałam aborcję]^Marta K. Nowak^8 lutego 2021^https://oko.press/corka-wie-ze-mogla-miec-siostre-ale-nie-ma-mialam-aborcje/^"Usłyszała od lekarzy: z ciąży nic nie będzie, ale nic nie zrobimy, bo serce bije. Zamiast psychologa przyszedł ksiądz i powiedział, że to jej wina, bo pewnie zgrzeszyła. Płód umierał w niej jeszcze miesiąc". O aborcji, ciążach i historiach innych kobiet mówi artystka Monika Wińczyk Na zdjęciu: Monika Wińczyk na proteście w Poznaniu, kwiecień 2020.  W naszym cyklu Miałam Aborcję opowiadamy historie osób, które przerwały ciążę. Chcemy w ten sposób pokazać spektrum doświadczeń, wyciągnąć aborcję ze sfery tabu i dać przestrzeń osobom, które często wiele lat zmuszone były milczeć ze strachu przed stygmatyzacją. Chcesz opowiedzieć nam o swojej aborcji? Odwołano ci legalny zabieg przez wyrok TK? Pisz na: [email protected] Przez wyrok Trybunału Konstytucyjnego Przyłębskiej, który odebrał osobom w ciąży prawo do aborcji ze względu na wady płodu, Polska stała się czarnym punktem na mapie Europy. Kobietom odebrano prawo, ale nie wybór. Dzięki inicjatywom takim jak Aborcja Bez Granic i międzynarodowej sieci wsparcia, kobiety mogą jechać do zagranicznych klinik. Hipokryzja władzy zrównującą życie matki z życiem płodu pogłębia rozpacz kobiet i stygmatyzację aborcji. Tym bardziej chcemy opowiadać wam prawdziwe historie osób, które przerwały swoje ciąże. Poznańska artystka Monika Wińczyk opowiada o aborcji ze względu na wady płodu, ale też o macierzyństwie i o tym, co zobaczyła na szpitalnych oddziałach. Marta K. Nowak: Czym się zajmujesz? Monika Wińczyk: Jestem aktywistką i performerką, pracuję z teatrami offowymi. Moja twórczość często zahacza o prawa kobiet, człowieka. Pole artystyczne łączy się dla mnie nierozerwalnie z aktywizmem, sztuka zazębia się z życiem i odzwierciedla to, co nosimy w sobie. W moim przypadku to doświadczenie bycia kobietą. Jest w nie wpisana także aborcja i macierzyństwo. Opowiesz o swojej aborcji? To było w 2000 roku. Mieszkałam wtedy w Anglii z partnerem. Kiedy dowiedziałam się, że jestem w ciąży, znaliśmy się dopiero 2 lata, głównie korespondencyjnie. Dopiero zaczynaliśmy wspólnie mieszkać – u jego rodziców, bo z pieniędzmi było krucho. Nie planowaliśmy ciąży, ale ją zaakceptowaliśmy. Byłam jak nieopierzony ptak, 20 parę lat to przecież właściwie start, ale aborcja nie przyszła mi wtedy do głowy. Przyjęłam po prostu do wiadomości – cóż, stało się, będę mieć dziecko. Już przy pierwszym USG lekarz zwrócił uwagę na nieprawidłowy rozwój płodu. Po kolejnych badaniach nie było wątpliwości: albo płód obumrze, co może również doprowadzić do zakażenia mojego ciała, albo – jeśli jakimś cudem ciążę donoszę, dziecko umrze po porodzie – może po godzinie, może po kilku dniach, może po miesiącu. W jaki sposób cię o tym poinformowano? Miałam świetnego lekarza, nadal bardzo dobrze go pamiętam. Spędził sporo czasu, żeby w prostych słowach wytłumaczyć mi, co się dzieje i co może się wydarzyć. Był przy okazji pierwszym czarnoskórym lekarzem, którego poznałam. Była to jedna z oznak różnorodności, której brakowało w Polsce 20 lat temu – wciąż zresztą brakuje. Zaproponował aborcję. Podkreślił, że decyzja należy jednak do mnie, dał mi na nią dwa tygodnie. Pamiętam, że bardzo mnie zaskoczyło, że ktoś do mnie mówi tak prosto, rzeczowo i konkretnie. Dopiero kiedy znalazłam się w patowej sytuacji i lekarz zasugerował aborcję, poczułam, że mam wybór, że jest jakieś wyjście, że nie muszę godzić się z losem. Wciąż czułam się w tej sytuacji, jak w klatce, ale już wiedziałam, że jest klamka, którą zawsze mogę nacisnąć i otworzyć drzwi. Dlaczego zachowanie lekarza tak cię zszokowało? Opisał, jak sprawa wygląda ze strony czysto medycznej, nie forsował przy tym żadnych rozwiązań, zostawił mi przestrzeń na decyzję. Czułam z jego strony zrozumienie, żadnego osądu. Rozmowy z ginekologami w Polsce inaczej mi się kojarzyły. Czasem czułam się u nich jak na przesłuchaniu. Nie mydlił też oczu. W Polsce tej szczerości brakuje. Mówi się, że zawsze jest jakaś nadzieja. A tu nie ma i tyle. Co się działo przez te dwa tygodnie? Było ciężko, dużo łez. Zdążyłam się już do myśli o ciąży przyzwyczaić. Wiedziałam, że to będzie dziewczynka, wybraliśmy imię. Te dwa tygodnie to był moment wahania. Gdzieś z tyłu głowy był ten stres, to skojarzenie, że to przestępstwo, że nie wiadomo, czy mogę komukolwiek powiedzieć. Jednocześnie zaczynałam zdawać sobie sprawę, że nie mogę liczyć na mojego partnera. Usłyszał to, co ja – że decyzja należy do mnie i to przyjął, odciął się. To z jednej strony było niby w porządku – niczego nie wymuszał, ale ja potrzebowałam wtedy wsparcia. Byłam w obcym kraju, a on był mi najbliższy. Największe wsparcie dostałam od jego mamy. Była osobą wierzącą, ale pocieszała mnie, dawała nadzieję, że przerwanie tej ciąży, to nie koniec świata. Z czysto i klarownie wyłożoną przez lekarza sytuacją tak naprawdę nie miałam jednak wątpliwości. Było mi przykro, smutno, ale wątpliwości nie miałam. Jak wyglądał zabieg? W szpitalu byłam dwa dni – pierwszego dnia zabieg, a drugi dzień był na badania i dojście do siebie. Jako partnerka Anglika miałam pełną opiekę medyczną i psychologiczną. Nie byłam wtedy co prawda skora do rozmów z psycholożką, ale dostałam pakiet informacji – gdzie mogę zadzwonić po pomoc psychologiczną, w jaki sposób zapisać się do grupy wsparcia dla kobiet, które miały aborcję. Ze szpitala pamiętam wydarzenie, które mnie zmroziło. Pomyślałam wtedy, że to już przegięcie. Co takiego się wydarzyło? Dzień po aborcji przyszła do mnie psycholożka i przyniosła mi w koszyczku płód zawinięty w jakąś pierzynkę. Stawia go na półkę i mówi, że mogę się pożegnać. Dostałam jeszcze dwa polaroidowe zdjęcia płodu, żebym mogła go zapamiętać. Nogi się pode mną ugięły. To było dla mnie szokujące i niespodziewane, zupełnie tego nie rozumiałam. Po latach uznałam jednak, że zobaczenie i takie pożegnanie się coś mi jednak dało: jeszcze większe poczucie, że dobrze zrobiłam. Pozostał ze mną obraz płodu, który zupełnie nie przypominał dziecka. To był 3 miesiąc 3 tydzień i 3 dzień – nie był to może skrzep, widać było zalążki kończyn, ale mimo wszystko ten widok raczej mi pomógł w zapominaniu i niepostrzeganiu aborcji jako traumy. Trudno było tu mówić o nienarodzonym dziecku, to był płód. W szpitalu powiedzieli, że nie mogą nam go wydać, ale możemy przyjść na zbiorowy pogrzeb. Ja już tego nie potrzebowałam. Tydzień po zabiegu byłam w Polsce. I jak się tu czułaś z doświadczeniem aborcji? Bardzo długo nie umiałam o tym mówić. 7 lat później, kiedy byłam w ciąży z córką i po kolejnych 7 latach w ciąży z synem, wciąż miałam problem. Na początku, gdy ginekolog pytał, czy byłam już w ciąży ściemniałam: nie, to pierwsza. Potem zaczęłam mówić, że poroniłam. W moich papierach u różnych lekarzy są teraz kompletnie różne wersje. Musiało minąć 15 lat zanim potrafiłam powiedzieć – miałam aborcję. Bez obawy, że zaraz ktoś mnie zacznie wyzywać albo ścigać. Miałam zawsze w tyle głowy poczucie, że to przestępstwo, chociaż wszystko miałam przecież robione w szpitalu legalnie i bezpiecznie. Dlatego uważam, że mówienie o aborcji jest bardzo ważne. Wiele osób otwiera się, dopiero kiedy usłyszy, że inne miały podobnie. Doświadczyłam tego, kiedy byłam książką aborcyjną. Co to znaczy, że byłaś książką? W ramach Dni Antydyskryminacji byłam częścią żywej biblioteki. Każda taka żywa książka opowiada swoją historię, ja opowiadałam o mojej aborcji tak jak tobie teraz. Jak reagowali słuchacze? Różnie. Jeden pan nie dał rady, prawie zemdlał. Przyszła też młoda działaczka antyaborcyjna. Normalnie książka może rozmawiać z jedną osobą pół godziny, z nią siedziałam godzinę. W końcu dałam spokój, powiedziałam jej, że to nie ma sensu, nie dogadamy się. Nie było między nami dialogu, marnowałyśmy tylko swój czas. Były jednak także kobiety, które po wysłuchaniu mojej historii pytały, czy mogą się przytulić. Mówiły wtedy: też miałam, ale nie umiem o tym mówić. Mam gęsią skórkę, jak sobie przypominam tamte emocje. Być może pierwszy raz poczuły się na tyle bezpiecznie, żeby o tym powiedzieć. A jak to się stało, że ty się tak bezpiecznie ze swoją historią poczułaś?  Też miałam osoby, które potrafiły mnie wysłuchać, wyciągnąć rękę, wesprzeć, opowiedzieć o swoich doświadczeniach. Inspirowała mnie koleżanka, która bez żadnych obaw mówiła o swoich aborcjach. Miała dwie, obie przeprowadziła sama w domu. Nie jestem też pierwszą osobą w rodzinie, która miała aborcję. Takich historii słyszałam mnóstwo. Jedne z powodu ekonomicznych, inne bo problemy z ciążą, facet nie chciał albo facet nie ten. Najgorsze jest to, że te aborcje bardzo często były powodowane kwestiami ekonomicznymi. Nie damy rady, nie mamy roboty, musimy to zrobić. I wtedy taka osoba musi najpierw się zapożyczyć, żeby potem tak czy inaczej mieć kiepską sytuację i jeszcze dług do spłacenia. Moja babcia mówiła o aborcji jeszcze całkiem normalnie, ja już nie umiałam. Ale nawet jak się słuchało tych rodzinnych historii, to o aborcji mówiło się w szczególny sposób. „Trzeba załatwić”, zawsze w tej nieoficjalnej atmosferze. Tak samo w filmach – aborcja przeważnie jest dramatem, złą decyzją. Która zwykle potem się dla kobiet źle kończy. Właśnie. A gdyby zrobić film o mojej historii, okazałoby się, że to najlepsza decyzja jaką mogłam podjąć. Potem było wspaniałe życie i cudowna rodzina, którą udało mi się stworzyć. Przy okazji poznałam inne kobiety, których historie potoczyły się inaczej. Co to za historie? Przy obu ciążach spędziłam dużo czasu w szpitalu. Jest jedna historia, której nie zapomnę. Leżała obok mnie dziewczyna, której w poprzednim szpitalu podawano jednocześnie leki na podtrzymanie ciąży i poronne. Lekarze popełnili błąd, pękł pęcherz płodowy, wody się wylały, odesłali ją tak do domu. W szpitalu, w którym byłyśmy nie mogli się nadziwić, dlaczego oba leki podawano razem. Płód nie miał szans na przeżycie. Ale ta dziewczyna usłyszała od lekarzy, że oni nie mogą nic zrobić, bo serce bije. Przy nas, na sali, powiedzieli jej wprost: wiemy, że z tej ciąży nic nie będzie, ale ręce mamy związane. Zostawiono ją bez żadnej pomocy psychologicznej, zamiast tego, przyszedł ksiądz. I powiedział jej, że to jej wina, bo najwyraźniej zgrzeszyła. Myślałam, że wstanie i resztkami sił go pobije. Byłam z nią w tej samej sali przez 2 tygodnie, po miesiącu wróciłam po jakieś wyniki i spotkałam jej partnera na korytarzu. Powiedział, że serce w końcu przestało bić. Ma zabieg. Miesiąc leżała tam wiedząc, że płód w jej brzuchu umiera. Moja historia pozwoliła mi też spojrzeć na wszystko z drugiej strony. Moje ciąże były trudne, synek urodził się w 26 tygodniu i nie było wiadomo, czy przeżyje. Oddział neonatologii uczy dostrzegania obu stron: z jednej, super, że ratujemy tak wczesne ciąże. Ale z drugiej czasem ratuje się te życia za wszelką cenę, nie zostawiając nadziei. Nasz syn miał trudny start, ale nam się cudownie udało, wady nie były poważne, mogliśmy sobie też pozwolić na rehabilitację. Ale nie każdy jest w takiej sytuacji. Na oddziale widzisz dzieciaki, które rodzą się z różnymi wadami, mają mnóstwo operacji. Nad łóżkami stoją rodzice. Głównie matki. Zapłakane, załamane niepewnością czy to dziecko przeżyje, a jeśli tak, to jaki będzie stopień niepełnosprawności, czy poradzi sobie finansowo z rehabilitacją. Już nie są Marysią i Tadeuszem, rodzicami, tylko niewolnikami. To brzmi brutalnie, ale tak jest. Do końca życia będą przy dziecku, które żyje tylko dzięki aparaturze i obecności rodziny przez całą dobę. Nie oszukujmy się, że na te osoby czeka jakieś wsparcie socjalne. To kolejne kłamstwo. W Polsce dostaną ochłapy, za które może dwie rehabilitacje w miesiącu będzie można opłacić. A co, jeśli dziecko potrzebuje jej codziennie? Te wszystkie pisemka i media, które ubierają macierzyństwo w różowe i pastelowe kolory, to dla mnie nawijanie kobietom makaronu na uszy. Wiadomo, że jesteśmy potem bardziej podatne na sugestie, że wszystko się ułoży, poradzisz sobie, będziesz miała wsparcie. A potem się okazuje, że tego kogoś, kto miał wspierać nie ma, a instytucja nas zostawia same. Co czujesz, teraz kiedy aborcja ze względu na wady płodu stała się w Polsce nielegalna? Chodzę na protesty, ale czuję smutek, jestem tym wszystkim umęczona. Wspaniałe jest to, że protestuje coraz więcej młodych ludzi. Bo tak naprawdę właśnie ich ten wyrok dotyczy. Ja już tyle wiem, że nie pozwolę sobie na kolejną ciążę, mnie to prawo już nie dotknie. Ale jestem załamana, że ktoś, komu się teraz przytrafi podobna historia, nie będzie miał takiego wsparcia i takiej rozmowy, jak ja miałam 20 lat temu z lekarzem. Te osoby nie mają już tej klamki, która na mnie czekała. Jeżeli to prawo będzie funkcjonować, współczuję każdej osobie, która będzie musiała to przejść albo oglądać śmierć swojego dziecka niedługo po porodzie. Nie wyobrażam sobie, jakie to obciążenie psychiczne. Ale jest w tym wszystkim coś optymistycznego. Wiemy już, że nie jesteśmy osamotnionymi jednostkami. Są dziesiątki tysięcy osób, które czują i myślą podobnie, chcą decydować. Nie damy się tak łatwo. Rozmawiałaś ze swoją rodziną o aborcji? Przed przyjaciółmi i obecnym partnerem nie musiałam niczego ukrywać, nie mieli z tym problemu. Wie też rodzina partnera, która jest mocno wierząca. Ale to są prawdziwi chrześcijanie, tolerancyjni i kochający drugiego człowieka. Nie oceniają mnie. Kiedy dowiedzieli się, że nie ochrzcimy syna, powiedzieli wasza sprawa, dali przestrzeń. Mój ojciec powiedział za to, że już przy wspólnym stole nie usiądziemy. Aborcji nie ukrywam też przed córką. Wie, że mogła mieć siostrę, ale nie ma i wie z jakiego powodu. Dlaczego miałabym oszukiwać młodą kobietę? Kobiety, Zdrowie, Julia Przyłębska, Trybunał Konstytucyjny, aborcja ciąża Miałam Aborcję protesty kobiet wyrok TK
Były skinhead awansuje w IPN. „Drogą nacjonalisty” doszedł do stołka dyrektora^Estera Flieger^8 lutego 2021^https://oko.press/byly-skinhead-awansuje-w-ipn/^Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Tomasz Greniuch ma rządzić wrocławskim oddziałem IPN  2 lutego wrocławska „Gazeta Wyborcza” podała, że nowym szefem Oddziału Instytutu Pamięci Narodowej we Wrocławiu, zostanie dr Tomasz Greniuch – p.o. naczelnika delegatury w Opolu, a w przeszłości wieloletni działacz skrajnie prawicowego ONR. Greniuch jest również autorem książki „Droga nacjonalisty”, której treść analizowaliśmy w OKO.press: odwołuje się w niej m.in. do myśli Leona Degrell’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. Szerzej o skrajnie prawicowych poglądach i działalności Greniucha piszemy w drugiej części tekstu. Wedle naszych źródeł nowe stanowisko dla Greniucha ma być elementem wymiany ekipy we wrocławskim oddziale IPN: władzom Instytutu miało się nie spodobać, że w oddziale za kadencji prof. Włodzimierza Sulei znano od dawna esbeckie dokumenty potwierdzające przestępstwa seksualne niedawno zmarłego kardynała Henryka Gulbinowicza, a mimo to pozwolono sprawie przedostać się w niekontrolowany sposób do prasy. Nacjonalista Greniuch ma zaś awansować dzięki protekcji prof. Jana Żaryna. OKO.press ustaliło, że wrocławskim IPN-em Greniuch będzie zarządzał jako p.o. dyrektora od drugiego tygodnia lutego do końca kwietnia. Instytut nie chce odpowiadać na pytania o kompetencje nowego szefa oddziału. Sprzeciw wobec nominacji wyraża wiceprezydent Wrocławia Sebastian Lorenc: „Moja babcia była wywieziona do pracy przymusowej przez nazistów. Po wojnie moi dziadkowie odbudowywali Wrocław z nazistowskiej pożogi. Dziś pamięć tamtego pokolenia hańbi mianowanie Greniucha na szefa wrocławskiego IPN. Panie Greniuch, we Wrocławiu nie ma miejsca dla ludzi wznoszących rękę w nazistowskim pozdrowieniu. Nie ma miejsca dla ludzi kwestionujących Holokaust. Nie ma miejsca dla tępej nienawiści i antysemityzmu. Proszę przyjąć do wiadomości, że pański pobyt we Wrocławiu choćby trwał 1 dzień, nadmiernie się przedłuża. Wrocław był, jest i będzie miastem wolności i tolerancji. Nic tu po panu” – napisał na Facebooku Lorenc. Wrocławska „Wyborcza” informuje także, że Rada Dyscypliny Naukowej Historia Uniwersytetu Wrocławskiego zbierze się, by podjąć decyzję, czy zaangażuje się w sprawę. Sprzeciw wobec szykującej się dla Greniucha nominacji wyrazili politycy Zielonych i Razem. OKO.press poprosiło IPN o potwierdzenie informacji, że zmiana nastąpi na początku drugiego tygodnia lutego oraz że dr Tomasz Greniuch obowiązki dyrektora wrocławskiego oddziału będzie pełnił do 29 kwietnia. Ponadto zapytaliśmy: W odpowiedzi otrzymaliśmy pismo o takiej treści: „Informuję, że Instytut Pamięci Narodowej nie udziela informacji dotyczących planowanej polityki personalnej, informacji o procedurach wyboru kandydatów na stanowisko ani komentarzy na temat przyszłych decyzji kadrowych. Zgodnie z obowiązującym stanem prawnym, o powierzeniu obowiązków pracownikowi Instytutu Pamięci Narodowej decyduje Prezes Instytutu Pamięci Narodowej, który – zgodnie z art. 9 ustawy z dnia 18 grudnia 1999 r. o Instytucie Pamięci Narodowej (Dz. U. z 2021 r. poz. 177) – kieruje Instytutem” – czytamy. I dalej: „Informacje o dokonanych zmianach personalnych na stanowiskach kierowniczych publikowane są w komunikacie na stronie internetowej Instytutu Pamięci Narodowej” – kończy dyrektor generalny IPN Magdalena Głowa. Dr Tomasz Greniuch to historyk Narodowych Sił Zbrojnych. Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Wywodzi się z ruchu nacjonalistycznych skinheadów, bardzo popularnego na skrajnej prawicy w całej Europie na przełomie lat 80. i 90. Na przełomie wieków XX i XXI grupy skinheadów z południowej Polski zaczęły się samoorganizować. Za szyld przyjęły nazwę przedwojennych polskich narodowych radykałów/faszystów: Obóz Narodowo Radykalny. Można mówić o takich grupach w Częstochowie, Czeladzi, Sosnowcu, Brzegu, Kędzierzyn Koźlu, Opolu czy na Podhalu. ONR nie stronił od przemocy i agresywnych haseł i demonstracji. Przez ten cały czas Greniuch jest związany z ówczesnym ONR-em, liczącym wtedy maksimum 300 aktywistów. Do 2001 roku działał z innymi radykałami w Narodowym Odrodzeniu Polski – uczestniczył w II Rewolucyjnym Obozie Narodowego Odrodzenia Polski w Dusznikach Zdroju i świętował we Wrocławiu z tą organizacją Święto Niepodległości. Jednak wskutek „odskinowania” NOP odchodzi i postanawia założyć własny szyld – ONR Brzeg. Choć jeszcze w 2004 roku startuje z list NOP do parlamentu. W międzyczasie (2001-2006) studiuje na Uniwersytecie Opolskim historię. Na uczelni prezesuje studenckiej Polskiej Korporacji Akademickiej Silesia Opolensis. Jednak i tu nie porzuca działalności politycznej. Organizuje spotkania i wykłady w Klubie Akademickim m.in. z Dariuszem Ratajczakiem. To nieżyjący już pracownik naukowy Uniwersytetu w Opolu, wydalony z uczelni w 1999 roku za propagowanie kłamstwa oświęcimskiego. Skini z ONR pojawiają się na opolskich obchodach Święta Niepodległości. 15 marca 2003 roku demonstrują na ulicach Opola. Niosą płonące pochodnie, wygłaszają ksenofobiczne przemówienia i wznoszą okrzyki typu: „Tu jest Polska, nie Izrael”, „Znajdziemy kij na żydowski ryj” oraz „Narodowy radykalizm”. Wśród nich Greniuch. W maju zakłócają spotkanie z ówczesnym premierem Leszkiem Millerem, krzyczą między innymi „Miller won z polskich stron”, plują na flagę Unii Europejskiej i wycierają nią buty. Skinheadzi z ONR szybko dominują obchodzone na Górze św. Anny przez nacjonalistów uroczystości upamiętniające III Powstanie Śląskie i Konstytucję 3 Maja. W 2001 roku ONR-owcy siłą usuwają z obchodów Antoniego Macierewicza. Krzyczą: „Nasze ulice, nasze kamienice!”, „Precz z niemiecką okupacją!”, „Polska tylko dla Polaków!”, „Narodowy, narodowy kapitalizm!”, „Żydzi won z polskich stron!” oraz „Ma-cie-rewicz! Do Iz-ra-ela!”. W 2004 aktywiści ONR palą flagę UE, wcześniej czyszcząc sobie nią buty, krzycząc „Unijna ściera dobrze buty wyciera”. Rok później zakłócają już oficjalne obchody Święta 3 Maja. Podczas przemówienia wojewody opolskiej Elżbiety Rutkowskiej skandują przez megafon: „Niemcy won z polskich stron”, „Śląsk Opolski zawsze polski”, „Znajdzie się kij na żydowski ryj” oraz „Komuniści będą wisieć”. W 2006 roku członkowie ONR wyciągają podczas uroczystości ręce w faszystowskim pozdrowieniu. W 2007 są, za zgodą wojewody opolskiego Bogdana Tomaszka (PiS), już częścią oficjalnych obchodów. I znów członkowie ONR i nacjopogańskiej Zadrugi, składając kwiaty pod pomnikiem, hajlują. W tym okresie nieformalnym liderem ONR jest dr Greniuch. Jest on też pomysłodawcą „Najazdu na Myślenice”, czyli marszu upamiętniającego pogrom na ludności żydowskiej, zorganizowany w 1936 roku przez działacza nacjonalistycznego Adama Doboszyńskiego. To ich akcję miała czcić demonstracja, której 16 czerwca 2005 roku przewodził Greniuch. Krakowscy ONR-owcy szli w niej ubrani w repliki strojów przedwojennej ONR Falangi, piaskowe koszule z zieloną opaską na ramieniu. Niesiono też flagę wzorowaną na sztandarze Trzeciej Rzeszy, gdzie zamiast swastyki widniał krzyż celtycki.  „Odnieśliśmy sukces” – według relacji krzyczy po demonstracji Greniuch. I jeszcze: „Zobaczycie, wszystkie gazety będą nasze. Pokażą nas we wszystkich wiadomościach telewizyjnych!”. Do niedawna Greniuch chwalił się, że to on jest pomysłodawcą Marszu Niepodległości. W pierwszym marszu w gronie 200-300 osób maszerowali wtedy ONR-owcy wraz z neonazistami z grupy terrorystycznej Combat18. Jest też Greniuch głównym autorem opublikowanych w 2007 roku Zeszytów Szkoleniowych ONR, gdzie zaleźć można opinię, że: „Obóz Narodowo Radykalny, odrzucając demokrację i parlamentaryzm, jest Ruchem działającym na ulicy (…) manifestacją, sprzeciwem i buntem wobec współczesnego świata z jego »polityczną poprawnością«, »demokracją liberalną« i »prawami człowieka«”, a także szerokie objaśnienie oficjalnych ONR-owskich haseł takich jak „Polska dla Polaków”, „Polska cała tylko biała”, „Tu jest Polska nie Izrael”. W 2010 Greniuch rozpoczął studia doktoranckie na Katolickim Uniwersytecie Lubelskim. Jego promotorem został prawicowy historyk z IPN, dr hab. Tomasz Panfil, a recenzentem pracy doktorskiej ekssenator PiS i szara eminencja IPN, prof. Jan Żaryn, główny twórca polityki historycznej PiS. Greniuch został też członkiem działającego na KUL Akademickiego Klubu Myśli Społeczno-Politycznej Vade Mecum – miejsca spotkań i nawiązywania współpracy przez wielu przyszłych skrajnie prawicowych polityków. W 2013 roku wyszło wznowienie jego książki „Droga nacjonalisty”. Gerniuch prezentuje w swojej książce bardzo nacjonalistyczną, antysemicką filozofię dziejów i geopolityki. Stwierdza w niej, że: Efekt to, zdaniem p.o. naczelnika delegatury IPN, wojny i niewola. Dalej Greniuch kontynuuje wątek „żydowski” łącząc go ze spiskową teorią „rządu światowego”, który jego zdaniem „w dobie triumfu syjonizmu, gdy idea globalizmu zakłada zniewolenie wszystkich narodów świata w jednym super-państwie pod egidą światowej diaspory” z pomocą „polskojęzycznych mediów i „papki pseudoinformacji”, dąży do zniszczenia Polski i Polaków. „Humanizm”, „Oświecenie”, „Prawa Człowieka” oznaczają dla Greniucha „rozwiązłość, demoralizację, ludobójstwo”. Homoseksualizm to „choroba”, „dewiacja”, „zboczenie”. Jest też pewien, że za kilkadziesiąt lat zalegalizowane będą „zoofilia” i „pedofilia”, gdyż jest „bacznym obserwatorem życia”. Zażarcie broni też w „Drodze Nacjonalisty” tzw. „salutu rzymskiego” (zwanego kolokwialnie „hajlowaniem”). Pisze: „Nie wstydzimy się naszych poglądów, naszej tradycji. Dla nas salut rzymski, pozdrowienie aryjskiej Europy, wzniesiona ku słońcu prawica, nie jest gestem zamawiania piwa czy gestem szukania muchy na suficie”. Rzymskie pochodzenie gestu jest współczesnym mitem, a prawdziwe formy pozdrowień rzymskich żołnierzy nie są znane. Pierwsze znane wyobrażenia tego gestu pochodzą z końcówki XVIII w. Jednocześnie w XX wieku salut był masowo używany jako pozdrowienie ugrupowań faszystowskich. Cytowany z aprobatą i omawiany w „Drodze Nacjonalisty” jest m.in. Leon Degrelle, waloński nacjonalista, ultrakatolik, nazista, pułkownik Waffen SS oraz powojenny animator światowego ruchu neonazistowskiego i filar organizacji „Cedade”, będącej hiszpańskim odgałęzieniem organizacji „Odessa” (Organisation der ehemaligen SS-Angehörigen, co znaczy Organizacja Byłych Członków SS). W swojej ojczystej Belgii został skazany zaocznie na karę śmierci za zdradę i kolaborację z III Rzeszą. Jeśli dr Tomasz Greniuch obowiązki dyrektora wrocławskiego oddziału IPN będzie pełnił do 29 kwietnia, oznacza to, że o jego dalszych losach zdecyduje już zapewne nowy prezes Instytutu. Pięcioletnia kadencja dr. Jarosława Szarka dobiega końca 22 lipca tego roku. Jego następca zostanie wyłoniony w konkursie, który – zgodnie z ustawą – nie wcześniej niż na pół roku i nie później niż na trzy miesiące przed tym dniem, ogłasza przewodniczący Kolegium IPN, a więc obecnie pełniący tę funkcję prof. Wojciech Polak. Zrobił to już 2 lutego: tego dnia w Biuletynie Informacji Publicznej pojawiło się ogłoszenie. Procedura ma zakończyć się 27 kwietnia: do tego dnia Kolegium wyłoni kandydata na prezesa, którego następnie powoła Sejm za zgodą Senatu. O tym, jak wygląda konkurs, a także jakie nazwiska są na giełdzie, OKO.press informowało w styczniu. Historia, Władza, Jan Żaryn, Instytut Pamięci Narodowej, Tomasz Greniuch
Butelka w krzakach to tylko efekt: problem z plastikiem zaczyna się wcześniej, niż myślimy^Stanisław Łubieński^7 lutego 2021^https://oko.press/nie-musimy-sie-znac-na-odpadach/^"Problem z zanieczyszczeniem plastikiem zaczyna się na samym początku procesu produkcyjnego, a nie w momencie, kiedy ktoś wyrzuci butelkę w krzaki" - mówią przedstawiciele organizacji domagających się zwiększenia odpowiedzialności producentów plastiku W połowie grudnia ukazał się w OKO.press wywiad z Robertem Szymanem, dyrektorem Polskiego Związku Przetwórców Tworzyw Sztucznych, który przekonywał, że ekologicznie plastik jest lepszy od szkła. Niektóre wypowiedzi były mocno kontrowersyjne i wzbudziły bardzo silne emocje części czytelników i czytelniczek OKO.press, np.: Dla równowagi, przedstawiamy stanowisko przedstawicieli organizacji domagających się m.in. wprowadzenia systemu kaucyjnego i większych opłat od producentów plastiku. O kłamstwach wokół plastiku, sposobach ograniczania jednorazowości i rewolucyjnych zmianach w prawie z Piotrem Barczakiem z EEB (European Environmental Bureau) i Joanną Kądziołka z Polskiego Stowarzyszenia Zero Waste dla OKO.press rozmawiał Stanisław Łubieński, autor m.in. „Książki o śmieciach„. 15 grudnia 2020 „Nie ma dobrych i złych tworzyw sztucznych, są tylko dobre i złe zachowania konsumentów” – mówi w wywiadzie dla OKO.press Robert Szyman. Mam poczucie, że to zdanie wpisuje się w długą tradycję przerzucania na konsumentów odpowiedzialności za zaśmiecenie świata plastikiem. Już w latach 70. robiły to koncerny petrochemiczne (tworzywa powstają z ropy) w Stanach Zjednoczonych sponsorowaną kampanią „Keep America Beautiful”: „Ludzie zaczęli śmiecić, ludzie mogą przestać to robić”. Piotr Barczak: To faktycznie stara śpiewka branży petrochemicznej. O tym, że będzie problem z przemysłem opartym na ropie było wiadomo od lat 70. Już wtedy decydenci z Exxon Mobile dysponowali raportami mówiącymi, że wydobycie ropy i jej spalanie będzie prowadziło do ocieplania planety i katastrofy ekologicznej. Od kilkudziesięciu lat było wiadomo, że plastik zanieczyści oceany. Od początku wiadomo, że recykling jest niewydolny, koncerny sponsorują różne organizacje, które opóźniają reformy albo aktywnie zaprzeczają zmianom klimatu. Do płacenia za naprawę systemu się nie garną. Naturalnie śmiecenie też zasługuje na krytykę. Konsumenci jednak nie muszą się znać na odpadach, nie wszyscy jesteśmy chemikami i zwyczajnie nie potrafimy ocenić jakie plastik przynosi zagrożenie dla środowiska. Dlatego tak ważna jest rola regulatora, czyli instytucji państwowych. Do regulatora należy stworzenie przepisów, w myśl których producenci tworzyw będą wytwarzać ich mniej, a te wyprodukowane będą łatwiej poddawane recyklingowi. Gdyby nie regulacje na przestrzeni ostatnich lat, ciągle mielibyśmy w ścianach azbest, na dachu eternit, a w baku benzynę z ołowiem. Joanna Kądziołka: Na marginesie polecam film „Kampania przeciwko klimatowi”, który opowiada właśnie o odpowiedzialności przemysłu za kryzys klimatyczny i zanieczyszczenia, a także jak wielkie koncerny ukrywały swoją odpowiedzialność. 15 listopada 2020 Mam poczucie, że ogromny postęp ludzkości, który się dokonał w ciągu ostatnich kilkudziesięciu lat, to również zasługa tworzyw sztucznych. Kłopot polega jednak na tym, że w dużej części tworzywa służą do wytwarzania rzeczy jednorazowych, które służą przez chwilę. Zostaliśmy przyzwyczajeni do tej jednorazowości, a niechętnie rezygnujemy z wygody. JK: Niestety tu dobrze widać konsekwencje braku edukacji. Czy znasz jakąś kampanię, która uświadamiałaby ludziom, jakie są konsekwencje bezmyślnego brania jednorazówek? Ludzie się nad tym nie zastanawiają, a nawet jeżeli czują, że to nie jest dobre, to i tak wolą iść na łatwiznę. Często myślę, że przydałyby się lekcje na ten temat w szkole. PB: W Polsce edukuje się na temat segregowania odpadów, ale jak mówi raport Najwyższej Izby Kontroli, nie ma żadnych kampanii dotyczących zapobiegania powstawaniu śmieci. Zresztą nie tylko konsumenci potrzebują edukacji, w znacznie większym stopniu potrzebują jej producenci i decydenci, czyli władze krajowe czy lokalne. Konsument jest tylko jednym z ogniw tego łańcucha. Problem z zanieczyszczeniem plastikiem zaczyna się na samym początku procesu produkcyjnego, a nie w momencie, kiedy ktoś wyrzuci butelkę w krzaki. Konsument nie ma żadnego wpływu na warunki wydobycia ropy, na szczelność tankowców czy rurociągów, nie ma wpływu na przedostawanie się drobin plastiku, granulatu z zakładów produkcyjnych do środowiska. A na końcu – nawet jeżeli konsument wyrzuci grzecznie plastik do żółtego worka, to najczęściej nie wie, że wbrew informacji na opakowaniu nikt go nie zrecyklinguje. Dlatego, że to zbyt skomplikowane, kosztowne i zwyczajnie nieopłacalne. To oczywiście nie jest jego wina, to wina producentów, że ich tworzywo jest trudne do przetworzenia i że mało kto korzysta z recyklatu. Wiele trudnych plastików wysyłano do tej pory poza Europę, od tego roku to będzie niemożliwe (dzięki zmianom w konwencji bazylejskiej). Miejmy nadzieję, że to spowoduje rozwój lokalnej infrastruktury zbiórki i recyklingu tworzyw. Należy się też spodziewać, że więcej odpadów trafi do Polski jako kraju, który ma słabą legislację, kontrolę i nie radzi sobie z własnymi odpadami. W tym roku wchodzi w życie dyrektywa ograniczająca rynek jednorazowych przedmiotów plastikowych. Mamy je zastępować bardziej ekologicznymi odpowiednikami. Jak to osiągnąć, szczególnie teraz, w epoce wynosów i wielkiej recydywy jednorazówek? JK: O takich ekologicznych alternatywach można przeczytać w raporcie „Rethink Plastic Alliance i Break Free From Plastic”. Tam jest na przykład propozycja, by opakowania, w których przechowuje się produkty z krótkim terminem przydatności, były wykonane z materiałów kompostowalnych. W wielu krajach inwestuje się w rozwiązania wielorazowe. W Szwajcarii działa na przykład firma reCIRCLE, która organizuje system opakowań wielokrotnego użytku – korzysta z nich już ponad 1300 restauracji. W Polsce też powstają takie inicjatywy. Na przykład firma Nicknack robi wielorazowe kubki na eventy, za które wpłaca się kaucję. Takie naczynia wytrzymują setki cykli mycia. Firma chce robić kubki na kawę i pojemniki na jedzenie, ale narzeka, że państwo w żaden sposób nie wspiera ich rozwoju. Obecnie szukają funduszy na szczeblu lokalnym. Działa również firma Take!Cup, produkująca wielorazowe kubki na kawę. Kaucję za kubek możemy odzyskać u każdego partnera firmy. Oczywiście takie pozytywne inicjatywy są bardzo zagrożone przez pandemię, zamykanie się branży spożywczej czy imprez masowych. Zwróćmy też uwagę, że świadomość ludzi jest coraz większa – informacja, że produkcja tworzyw sztucznych wzrośnie czterokrotnie do 2050 roku robi na ludziach wrażenie. Widzimy, że społeczeństwo zaczyna rozumieć potrzebę ograniczania. Akcja Stowarzyszenia Zero Waste Polska, by kupować w kawiarniach czy barach napoje do własnego kubka zadziałała – dołączyło do niej około 600 punktów w całym kraju. 2 listopada 2020 Chyba dyrektywa uderzająca w plastikowe jednorazówki jest bardzo nie po myśli branży. Robert Szyman mówi, że „zamiast promować produkty wielokrotnego użytku, skupiliśmy się na tworzywie, z jakiego wykonane są jednorazowe sztućce. Wycinanie drzew w Azji na potrzeby produkcji drewnianych sztućców tylko pogorszy stan środowiska”. Skąd ta wizja, że ta dyrektywa, która ma zahamować zaśmiecenie, przyczyni się do wylesienia Azji? PB: Ten niepokój przemysłu bierze się stąd, że zmienia się trend konsumpcji sprzyjający do tej pory plastikowi i jednorazowości. A te historie o wycinaniu lasów to są clickbaitowe hasła, chodzi o postraszenie takim apokaliptycznym krajobrazem karczowanej dżungli, w której umierają orangutany. To są ważne tematy, ale drewno na jednorazowe sztućce w Europie nie pochodzi z Azji. Pochodzi z naszych lasów. To oczywiście nie jest idealne, ale ważne jeżeli chcemy trzymać się faktów, a nie manipulować. Odwrót od jednorazówek nie polega na tym, że zestąpimy jeden materiał drugim, chodzi o to, by używać wielorazowych przedmiotów. Klasyczna strategia przemysłu to takie właśnie odwracanie uwagi. Będą mówić o wycince lasów, ale nie wspomną o wojnach o złoża ropy, czy choćby o tym, jak w ubiegłym roku Chevron zalał ropą dżunglę w Ekwadorze. Takie katastrofy bardzo mocno dotykają lokalne społeczności, prowadzą do zatrucia źródeł wody i zanieczyszczenia gleby. Warto zauważyć, że Polska nie ma ropy, chyba że liczyć te historyczne szyby koło Jasła. Ropę musimy sprowadzać, a taki transport to dodatkowe emisje dwutlenku węgla i oczywiście niebezpieczeństwa wycieków. Wiele opakowań na żywność jest jednorazowych. Czy planowane są ograniczenia dla opakowań wielomateriałowych, z którymi właściwie nic się nie da zrobić? PB: Zapisy zmierzają do tego, by w 2030 roku nie było na rynku opakowań niezdatnych do ponownego użycia bądź recyklingu. Wcześniej Komisja Europejska przewiduje nałożenie minimalnych wymagań dla opakowań, czyli obowiązku lepszego projektowania, który nazywamy ekodizajnem. Będzie też sprzyjać wielorazowości, trwałości i takiemu projektowaniu, które umożliwia naprawę np. sprzętów AGD. Warto wspomnieć o strategii „Od pola do stołu”, która kładzie duży nacisk na ograniczanie marnowania żywności, ale także ograniczanie opakowań w produkcji i dystrybucji żywności. Ważnym elementem jest wspieranie lokalnego rolnictwa, a więc krótkich łańcuchów dostaw. To będzie sprzyjało wielorazowości. Plastik i jednorazowe opakowania przez ostatnie kilkadziesiąt lat przyczyniły się do rozwoju globalnej dystrybucji żywności. Naprawdę łatwo jest zapakować produkty hermetycznie i przesłać nawet bardzo daleko. W przypadku bardziej lokalnych sieci zaopatrzenia, wielorazowe opakowania mogą wracać do producenta żywności, a to ograniczy emisje i zredukuje ilość odpadów. Mniej odpadów opakowaniowych to mniejsze koszty zbiórki i przetwarzania dla gmin. Ta strategia to czysty zysk dla lokalnych producentów i rolników, ale też samorządów i mieszkańców. JK: Dobrym przykładem lokalności w działaniu są kooperatywy spożywcze. W Krakowie jest Farma Miejska, na której możesz sobie zebrać warzywa czy owoce. To jest niestety droższe i konkurencją dla takiego modelu jest tanie jedzenie z supermarketów, które przyjeżdża do nas na przykład z Hiszpanii. Dla ludzi wciąż liczy się cena, ale świadomość rośnie, rosną zarobki, miejmy nadzieję, że to kooperatywy są przyszłością. 1 listopada 2019 Producenci często mówią, że ekologiczne opakowania są droższe i dlatego nikt nie pali się do tego, by je wprowadzać. PB: W obecnym systemie ekonomicznym najtańsze są niestety nieekologiczne rozwiązania. Jeżeli doliczymy do kosztów opakowania na przykład konieczność ich kilkusetletniego składowania, albo emisję dwutlenku węgla ze spalania, to okaże się, że bardziej opłacalne jest opakowanie ekologiczne. Tworzywa tylko pozornie są tanie, cenę za nie zapłacą przyszłe pokolenia. Na szczęście od tego roku będzie obowiązywał podatek w wysokości 800 euro za tonę plastiku, który nie został poddany recyklingowi. Producenci będą się musieli przyłożyć, żeby tworzywo było zdatne i trafiało do recyklingu. Państwo będzie zobowiązane do ściągania tego podatku. A odpowiadając trochę ironicznie, to tak – ochrona środowiska kosztuje, bo przecież najtaniej jest spalić śmieci w domowym piecu. Albo zakopać w ogródku. Ale lepsze projektowanie opakowań i przedmiotów codziennego użytku jest niezbędne, by ratować planetę. Ekologiczne opakowania staną się tańsze, jeżeli obejmie je modulowana opłata produktowa. Produkty wykonane bez dbałości o środowisko staną się wtedy droższe. JK: Ekodizajn służy nie tylko temu by opakowania były bardziej przyjazne dla środowiska, ale też by jak najlepiej wykorzystać surowiec. To może ograniczyć ilość odpadów. 31 maja 2018 To chyba idą ciężkie czasy dla plastiku. Jak to się ma do opowieści, że plastik jest lepszy od szkła? W wywiadzie, który komentujemy, Robert Szyman sugeruje, że tworzywo PET przetwarza się łatwiej niż szkło. JK: Tak, plastik jest lepszy, ale tylko kiedy wyjmiemy parę ważnych elementów z układanki. Robert Szyman zwraca uwagę, że szkło można przetopić w ogromnej temperaturze i jest to bardzo kosztowne energetycznie. To prawda. Ten argument ma sens, kiedy mówimy o jednorazowej, szklanej butelce. Butelka plastikowa nie ma natomiast żadnej przewagi nad wielorazową butelką szklaną. Jeżeli zrobimy badania, które będą brały pod uwagę nieco więcej czynników – na przykład zubażanie zasobów, toksyczność, wpływ na klimat, czy środowisko morskie, to wnioski będą inne. Raport Zero Waste Europe, Reloop i Uniwersytetu w Utrechcie, wyraźnie faworyzuje takie właśnie butelki. Wielorazowość drastycznie obniża emisje, a butelki po piwie w Niemczech napełnia się czterdziestokrotnie. Kłopot jednak w tym, że w Polsce niewiele butelek szklanych jest wielorazowych – mamy np. jednorazowe butelki na piwo. To jest faktycznie bulwersujące. PB: Rzeczywiście, ilość szklanych butelek wielorazowych spada, ale Komisja Europejska przewiduje wsparcie finansowe i legislacyjne, dla powrotu wielorazowych opakowań. Żeby była jasność, jeżeli branża tworzywowa wymyśli opakowania wielorazowe, które będą dobrą alternatywą, to my nie jesteśmy przeciwko. JK: Myślę że w ostatnich latach temat zanieczyszczenia morza bardzo pomógł ludziom zrozumieć skale zjawiska i wszechobecność plastiku. Co tydzień połykamy tyle tworzywa, ile waży karta kredytowa, mikroplastik znajduje się w śniegu i noszą go w sobie nawet ludzkie płody. To są wiadomości przerażające i to nie jest przypadek, że przedstawiciele branży nie chcą specjalnie ich komentować. 30 sierpnia 2020 Najczęściej firmy zajmujące się produkcją tworzyw powołują się na badania LCA (Life Cycle Assesment), czyli badania cyklu życia, oparte ma modelach matematycznych. Wiele aspektów życia przedmiotów jest jednak niepoliczalnych. Bo jak wyliczyć wpływ rozpadającego się opakowania na środowisko morskie i jego wędrówkę w łańcuch pokarmowym do ludzkiego żołądka? Czy jest jakaś alternatywna metoda oceny wpływu na otoczenie? PB: Life Cycle Assesment jak każde narzędzie wymaga umiejętności, by się nim posłużyć. Jak każde narzędzie może być użyte na różne sposoby. Możesz ominąć niektóre niewygodne dane, by potwierdzić swoją tezę. Inną metodą jest badanie Product Environmental Footprint, które jest jeszcze bardziej skomplikowane. Oba są wykorzystywane w analizach Komisji Europejskiej. Pandemia wydaje się jest dobrym pretekstem do tłumaczenia słabych wyników zbiórki selektywnej. PB: Wczesną wiosną 2020 branża odpadów była w panice, zwyczajnie zakłady bały się odbierać odpady, nie było jasne, jak rozprzestrzenia się wirus. Apelowano, aby anulować obowiązek selektywnej zbiórki, ale Komisja Europejska odmówiła. Ten niepokój był w dużym stopniu zrozumiały, nie wiedziano jak wirus się przenosi, nie było badań, że wektorem transmisji jest przede wszystkim człowiek, a nie przedmioty (chociaż na tworzywach i metalu może przetrwać dłużej). Obawiano się, że pracownicy firm odbierających śmieci zaczną chorować, trzeba będzie zamykać zakłady i po prostu zasypią nas śmieci. Kilka gmin zrezygnowało z selektywnej zbiórki, wszystkie śmieci trafiły do zakładów mechaniczno-biologicznego przetwarzania odpadów (przez które przechodzą śmieci zanim trafią na wysypisko). Zmieszane odpady zatkały te instalacje, a ich poziom zanieczyszczenia był taki, że praktycznie nie dało się z nich odzyskać materiałów. JK: Covid-19 to był w gruncie rzeczy wygodny pretekst, by znieść obowiązek recyklingu 50 proc. odpadów komunalnych. Ta sytuacja wynika z wieloletnich zaniedbań. Cały system wymaga gruntownej reformy. Ale zaraz już nie będzie wygodnych usprawiedliwień, kary za nieosiągnięcie poziomów recyklingu, które nałoży na nie Unia mogą wynieść nawet miliard złotych w skali kraju. Stąd chyba ta presja, by budować spalarnie. Otacza nas mnóstwo śmieci i poszukuje się prostego wyjścia z sytuacji. Co sądzicie o spalarniach? JK: Jesteśmy bardzo krytyczni wobec idei spalarni. Paweł Głuszyński, ekspert w tej kwestii, zwraca uwagę, że władze próbują się pozbyć odpadów, a nie szukają sposobu, by ograniczać ich ilość, czy inwestować w lepszy recykling. Najprostsze wydaje się zbudowanie spalarni i problem sam zniknie. Wypełnianie zobowiązań co do zbiórki i recyklingu, minimalizowanie emisji i konieczność wdrażania Gospodarki o Obiegu Zamkniętym powodują, że powinniśmy protestować przeciw spalarniom. One tylko zacementują obecny stan, a koszty niewywiązania się ze zobowiązań zapłacimy my – mieszkańcy. Spalarnie są plastikożerne, żeby podtrzymać temperaturę w piecu, wymagają wysokiej kaloryczności odpadów. Spalanie tworzyw przy rosnących progach zbiórki to będzie czyste marnotrawstwo surowca. Paweł Głuszyński mówi, że w Polsce do recyklingu trafia niecałe 20 proc. odpadów, tymczasem w 2020 roku powinniśmy osiągnąć 50 proc. Niestety, rząd i odpowiedzialne ministerstwo bardzo niewiele robią, by te wyniki się poprawiły. PB: Spalarnie są bardzo drogie i sprawa wydaje się łatwa tylko, kiedy gmina zdobędzie finansowanie z zewnątrz – np. z Unii Europejskiej. Inwestycja amortyzuje się przez 20-30 lat. Ale nie będzie już na to unijnych pieniędzy, ponieważ taki sposób zagospodarowania śmieci uważa się za szkodliwy dla środowiska. Niewykluczone, że spalarnie będą też płacić podatek za ogromne emisje dwutlenku węgla, które generują. Niestety, trzeba pracować nad lepszą zbiórką i to jest do zrobienia. Są przykłady gmin we Włoszech i Słowenii, gdzie w ciągu kilku lat podniesiono dwukrotnie wyniki selektywnej zbiórki. Pamiętajmy też, że spalone nie znika, tylko zmniejsza masę o 75 proc. i zamienia odpady w chmurę dwutlenku węgla i innych szkodliwych gazów. Dla przyszłych pokoleń Polaków pozostają popioły i żużle, które są trudnym, niestabilnym odpadem i muszą mieć specjalne miejsca do składowania. Nawet Dania, kraj który słynie ze spalania śmieci, ma 23 spalarnie i w najbliższych latach planuje zamknięcie 7. 31 maja 2020 Czy recykling może być perpetuum mobile i każdy materiał może wracać w obiegu zamkniętym? JK: Szymon Dziak-Czekan, szef Stowarzyszenia Polski Recykling mówi, że branża jest w fatalnym stanie. Wiele firm się zamknęło, branża recyklingu jest w takim kryzysie, że nie wiadomo czy w ogóle przetrwa. Powodem jest bardzo niska cena ropy na rynkach, a więc bardzo tanio jest produkować nowy plastik. Materiał z recyklingu jest teraz droższy, a przecież taka sytuacja w ogóle nie powinna mieć miejsca. Niestety, to znowu wina rządu, który nie śpieszy się z potrzebnymi decyzjami, jak chociażby podniesieniem opłat za wprowadzanie tworzyw sztucznych na rynek. W tym momencie producenci płacą 0,6 euro za tonę – dla porównania w Czechach to 206, w Hiszpanii 377, w Austrii 610 euro. Z tych pieniędzy finansowana jest lepsza zbiórka. Ciągle też nie możemy się doczekać wprowadzenia systemu kaucyjnego. Producenci tworzyw nie ponoszą praktycznie żadnej odpowiedzialności za to, co wprowadzają na rynek. Kto ponosi? Nie tylko konsumenci, którzy kupują bezsensowne opakowania i jednorazówki, ale my wszyscy. Bo wszyscy płacimy za odbiór odpadów. PB: Włochy, Hiszpania i Austria planują dodatkowy podatek dla nowego plastiku wprowadzanego na rynek. Czyli nie na końcu, a na samym początku łańcucha. Stale pojawiają się nowe pomysły, co nas uratuje. Ostatnio ciągle słyszę o recyklingu chemicznym, czy on jest realną alternatywą dla tego tradycyjnego? PB: Kłopot w tym, że on wymaga dużo energii – szczególnie w przypadku trudnych tworzyw i zanieczyszczonych. Recykling chemiczny to ma być wunderwaffe, lek na całe zło i usprawiedliwienie dla zalewania rynku plastikiem w jeszcze większych ilościach. Nakręcanie hype’u wokół recyklingu chemicznego ma sprawić, że znowu przestaniemy się przejmować nadmierną produkcją tworzyw. Słowem trzeba zachować dystans wobec tych nowych pomysłów. JK: Do tej grupy rewolucyjnych rozwiązań można dopisać też bajkę o specjalnych bakteriach zjadających plastik. Media to podchwytują, ale nikt nie myśli chociażby o tym, jaki to będzie miało wpływ na inne organizmy. Jedynym, skutecznym sposobem jest zakręcenie kurka z plastikiem, przemysł się przed tym broni i inwestuje w różne inicjatywy. Na przykład start-upy sprzątające oceany. Renew Oceans start-up finansowany przez największe giganty petrochemiczne – Shella, Exxon, Chevron i Dow – właśnie się rozwiązał. Jego technologia, która miała przechwytywać plastik z Gangesu zwyczajnie nie działała. Za to dobrze wyglądała na zdjęciach. Warto zwrócić uwagę, że takie piarowe akcje niewiele kosztują, bo koncerny wydają na te cele miliony, żeby bez przeszkód zarabiać miliardy na produkcji nowych tworzyw. To jest czysty greenwashing. Jedyne prawdziwe, skuteczne rozwiązanie to inwestowanie w wielorazowość, naprawialność i powolne odchodzenie od plastiku. Ekologia, segregacja śmieci tworzywa sztuczne
Nie wystarczy przywrócić praworządności. Trzeba do demokracji przekonać „krytycznych demokratów”^Bartłomiej Nowotarski^7 lutego 2021^https://oko.press/trzeba-do-demokracji-przekonac-krytycznych-demokratow/^"Krytyczni demokraci" są kluczowi: to obywatele, którzy deklarują przywiązanie do reguł demokracji, ale rozczarowani są mocno jej codziennym, praktycznym funkcjonowaniem - prof. Bartłomiej Nowotarski, konstytucjonalista i politolog, przedstawia wizję nowej, demokratycznej Polski „Dziś w Polsce, bez skonsolidowanego politycznego »centrum«, złożonego z prodemokratycznie zorientowanych polityków i społecznych aktywistów, obrona demokracji nie może się udać” – pisze prof. Bartłomiej Nowotarski. Proponuje wprowadzenie nowej instytucji kontrolnej – Rady Państwa i Prawa, wzmocnienie reduty obywatelskiej – zapory przeciw tyraniom większości i budowę modelu społecznego rozwoju pod sztandarem „Od podzielonej przeszłości, do wspólnej przyszłości”. IVRP miała być dumą państwa PiS, a będzie musiała być budowana na ruinach państwa po rządach PiS i jego koalicjantów. Potrzebę odbudowanej i wyraźnie odnowionej Rzeczpospolitej po „rujnującej zmianie” widać co najmniej z czterech powodów. Po pierwsze, PiS zniszczył (i dalej będzie niszczył) rzeczywisty wymiar działania instytucji konstytucyjnej demokracji, większość z nich czyniąc de facto fasadowymi. Po co? Z powodu chorobliwego wręcz – jak na dzisiejsze światowe standardy – dążenia lidera obozu rządzącego (oraz jego współpracowników) do centralizacji władzy i państwa w każdym calu (tzw. walka z impossibilizmem). Po drugie, trzeba będzie do demokracji przekonać tzw. „krytycznych demokratów”, zapewnić, że odnowione państwo będzie zasługiwać również na ich wsparcie, a nawet – w sytuacjach kryzysowych – wręcz oczekiwać od nich swojej obrony. Obecne gorzkie doświadczenia uczą nas, że żadna konstytucja się nie obroni, gdy pozostaje tylko „na papierze”. Dlaczego to właśnie „krytyczni demokraci” mają być głównym adresatem odnowy? Ponieważ to obywatele, którzy deklarują przywiązanie do zasad i reguł demokracji w swoim kraju, tylko rozczarowani są mocno jej codziennym, praktycznym funkcjonowaniem. Skłonni są zatem – szczególnie w sytuacji ostrej polaryzacji społecznej – przerzucać swoje głosy, kierując się czystym interesem (np. 500 +) lub różnymi lękami, ale tylko wtedy, gdy nie czują poważnego zagrożenia dla demokracji w ich kraju (badania prof. Milana Svolika z Harvardu). A nie czują, gdy np. nachalnie działa rządowa propaganda wmawiająca obywatelom, że władza chroni demokrację. Na nich to jednak w przyszłości można opierać nadzieję, bo to zadeklarowani demokraci i różnią się od nie-demokratów, którzy w badaniach popierają wodzowski charakter polityki, lub forma ustroju państwa jest im absolutnie obojętna, byle im było dobrze. W Polsce przed 2015 rokiem nie-demokratów było od 20 do 25 proc. w gronie wyborców. Tymczasem tych „krytycznych”, na rok przed rządami PiS, było ok. 25 proc., co oznaczać mogło (po analizie World Values Survey i ówczesnych badań CBOS-u) ok. 2,5 mln głosów oddanych właśnie przez nich na Zjednoczoną Prawicę, Korwina oraz Kukiza’15. A biorąc także pod uwagę niegłosujących i wahających się, w grę wchodzi nawet do 7,5 mln wyborców. Jest zatem o kogo walczyć. Po trzecie, nic tak nie przyciąga, jak w miarę klarowna wizja przyszłości, uczciwie pokazana perspektywa nowego modelu rozwoju społecznego oraz realizacji aspiracji poszczególnych grup społecznych. Taką wizję państwa (zwaną zresztą „Renowacją”) skutecznie wyłożyli swojemu społeczeństwu w latach 1983-1984 roku urugwajscy demokraci na pożegnanie z wojskową dyktaturą w tym kraju. Po czym wygrali wybory i zbudowali jedną z najlepszych demokracji w Ameryce Łacińskiej. Po czwarte i chyba najważniejsze: chociażby ze względu na „krytycznych demokratów” nie może być powrotu do uprawiania demokracji bez ludzi. I do polityków, którzy obawiają się swoich społeczeństw, trzymanych daleko na dystans według deklaracji: „wybraliście nas, to teraz się nie wtrącajcie”. Nie ma znaczenia, czy arogancja, strach, lenistwo były dotychczas tego przyczyną. Liberalną demokrację zdominowała absolutnie forma przedstawicielska rządów. A w liberalizmie politycznym wcale tak być nie musi. Nie musimy oddawać wszystkich naszych spraw wyłącznie w ręce polityków i w ten sposób przykładać rękę do kreowania jakiejś elity, która wcale na to miano może nie zasługiwać. Między innymi z tego powodu reanimacja demokracji w Polsce będzie kolejnym po 1990 roku okresem założycielskim. 6 lutego 2021 „Ojcowie założyciele” dla uzdrowienia sytuacji zmuszeni są sięgać do korzeni demokracji. A „ojcowie założyciele” – zarówno ci starożytni, jak i amerykańscy – tylko w społeczeństwie widzieli prawodawców. Można powiedzieć, że jako suweren wynajmujemy sobie polityków do stanowienia pewnych, bardziej merytorycznych praw. Ale nigdy w kwestii naszych praw i wolności obywatelskich. W gruncie rzeczy chodziłoby głównie o realną możliwość społecznej korekty tego, co robią politycy. Trzeba sobie powiedzieć jasno: w Polsce nie wystarczy przywrócić praworządności i rozliczyć się z sytuacjami jej łamania. Choć już samo to stanowić będzie wyjątkowe wyzwanie. Ale naruszenie równowagi naszego demokratycznego państwa ma głębsze podłoże. Konstytucyjna demokracja weszła w ostry wiraż nie wyłącznie za sprawą rządzącej obecnie partii, ale także za przyczyną wyraźnego osłabienia w społeczeństwie dotychczasowego konsensusu względem bezalternatywności systemu demokratycznego. Dlatego demokratyczni politycy, organizacje pozarządowe, świat nauki muszą mieć razem jasno publicznie wyartykułowany Plan. Nie tylko „Rekonstrukcji” (czyli reakcji na przeszłość), ale i „Konstrukcji”, czyli wizji Polski i nowego społecznego porozumienia, pozwalającego zbudować legitymację dla konstytucyjnej demokracji na przyszłość. To właśnie ta koncepcja zawarta w planie „Konstrukcji” powinna już dziś stanowić podwaliny trwającego wciąż procesu obrony demokracji przed zjawiskiem populistycznego autokratyzmu, który nas dotknął. Tym bardziej, że polityka może nas jeszcze popędzić w stronę trwałej „populistycznej polaryzacji”, w której wybory będzie wygrywać tylko ten, kto da więcej z publicznego budżetu. W takiej sytuacji żadne reformy już się nie udają, gdyż nawet ich zapowiedzi są karane przy wyborczej urnie. Powinniśmy więc mieć na celu, Trzeba zatem pamiętać, że dobra konstytucja powinna budować wolę jej obrony. Jak to wszystko uczynić, to już kwestia rozpisania etapów „Rekonstrukcji” i „Konstrukcji”, na co w tym tekście nie ma już miejsca i wymagać będzie kontynuacji wywodu. 4 lutego 2021 Po pierwsze, zdecydowanie inkluzywny wobec wszystkich polskich mniejszości. Niestety COVID-19 na całym świecie i tu poczynił spustoszenia do tego stopnia, że rządy niektórych mało demokratycznych państw – szukając kozła ofiarnego – oskarżały mniejszości Ugrów, muzułmańskich Turków (Chiny) czy Kmerów (Kambodża) nawet o szerzenie wirusa. A i Polsce oberwało się w międzynarodowych raportach za szczucie na LGBT. Po drugie, chodziłoby o konkretny model „zielonego ładu” w Polsce. Po trzecie, ważne, by zredukować polaryzację, nasze „plemienne” antagonizmy i zamienić je w agonizmy, czyli spór wspólnotowy pozbawiony wrogości i wzajemnego poniżania. Zadaniem polityków powinno być tylko pootwieranie nam różnych for debaty. To będzie racja stanu nowej Rzeczypospolitej. Dlatego w jej projekcie przewidziałbym miejsce dla nowej instytucji: Rady Państwa i Prawa, która: Aby jako społeczeństwo zdołać się umówić z sukcesem na realizację jakiegoś modelu rozwoju, musimy spełnić pewne warunki wstępne. Jaki model społecznego rozwoju będziemy w stanie uzgodnić, gdybyśmy się dobrze do tego przyłożyli, dziś oczywiście do końca nie wiadomo. Ale można jakieś wnioski wyciągnąć z różnych społecznych badań. Wydaje się, że mógłby to być „model kulturowy” tradycjonalistyczno-innowacyjny. Nikt nie może być zmuszany do akceptacji jednych czy drugich wartości, ale bez obu nie da się przetrwać w rozwijającym się świecie. Rzecz w tym, aby stale wymuszać debaty o nich, niekoniecznie konkluzywne. 19 stycznia 2021 Weźmy dla przykładu kwestie imigracyjne. Coraz częściej słychać, że imigranci mogliby uzupełnić nasze braki w personelu medycznym drastycznie ujawnione w czasie COVID-19. Bez takiej otwartej debaty o imigracji, dziś Japonia i Korea Płd. pogrążają się w demograficznej klęsce. Argumentem-ciekawostką za otwartością jest też np. to, że ponad połowa zdobywców Nagrody Nobla w USA, to imigranci pierwszego czy drugiego pokolenia. Model rozwoju ekonomicznego, który się nasuwa, jest liberalno-równościowy. I nie chodziłoby tylko o wyrównywanie szans, bo dotyczy to głównie dzieci i młodych. Ale tego wyrównywania szans nie będzie bez pomocy dla większej pomyślności rodziców tych dzieci. Konieczne wydaje się, że model rozwojowy polityki musi wrócić do ścisłej kontroli władzy politycznej pomiędzy wyborami (praworządność), ze zdecydowanym uwolnieniem zdolności kontroli i ekspresji społecznej po stronie obywateli. Nie uważam za konieczną całościową zmianę ustroju konstytucyjnego. Model semi-prezydencki – a dodatkowo w przyjętej przez nas jego wersji parlamentarno-prezydenckiej – jest optymalny, ponieważ jest anty-większościowy (w przeciwieństwie do czysto parlamentarnego) i buduje zdecydowanie większy potencjał dla weto-aktorów systemu. A mówiąc precyzyjniej, jest lepszym antidotum na zagrożenia tzw. „tyranią większości” parlamentarnej (a przecież w Polsce ją dziś właśnie mamy), której tak obawiali się „ojcowie założyciele” USA. Dlatego też wymyślili, dla równowagi – urząd prezydenta z prawem potężnego weta. Model semi-prezydencki przestaje dobrze działać tylko wtedy, gdy na horyzoncie polityki pojawia się antysystemowa, antydemokratyczna partia hegemoniczna (gdy wygrywa wybory na wszystkie urzędy), a wybory do obu izb parlamentu oraz na urząd prezydenta zbiegają się w czasie (np. tego samego roku). W Polsce zwiastuje to możliwy kryzys mniej więcej raz na 15 lat. Wystarczy zatem wyizolować te zagrożenia i wybiórczo wzmocnić pozycję: Senatu, prezydenta oraz samorządu terytorialnego, jako weto-aktorów systemu. A także rozprawić się z nadciągającym widmem partii antysystemowej i antydemokratycznej (według aktualnej na świecie doktryny, PiS nią właśnie jest). Rozprawić instytucjonalnie – np. w oparciu o konstytucyjną klauzulę umożliwiającą sądową delegalizację takiej partii (chodziłoby zatem tylko o uaktualnienie art. 13 Konstytucji), i politycznie – w oparciu o silne demokratyczne „centrum”. Projekt nowej Rzeczpospolitej powinien sugerować wprost instytucjonalne wzmocnienie bezpieczników demokracji wg. tzw. „redut obrony” demokracji, a mianowicie: wyborczej, horyzontalnej (checks and balances), administracyjnej (czyli tych, którzy stosują prawo) oraz obywatelskiej. I szczególną rangę nadać „reducie obywatelskiej”. Idąc wprost za instynktem tzw. „założycielskim” obywatele powinni być tu potraktowani – przynajmniej w dziedzinie praw i wolności – jako podstawowy Prawodawca, i – co ważniejsze – występujący w silnym sojuszu z „trzecią władzą” sędziowską, która swoją legitymację czerpałaby ze społecznych debat i różnych form społecznej ekspresji. Po pierwsze, ten nieformalny „sojusz” obywateli z „trzecią władzą” byłby kolejną zaporą przeciw tyraniom większości. Osobiście widzę sądy, które same też będą organizować „wysłuchania publiczne” w trudnych sprawach trafiających na wokandę. Po drugie, obywatele jako ostateczny „korektor” prowadzonych polityk, mogliby dostać do dyspozycji – wzorem Szwajcarii czy Urugwaju – dwie instytucje obywatelskiego weta: ustawodawczego oraz konstytucyjnego (to drugie względem orzeczeń Trybunału Konstytucyjnego). Oczywiście oba prawa obywateli powinny być konstytucyjnie zagwarantowane. Demokraci już dziś muszą budować solidne „centrum”, ponieważ obecnie ze strony lewicy nic demokracji nie grozi. Atrakcyjne dla wyborców polityczne „centrum” to zaś jedyne polityczne lekarstwo na wszelki prawicowy ekstremizm. Przed II wojną światową krajom takim jak Czechosłowacja (choć na krótko), Belgia i Finlandia udało się obronić demokracje przed nazistowskimi partiami, dzięki temu, że demokraci potrafili zbudować solidne „centrum”, co zapobiegło odpływowi elektoratu w stronę ekstremistycznego nacjonalizmu. W Belgii (1936-37) stało się to nawet dzięki Partii Katolickiej, która nawiązała współpracę nie ze skrajnymi katolikami, lecz z liberałami i socjalistami. Tyle historia, która jednak uczy. Także i dziś w Polsce bez skonsolidowanego politycznego „centrum”, złożonego z prodemokratycznie zorientowanych polityków i społecznych aktywistów, żadna obrona demokracji nie może się udać. Bo prawidłowość dotyczy także odzyskiwania demokracji z rąk autokratycznych uzurpatorów. „Centrum” może być jednolite lub podzielone, ale mówić i działać powinno razem. Idzie o stałą, nawet kilkuletnią kooperację: partii politycznych i organizacji społeczeństwa obywatelskiego. Bez takiej szerokiej koordynacji może się to odzyskanie demokracji nie udać. A z nią udało się: Słowakom (1998), Serbom, Chorwatom (2000), Ukraińcom (2004), Ormianom i Malajom (2018). Warunek najistotniejszy: „centrum” demokratów musi być dla wyborców atrakcyjne i prowadzić innowacyjną kampanię. A nade wszystko mieć przemyślane przyczyny wcześniejszego kryzysu i zbudowany na nich plan odbudowy państwa, uczciwie przekazany opinii publicznej. * Bartłomiej Nowotarski–prawnik konstytucjonalista, politolog, prof. Uniwersytetu Ekonomicznego we Wrocławiu. Specjalizuje się we współczesnych dyktaturach, kryzysach demokracji oraz procesach jej rozwoju. Opozycja,
Jarosław Kaczyński ma rację, choć pewnie o tym nie wie. O dwóch zdaniach prezesa i prawie do aborcji^Stanisław Krawczyk^7 lutego 2021^https://oko.press/jaroslaw-kaczynski-ma-racje-choc-pewnie-o-tym-nie-wie-o-dwoch-zdaniach-prezesa-i-prawie-do-aborcji/^Prawny zakaz aborcji powinien zostać zniesiony i zastąpiony bardziej liberalnymi przepisami. Intuicja moralna Kaczyńskiego może być cennym argumentem w tej sprawie. Jak to możliwe? W czwartek 28 stycznia 2021 Jarosław Kaczyński udzielił wywiadu telewizji internetowej wPolsce.pl. Podkreślając, że Polska musi mieć własne media, prezes PiS przedstawił następującą metaforę: „Media to jest coś, co by można było porównać przynajmniej do znaczących części mózgu i jednocześnie układu nerwowego człowieka. Człowiek, któremu by to odebrano, już po prostu nie byłby człowiekiem w całym tego słowa znaczeniu”. To bez wątpienia trafna intuicja. Stoi ona również za dość powszechną zgodą na przeszczepianie narządów po śmierci mózgu, wyrażoną między innymi w 2000 roku w przemówieniu Jana Pawła II do uczestniczek i uczestników kongresu Towarzystwa Transplantacyjnego: „Kryterium, które przyjmuje się ostatnio w celu stwierdzenia faktu śmierci, czyli całkowite i nieodwracalne ustanie wszelkiej aktywności mózgowej, jeśli jest rygorystycznie stosowane, nie wydaje się sprzeczne z podstawowymi elementami rzetelnej antropologii”. 17 stycznia 2021 Prezes PiS poszedł jednak o krok dalej niż papież: jasno stwierdził, że człowieczeństwo jest stopniowalne. W ten sposób w jednej z kluczowych spraw przyznał rację zwolenniczkom i zwolennikom liberalizacji prawa do przerywania ciąży. Dlaczego? Zakaz aborcji, którym była de factojuż ustawa z 1993 roku, uzasadniany jest ekscentrycznym założeniem, że status moralny każdej zygoty, każdego embrionu i każdego płodu równy jest statusowi noworodka, kilkuletniego dziecka lub osoby dorosłej. Ta chwiejna przesłanka ma tak duże znaczenie dla przeciwników kobiecej autonomii, że próby jej podważenia mogą skończyć się nawet porównaniem do nazistów. Właśnie w ten sposób zareagował prezes Ordo Iuris na tekst OKO.press zatytułowany „Zakaz aborcji w Trybunale. Czy ktoś naprawdę wierzy, że embrion jest w pełni człowiekiem?”. Jerzy Kwaśniewski napisał w październiku: „A okoPress na brunatno… Jak można po koszmarze niemieckiego, nazistowskiego ludobójstwa pytać w kontekście jakiejkolwiek grupy «Czy są w pełni człowiekiem?». Wychodzi na jaw formacja intelektualna”. Co szef Ordo Iuris powiedziałby teraz Jarosławowi Kaczyńskiemu? Niestety, pewnie się nie dowiemy. Zarodek i płód oczywiście jest organizmem ludzkim; jego przynależność gatunkowa nie ulega wątpliwości. Przez większość ciąży nie ma jednak układu nerwowego rozwiniętego w takim stopniu, by mieć świadomość bądź też czuć ból. Dlatego podobnie jak ktoś, kogo mózg obumarł, nie jest „człowiekiem w całym tego słowa znaczeniu” (może dopiero nim zostać). Jarosław Kaczyński nie wskazał wprost na tę analogię, ale wynika ona z jego słów. W tej kwestii intuicja moralna prezesa PiS wydaje się zbieżna z intuicją zdecydowanej większości ludzi. Co prawda niekoniecznie zdajemy sobie sprawę z tego, jak dokładnie rozwija się układ nerwowy w czasie ciąży, ale zwykle przeczuwamy, że zrównywanie zarodków i płodów z dziećmi i dorosłymi ludźmi nie ma większego sensu. Pokazuje to eksperyment myślowy opisany w 1989 roku przez George’a J. Annasa, amerykańskiego profesora zajmującego się zdrowiem publicznym (według Annasa sam pomysł pochodzi od innego specjalisty w tej dziedzinie, Leonarda H. Glantza): „Załóżmy, że w laboratorium, w którym przechowuje się […] siedem [zamrożonych] zarodków, wybuchł pożar. W jednym rogu znajduje się dwumiesięczny noworodek, w drugim – siedem embrionów. Jeśli możecie ocalić albo zarodki, albo dziecko, z pewnością bez wahania wybierzecie dziecko”. Dodajmy, że gdyby znalazł się ktoś, kto jednak zaleca zostawienie noworodka na śmierć i uratowanie embrionów, to zapewne prawie każde z nas przy tym kimś poczułoby się dość nieswojo. 21 lipca 2020 Eksperyment ten był potem – w nieco innych postaciach – przywoływany przez Michaela Sandela, Reinharda Merkela czy Patricka S. Tomlinsona. Jest istotną częścią współczesnych debat bioetycznych nad moralnym statusem embrionów i stanowi ważny argument na rzecz odróżnienia go od statusu noworodków czy osób dorosłych. Z interpretacją tą nie zgadzają się polemiści tacy jak Gregor Damschen i Dieter Schönecker albo Robert P. George i Chistopher O. Tollefsen. Jednak proponowane przez nich alternatywne eksperymenty myślowe nie zmieniają ujawnionej tu zasadniczej intuicji moralnej, wskazującej, że życie zarodka jest mniej cenne niż życie „człowieka w całym tego słowa znaczeniu”. Intuicja ta uwidacznia się również w innych obszarach przedstawionych w tekście, który tak nie spodobał się prezesowi Ordo Iuris. Z pewnymi wyjątkami nie trwoży nas gigantyczna liczba poronień (w samej historii III RP idąca w miliony), nie dążymy do jej zmniejszenia poprzez redukcję smogu, nie zastanawiamy się nad implikacjami masowej śmierci embrionów dla chrześcijańskiej wizji miłosiernego Boga, nie chcemy też karać osób przerywających ciążę (a już na pewno nie tak, jak za zabójstwo). Dlaczego więc w sferze publicznej tak często rozbrzmiewa – i tak rzadko jest kwestionowany – kontrintuicyjny pogląd, jakoby nawet zygota była dzieckiem oraz człowiekiem w całym tych słów znaczeniu? To pytanie wymaga oddzielnego namysłu, ale można wysunąć pewne przypuszczenia. Otóż wytrwała praca środowisk katolickich i prawicowych wytworzyła w Polsce sztuczną empatię – nie do realnych zarodków i płodów, lecz do ich nierzeczywistego wyobrażenia. Ten sfałszowany wizerunek budują na przykład billboardy, które wbrew faktom prezentują embriony bądź płody jako w pełni ukształtowane dzieci (mimo że jeszcze pod koniec trzeciego miesiąca ciąży – a do tego czasu chociażby w USA wykonuje się około 90 procent aborcji – płód liczy sobie zaledwie około 6 centymetrów). Zarazem wiara w osobowy status zygot bądź embrionów służy do umacniania konserwatywnych ideologii i zmuszania innych ludzi, by żyli zgodnie z ich nakazami. Ponieważ jest to jej główna funkcja, wiara ta z reguły nie uaktywnia się w przypadkach, w których faktycznie mogłaby sprzyjać „ratowaniu dzieci nienarodzonych”, a jedynie w tych przypadkach, w których może uprawomocniać opresyjną władzę. Tego ostatniego zadania nie spełnia walka o czystsze powietrze – w obecnych warunkach prawica i Kościół rzymskokatolicki nie mogą z niej czerpać zysków politycznych. Mogą je za to czerpać z ograniczania wolności kobiet. Zresztą niechętne lub lekceważące traktowanie tych ostatnich też niewątpliwie odgrywa tu jakąś rolę – widać to choćby w nie tak rzadkim wciąż traktowaniu ciąży jako kary za seks i związaną z nim przyjemność. Zaznaczmy: nie jest to próba wejścia do głów wszystkich osób, które wierzą w pełny status moralny wszystkich zarodków i płodów. Indywidualne motywacje są zróżnicowane i mowa tu raczej o szerszych tendencjach społecznych, które współtworzą określone podejście do przerywania ciąży. Nie chodzi też o to, by od wszystkich oczekiwać stuprocentowej zgodności działań i deklaracji. Celem tego tekstu jest raczej wskazanie, że prawny zakaz aborcji opiera się na chaotycznych, niespójnych przesłankach i że wynika w dużym stopniu z pozycji politycznej Kościoła rzymskokatolickiego. Powinien więc zostać zniesiony i zastąpiony bardziej liberalnymi przepisami, które nie będą w tak arbitralny sposób ograniczać autonomii osób zachodzących w ciążę. Słuszna intuicja moralna Jarosława Kaczyńskiego może być cennym argumentem w tej sprawie. Władza, Prawa człowieka, Kobiety, Jarosław Kaczyński, aborcja
PiS chce elektrowni atomowej: rząd planuje uruchomienie reaktora jądrowego już za 12 lat^Robert Jurszo^7 lutego 2021^https://oko.press/pis-chce-elektrowni-atomowej/^Mimo sprzeciwu Solidarnej Polski rząd przyjął Politykę Energetyczną Polski do 2040 roku. Jej elementem jest uruchomienie reaktora jądrowego w 2033 roku. Pomysł dzieli ekspertów We wtorek 2 lutego 2021 rząd przyjął uchwałę ws. Polityki Energetycznej Polski do 2040 roku (PEP 2040). Przeciwni byli jedynie ministrowie Solidarnej Polski Zbigniewa Ziobry. Koalicjant PiS uznaje, że przyjęcie PEP 2040 odbędzie się ze szkodą dla Polski i traktuje program jako uleganie „klimatycznemu dyktatowi UE”. Opracowanie opiera politykę energetyczną Polski na trzech filarach: Znajdujemy w nim również wielokrotnie zapowiadane plany uruchomienia w 2033 roku elektrowni jądrowej w Polsce. Pierwszy blok ma mieć moc 1-1,6 GW, a kolejne mają być uruchamiane co 2-3 lata. Całość budowy ma zakończyć się w 2043. Portal „Business Insider”, który dotarł do całego dokumentu PEP 2040, napisał, że rozważa się trzy lokalizacje elektrowni jądrowej: okolice Lubiatowa-Kopalina lub Żarnowiec na Pomorzu, okolice elektrowni Pątnów w Wielkopolsce i okolice Bełchatowa w woj. łódzkim. O rządowy pomysł uzupełnienia polskiego miksu energetycznego atomem zapytaliśmy ekspertów – dr. hab. Zbigniewa Karaczuna z SGGW, eksperta Koalicji Klimatycznej, oraz dr. inż. Pawła Gajdę z Katedry Zrównoważonego Rozwoju Energetycznego AGH w Krakowie. 1 stycznia 2021 PEP 2040 w części poświęconej budowie elektrowni atomowej nie zawiera szczegółowych informacji, w jakiej technologii miałyby powstać reaktory. Czytamy jedynie, że „elektrownie jądrowe zapewniają stabilność wytwarzania energii przy zerowej emisji zanieczyszczeń powietrza”. „Owszem, energia jądrowa jest lepsza niż ta produkowana z węgla czy z gazu, bo jest niemal bezemisyjna. Ale pomimo tej zalety jest to obecnie najdroższy rodzaj energii. Budowa elektrowni jądrowej w Polsce zwiększy ceny energii, które już i tak należą do jednych z najwyższych w Europie” – mówi OKO.press dr hab. Zbigniew Karaczun. Naukowiec tłumaczy, że wynika to zarówno z kosztów zabezpieczenia przed katastrofą, która w przypadku takich elektrowni może mieć straszliwe skutki, jak i kosztów zagospodarowywania odpadów. Dodatkowym kosztem dla Polski będzie dostosowanie istniejącego systemu energetycznego do energii pochodzącej z tego źródła. Karaczun sugeruje inny kierunek rozwoju energetyki w kraju. „W polskich warunkach powinniśmy raczej myśleć o rozbudowie energetyki obywatelskiej, np. domowej fotowoltaiki, a także energetyki wiatrowej na morzu. Jednocześnie jako paliwo przejściowe należy traktować gaz, póki nie da się polskiej energetyki całkowicie oprzeć na odnawialnych źródłach energii” – przekonuje. 12 listopada 2017 Inaczej na sprawę patrzy dr inż. Paweł Gajda. Jego zdaniem włączenie atomu do polskiego miksu energetycznego to dobry pomysł, ponieważ dążymy do systemu niskoemisyjnego, a takim źródeł jest właśnie atom. Przy czym Gajda wyraźnie zaznacza, że wysoce pożądany jest również rozwój odnawialnych źródeł energii (OZE), dokładnie z tego samego powodu. „Trzeba jednak pamiętać, że w Polsce wchodzą w grę przede wszystkim turbiny wiatrowe i fotowoltaika, które są niestabilne, bo zależne od pogody” – mówi naukowiec. Gajda podkreśla, że system energetyczny oparty na OZE musi być wspierany przez inne technologie. Może to być gaz ziemny, ten jest jednak technologią emisyjną. Alternatywą dla niego są technologie umożliwiające magazynowanie energii, którą można wykorzystać, gdy nie wieje wiatr i nie świeci słońce. Problem w tym, że są na dość wczesnym etapie rozwoju i nie można przewidzieć, czy i kiedy będzie możliwa ich budowa na odpowiednią skalę. A na dodatek wymagałoby to instalacji dodatkowych, znacznych mocy OZE. „To wszystko oznacza, że scenariusz 100 proc. OZE jest, póki co, obarczony bardzo dużym ryzykiem co do jego praktycznej wykonalności. I tutaj pojawia się energia jądrowa, która pozwala dekarbonizować system energetyczny bez konieczności wprowadzania rewolucyjnych zmian w sposobie jego działania” – przekonuje dr inż. Gajda. 18 listopada 2017 Naukowiec nie zgadza się też z poglądem, że energia z atomu jest najdroższa i zwiększy ceny energii w Polsce. „Takie postawienie sprawy jest po prostu nieuprawnione. Oczywiście można znaleźć opracowania, według których atom jest drogi, ale nawet jeśli popatrzymy na opracowania porównujące Levelized Cost of Electricity [uśredniony koszt energii elektrycznej – red.], takie jak raporty US EIA czy firmy Lazard, które z uwagi na swoją naturę są niekorzystne dla inwestycji długoterminowych, okazuje się, że nie jest to źródło najdroższe. W pierwszym przypadku znacznie droższe okazują się morskie farmy wiatrowe, w tym drugim droższe od atomu są indywidualne instalacje fotowoltaiczne czy szczytowe elektrownie gazowe” – mówi dr inż. Gajda. Zaznacza przy tym, że różne opracowania podają bardzo duże rozbieżności cen energii z tych samych źródeł. Rozbieżności pojawiają się też w ramach jednego opracowania. „Prawdą jest, że nie będziemy finalnie wiedzieli, ile będzie nas kosztować budowa elektrowni jądrowej, póki jej nie zbudujemy, ale taki już jest urok dużych inwestycji. Patrząc na przewidywane ceny energii z realizowanych dziś na świecie inwestycji jądrowych, można znaleźć zarówno przykłady kiedy ta energia będzie droga, jak i tania” – dodaje. 31 stycznia 2021 Podkreśla, że próbując zestawiać ze sobą ceny energii z różnych źródeł, należy również pamiętać o charakterystyce ich pracy. Bo, nieco upraszczając, cena energii z atomu jest ceną energii dostępnej wtedy, kiedy jest ona potrzebna. Natomiast w przypadku OZE jest to cena energii dostarczanej w czasie dogodnym dla źródła. I to fundamentalna różnica. „Zastanawiając się nad możliwością wykorzystania atomu w miksie energetycznym państwa, powinniśmy raczej stawiać pytanie o to, jaka będzie finalna cena energii w systemie, czyli nie z poszczególnych źródeł, ale z całego miksu, z uwzględnieniem źródeł rezerwowych lub magazynowania” – przekonuje dr inż. Gajda. Naukowiec nie podziela też obawy, że atom będzie wymagał dużych zmian w funkcjonowaniu systemu przesyłowego energii. Jego zdaniem jest dokładnie odwrotnie: energetyka jądrowa wymaga najmniejszej ingerencji w istniejący system. „Oczywiście każde nowe źródło wytwórcze wymaga jego integracji z siecią. Ale zróbmy proste porównanie: chcemy podłączyć do sieci elektrownię jądrową i morską farmę wiatrową. Farmy wiatrowe mają współczynnik wykorzystania mocy rzędu 40-kilku procent, atom – około 90 proc. A to znaczy, że jeśli chcemy, by nasz farma wyprodukowała nam tyle samo energii w ciągu roku, musi mieć nawet dwukrotnie większą moc. To z kolei oznacza, że musimy do niej poprowadzić linię przesyłową, która jest w stanie przesłać dwa razy tyle energii. A to tylko sam przesył, bez kwestii rezerwowania mocy w systemie na czas, kiedy farma wiatrowa energii nie produkuje” – argumentuje dr inż. Gajda. 26 stycznia 2021 W PEP 2040 znajdujemy również zapowiedź redukcji emisji gazów cieplarnianych o ok. 30 proc. w stosunku do 1990 roku. Czy to dużo? „Nie, to za mało” – odpowiada dr hab. Zbigniew Karaczun. I przypomina, że w grudniu 2020 premier Mateusz Morawiecki zgodził się na podwyższenie ambicji klimatycznych UE – emisje gazów cieplarnianych mają zostać zmniejszone o 55 proc., licząc od 1990 roku. I my, jako państwo, również musimy taki wysiłek podjąć. „W innym przypadku państwowe spółki energetyczne będą musiały płacić krocie za możliwość emitowania gazów cieplarnianych. Obecnie emisja 1 tony CO2 w ramach systemu handlu uprawnieniami do emisji kosztuje ok. 30 euro, ale w 2030 będzie to nawet 70 euro. To będzie skrajnie nieopłacalne” – dodaje. Karaczun krytycznie ocenia PEP 2040. Jego zdaniem autorzy nie doceniają skali problemów i wyzwań, jakie stoją przed Polską. I nie chodzi tylko o to, że w 2050 roku musimy osiągnąć neutralność klimatyczną, a więc pochłaniać tyle CO2, ile wyemitujemy, co jakoś umyka autorom. „Chodzi mi przede wszystkim o to, że całość PEP 2040 oparta jest o bardzo archaiczny sposób myślenia o energetyce, który zakłada, że jej rolą jest produkowanie coraz większej ilości energii, by zaspokajać coraz bardziej rosnące potrzeby. Takie myślenie opiera się na fałszywym przekonaniu, że cały system przyrody, jaki nas otacza, jest w stanie znieść naszą narastającą presję na ekosystemy” – wyjaśnia naukowiec. 25 stycznia 2021 Dr inż. Gajda również uznaje cel redukcji emisji gazów cieplarnianych o ok. 30 proc. w stosunku do 1990 roku za mało ambitny. Jednak nie ocenia całej PEP 2040 tak krytycznie, zastrzegając jednak, że na razie mamy tylko streszczenie i by wyrobić sobie głębszą opinie, trzeba poczekać na dokument. „Na podstawie tego, co możemy przeczytać, mogę powiedzieć, że wiele ogólnych kierunków jest słusznych. Jednak martwi mnie, że pisze się tam o morskiej energetyce wiatrowej, ale nie wspomina o lądowej” – mówi naukowiec. Zdaniem dr. inż. Gajdy, to właśnie rozwój energetyki wiatrowej na lądzie mógłby pomóc w redukcji emisji gazów cieplarnianych o więcej niż tylko 30 proc. 11 grudnia 2020 Poza redukcją emisji gazów cieplarnianych i budową elektrowni atomowej innymi istotnymi elementami PEP 2040 są m.in. rozwój energetyki wiatrowej na Bałtyku do ok. 11 GW i zwiększenie mocy fotowoltaiki do ok. 10-16 GW do 2040 roku. Węgiel ma zostać w energetyce, choć do 2040 ma zniknąć z ogrzewania gospodarstw domowych Jako zachowawczą i nieadekwatną do obecnych wyzwań PEP 2040 uznał Greenpeace Polska. „Analizy eksperckie dotyczące koniecznego tempa redukcji emisji, by zachować szansę na osiągnięcie celów porozumienia paryskiego i zatrzymania wzrostu średniej globalnej temperatury na poziomie 1,5 stopnia Celsjusza wskazują, że cała Unia Europejska, w tym Polska, powinna odejść od spalania węgla do 2030 roku. […] Tymczasem opublikowana dziś Polityka PEP 2040 zakłada utrzymanie węgla w miksie energetycznym również po 2040 roku” – czytamy w stanowisku organizacji. Ekologia, elektrownia atomowa energetyka węglowa energetyka wiatrowa transformacja energetyczna
Polacy z zapałem tną drzewa „dla bezpieczeństwa”. A to brak drzew jest groźny^Wojciech Kość^6 lutego 2021^https://oko.press/wycinka-drzew/^600 starych drzew przy drodze do parku narodowego "Ujście Warty", 200-letni dąb "Karlik" w Gogolinie, 100-letnie dęby przy kościele w Bielsku Podlaskim. To ofiary polityki "zero ryzyka". Taniej i krótkowzrocznej Już niedługo entuzjaści polskiej przyrody będą mieli okazję bezpiecznie – i bez szczególnego zwracania uwagi na przepisy – dojechać do jednej z najciekawszych ostoi bioróżnorodności w kraju. Prowadząca do Parku Narodowego “Ujście Warty” droga krajowa nr 22 między Słońskiem a Kostrzynem nad Odrą w województwie lubuskim zostanie bowiem ogołocona z blisko 600 drzew posadzonych tam na początku XX wieku. Powodem wycinki są niepokojące – zdaniem policji – statystyki wypadków na drodze. W latach 2018-2020 doszło na niej do 10 (słownie: dziesięciu) wypadków, w których zginęły dwie osoby, a 13 zostało rannych. By rozwiązać problem, lubuska policja poprosiła wojewódzki oddział Generalnej Dyrekcji Dróg Krajowych i Autostrad o wycinkę. Jak donoszą lokalne media, wycinka jest przesądzona mimo negatywnych opinii ekspertów ochrony przyrody i organizacji pozarządowych, wskazujących na inne, mniej inwazyjne sposoby poskromienia szarżujących kierowców, chociażby przez zainstalowanie odcinkowego pomiaru prędkości. Bo to nie drzewa tylko nieprzepisowa jest główną przyczyną wypadków na lubuskiej drodze. Sprawa drogi krajowej nr 22 to tylko jeden z setek przykładów wycinki drzew z powodu – rzekomej, twierdzą specjaliści – kolizji z inwestycjami bądź zagrożenia ludzi. Tymczasem drzewa i szerzej tereny zielone w miastach i towarzyszące infrastrukturze są nam niezbędne, by łagodzić skutki zmian klimatu, odczuwalne tu i teraz w naszym kraju. 9 lipca 2019 Wzrost temperatury Ziemi na skutek emisji gazów cieplarnianych – głównie dwutlenku węgla – to fakt. Fizyka, fizyka atmosfery i klimatologia od XVIII wieku doskonalą narzędzia badawcze i teorie wyjaśniające dlaczego – w uproszczeniu – coraz grubsza otulina z CO2 wokół naszej planety stopniowo ją podgrzewa. Efekty? Susze, gwałtowne zjawiska pogodowe, fale upałów, zanikające zimy, zamieranie ekosystemów kształtowanych przez tysiące lat, problemy z produkcją żywności. “Drzewa łagodzą skutki zmian klimatycznych przez obniżenie temperatury w miastach. Są – co prawda mocno nadwątloną – ale jednak ostoją bioróżnorodności. Często jedynym bardziej złożonym miejskim ekosystemem. Pozytywnie wpływają na samopoczucie ludzi” – mówi Andrzej Gąsiorowski, prawnik i prezes fundacji Fota4Climate, zajmującej się ochroną przyrody i propagowaniem energii jądrowej. Niestety, zbyt często – uważa Gąsiorowski, a wraz z nim rzesza przyrodników i aktywistów na rzecz ochrony przyrody – biznes i lokalne władze przedkładają tanie, ale krótkowzroczne rozwiązania, czyli wycinkę, nad tylko pozornie trudno mierzalny dobroczynny wpływ drzew na nasze zdrowie i życie. 7 listopada 2019 Przykłady można mnożyć. Pewnego poranka pod koniec grudnia zeszłego 2020 roku mieszkańcy Katowic obudzili się mieście uboższym o kilka 100-letnich kasztanowców. Firma deweloperska Activ Investment wycięła je pod osłoną nocy. Gdy sprawa w oczywisty sposób wyszła na jaw, deweloper próbował bronić się, że „w czasie prac ziemnych uszkodzeniu uległy systemy korzeniowe drzew” i po prostu nie było innego wyjścia, niż ich usunięcie. W przeciwnym razie, napisała firma w oświadczeniu na swoim profilu na Facebooku – notabene wyśmianym przez przytłaczającą większość komentujących – niestabilne drzewa mogły zagrozić życiu i mieniu. “To nie drzewa i systemy korzeniowe »ulegają uszkodzeniu«, a niszczą je firmy i decyzje władz lokalnych” – mówi Marzena Suchocka, dendrolożka z Wydziału Ogrodnictwa, Biotechnologii i Architektury Krajobrazu Szkoły Głównej Gospodarstwa Wiejskiego w Warszawie. Drobna próbka innych kontrowersyjnych spraw z ostatnich kilkunastu miesięcy zebrana głównie z lokalnych mediów: Drzewa w polskich miastach wycinane są z dwóch głównych powodów – ze względu na bezpieczeństwo oraz w razie kolizji z inwestycjami. W pierwszym przypadku, twierdzi Suchocka, trudno dziwić się urzędnikom, dla których każde osłabione drzewo czy liście na chodniku to potencjalna sprawa sądowa. „Przyczyną wycinek jest przede wszystkim fatalne orzecznictwo. Każde drzewo w mieście to potencjalny proces z powództwa cywilnego przeciwko urzędnikom, którzy niewiele mogą w sprawach, których nie da się przewidzieć ani zapobiec” – mówi dendrolożka Suchocka. „Chyba, że po prostu wytnie się drzewa” – dodaje. 5 stycznia 2021 Drzewa rzeczywiście mogą być groźne. W warszawskim Sądzie Rejonowym dla Pragi-Północ trwa proces urzędników Zarządu Zieleni Miejskiej, którym prokuratura zarzuca nieumyślnie niedopełnienie obowiązków i stworzenie stanu niebezpieczeństwa dla osób odwiedzających Park Praski. Chodzi o głośną sprawę z 2018 roku, gdy na matkę z sześciomiesięczną dziewczynką spadł konar drzewa zaatakowanego przez pasożytniczego grzyba. Dziecko zginęło, a kobieta doznała ciężkich obrażeń. Jednak w szerszej perspektywie „zagrożenie ze strony drzew jest niewielkie przy zagrożeniach spowodowanych ich brakiem. Im więcej wycinamy drzew, tym więcej problemów i zgonów mamy z powodu ich braku, bo nie oczyszczają powietrza i nie obniżają temperatury w mieście” – mówi Suchocka. Według Gąsiorowskiego ryzyko ze strony drzew wyeliminować jest względnie łatwo i tanio, stąd zmasowane wycinki w miastach. “Najważniejszym w mojej opinii czynnikiem wycinek jest prowadzenie wszelkiej polityki wg zasad zero risk society, czyli dążenia do eliminacji wszelkich, nawet znikomych, ryzyk z otoczenia” – mówi prezes Fota4Climate. “Usunięcie drzew daje poczucie bezpieczeństwa przy względnie małym koszcie. Pozbywamy się w ten sposób nie tylko drzew, ale zapewniamy sobie doraźny spokój przez poczucie sprawowania kontroli nad otoczeniem. Problem w tym, że nasz lęk w dłuższej perspektywie tylko się zwiększa” – dodaje Gąsiorowski. “Wycinka drzew przy okazji inwestycji czy »rewitalizacji« daje widoczny efekt przy niewielkich kosztach, zwłaszcza gdy porównamy je do ewentualnego przesadzania drzew, omijania ich itp. Najprościej jest wyciąć drzewa i zbudować np. drogę dla rowerów – zmiana jest widoczna niemal natychmiast” – mówi Gąsiorowski. Prawnik prowadzi bloga pod tytułem „Dlaczego ludzie wycinają drzewa” i jest zwolennikiem całkowitego zakazu wycinki drzew. Wpływ drzew – zwłaszcza dużych – na otoczenia określa się mianem usług ekosystemowych. Oprócz cienia i oczyszczania powietrza, które w naszym kraju jest jednym z najbardziej zanieczyszczonych na świecie, drzewa między innymi wzbogacają powietrze i glebę w wilgoć, chronią przed wiatrem, ograniczają hałas, dają korzyści biznesowe – np. wzrost sprzedaży w dzielnicach handlowych i mieszkaniowych, w których rosną drzewa – i korzystnie wpływają na estetykę przestrzeni miejskiej. Taką listę przedstawili władzom Rzeszowa naukowcy z Ośrodka Ekonomii Ekologicznej przy Uniwersytecie Warszawskim. Usługi systemowe mają konkretną, najczęściej wielomilionową wartość. „Np. 9 mln warszawskich drzew oczyszcza powietrze w usłudze wartej 174 mln zł rocznie. A to tylko jedna z usług ekosystemowych” – mówi Suchocka. To jeden z szacunków z raportu, jaki wraz z zespołem przygotowała ekspertka dla warszawskiego ratusza. Raport ma być opublikowany wkrótce. 24 grudnia 2020 Kolizje drzew z inwestycjami też da się wyeliminować. “Nowoczesne metody takie jak podwieszane chodniki czy systemy antykompresyjne likwidują praktycznie wszystkie kolizje między infrastrukturą, a drzewami” – mówi Suchocka. Chodnik podwieszany (inaczej: rampowy), to po prostu chodnik na podpórkach, nie obciążający systemów korzeniowych drzew. Podobną ochronną funkcję pełnią systemy antykompresyjne, czyli nawierzchnie pozwalające na rozwój systemów korzeniowych bez kolizji i zagrożenia dla infrastruktury podziemnej oraz umożliwiające podlewanie drzew. Na szczęście wydaje się, że znaczenie środowiska przyrodniczego w miastach powoli przebija się do świadomości władz. ”Coraz więcej miast opracowuje wytyczne dotyczące postępowania z zielenią. Bielsko-Biała, Dąbrowa Górnicza, Białystok, Płock to tylko niektóre” – mówi Suchocka. W dobie nasilającego się kryzysu klimatycznego należy iść nawet dalej, uważa Gąsiorowski. “Półśrodki już nie wystarczą. Należy uznać przyrodę za coś w rodzaju »infrastruktury krytycznej« i zredefiniować cały proces naszego zarządzania ryzykiem i procesami społecznymi tak, żeby nauczyć się akceptować małe ryzyka i ewentualnie niwelować je innymi, nieszkodzącymi nam wszystkim metodami. Na pewno nie przez bezpardonową wycinkę drzew, od których zależy los nas wszystkich” – mówi Gąsiorowski. Ekologia, drzewa wycinka
Związkowcy z MSZ ocenili ustawę o służbie zagranicznej autorstwa PiS. Są przeciw^Maria Pankowska^5 lutego 2021^https://oko.press/zwiazkowcy-z-msz-ocenili-ustawe-o-sluzbie-zagranicznej-autorstwa-pis-sa-przeciw/^W opinii, do której dotarło OKO.press, MSZ-owska „Solidarność" pokazuje, że przepychana przez PiS ustawa o służbie zagranicznej zawiera rozwiązania niespójne, błędne i dysfunkcjonalne. To poważne zagrożenie dla praw pracowniczych osób zatrudnionych w resorcie W OKO.press opisywaliśmy już najbardziej destrukcyjne założenia „ustrojowej rewolucji” szykowanej w Ministerstwie Spraw Zagranicznych przez rząd PiS. Sejm, głosami rządzącej większości, uchwalił ją w ekspresowym tempie na posiedzeniu 21 stycznia 2021. 2 lutego senacka Komisja Spraw Zagranicznych rekomendowała jego odrzucenie. Ale sprzeciw Senatu, w którym większość ma opozycja, będzie dla PiS łatwe do obalenia w Sejmie. Jak piszą związkowcy z NSZZ „Solidarność” Pracowników Służby Zagranicznej RP w opinii z 26 stycznia 2021 roku: „nowa Ustawa o służbie zagranicznej powinna odpowiadać zarówno na wyzwania, stojące przed współczesną polską służbą dyplomatyczną, jak też na potrzeby i obawy zatrudnionych w MSZ. […] Przedłożony projekt Ustawy nie odpowiada powyższym wymaganiom”. 15 stycznia 2021 „Solidarność” powołuje się przy tym na ankietę przeprowadzoną anonimowo wśród pracowników resortu między grudniem 2020 a styczniem 2021. Wynika z niej, że aż 2/3 z nich rozważa zmianę pracy. Powody? Zła atmosfera, dyskryminacja, brak szacunku przełożonych i niesatysfakcjonujące pensje. Najbardziej sfrustrowani są pracownicy z krótkim stażem. Przyszłość polskiej służby zagranicznej stoi pod znakiem zapytania. Związkowcy przypominają, że poprzednia ustawa o służbie zagranicznej została uchwalona w 2001 roku przy poparciu całego Sejmu. Wszystkie ugrupowania zgodziły się wtedy, że służba ta powinna być apolityczna i zawodowa, a ścieżka kariery jasna. „Solidarność” podkreśla, że problemy MSZ brały się nie ze złego prawa, a z obchodzenia przepisów. Dlatego przyznaje, że konieczne są zmiany, by zaradzić największym bolączkom resortu: Problem w tym, że zaproponowane przez PiS rozwiązania wręcz pogorszą sytuację w resorcie. Związkowcy wskazują na problemy, o których pisaliśmy w OKO.press, np. niewłaściwą diagnozę MSZ jako instytucji hermetycznej, upolitycznienie zawodu ambasadora, kierowanie na placówki osób bez doświadczenia w dyplomacji, przymusowe zwalnianie osób powyżej 65. roku życia czy stworzenie instytucji Szefa Służby Zagranicznej. „Solidarność” krytykuje nawet zachwalane przez ministra Raua udostępnienie archiwów MSZ i przekazanie ich do dyspozycji IPN. Wskazuje, że jest to niezgodne z ustawami o narodowym zasobie archiwalnym i archiwach, ochronie informacji niejawnych oraz o IPN. Z uznaniem związkowców spotkało się właściwie tylko jedno rozwiązanie: rozszerzenie katalogu zabezpieczeń socjalnych dla dyplomatów na placówkach (art. 53 ust. 1 pkt 7 projektu), np. pokrycie opłat za przedszkole czy wprowadzenie dodatków na utrzymanie współmałżonka i dzieci. Wielu elementów nadal brakuje. W większości projekt stanowi jednak poważne zagrożenie dla praw pracowniczych. W art. 52 ust. 2 autorzy zapowiadają, że kierownictwo resortu będzie odwoływać dyplomatów z placówek zagranicznych w sytuacji, gdy będą nieobecni w pracy dłużej niż trzy miesiące w ciągu każdego półrocza od objęcia obowiązków. Zawodowi dyplomaci w takim przypadku będą przenoszeni do pracy w centrali. Inni pracownicy zagraniczni po prostu zwalniani. MSZ-owska „Solidarność” widzi tu dyskryminację ze względu na płeć, bo przepis uderzy przede wszystkim w kobiety, które chciałyby łączyć macierzyństwo z karierą zawodową. Odwoływanie z placówek osób na urlopie macierzyńskim, rodzicielskim czy ojcowskim według związku jest sprzeczne z art. 18 Konstytucji („macierzyństwo i rodzicielstwo znajdują się pod ochroną i opieką Rzeczypospolitej Polskiej”) i z art. 51 Kodeksu pracy. Przepis ten nie przewiduje zarazem rozwiązań dla par zatrudnionych na tej samej placówce. Co np. ma zrobić małżeństwo, gdy mąż lub żona zostanie przeniesiona do Warszawy albo zwolniona? Na tym nie koniec. Związkowcy wskazują, że ustawa nakłada na zawodowych dyplomatów „wiele obowiązków i ograniczeń, których zakres pozostaje w sprzeczności z normami prawa pracy”: „Solidarność” pisze, że proponowana ustawa wyróżnia cztery kategorie pracowników służby zagranicznej, spośród których jedna – ambasadorowie – ma zyskać szczególne przywileje. Autorzy tłumaczą, że ambasadorowie, czyli „pełnomocni przedstawiciele RP w innym państwie lub przy organizacji międzynarodowej” mają pochodzić z nadania politycznego i, tak jak ministrowie, reprezentować w MSZ „czynnik polityczny”, oddzielny od dyplomatów zawodowych. 21 stycznia 2021 Projekt nie precyzuje jednak co stanie się w przypadku, gdy na stanowisko ambasadora będą delegowani zawodowi dyplomaci. „Czy objęcie politycznego, z definicji Ustawy, stanowiska pełnomocnego przedstawiciela Polski […] oznacza utratę statusu dyplomaty zawodowego? I czy po zakończeniu misji ambasadora odzyskują oni »apolityczność« i otrzymają oni prawo powrotu do korpusu dyplomatów zawodowych? Czy też w każdym przypadku kariera zawodowego dyplomaty będzie zależała od uznaniowej decyzji Ministra lub Szefa Służby Zagranicznej?” – niepokoją się związkowcy. W zamyśle projektodawców ambasador ma zostać także zwolniony z odpowiedzialności za kierowanie placówką zagraniczną. Zamiast niego, decydować i odpowiadać za wszystko ma jego zastępca. „Solidarność” widzi tu naruszenie ustawy o finansach publicznych, kodeksu pracy i ustawy o ochronie informacji niejawnych. „Przyjęcie tak brzmiących regulacji niesie realne ryzyko rozproszenia odpowiedzialności, sporów kompetencyjnych, co będzie miało dezorganizujący wpływ na funkcjonowanie służby zagranicznej” – czytamy w opinii. Projektowany art. 50 ust. 3 przewiduje, że premier na nowo określi mnożniki wynagrodzenia zasadniczego członków służby zagranicznej. Zdaniem związkowców może to skutkować obniżeniem wynagrodzeń, na których wysokość narzekają dziś dyplomaci. Zwłaszcza, że projekt nie wiąże wysokości pensji ze stopniem dyplomatycznym danego pracownika. „Solidarności” widzi w tym „jakościową, i niekorzystną, zmianę w porównaniu z dotychczas obowiązującym prawem”. W projekcie zapisano także podniesienie dodatku służby zagranicznej – dodatkowych pieniędzy dla posiadaczy stopni dyplomatycznych – do 40 proc. wynagrodzenia zasadniczego. Autorzy ustawy mimo to twierdzą, że ich projekt nie obciąży polskiego budżetu. Związkowcy uważają, że tym samym, aby sfinansować wyższe dodatki, MSZ będzie musiało szukać oszczędności kosztem podstawowych wynagrodzeń pracowników. Jedną ze zmian ma być także likwidacja stopnia dyplomatycznego ambasadora tytularnego (art. 88) – zamiast niego najwyższym stopniem ma być minister pełnomocny. Autorzy nowej ustawy chcieliby, aby ambasadorem tytułować jedynie urzędujących kierowników placówek zagranicznych. Związkowcy podkreślają, że Konwencja Wiedeńska o stosunkach dyplomatycznych, na którą powołuje się rząd, wcale nie reguluje tej kwestii w proponowany sposób. A zmiana sprowadzi się do faktycznego obniżenia stopnia dyplomatycznego części wieloletnich pracowników MSZ. „Przepisy artykułów 50. i 88. wydają się być sprzeczne z art.2. Konstytucji RP, naruszając konstytucyjne zasady – ochrony praw słusznie nabytych oraz lex retro non agit” – pisze „Solidarność”. 25 stycznia 2021 W artykule 16 ust. 2 pkt 5 autorzy projektu zakazują dyplomatom zawodowym pełnienia funkcji w związkach zawodowych. Związkowcy wskazują, że jest to pogwałcenie przepisów polskiej Konstytucji (art. 12 i 59), Konwencji nr 151 Międzynarodowej Organizacji Pracy oraz Europejskiej Karty Społecznej. Z art. 5 Konwencji MOP, którą Polska ratyfikowała w 1982 roku, wynika, że krajowe ograniczenia działalności związkowej mogą dotyczyć jedynie policji oraz sił zbrojnych. Polskie prawo przewiduje możliwość pełnienia funkcji związkowej nawet dla policjantów (poza tymi na stanowiskach kierowniczych). Podobne regulacje dotyczą wysokich urzędników służby cywilnej. „Tymczasem projekt Ustawy o służbie zagranicznej obejmuje zakazem pełnienia funkcji związkowych na wszystkich, niezależnie od stopnia i stanowiska, członków korpusu dyplomatów zawodowych” – pisze MSZ-owska „Solidarność”. Zdaniem związkowców po przyjęciu nowej ustawy dyplomaci zawodowi zostaną pozbawieni reprezentacji i ochrony związkowej. „Wejście ustawy w życie będzie równoznaczne albo z rozwiązaniem zakładowej organizacji związkowej, albo z wyłonieniem Komisji Zakładowej, która będzie odzwierciedlać interesy i opinie niewielkiej grupy pracowników MSZ” – czytamy w opinii. Zdaniem MSZ-owskiej „Solidarności” w Komisji Zakładowej powinni zaleźć się dyplomacji „dorównujący przedstawicielom pracodawcy wiedzą o specyfice służby zagranicznej, stopniem dyplomatycznym i doświadczeniem zawodowym”. Obecnie szefem Komisji Zakładowej jest właśnie zawodowy dyplomata – ambasador Zdzisław Raczyński. 22 stycznia 2021 Władze „Solidarności” MSZ zwracają też uwagę na wadliwy tryb przygotowania ustawy. Jak pisaliśmy w OKO.press projekt nie był konsultowany ani publicznie, ani w kręgach rządowych. Z pism ministra rozwoju Jarosława Gowina i ministra ds. europejskich Konrada Szymańskiego wynika, że ujrzeli dokument na kilka godzin przed głosowaniem w Radzie Ministrów. Rząd nie uwzględnił krytycznych opinii własnych ministrów. Nie skonsultował też ustawy ze związkami zawodowymi – ani na etapie przygotowań, ani nie przekazał im gotowego projektu. Tymczasem zgodnie z art. 19 ust. 2 ustawy o związkach zawodowych „organy władzy i administracji państwowej kierują założenia albo projekty aktów prawnych do odpowiednich władz statutowych związku, przewidując termin przedstawienia opinii, nie krótszy jednak niż 30 dni”. Związkowcy podkreślają, że termin ten nie został zachowany, co stanowiło naruszenie prawa. A także negatywnie wpłynęło na jakość proponowanej przez rząd ustawy. „Prace nad projektem Ustawy o służbie zagranicznej były prowadzone potajemnie, bez zasięgania opinii związków zawodowych, praktyków dyplomacji, pracowników MSZ, a na stronicach Rządowego Centrum Legislacji projekt ustawy został umieszczony w dniu przekazania projektu do Sejmu” – piszą władze MSZ-owskiej „Solidarności”. Władza, Świat, Zbigniew Rau, Ministerstwo Spraw Zagranicznych, NSZZ „Solidarność” prawa pracownicze
Platforma Obywatelska, czyli dwie kotwice na skrzydłach. Czy takie ptaszysko jeszcze gdzieś poleci?^Michał Danielewski^5 lutego 2021^https://oko.press/platforma-obywatelska-czyli-dwie-kotwice-na-skrzydlach/^Partia opozycyjna z najwyższym poparciem, najsilniejszymi strukturami i największymi zasobami finansowymi w pośpiechu szuka dla siebie miejsca na scenie politycznej i pomysłu na nowe otwarcie. Dylemat: jak pogodzić odmienne poglądy partyjnego aparatu i własnych wyborców „Czas na zmiany!” – takie hasło pojawiło się w czwartek 4 lutego 2021 na oficjalnym koncie Platformy Obywatelskiej. „Sprawa jest poważna, nie lekceważę jej!” – napisał w odpowiedzi szef PO Borys Budka, co miało być żartobliwym nawiązaniem do reakcji ówczesnego premiera i szefa Platformy Donalda Tuska na aferę podsłuchową. To podgrzewanie emocji przed zaplanowanym na sobotę 6 lutego wydarzeniem, podczas którego – jak pisał w „Rzeczpospolitej” Michał Kolanko – PO „zamierza przedstawić nowy plan polityczny dla opozycji i nową inicjatywę”. Głównym wyzwaniem dla PO to jednoznaczne stanowisko w sprawie praw kobiet, w tym prawa do aborcji. Bo dotychczas z szeregów Platformy słychać kociokwik. Stworzono specjalny kobiecy zespół, który ma wypracować odpowiednie rozwiązania, szkopuł w tym, że zakres jego rozważań jest bardzo szeroki: od zakazu aborcji z wyjątkami do aborcji dozwolonej, jeśli kobieta podejmie taką decyzję. Do tego partyjni konserwatyści szantażują w mediach własne ugrupowanie: „Jeśli moja partia powiedziałaby, że aborcja na życzenie jest ok, to mnie w takiej partii nie będzie” – stwierdził w RMF FM poseł Ireneusz Raś, kiedyś organizujący partyjne modlitewne dni skupienia. Raś opowiedział się również przeciwko „paramałżeńskim” związkom partnerskim. Według niego podobne zdanie ma kilkudziesięciu parlamentarzystów PO. Szefowa „zespołu aborcyjnego” Małgorzata Kidawa-Błońska 4 lutego w TVN24 stwierdziła natomiast, że skrzydeł partyjnych się nie boi: „Platforma nie wyrzuca ani konserwatywnej, ani lewicowej kotwicy, bo naszą siłą jest różnorodność. W sytuacjach, kiedy trzeba podejmować decyzje trudne, które dotyczą spraw światopoglądowych, te kotwice dają nam poczucie, że rozmawiamy ze sobą i wypracowujemy stanowisko”. Pytanie, czy ptaszysko złożone z dwóch kotwic rozpiętych na skrzydłach jest jeszcze w stanie wznieść się w górę. Za chwilę pokażemy, że największe dwa problemy PO to: Wizerunek Platformy Obywatelskiej jako partii środka i zdrowego rozsądku zaczyna trzeszczeć, gdy spór polityczny przenosi się na mniej oczywiste pola. W 2015 roku takim tematem było zaproponowane przez PiS świadczenie 500 plus, dziś – prawo kobiet do aborcji. Gdy sześć lat temu Prawo i Sprawiedliwość zaproponowało Polakom co miesiąc 500 zł na dziecko, Platforma zareagowała automatycznie: Ten brak wyczucia nastrojów wyborców i język, który z kiedyś nowoczesnego w oka mgnieniu stał się archaiczny, to między innymi przyczyny utraty władzy przez PO. Partia jeszcze długo po wyborach w 2015 roku nie potrafiła zaakceptować, że 500 plus stało się stałym elementem politycznego krajobrazu, ale w końcu elastyczność i poddanie się woli wyborców zwyciężyło z wolnorynkową ortodoksją aparatu partyjnego. Kiedy dziś spojrzymy na poglądy zwolenników Koalicji Obywatelskiej, której Platforma jest najważniejszą częścią, zobaczymy, że ich nastawienie do 500 plus jest bardziej pozytywne niż wyborców Lewicy. Gdy w kwietniu 2020 roku Ipsos na zlecenie OKO.press spytał Polaków, czy w związku ze skutkami epidemii rząd powinien ograniczyć wypłaty z programu 500 plus, aż 54 proc. wyborców KO było przeciw. Wśród teoretycznie bardziej socjalnych zwolenników Lewicy – tylko 44 proc.   Jak z tego wynika, zmiana zdania przez PO w sprawie świadczenia wprowadzonego przez PiS przebiegła w zasadzie bezboleśnie: większość jej zwolenników zaakceptowała taką woltę. Jak będzie w sprawie aborcji? Tu sprawa jest teoretycznie o tyle prostsza, że elektorat KO jest zdecydowanie bardziej liberalny od polityków Platformy. Według sondażu Ipsos dla OKO.press z listopada 202o aż 91 proc. wyborców Koalicji Obywatelskiej opowiada się za prawem kobiety do przerwania ciąży do 12. tygodnia. Ich poglądy są w tej sprawie bliższe zwolennikom Lewicy niż Polski 2050 Szymona Hołowni.   Podobnie wyglądają wyżej wymienione zależności w odpowiedziach na bardziej szczegółowe pytania. 52 proc. wyborców KO uważa, że kobieta powinna mieć prawo do przerwania zawsze wtedy, gdy po prostu podejmie taką decyzję, a kolejne 15 proc. uważa, że prawo do aborcji powinno być ograniczone do przypadków, gdy kobieta znajduje się w ciężkich warunkach życiowych lub trudnej sytuacji. Tutaj również elektorat KO jest bliższy Lewicy niż inicjatywie Hołowni.   Od dawna podobną zależność widzimy w poglądach zwolenników Platformy na związki partnerskie i małżeństwa jednopłciowe: już w lutym 2019 roku przygniatająca większość z nich miała poglądy liberalne w tej sprawie: Poglądy wyborców Koalicji Obywatelskiej są również bliskie Lewicy, jeśli chodzi o stosunek do Kościoła, również w tak silnie polaryzującej kwestii jak odpowiedzialność Jana Pawła II za ukrywanie pedofilii w Kościele.   Sprawa jest więc prosta? Niekoniecznie. PO nie może już sobie pozwolić na utratę wyborców, a takie niebezpieczeństwo istnieje zarówno, jeśli zajmie jednoznaczne stanowisko w sprawie aborcji i małżeństw jednopłciowych, jak i wtedy, kiedy będzie lawirować. Od października 2020 do lutego 2021 roku sondaże Koalicji spadły średnio z 29 proc. do 23 proc. A to oznacza, że teraz każdy nierozważny ruch może pogłębić trend spadkowy. Paradoksalnie KO sama wpadła w pułapkę, którą wskazywaliśmy w OKO.press jaką jedną z wad koncepcji jednej listy opozycji: coraz mocniej podgryzana przez formację Hołowni i póki co niezdolna do „pożarcia” Lewicy, musi dokonać niemożliwego – połączyć wodę z ogniem. W ten sposób mści się taktyka z przeszłości – przez ostatnie lata Platforma mniej skupiała się na programie, a bardziej na utrzymaniu statusu największej siły opozycyjnej. A ten kij ma dwa końce: Hegemon zyskuje, gdy rośnie w siłę, gdy zaczyna słabnąć, pojawia się coraz więcej śmiałków próbujących go obalić. 3 lutego 2021 Na początku 2016 roku Grzegorz Schetyna przejmował Platformę, która była nawet w gorszym miejscu niż teraz. Na stanowisku szefa PO powitały Schetynę sondaże, w których Nowoczesna Ryszarda Petru wyprzedzała jego ugrupowanie – partia, która jeszcze rok wcześniej rządziła Polską, miała notowania na poziomie 17 proc. Z punktu widzenia interesów własnego ugrupowania, swoją pracę nowy szef PO wykonał wzorowo: Największym sukcesem tej strategii były wybory do Parlamentu Europejskiego w maju 2019, kiedy Schetyna pod swoim przywództwem zebrał właściwie całą opozycję: od liberałów z Nowoczesnej, przez lewicę z SLD i Zielonych, aż do ludowców. Wybory z PiS co prawda przegrał z kretesem, ale Platformę w 3 lata doprowadził od stanu śmierci klinicznej do statusu niekwestionowanej potęgi po stronie opozycyjnej. Jednak kolejne 12 miesięcy było już pasmem niewytłumaczalnych błędów. Przed wyborami parlamentarnymi Schetyna de facto wyrzucił z opozycyjnej koalicji SLD. Doprowadził tym samym do porozumienia Sojuszu, Wiosny i Razem, który w innym przypadku nie miałby szans powstać, a dwie ostatnie partie samodzielnie niechybnie przepadłyby pod wyborczym progiem. W ten sposób Platforma na własne życzenie dorobiła się poważnej konkurencji po lewej stronie. W wyborach prezydenckich PO wystawiła zaś Małgorzatę Kidawę-Błońską, która okazała się fatalną kandydatką z jeszcze gorszą kampanią, a na jej słabości wyrósł Szymon Hołownia – tym samym na własne życzenie Platforma dorobiła się konkurencji po stronie centroprawicowej. 3 lutego 2021 PO i cała Koalicja Obywatelska są w kleszczach.
Kobieta w ciąży jako człowiek dla Kaczyńskiego nie istnieje. Jest tylko mężczyzna i płód [FUSZARA]^Piotr Pacewicz^4 lutego 2021^https://oko.press/kobieta-w-ciazy-jako-czlowiek-dla-kaczynskiego-nie-istnieje/^Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi. Nie będzie usprawiedliwienia dla prawicy. Wszędzie na świecie na czele ruchów protestu stają kobiety - mówi prof. Małgorzata Fuszara Piotr Pacewicz, OKO.press: Jesteś badaczką gender, od 30 lat jedną z liderek polskiego feminizmu, w latach 2014-2015 byłaś ministrą ds. równego traktowania. Jak z perspektywy równości płci oceniasz opublikowane 28 stycznia 2021 orzeczenie tzw. Trybunału Konstytucyjnego? Małgorzata Fuszara*: To orzeczenie pokazuje, że kobieta jako podmiot w ogóle dla tej władzy nie istnieje. Odwołam się do wypowiedzi pana Jarosława Kaczyńskiego, cytatu, który zapada w pamięć, że chodzi o to, żeby się urodziło i zostało ochrzczone. To symbol polityki, w której kobiet nie ma i nie ma kobiecej perspektywy. Nie istnieje podmiot, człowiek, który jest w ciąży, jest tylko abstrakcyjne myślenie o płodzie i mężczyzna, który decyduje, co się z tym płodem ma stać. Dla niego nie ma znaczenia, że jest kobieta w ciąży, on wręcz tego nie zauważa. Dokładnie cytując, Kaczyński mówił w 2016 roku mówił, że chce, żeby „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście. W politologii mówi się, że problem nieobecności kobiet ma dwa wymiary. Deskryptywny, czyli że nie ma odpowiednio dużo kobiet i nie mają one wpływu na politykę, bo nawet jeżeli są, to w niższych ciałach decyzyjnych, a w parlamencie jest ich za mało, żeby decydować, jakie sprawy zostaną uznane za priorytetowe. Nieobecność substancjalna polega na tym, że tematy ważne dla kobiet w polityce nie istnieją i to od wielu lat. Jesteśmy właśnie świadkami włączenia się, a mówiąc mniej delikatnie, wdarcia się kobiet do tej sfery, gdzie się decyduje się o sprawach nie tylko kobiet, ale mówiąc szumnie o sprawach świata. Zawsze pada tu podejrzliwe pytanie, czy obecność kobiet zmienia coś w polityce. Bo co zmienił fakt, że premierką była pani Szydło, skoro ona tylko transmitowała to, co męskie gremia jej partii ustalały? No właśnie. Aktywną rolę w życiu publicznym pełni Kaja Godek. Jeszcze ciekawszy jest przykład Jadwigi Emilewicz, ambitnej polityczki, prowadzącej własne gry o władzę, osoby do pewnego stopnia nowoczesnej, która nagle ogłosiła, że „wolność kobiety kończy się w momencie, kiedy zaczyna się ciąża, bo jest ograniczana wolnością dziecka”. Obie te osoby są bliskie Kościołowi katolickiemu. Wyrażają, każda po swojemu, podejście, w którym kobieta traci podmiotowość, prawo do decydowania o swoim losie, swoim zdrowiu, a nawet życiu, w momencie, gdy zachodzi w ciążę. Takie patrzenie na świat zostało ostatnio zakwestionowane w Argentynie, gdzie dokonuje się rodzaj feministycznej rewolucji [tutaj seria publikacji OKO.press na temat Argentyny – red.]. W Europie zostało zakwestionowane dobre 40 lat temu. W 1981 roku odbyło się referendum we Włoszech, konserwatyści liczyli na to, że w katolickim kraju zakaz aborcji zostanie utrzymany, ale wynik był odwrotny. W Hiszpanii do 1985 roku obowiązywał całkowity zakaz aborcji, potem do 2010 roku ustawa podobna do naszej z 1993 roku, ale z warunkiem „zdrowia zarówno fizycznego, jak psychicznego”. Oddanie kobietom prawa do decydowania o swej ciąży nie nastąpiło tak dawno, a świat już zapomniał, jak potężne były konserwatywne bastiony. Tradycyjne podejście było wzmacniane nawet przez naukę. W socjologii Talcotta Parsonsa mowa o „naturalnej” hierarchii ról w rodzinie. My pozostaliśmy skansenem starego sposobu myślenia. Kaja Godek i Jadwiga Emilewicz uważają za „naturalne”, że kobiety nie mają wyboru. Protesty Strajku Kobiet odrzucają takie spojrzenie. Mają szerszy wymiar niż tylko prawa reprodukcyjne, dotyczą także innych uprawnień, które według młodych kobiet przysługują im jako ludziom. Dla nich to właśnie rzecz naturalna. Rewolucja świadomości nie dokonałaby się w Polsce, gdyby nie wszystko to, co ruch feministyczny robił przez ostatnie lata. Przypominam sobie przygotowania do Pekinu 1995 roku, ostatniej konferencji ONZ poświęconej kobietom. Hasłem było „prawa kobiet – prawami człowieka”. Ile było wtedy w Polsce prześmiewczych komentarzy… Byłyśmy w kółko pytane, a co to w ogóle znaczy? Czy kobieta to nie człowiek? To po co mówić o prawach kobiet? Dla młodego pokolenia jest dziś oczywiste, że kobiety mają specyficzne prawa i że muszą się o nie ubiegać, bo ciągle nie są one dostatecznie zagwarantowane. Są oczywiście kobiety, które mają inny pogląd, jak pani profesor Pawłowicz i pani Kaja Godek, z tak różnych pokoleń, ale sobie bliskie. Ich punkt widzenia jest zrozumiały, bo wszyscy się patriarchalnie wychowywaliśmy, część osób ten patriarchalny światopogląd później podziela, niezależnie od płci biologicznej. Z drugiej strony one same sobą zaprzeczają temu, co mówią, bo robią publiczne kariery, a w ramach tradycyjnej kobiecości powinny siedzieć w domu i wychowywać gromadkę dzieci. To zresztą jest charakterystyczne dla wielu kobiet prawicowych, że siebie uważają za wyjątek, mają pogląd jak kobieta powinna żyć, ale to ich niekoniecznie dotyczy. Kobiety stały się siłą polityczną? Stały się potężną siłą. Nieprzypadkowo wszędzie na świecie na czele ruchów protestu stoją kobiety, od Białorusi po Amerykę Południową, nie tylko w obronie swoich praw. To ogromna zmiana. Kobiety w podręcznikach historii stanowiły ledwie procent głównych postaci. Teraz są przywódczyniami jak słynna wolność wiodąca lud na barykady. W feminizmie dużo mówi o „rosnącej świadomości” swoich praw i mnie się wydaje, że młode pokolenie Polek ma tę lekcję już za sobą. I to jest najważniejszy wniosek, bo demonstracje ustaną w pewnym momencie, to oczywiste, natomiast ta świadomość pozostanie. Jesteśmy na etapie „backlashu”, odbierania kobietom wszystkich właściwie praw, reprodukcyjne są najlepszym wskaźnikiem, ale kobiety są też wypychane z polityki i z mediów, nie tylko prorządowych. Idzie atak na równościową edukację w szkołach i w szkołach wyższych. Ale ja nie mam wątpliwości, że to młode pokolenie wie, że – jak brzmi moje ukochane hasło demonstracji Strajku Kobiet – „Annuszka już rozlała olej”. Złowieszcze hasło dla władzy. Jak ktoś czytał „Mistrza i Małgorzatę” to wie, o co chodzi. A jak ktoś jeszcze Bułhakowa nie czytał, to diabeł, który odwiedził komunistyczną Moskwę przepowiada reżimowemu pisarzowi, że nie poprowadzi zebrania Związku Literatów, bo „Annuszka już kupiła olej słonecznikowy, i nie dość, że kupiła, ale już go nawet rozlała. Tak więc zebranie się nie odbędzie”. Parę godzin później pisarz ślizga się na plamie oleju na torach i wpada pod tramwaj, który obcina mu głowę. Tak właśnie, sprawy będą się dalej toczyły tym torem, którym toczyć się muszą, i ten tor został wyznaczony przez kobiety. Jeśli się czegoś obawiam, to, że kobiety mają tak krytyczny i prześmiewczy stosunek do zinstytucjonalizowanej polityki, że mogą nie przykładać wagi do tego, żeby ich reprezentantki znalazły się w miejscach, gdzie władza jest sprawowana. Ale mam nadzieję, że najbliższe wybory nie potwierdzą tych obaw. Pamiętajmy, że wiele z osób protestujących dopiero uzyska prawa wyborcze, bo przecież tam są nawet 15-latki i młodsze. Ta grupa w ogóle nie jest badana w sondażach politycznych. Dziennikarze lubią mówić, że jak wynika z sondaży młodzież popiera PO albo Lewicę, albo Konfederację, ale sondaże łapią tylko poglądy dorosłych. Wielka grupa nastolatek dopiero wkroczy na scenę i mam nadzieję, że wraz z nimi nadciąga wielka zmiana, łącznie z odwojowaniem, odbijaniem po kolei wszystkich praw kobiet. Osoby w – pardon – naszym wieku często wybrzydzają, że hasła Strajku Kobiet są wulgarne, a język tego protestu ordynarny, nadmiernie agresywny. Owszem, i to jest intencjonalne. Bo jak głosi popularne hasło – „Grzeczne już byłyśmy”. Chodzi o odrzucenie stereotypu kobiety jako osoby miękkiej, wyposażonej głównie w ogrom empatii i w związku z tym grzecznej, na zasadzie „siedź w kącie, a znajdą cię”. Zawsze w Polsce męscy politycy czy publicyści dyscyplinowali kobiety mówiąc im, że panie tak nie mówią, damy się tak nie wyrażają. Otóż teraz wyszło na ulicę pokolenie kobiet, które ma w d… takie rady, „grzeczne już byłyśmy”, teraz domagamy się swego. To jest jak uderzenie pięścią w stół i taką ma mieć funkcję. Nie ma miejsca na grzeczności. Inne z haseł głosiło „zaniepokojona, to ja byłam w 2016 roku”. Po prostu Polki i cała Polska jest już w innym etapie, coraz bardziej niebezpiecznego konserwatywnego zamachu na podstawowe prawa, a także na same podstawy demokracji. Gdzie indziej się chodzi protestować niż wcześniej – pod partię i pod kurię. Nie woła się „Precz z PiS”, tylko „J***** PiS”. Taki jest język tych demonstracji, tego ruchu. Nie tylko na ulicy. Jest grupa zbuntowanych nauczycielek, które protestują przeciwko deformie eduakcji i one nadały sobie nazwę, za przeproszeniem „Wkurwione polonistki”. Polonistki przecież wiedzą, jakie wyrazy są brzydkie, prawda? Chodzi o intencjonalne użycie języka, żeby pokazać, że żarty się skończyły. Całkowity zakaz aborcji w sondażach popiera 8-9 proc. badanych. Polska już przed orzeczeniem Przyłębskiej była jedynym poza Maltą, Andorą i Watykanem krajem w Europie, gdzie kobieta nie może zdecydować o przerwaniu ciąży do 12. czy 14. tygodnia. Teraz stajemy się jednym z najbardziej zacofanych krajów świata. Dlaczego Kaczyński forsuje tak anachroniczne prawo? Czy oni w PiS wiedzą, że to anachroniczne? Nie jestem przekonana. Mam coraz większe wątpliwości, czy osoby rządzące w ogóle znają współczesny świat. Może mają przekonanie, że są forpocztą globalnej „dobrej zmiany”? Mogą w to wierzyć, bo świata nie widzieli, nie rozumieją, nie czytają książek, o których mówi świat. Ich odklejenie od współczesności wciąż postępuje, szczególnie u pana Kaczyńskiego. Poza tym zwolennicy władzy we wszystkich mediach tłumaczą, że nic się nie stało wielkiego i nie ma całkowitego zakazu aborcji. Bo przecież nadal zdrowie i życie kobiety mogą być powodem aborcji, np. jeżeli kobieta poczuje się zagrożona dowiadując się, jaki jest stan płodu. Kompletna fikcja! Publikacja wyroku pani Przyłębskiej doprowadzi w dodatku do ograniczenia badań prenatalnych, co oznacza także, że nie zostaną wyleczone niektóre płody, które by można wyleczyć. Czyli jeśli nawet się urodzą, to z ogromnymi wadami. Troska PiS o „życie”, to próba odwracania znaczeń. Gdyby władze naprawdę kierowały się ochroną życia, to powinny rzucić ogromne nakłady na ochronę zdrowia. W 2020 mieliśmy największą śmiertelność od II wojny światowej, a także największy w Europie, poza Bułgarią, wzrost zgonów w porównaniu ze średnią 2015-2019 [czytaj w OKO.press]. Nie słyszałam ani jednego komentarza rządzących na ten temat. Jak oni śmią mówić, że występują w obronie życia, skoro o to życie w ogóle nie dbają? Kolejny zakaz aborcji doprowadzi, jak wszystkie poprzednie, do większej liczby nielegalnych zabiegów i aborcji farmakologicznej. Oni się tym w ogóle nie interesują, ich moralność jest na pokaz. Dlaczego to robią? Chyba obstawiają, że konserwatywne skrzydło Kościoła ciągle może wpływać na wybory. Przez lata proboszczowie mówili jak głosować, a ludzie w sporej części słuchali. Mnie się wydaje, że to jest czysta polityczna kalkulacja na wdzięczność Kościoła, bo zaostrzanie prawa aborcyjnego było zawsze prowokowane albo bezpośrednio przez Kościół, albo przez kręgi związane z Kościołem. Hierarchowie konsekwentnie walczyli o zakaz, protestowali także w 1956 roku, kiedy dopuszczono aborcję „ze względu na trudne warunki życiowe kobiety ciężarnej”. A nie sądzisz, że także dla Kościoła to ryzykowny wariant? Bo jest w tym nakazie rodzenia dzieci skazanych na śmierć i cierpienie, rys okrucieństwa i odrzucenie miłosierdzia, cnoty chrześcijańskiej. Poza tym Kościół wchodzi w przemocowy sojusz z państwem. Kościół jest tym bardziej ślepy i głuchy na głos młodszego pokolenia. Ma swoje własne statystyki, ale nie rozumie powodów, dla których młodzi ludzie odchodzą od Kościoła i od lekcji religii. Nie jest w stanie przyjąć do wiadomości, że młodzi demonstrują także pod kościołami, skandują antykościelne hasła, naigrawają się z biskupów. Wcześniejsze pokolenia nie protestowały pod kościołami, chociaż wiedzieliśmy, że z tych kręgów wychodziły impulsy do odbierania kobietom praw. Jesienne protesty 2020 roku w ogóle nie szły pod Trybunał Konstytucyjny, ale pod siedzibę PiS, pod dom Kaczyńskiego, a także pod kurię czy biskupstwa. Młode pokolenie wie, gdzie jest władza, i tam idzie protestować. To policzek dla PiS, że demonstranci demaskują fakt, że organy konstytucyjne zostały pozbawione realnej władzy. To wiele mówi o tym, jak młode pokolenie widzi współczesne państwo polskie. Ale czy jakąkolwiek refleksją nasi rządzący to obejmują? Nie wiem. Moim zdaniem Kościołowi niesłychanie szkodzą te wszystkie przybudówki, których się nie pozbywa, a nawet chce coś na nich ugrać, typu Ordo Iuris, fundacja PRO Prawo do Życia, czy cały biznes ojca Rydzyka. Ludzie Ordo Iuris sprawują funkcje publiczne. To jest strasznie krótkowzroczne. Młodzi ludzie wszystko to widzą i niedługo zmiotą z powierzchni ziemi. Nie będzie żadnego usprawiedliwienia dla prawicy. No, chyba że nie będą zmobilizowani, żeby iść na wybory, bo dojdą do z wniosku, że to i tak nie ma większego znaczenia, kto rządzi. Jest takie niebezpieczeństwo. A może Kaczyński popadł w pewien rodzaj dewocji i po prostu wierzy, że realizuje to, co było marzeniem Jana Pawła II, czyli Polska będzie teraz ewangelizować Europę, dawać światu przykład. Pan Kaczyński i inne osoby, które za tym wszystkim stoją, podejrzewam raczej o cyniczne motywacje. To nie jest casus Marka Jurka, który był gotów poświęcić karierę polityczną dla „wartości chrześcijańskich”. Oczywiście część osób z elity władzy ma pewnie refleksję, że prawo jest zbyt okrutne wobec kobiet, i szuka neutralizacji dysonansu, jaki przeżywa. Zaczynają sobie wmawiać, że robią to w imię wyższych wartości. A kobieta tak naprawdę aż tak bardzo nie cierpi. Majstersztykiem naszych ustaw jest to, że kobiety nie są karane za aborcję. Gdyby było inaczej, prawo zostałoby zmiecione już dawno, tego nikt by nie wytrzymał. Niekaranie kobiet osłabia społeczny gniew. Rozmawiamy tu o ustawie z 1993 roku. Dla młodych ludzi, którzy wychodzą na ulice, to było wieki temu. Ci młodzi bywali na Zachodzie, mają kontakty internetowe z całym światem, ruchy młodzieżowe są ruchami globalnymi. A z drugiej strony, oni nie znają innej władzy niż PiS. W ich pamięci to jest jedyna klasa rządząca, więc wyśmiewając PiS, ośmieszają w ogóle klasę polityczną. Skąd mają wiedzieć, że polityka może wyglądać inaczej? Polityka dla młodych to coś, co się nadaje na mem. I to jest smutne. Z jednej strony mają poczucie swoich praw, a z drugiej strony słabo rozumieją, że decyduje to, kto sprawuje władzę i jakie prawo tworzy. Dopiero zaczynają rozumieć, po co są sądy, po co są trybunały, przechodzą przyspieszoną edukację obywatelską. I być może zaczną się upolityczniać, żeby mieć wpływ, żeby zajmować pozycje władzy, żeby tworzyć władzę przyjazną dla nowoczesnych rozwiązań i także przyjazną dla kobiet. Bo to, co PiS wyprawia jest po prostu niesłychane. Nikt już nawet nie podnosi szumu, że w rządzie jest w tej chwili jedna kobieta, bo nikt się nie spodziewa po PiS czegoś lepszego. W pierwszej kadencji PiS wylansował kilka kobiet, ale wszystkie, które zyskały rozpoznawalność, wysłali na ekskluzywne emerytury do Brukseli, żeby przypadkiem któraś nie zaczęła własnej kariery politycznej, nie budowała swojego zaplecza. To zresztą znany już wcześniej mechanizm, stosowany wobec kobiet przez różne partie. Posłanki SLD opisywały go lata temu. Kaczyński jest od nas minimalnie starszy, ale generalnie jesteśmy wszyscy z jednego pokolenia. Ciekaw jestem, jaką drogą dochodziłaś do swoich przekonań o prawach reprodukcyjnych kobiet. Powiem, jak dochodziłam do feminizmu, bo to były procesy równoległe. Feminizmu rozumianego w taki sposób, że kobietę stawia się w centrum i z jej perspektywy patrzy na relacje społeczne sprawdzając, czy jest równość, nie wyrażając zgody, gdy jej nie ma i dążąc do tego, żeby to zostało zmienione. Najpierw prowadziłam badania socjologiczno-prawne w sądach rodzinnych. I tam zobaczyłam seksizm, całą masę stereotypów, na mocy których kobietom zarzucano, że nie gotują i nie sprzątają, że naruszają obowiązki żony. Czasami nie mogłam uwierzyć w to, co czytam. Przecież sędziwie kończyli ten sam wydział prawa co ja, uczyli się tego samego kodeksu rodzinnego i opiekuńczego, gdzie jest wyraźnie napisane, że kobieta i mężczyzna mają równe prawa. Okazało się, że słowa jak z magla padają w sądzie. To były lata 90.? Nie, 80. A jeszcze wcześniej, do doktoratu badałam sprawy o zniesławienia i ochronę dobrego imienia i tam z kolei wyraźnie było widać, jak obraża się kobietę poprzez sięganie do seksualności, padały oskarżania, że jest niewierna, że dziecko jest nieślubne. Nigdy nie było takich zarzutów pod adresem mężczyzn. Prowadząc te badania miałam dostęp do zachodniej literatury i okazało się, że podobne rzeczy dzieją się na świecie. Na przykład w sądach dla nieletnich, i u nas, i tam, dziewczynom zarzuca się, że są zdemoralizowane seksualnie. Chłopca nikt nie pyta na przykład, czy jak uciekł z domu to go jakaś kobieta nie utrzymywała. Znajdywałam też w aktach wyniki badań ginekologicznych, na które nikt nie wyrażał zgody. To wszystko prowadziło do pytania, dlaczego tak drastyczne nierówności istnieją. Taką drogą dochodziłam do rozważań feministycznych. I to się zgrało z prawami reprodukcyjnymi, bo przełom lat 80. i 90. to były pierwsze próby odebrania kobietom prawa do aborcji. Już jesienią 1990 pojawił się projekt zakazu aborcji, bez żadnych wyjątków. To nami wstrząsnęło. Zgłosił go Senat (w 99 proc. z Listy Komitetu Obywatelskiego „Solidarności”). Dopuszczał aborcję tylko, gdy zagrożone jest życie matki. Prawica i Kościół zażarcie walczyły o wprowadzenie takiego zakazu. Byłam wtedy przewodniczącą sekcji socjologii prawa Polskiego Towarzystwa Socjologicznego. Protestowaliśmy, pokazując od strony prawnej absurd takiej regulacji. Mieliśmy przecież długą tradycję liberalnego prawa. Od 1956 roku aborcja była dopuszczalna m.in. ze względu na „trudne warunki życiowe kobiety ciężarnej”. Odebrała to prawo ustawa z 1993 roku, czyli osławiony „kompromis aborcyjny”.  Nie mogliśmy uwierzyć, że prawo kobiety do przerwania własnej ciąży może zostać jej odebrane. Myśmy sobie wyobrażali wolność w pokomunistycznej Polsce jako dochodzenie do równości płci, wzmacnianie praw kobiet, tymczasem stało się odwrotnie. Byliśmy i byłyśmy naiwne. Opuścimy kolejne lata sporów, gdy liberalizację ustawy z 1993 roku zawetował najpierw w 1994 roku prezydent Wałęsa, a w 1997 roku podpisaną już przez prezydenta Kwaśniewskiego nowelizację dopuszczającą aborcję z powodu „trudnej sytuacji kobiety” wyrzucił do kosza Trybunał Konstytucyjny. W sierpniu 2014 roku zostałaś ministrą ds. równości w rządzie Donalda Tuska. Mogłaś coś zrobić w kwestii praw reprodukcyjnych? Pamiętam mocną rozmowę z Donaldem Tuskiem, kiedy mi proponował objęcie tej funkcji, o tym, co jest możliwe, a co nie. Powiedział, że najważniejsza będzie konwencja zapobiegania i zwalczania przemocy wobec kobiet [tzw. konwencja stambulska] i trzeba ją przeprowadzić przez Sejm i Senat, można było też liczyć na podpis prezydenta [Bronisław Komorowski ratyfikował ją w kwietniu 2015 – red.]. Tusk mówił, że tu jest zielone światło, pełne wsparcie, że on zrobi wszystko, żeby klub był w całości „za”. Dodał coś poruszającego, że część dzieciństwa spędził na wsi i wie, jak wygląda przemoc wobec kobiet. Działaliśmy jako team, potem z premier Ewą Kopacz. W tamtej rozmowie padło jednak, że nie ma szans na liberalizację ustawy aborcyjnej, bo nie ma na to zgody w samej Platformie, klub się nie podporządkuje. Wszystkie te prorównościowe zmiany wymagały dyscypliny klubowej. Na przykład przy wprowadzaniu kwot na listach wyborczych – rzecz znacznie mniej kontrowersyjna, tym bardziej, że to nie był parytet, lecz gwarancja ledwie 35 proc. miejsc – w koalicji rządowej zarządzono dyscyplinę. I to podwójną, czyli zobowiązanie także do obecności. To był rok 2011, duży sukces ruchu feministycznego. Natomiast wydawało się wtedy, że „kompromis aborcyjny” jest nie do ruszenia. Rozmawiałam o tym ze ze student/kami Gender, dlaczego prawo aborcyjne nie budziło zainteresowania. Odpowiedziały: pani profesor, przecież wszystko jest dostępne w internecie, co my się będziemy zajmować prawem i kruszyć kopie o nie wiadomo co. Każda w razie czego wie, jak sobie poradzić. Przerywanie ciąży zostało sprywatyzowane, zepchnięte do sfery prywatnej i dopiero musiał nastąpić potężny atak władzy na tę sferę, żeby obudzić sprzeciw. To rządzący przywrócili temat aborcji w debacie publicznej. Cytując hasło Strajku Kobiet: „Nie trzeba było nas denerwować”. Solidarnościowe elity III RP, ucieleśnione przez prezydenta Lecha Wałęsę i przewodniczącego TK Andrzeja Zolla, odegrały rolę hamulcowego. Generalnie tak, ale mam problem z tą tak zwaną III RP. Nazywanie jednym terminem rządów AWS [1997-2001] i rządu Marka Belki [2004-2005], to jednak uproszczenie, podobnie jak mówienie o komunistycznej Polsce 1945-1989. Ale rzeczywiście przez wiele lat na kluczowych stanowiskach zasiadali – i tak jest nadal – bardzo konserwatywni mężczyźni i oni szkodzili sprawom kobiet. Czasy PiS są jednak fundamentalnie inne, system się domknął. Za rządów PO była pewna otwartość na sprawy równościowe, moja nominacja była tego efektem, ale przykładów jest sporo. Przy dopuszczaniu elementarzy, które zamawiała Joanna Kluzik-Rostkowska jako ministra edukacji [2013-2015], po raz pierwszy wprowadzono recenzję z punktu widzenia równości. I nagle w podręczniku pojawiły się dzieci wietnamskie czy dziecko na wózku. Prawica atakowała Joannę, co to w ogóle ma być. To szło wolno, fakt, ale szło. Prokuratora wydała wytyczne dotyczące ścigania mowy nienawiści, były szkolenia dla policji, organizowano akcje typu „Hejt stop”. Miałam serię konferencji przeciwko mowie nienawiści organizowanych przez wojewodów. W ramach programu „Bezpieczna szkoła” lansowaliśmy nie kamery jak Roman Giertych w pierwszym rządzie PiS, ale edukację równościową. Były całe piony w służbach mundurowych, które zajmowały się pilnowaniem równości. To wszystko zostało zmiecione jednym ruchem przez PiS. Wszystko! Podręczniki zatrzymane, dziewczyny, które przyszły do służb mundurowych zaangażowane w sprawę równości, pozbawiono pracy, zdegradowano. Na wcześniejszą emeryturę odeszła pierwsza kobieta generał, młoda kobieta, pamiętam uroczystość nadania jej stopnia w Belwederze. Nie ma innej drogi niż praca u podstaw, mało zauważalna i mało efektowna. Była, ale już jej nie ma. Cytując twoją pracę, czy Tusk jest „nowym mężczyzną”, równościowo myślącym, który po prostu nie był w stanie wprowadzić praw reprodukcyjnych albo związków partnerskich? Czy też jest on podszyty polskim konserwatyzmem? Trudno powiedzieć. Czołówka Platformy, wywodząca się z Kongresu Liberalno-Demokratycznego [partia powstała w 1990 roku, popierająca Wałęsę w wyborach prezydenckich 1990, w kwietniu 1994 połączyła się z Unią Demokratyczną tworząc Unię Wolności] bardzo ewoluowała. Ale warto odnotować, że już w 1991 roku premier Bielecki wyrzucił z rządu wiceministra zdrowia za homofobiczną wypowiedź. Chodziło o Zdzisława Kaperę, który powiedział o gejach, że to zboczeńcy roznoszący AIDS. Wyleciał z dnia na dzień. Liberałowie, w tym Tusk, mieli w sobie taką naturalną nowoczesność. Później różnie z nimi bywało. Premier Tusk sprzyjał związkom partnerskim, tylko jak mi powiedział, znowu nie mógł uzyskać zgody we własnym klubie. Z drugiej strony, wytyka się Tuskowi ślub kościelny po 27 latach od cywilnego, w czasie kampanii prezydenckiej 2005 roku. Po wyjściu z polskiej polityki Tusk był i jest nadal ważną postacią w polityce europejskiej. Wiele się nauczył, zrozumiał. W tej chwili od Jarosława Kaczyńskiego dzielą go lata świetlne. Tusk zna świat. Wie jakie są trendy, wie, co się w Europie dzieje. Widzisz gdzieś tych „nowych mężczyzn” w polskiej polityce? W opozycji? Nie bardzo. Owszem, są posłowie, którzy chodzą na demonstracje, wspierają zatrzymane kobiety. A przy tym nie wypychają się do przodu. To jest ta najwłaściwsza postawa: teraz mają mówić kobiety. *Prof. Małgorzata Fuszara, socjolożka, prawniczka, legenda polskiego feminizmu, członkini Kongresu Kobiet, współtwórczyni Gender Studies w Uniwersytecie Warszawskim, badaczka nierówności i wykluczenia kobiet. Zwolenniczka parytetów na listach wyborczych, miała duży udział w przyjęciu przez Sejm w 2011 roku ustawy kwotowej, Pełnomocniczka ds. Równego Traktowania w drugim rządzie Donalda Tuska (2014-2015).    Kobiety, Jarosław Kaczyński, Donald Tusk, Prawo i Sprawiedliwość, Platforma Obywatelska, Trybunał Konstytucyjny, aborcja feminizm Małgorzata Fuszara Ogólnopolski Strajk Kobiet
Czarnka pomysł na powrót do szkół: więcej zajęć, stresu i… chudsze dziewczynki^Anton Ambroziak^4 lutego 2021^https://oko.press/czarnka-pomysl-na-powrot-do-szkol/^Minister Czarnek utrwala wszystko, co w polskiej szkole złe: przeciążenie nauką, zmęczenie, frustrację, nudę. Proponuje za to, by walczyć z „plagą krótkowzroczności", a także otyłością i niechęcią do zajęć sportowych „szczególnie wśród dziewczynek" 3 lutego 2021 minister edukacji Przemysław Czarnek przedstawił „cztery filary” powrotu uczniów do szkół, do nauki stacjonarnej. By zrozumieć jak bardzo nietrafiona jest to odpowiedź, przypomnijmy, z jakim wyzwaniem musiał się zmierzyć. Jedenaście miesięcy pandemii obnażyło systemowe pęknięcia systemu edukacji. Najwięcej słyszeliśmy o przeładowanej, anachronicznej podstawie programowej. Wiedza o tym źródle wszelkich cierpień, stresów i wypaczeń upowszechniła się, gdy do toksycznej gonitwy o punkty, oceny i „odfajkowanie” materiału — chcąc nie chcąc – dołączyli rodzice. Szybko okazało się, że podawczy sposób nauczania (czyli prosty transfer wiedzy od nauczycielki do ucznia) jest nie tylko niemożliwy do włożenia w ramy szkoły online, ale też ostatecznie zniechęca do edukacji wszystkich uczestników tego eksperymentu. 12 grudnia 2020 Z zaniepokojeniem obserwowaliśmy też jak uczniowie, szczególnie ci z rodzin o niższym kapitale kulturowym i ekonomicznym, znikali z rejestru – nie pojawiali się na lekcjach, tracili kontakt z nauczycielami, popadali w apatię, osamotnienie, a w skrajnych przypadkach w depresję. Śledziliśmy dane mówiące o rosnących nierównościach: bogatsi rodzice z dużych miast pomagali dzieciom kupując usługi edukacyjne na rynku prywatnym. Ci, którzy do oddania mieli głównie czas, uczyli najmłodszych jak obchodzić system: ściągać i oszukiwać, byle przetrwać. Część uczniów na długie miesiące została sama: nie tylko z odrobieniem zadania domowego z historii, czy ogarnięciem klasówki z matematyki, ale przede wszystkim ze swoimi potrzebami i emocjami. 26 grudnia 2020 Pochylaliśmy się nad wykluczeniem cyfrowym czy mieszkaniowym nauczycieli i młodzieży, a także nad tym, co trudniej zmierzyć, a jest kluczowe: kryzysami psychicznymi, spadającą motywacją do nauki, tęsknotą za relacjami. Mówiliśmy też w końcu, że w obszarze edukacji na pełnej linii zawiodło państwo. Wiosną abdykowało z przygotowania nauczania zdalnego. Jesienią otworzyło na wiwat szkoły, doprowadzając do wzrostu zakażeń. I przez cały ten czas infekowało niepewnością: strategia komunikacyjna rządu była równie nieprzewidywalna, jak sam wirus. Minister Czarnek wielokrotnie powtarzał, że widzi problemy polskiej szkoły i zamierza je rozwiązać. W programie przedstawionym 3 lutego próżno szukać realizacji tych obietnic. Czarnek chce wesprzeć dzieci wracające do szkoły na cztery sposoby. Po pierwsze, MEiN przygotuje program zdrowotny, który pomoże walczyć z otyłością i wadami postawy (obie przypadłości miały nasilić długie godziny spędzane przed komputerem, z ograniczeniem aktywności fizycznej). Jak zaznaczył minister, zajęcia SKS „będą skierowane szczególnie do dziewcząt, bo tu jest większy problem”. Po drugie, MEiN chce stworzyć odpowiedź na kryzysy psychiczne wynikające z „zamknięcia i braku wspólnoty”, po trzecie, wdrożyć program zajęć dodatkowych z kluczowych przedmiotów, które pozwolą „nadrabiać niezrealizowany materiał”. Ostatnim elementem – zaskakująco szczegółowym – ma być pilotażowe, ogólnopolskie badanie wzroku wśród uczniów – jako odpowiedź na plagę „krótkowzroczności”. Pomijając fakt, że wszystko jest na etapie „tworzenia” i „przygotowywania”, mimo że dzieci z klas I-III od ponad dwóch tygodni już uczą się w szkołach, widać tu kompletny brak zrozumienia źródeł trudności, z którymi mierzą się uczniowie. Zajęcia dodatkowe, które zapowiada minister Czarnek w związku z powrotem uczniów do szkół, z pewnością będą cieszyły się powodzeniem. Potrzeba nadrobienia materiału jest ogromna, co pokazała rewelacyjna frekwencja na korepetycjach wakacyjnych i świątecznych organizowanych przez warszawski samorząd. Jeśli jednak szkolne „korki” nie będą szły w parze z okrojeniem bieżącego programu, uczniowie będą jeszcze bardziej przeciążeni, zmęczeni i zestresowani. Przemysław Czarnek nie myśli tu o dobrostanie psychicznym czy kompetencjach dzieci i młodzieży, ale statystykach. Chodzi o uratowanie wyników egzaminacyjnych – jedynej mierze, na której zdaje się zależeć ministerstwu. Pierwszym krokiem do stworzenia dobrych warunków do nauki i zadbania o zdrowie psychiczne uczniów powinno być odchudzenie podstawy programowej. Minister Czarnek jeszcze jesienią zapowiadał, że wsłuchując się w głos nauczycieli, rodziców i uczniów, rozwiąże ten problem. Okazało się, że znów chodziło o to, by pomóc sobie i dobrze wypaść na papierze. Zespół ekspercki w MEiN zaproponował jedynie kosmetyczne zmiany w tegorocznych wymaganiach egzaminacyjnych dla ósmoklasistów i maturzystów. Nauczyciele wskazują, że jednym z głównych źródeł problemów i stresu uczniów jest właśnie sama szkoła. Badania OECD z września 2020 ujawniły też głęboki kryzys motywacji do nauki. Osamotnienie w lekcjach online i niedopasowanie programu do możliwości pracy zdalnej sprawiło, że uczniowie wytracili zapał i zaangażowanie. Z opowieści rodziców i nauczycieli wiemy też, że uczniowie odzwyczajają się od środowiska szkolnego i relacji z rówieśnikami. Już we wrześniu, gdy na chwilę budynki były otwarte, słyszeliśmy o problemach adaptacyjnych – część uczniów miała poważne trudności z koncentracją, inni nie mogli wpaść w szkolny rytm, a w skrajnych przypadkach młodzież po prostu nie chciała chodzić do szkół. 13 listopada 2020 Jeśli nauczyciele mają im pomóc, potrzebują czasu, a dziś – jak wynika z badania Fundacji „Szkoła z klasą” – czas z dzieckiem jest najbardziej deficytowym dobrem w polskiej szkole. Nauczyciel jest skupiony na realizacji podstawy programowej i odhaczaniu tony zadań biurokratycznych. Nie mówiąc o tym, że żaden program wsparcia psychicznego dzieci i młodzieży nie uda się bez pomocy specjalistów. System opieki psychologiczno-pedagogicznej jest niewydolny od lat, co pokazał już raport NIK z 2017 roku. Z badań Fundacji „Szkoła z klasą” wynika, że psycholog w kilkusetosobowej szkole spędza średnio 16 godzin w tygodniu. Są też placówki, szczególnie w mniejszych miejscowościach i na wsiach, gdzie w ogóle nie ma takich etatów. Jak w takiej sytuacji przeprowadzić interwencję kryzysową? Gdzie szukać pomocy? 25 stycznia 2021 Widać już wyraźnie, że w przeciążonej, „pruskiej” szkole nie uda się ani podnieść kompetencji młodzieży, ani zadbać o ich dobrostan. Ale w wypowiedzi ministra zabrakło nie tylko zrozumienia, ale i wrażliwości. Jednymi z największych źródeł problemów psychicznych wśród dziewcząt są: niskie poczucie własnej wartości, niezadowolenie ze zmian w wyglądzie w trakcie dojrzewania, tendencje do nadmiernej samokrytyki. Jak tłumaczył dr Cezary Żechowski, psychoterapeuta i psychiatra ze szpitala Wolskiego w Warszawie, problemy z akceptacją swojego ciała ma 90 proc. nastolatek, a zaczynają się one już w pierwszych klasach szkoły podstawowej. Z badań amerykańskich wynika, że aż 81 proc. dziewczynek w wieku 10 lat odczuwa strach przed byciem „zbyt grubą”, 42 proc. chciałoby być chudsze, a co dziesiąta „czuje się lepiej, gdy jest na diecie odchudzającej”. Wygląd, w kulturze zafiksowanej na atrakcyjności i byciu „fit”, jest więc poważnym źródłem stresu i cierpień. Czarnek, który frywolnie rzucił w rozmowie z TVP Info, że to właśnie dziewczynkom przydałoby się więcej sportu, wysłał komunikat, który stygmatyzuje i wpędza w poczucie wstydu. A na dodatek minął się z prawdą, używając krzywdzącego stereotypu. Z badań Narodowego Centrum Edukacji Żywieniowej z 2018 roku wynikało, że nadmierna masa ciała częściej występuje u chłopców niż dziewczynek: 29,7 proc. do 14,3 proc. Dziewczynki faktycznie częściej niż chłopcy rezygnują ze szkolnych zajęć sportowych, ale proste połączenie aktywności fizycznej z nadwagą jest błędem. 8 grudnia 2020 Jest też wiele elementów, których w programie ministra Czarnka zabrakło. Słuszna skądinąd troska o uczniowskie zdrowie (dwa z czterech filarów) robi wrażenie prostackiego zastosowania zasady „w zdrowym ciele, zdrowy duch”. Co zrobić z rosnącymi nierównościami? Jak wesprzeć nauczycieli? Jak sfinansować dodatkowe zajęcia czy wsparcie psychologiczne? Cztery filary powrotu do szkół to znów bardziej zabieg PR-owy, niż recepta na bezpieczne rozwiązania, wspierające środowisko szkolne. Edukacja, Zdrowie, Przemysław Czarnek, Ministerstwo Edukacji Narodowej, szkoła
Panu Bogu świeczkę, a diabłu ogarek. Analizujemy plan Hołowni na odsunięcie Kościoła od państwa^Daniel Flis^4 lutego 2021^https://oko.press/analizujemy-program-holowni-kosciol-panstwo/^Szymon Hołownia pokazał program „uporządkowania” relacji między państwem a Kościołem. Jest śmiały jak na katolickiego publicystę, ale wiele jego propozycji tylko pozornie rozwiązuje problem lub zatrzymuje się w pół kroku Ruch Szymona Hołowni zaczął pokazywać swój program polityczny. Na pierwszy ogień poszedł Kościół, a właściwie jego relacje z państwem. W czwartek 28 stycznia 2021 48-stronicowy dokument na ten temat opublikował think-tank Strategie 2050, odbyła się też krótka konferencja prasowa oraz debata.  Dokument przygotowali Miłosława Zagłoba, doktorka prawa z ponad 20-letnim doświadczeniem pracy na rzecz organizacji pozarządowych oraz Stanisław Zakroczymski, także prawnik i doktorant, autor wywiadu-rzeki z prof. Adamem Strzemboszem. Oboje z projektu Hołowni – Polska 2050.  22 stycznia 2021 Obszar styku między państwem a Kościołem podzielili na sześć rozdziałów. Są to: finanse Kościoła, lekcje religii, kościelna pedofilia, kapelani i cmentarze, sfera symboliczna oraz regulacje konstytucyjne i konkordatowe. W niemal każdej z nich stratedzy Hołowni proponują rozwiązania, których centrowe partie dotychczas nie miały odwagi formułować.  W porównaniu z postulatami zgłaszanymi w ostatnich latach przez Lewicę rozwiązania Hołowni są jednak skromne, a czasem po prostu niedopracowane lub wręcz pozorne.  Czy to dziwne? Niekoniecznie. Pamiętajmy, że Hołownia jeszcze niedawno był katolickim publicystą (m.in. na łamach “Tygodnika Powszechnego”) oraz autorem około 20 ewangelizujących książek. Sam polityk podkreśla, że nie chce mówić o rozdziale państwa od Kościoła, a tylko o “uporządkowaniu” relacji między nimi. Podczas internetowej debaty podkreślał historyczne zasługi polskiego Kościoła w PRL oraz obecne – „w wielu miejscach, gdzie angażuje się w pomoc społeczną, w edukację, gdzie buduje społeczeństwo obywatelskie”.  Pierwszy postulat Hołowni brzmi ambitnie. Chce zlecić Najwyższej Izbie Kontroli analizę przepływów finansowych pomiędzy budżetami państwa i samorządów a instytucjami kościelnymi. Szczególną uwagę NIK miałby poświęcić dotacjom kierowanym do fundacji o. Tadeusza Rydzyka. Hołownia chce pomyśleć o “budowaniu propozycji rzetelnych rozwiązań prawnych i praktycznych” dopiero, gdy dowie się, ile publicznych pieniędzy wędruje do Kościoła. Już w pierwszym punkcie unika zatem jasnych deklaracji i odkłada je na później.  To później najprawdopodobniej jednak nigdy by nie nastąpiło. Nawet Najwyższa Izba Kontroli nie ma szans na dokładne zliczenie wszystkich transferów między państwem a Kościołem. Kościół – podobnie jak polskie państwo – to nie jedna instytucja, ale ponad 10 tysięcy parafii, 41 diecezji, zakony, i wiele innych osób prawnych Kościoła katolickiego, w tym np. diecezjalne Caritasy, wydawnictwa itp.  Nawet nie wiadomo, ile dokładnie ich jest, bo nie ma rejestru, który by je liczył. Poza tym duchowni prowadzą organizacje pozarządowe, które, choć nie są kościelnymi osobami prawnymi, często korzystają z hojności prokościelnych polityków i urzędników. Kontrolerzy NIK-u nie będą w stanie w skali kraju odróżnić ich od organizacji na wskroś świeckich. Kościelnymi instytucjami formalnie nie są na przykład tzw. dzieła ojca Rydzyka. Redemptorysta – jak obliczyła Bianka Mikołajewska – zebrał w ciągu czterech lat rządów PiS 214 mln zł od instytucji państwowych nie na swój zakon, lecz na fundacje, prywatną szkołę i spółkę z o.o.  23 lipca 2019 Przykład działalności Rydzyka pokazuje też, że Hołownia błędnie diagnozuje problem i dlatego dobiera nieodpowiednie środki do jego rozwiązania.  Kontrola NIK mogłaby ujawnić kolejne kilka lub kilkadziesiąt milionów dotacji dla redemptorysty. Najprawdopodobniej nic by jednak z tego nie wynikło. Instytucje podległe Rydzykowi naprawdę wydają pieniądze na to, na co je otrzymały.  Nawet jeśli można podejrzewać, że nie są dość kompetentne do realizacji tych celów albo same cele nie są warte publicznych pieniędzy, w papierach raczej wszystko się zgadza.  Na przykład Rydzyk obiecał zbudować za co najmniej 18 mln zł Park Pamięci Narodowej w kształcie pajęczyny i słowa dotrzymał. 25 września 2020 Problem z dotowaniem Kościoła leży gdzie indziej. Obywateli oburza nie to, że księża-biznesmeni nieprawidłowo wydają publiczne pieniądze, ale że są faworyzowani przy ich rozdzielaniu. Rydzyk otrzymał tak wiele dzięki przychylnym mu ministrom i podległym im urzędnikom odpowiedzialnym za wyniki państwowych konkursów. Można się domyślać, że Hołownia nie wspierałby już Rydzyka. Ale czy jego wywodzący się ze środowiska inteligencji katolickiej doradcy, gdy zostaną ministrami, będą potrafili oprzeć się naciskom biskupów proszących o kilkumilionowe dotacje na Caritas lub kościelną uczelnię?  13 października 2020 Podczas debaty o swoim kościelnym programie Hołownia podkreślał, że wiele z transferów płynących do Kościoła jest zasadnych, np. te związane z ochroną zabytków i działalnością społeczną. Hołownia zdaje się nie widzieć, że w przydzielaniu tych transferów instytucje kościelne są niesprawiedliwie faworyzowane. Gdyby Hołowni naprawdę zależało na skończeniu z faworyzowaniem Kościoła, nie musiałby czekać na wyniki kontroli NIK-u. Wystarczyłoby przyjrzeć się przywilejom finansowym, które rozsiane są po kilku aktach prawnych uchwalonych w większości w początkach III RP. Ich analizę przeprowadził Kongres Świeckości, który przygotował szczegółowy projekt ustawy likwidującej kościelne przywileje. W czerwcu 2020 roku do Sejmu wnieśli go posłowie Lewicy. Do dzisiaj nie trafił pod obrady. Projekt ustawy “Świeckie Państwo” między innymi:nakłada na kościelne osoby prawne obowiązek deklarowania administracji skarbowej swoich przychodów pochodzących z darowizn oraz od państwa;na administrację skarbową obowiązek publikowania tych danych w biuletynie informacji publicznej, oraz kontrolowania państwowych wydatków na Kościół;likwiduje możliwość wliczania w koszty uzyskania przychodu darowizn na cele kultu religijnego;likwiduje zwolnienie Kościoła z podatku od przychodów z działalności gospodarczej przeznaczanych na inwestycje (np. budowę biurowców);nie pozwala sprzedawać Kościołowi nieruchomości Skarbu Państwa z bonifikatą i bez przetargu;likwiduje przywileje Kościoła związane z kupowaniem ziemi rolnej, które PiS wprowadził w 2016 r.;likwiduje art. 70a ustawy o stosunku Państwa do Kościoła katolickiego, pozwalający na przekazywanie Kościołowi za darmo ziemi rolnej należącej do Skarbu Państwa;likwiduje Fundusz Kościelny; składki ubezpieczeniowe duchownych Kościół ma płacić sam.  Projekt ustawy “Świeckie Państwo” między innymi: 25 czerwca 2020 Hołownia wykorzystuje tylko kilka z postulatów tamtego projektu, a na dodatek część z nich w okrojonej formie.  Uważa na przykład, że “warto rozważyć” ograniczenie bonifikat na zakup nieruchomości przyznawanych kościołom i związkom wyznaniowym przez samorządy “na przykład do 50 proc.”. Obecnie, jak wyliczyło Stowarzyszenie Obywatelskich Inicjatyw Społecznych i Historycznych (SOISH), średnio przekraczają 90 proc. Kongres Świeckości, a za nim Lewica, postulują zupełne zniesienie tego rodzaju bonifikat. Bardziej zdecydowanie Hołownia domaga się zniesienia art. 70a ustawy o stosunku państwa do Kościoła katolickiego. Pozwala on na przekazywanie za darmo parafiom, diecezjom, zakonom i seminariom gruntów rolnych na tzw. Ziemiach Odzyskanych.  Do 2019 roku Kościół dostał w ten sposób już 76 tys. ha o szacunkowej wartości 3,5 mld zł w zamian za ziemie odebrane mu w PRL. I nadal dostaje kolejne tysiące hektarów. Dzień przed ogłoszeniem programu Hołowni odrębny projekt ustawy znoszący ten przepis wnieśli do Sejmu posłowie Lewicy. 28 stycznia 2021 W ramach zamknięcia rozliczeń Kościoła z PRL Hołownia chce także zlikwidować Fundusz Kościelny, który powstał w 1950 r. również jako forma rekompensaty za odebrane Kościołowi mienie. Z funduszu opłacane są przede wszystkim składki społeczne duchownych, a kilkanaście procent idzie na remonty zabytkowych kościołów i wsparcie kościelnej działalności charytatywno-opiekuńczej. Jeszcze w latach 90. fundusz kosztował budżet 10 mln zł. W 2019 r. było to już 171 mln zł. Hołownia proponuje, żeby zastąpić fundusz możliwością indywidualnego przekazywania 0,3-0,5 proc. podatku na rzecz wybranego kościoła. Alternatywnie dopuszcza podwyższenie wysokości kwoty darowizny na cele kultu religijnego, którą można odpisać od podatku PIT lub CIT. Likwidacja Funduszu Kościelnego brzmi efektownie, ale dla budżetu wprowadzenie takiego odpisu może być obciążeniem podobnych rozmiarów.  Wprowadzenie odpisu zamiast funduszu planował w 2014 roku rząd PO-PSL. Ministerstwo Administracji i Cyfryzacji szacowało wtedy, że gdyby na półprocentowy odpis zdecydowało się na 40 proc. podatników, kościoły dostałyby 140-150 mln zł rocznie. Po długich negocjacjach polskie kościoły w końcu jednak nie zgodziły się na pół procenta (katolicki żądał co najmniej 0,7 proc.), rząd Tuska zrezygnował więc z reformy.  Hołownia zapowiada teraz, że „szczegóły rozwiązań należy wypracować w dialogu z kościołami i związkami wyznaniowymi”. Czy będzie miał więcej odwagi niż Tusk, jeśli Episkopat znów się sprzeciwi? Już teraz, podobnie jak wcześniej PO, w swoim programie zapowiada “okres przejściowy”. Oznacza to, że jeśli pieniędzy z odpisu nie wystarczy na kościelne potrzeby, różnicę dopłaci się z budżetu. Jak długo może trwać okres przejściowy w okresie kryzysu zaufania do Kościoła? Tego program Hołowni nie zdradza. Prawdziwą alternatywą dla Funduszu Kościelnego byłby dobrowolny podatek na rzecz kościołów, którego przekazanie deklarowałoby się przy wypełnianiu PIT-u. Takie rozwiązanie funkcjonuje np. w Niemczech.  W takim wariancie wierni musieliby obciążać swoje budżety domowe zamiast budżetu państwa, co zapewne przyniosłoby kościołom znacznie mniejsze i mniej pewne przychody. Najodważniejsze są postulaty Hołowni związane z lekcjami religii w szkołach. Przede wszystkim chce usunięcia ocen z religii ze świadectw i ze średniej ocen. Mogłoby to doprowadzić do rezygnacji z katechezy tych uczniów, którzy za jej pomocą poprawiali sobie szkolne wyniki. Co więcej, chce, żeby uczniowie mogli wypisywać się z religii już w pierwszej klasie szkoły ponadpodstawowej. Obecnie mogą to robić dopiero po ukończeniu 18. roku życia. Kolejnym ciosem dla katechetów byłoby umożliwienie zmniejszenia przez szkołę liczby godzin religii bez zgody miejscowego biskupa. Obowiązujące rozporządzenie wyznacza 2 godziny lekcyjne tygodniowo. O liczbie godzin katechezy miałyby decydować rady szkoły w porozumieniu z radami rodziców, pedagogicznymi i samorządami uczniowskimi.  W końcu Hołownia proponuje, żeby część ciężaru finansowania katechezy przenieść na barki Kościoła. Tu znów dogadanie szczegółów chce przenieść niżej, na poziom samorządów. Publicystka Kaja Puto podczas debaty nad kościelnymi postulatami Hołowni trafnie nazwała ten pomysł “programem narodowej inby”. Hipotetyczny rząd Hołowni umyłby ręce, jednocześnie rozpętując kulturową wojny w każdej szkole i każdej gminie z osobna. Można spodziewać się, że przynajmniej w większych miejscowościach większość rodziców może zgodzić się na zmniejszenie liczby godzin. Postulat dzielenia się kosztami katechezy z Kościołem jest jednak zupełnie nierealistyczny, jeśli ma być efektem „dialogu”. Okrajanie etatów katechetów uderza przecież w podstawy jego finansowania. Jak pisaliśmy w OKO.press, w 2018 roku 21 719,15 etatów katechetów kosztowało budżet 1,485 mld zł. Według danych Episkopatu trzy lata temu 37 proc. katechetów było księżmi, kolejne 7 proc. to zakonnice. Szacunkowo zarabiali wtedy średnio na pełnym etacie po 4 960 zł brutto, czyli 3 523 zł na rękę. Oznacza to, że państwo wypłaca pensje co najmniej 8 tys. księży, czyli jednej trzeciej polskiego kleru. Gdyby te pensje odebrać, w co biedniejszych parafiach zawód księdza przestałby być opłacalny. Przez Polskę przeszłaby fala odejść z kapłaństwa.  Taką terapię szokową proponował projekt “Świecka szkoła” wniesiony do Sejmu w 2019 przez Nowoczesną. Przewidywał jedną religię tygodniowo opłacaną z dobrowolnego podatku płaconego przez wiernych. 12 stycznia 2019 Dużo mniej poważnie Hołownia potraktował finansowanie z budżetu kapelanów w instytucjach państwowych. Znowu zasłania się oczekiwaniem na kontrolę NIK-u, choć wydatki na kapelanów Biuro Analiz Sejmowych podliczyło już w 2018 r. Autorzy programu Hołowni nie mogą o tym nie wiedzieć, bo sami powołują się na tekst OKO.press, w którym ujawnialiśmy tę analizę BAS. Według niej kapelani (z wyłączeniem szpitalnych) w 2018 r. kosztowali budżet 18,5 mln zł. Hołownia proponuje zlikwidowanie etatów kapelanów jedynie w Służbie Celnej i Krajowej Administracji Skarbowej, o której ostatnio było głośno. Nie pisze jednak, że akurat w tych służbach kapelanów jest najmniej – odpowiednio pięciu i jedenastu. Chce za to pozostawić kapelanów w Straży Granicznej, Służbie Ochrony Państwa, policji, wojsku. Same etaty w armii to koszt 14 mln zł.  16 października 2019 Na obronę Hołowni trzeba dodać, że chce “rozważyć” podzielenie kosztów utrzymania kapelanów między państwo a kościoły oraz zaprzestania wypłacania im emerytur mundurowych. Realizacja tego drugiego postulatu – jeśli miałaby stosować się do świadczeń już przyznanych – mogłaby jednak okazać się niezgodna z konstytucją. Kolejną kontrolę NIK Hołownia chce zlecić na kościelnych cmentarzach. To odpowiedź na realny problem. Większość cmentarzy jest w posiadaniu kościołów. Księża jako lokalni monopoliści mogą dyktować ceny i część z nich tego nadużywa.  Głośna jest sprawa z diecezji łódzkiej, gdzie zbuntowani przeciwko takim praktykom mieszkańcy Brzezin złożyli skargę do Urzędu Ochrony Konkurencji i Konsumentów. Po kontroli NIK Hołownia chciałby “ewentualnie” wprowadzić reguły wyznaczające wysokość maksymalnych opłat cmentarnych.  Z pedofilią w Kościele Hołownia chciałby rozliczyć się za pomocą trzech rozwiązań. Przede wszystkim postuluje, by na przestępstwach w Kościele katolickim skupiła się państwowa komisja powołana przez PiS i w ciągu dwóch lat wydała na ten temat raport. Zdaje sobie sprawę, że w jej skład wchodzą eksperci wskazani przez PiS, dlatego rozważa jego modyfikację na bardziej pluralistyczny.  Po drugie chce rozważyć przesunięcie granicy przedawnienia karalności przestępstw seksualnych wobec małoletnich lub całkowitego jego zniesienia. Tym postulatom można tylko przyklasnąć. Wątpliwości budzi jednak pomysł, by to nie komisja zajmowała się zbieraniem materiału do swojego raportu, lecz specjalny zespół ds. kościelnej pedofilii w Prokuraturze Krajowej. Nawet przy założeniu, że przyszły rząd cieszyłby się dużo wyższym zaufaniem ofiar księży niż obecny, tak szybko zaufania nie odbuduje prokuratura. Trudno uwierzyć, że ci sami prokuratorzy, którzy jeszcze niedawno udostępniali kurii materiały z postępowania przygotowawczego i odmawiali wszczęcia śledztw przeciwko biskupom, będą teraz mieli odwagę występować przeciwko nim.  W tym punkcie Hołownia także wyważa otwarte drzwi. Zespół prawniczek i działaczek pod przewodnictwem Jolanty Banach, byłej posłanki SLD, 1,5 roku temu przygotował projekt ustawy, który dawałaby komisji ds. pedofilii quasi-śledcze uprawnienia, np. wgląd w akta kościelne.  31 lipca 2019 Opozycja, Kościół, Szymon Hołownia, pedofilia w Kościele pieniądze Kościoła
Były ambasador z nadania PiS ostro o sytuacji w MSZ: „Wielotorowe demolowanie państwa” [WYWIAD]^Maria Pankowska^2 lutego 2021^https://oko.press/byly-ambasador-z-nadania-pis-ostro-o-sytuacji-w-msz-wielotorowe-demolowanie-panstwa-wywiad/^„Wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy". Opowieść byłego ambasadora RP w Japonii o szarej eminencji w polskim MSZ O konflikcie w MSZ opowiada OKO.press Jacek Izydorczyk, profesor Uniwersytetu Łódzkiego, ambasador RP w Japonii w latach 2017-2019, odwołany przed końcem kadencji przez dyrektora generalnego służby zagranicznej Andrzeja Papierza. W styczniu 2020 roku Izydorczyk złożył w prokuraturze i Najwyższej Izbie Kontroli zawiadomienie o „popełnieniu przestępstw przekroczenia uprawnień, niedopełnienia obowiązków, poświadczeń nieprawdy, przeciwko ochronie informacji, tworzenia fałszywych dowodów oraz pomówień”. Oskarżył Papierza i siedmiu innych urzędników MSZ wysokiego szczebla. Prokuratura odmówiła wszczęcia postępowania. „Pani redaktor zapewne ma lewicowe poglądy, ja jestem konserwatystą. Ale to nie powinno mieć znaczenia. Wszystkim nam powinno zależeć na dobru państwa” – mówi nam Izydorczyk, który po powrocie z Tokio kandydował do Izby Dyscyplinarnej SN. Jak podkreśla, zrobił to, by jako kandydat na sędziego zostać drobiazgowo prześwietlonym i udowodnić, że jest „kryształowo czysty”. Kierownictwo MSZ zarzuca Izydorczykowi, że jako ambasador bez zezwolenia zabierał żonę w delegacje służbowe. Andrzej Papierz złożył przeciw niemu pozew o ochronę dóbr osobistych. Bo Izydorczyk publicznie twierdzi, że padł ofiarą osobistej wendetty Papierza, który – wedle relacji byłych i obecnych pracowników MSZ – de facto zarządza resortem. Spośród dyplomatów „dobrej zmiany” nie tylko Izydorczyk mówi dziś otwarcie o narastających problemach w MSZ. Były minister Witold Waszczykowskipublicznie krytykował ostatnio planowaną nowelizację ustawy o służbie zagranicznej. Stwierdził, że projekt pozbawi obecnego ministra Zbigniewa Raua faktycznej kontroli nad polityką kadrową. „Kuriozalna sytuacja” – komentował. Także Jacek Czaputowicz, już po rezygnacji ze stanowiska szefa resortu, wypowiadał się krytycznie o wydzieleniu z MSZ „pionu europejskiego” i włączenia go do Kancelarii Premiera. 14 listopada 2019 Całość rozmowy z Jackiem Izydorczykiem poniżej. Maria Pankowska, OKO.press: Gdy jesienią 2015 roku ministrem spraw zagranicznych został Witold Waszczykowski w MSZ rozpoczęła się czystka. Wiele stanowisk ambasadorskich zaoferowano osobom spoza resortu. Pan był elementem tych „reform”. Jacek Izydorczyk: Zdawałem sobie sprawę, że wielu osobom to nie będzie się podobać. Ale wierzył pan, że zmiany mają sens. Uważałem, że pomysł był dobry i wierzyłem w szczere intencje. Waszczykowski chciał rozbić układ towarzyski w MSZ, bo od 1989 roku każda kolejna ekipa rządząca kierowała tam swoich. Założenie było dobre. Natomiast co do niektórych konkretnych kandydatur miałem przeczucie, że się nie sprawdzą. Wielu profesorów się do ambasadorowania nie nadaje. To muszą być osoby, która nie dają sobie w kaszę dmuchać, z odwagą cywilną – ale równocześnie kulturalne i opanowane, trzymające nerwy na wodzy. Część nowych ambasadorów okazała się gorsza niż ci wieloletni, spolegliwi urzędnicy z MSZ. Charakterologicznie nie pasują. Do Tokio pojechał pan w 2017 roku, gdy w Polsce trwała już bitwa o sądy. Nie miał pan wątpliwości? Propozycję dostałem w 2016 roku, rekomendował mnie profesor, którego znam od wielu lat. Potem miałem półroczny okres do wyjazdu, w tym szkolenia w MSZ i wyjechałem 29 marca 2017 roku. Cieszyłem się. Wszelkie znaki na niebie i ziemi wskazywały, że to będzie miejsce dla mnie – dyplomacja i Japonia, którą bardzo dobrze znałem i rozumiałem. Wierzyłem, że mogę przydać się naszemu Państwu. Ktoś na Twitterze zarzucał mi, że dałem się kupić za stanowisko. Trudno, żeby wszyscy obrazili się na politykę i wyjechali na emigrację. To co? Urzędy i ambasady mają zostać nieobsadzone? Myślał pan wcześniej o karierze w dyplomacji? Jako dziecko chciałem być albo dyplomatą, albo żołnierzem. Później o tym nie myślałem. MSZ było zresztą tak hermetycznie zamknięte… Jechał dyrektor na ambasadora, potem wracał na dyrektora, a potem jechał do innego kraju na ambasadora. Tak to się kręciło. Dlatego uważam, że założenie reformy było dobre, natomiast wykonanie nie do końca. Tak samo, jak z sądami. Powinny być reformowane, ale nie w taki sposób. 25 stycznia 2021 Jak się panu układały początki pracy? Nie było łatwo. Wiedziałem, że mogę liczyć tylko na siebie i spodziewałem się podkładania min przez stare kadry MSZ. Od razu zapowiedziałem, że wszystko, co „wchodzi” do ambasady musi przejść przez moje ręce. I że muszę zatwierdzić każdą informację w formie clarisu [korespondencji dyplomatycznej – red.], która z ambasady wychodzi. Nie chciałem być profesorkiem, któremu wystarczy podłożyć parę dokumentów, podpisze i koniec z nim. Nic tak nie plami urzędnika, jak atrament. Dlatego wszystko czytałem. Przez pierwszy okres pracowałem dosłownie po 20 godzin na dobę, bo na maj 2017 roku przeniesiono wizytę ministra Waszczykowskiego w Japonii. Gdyby ta wizyta się nie udała, byłoby głośno, że ambasador się nie nadaje. Wieloletni pracownicy MSZ nie byli zachwyceni zmianami wprowadzonymi przez Waszczykowskiego. Latami pracowali na swoje stanowiska, a tu przychodzi pan – osoba z zewnątrz – i im je zabiera. Oczywiście. Do wyjazdów na każdą placówkę są kolejki, ludzie czekają. Ale niech krytycy używają argumentów merytorycznych, oceniają charakter i dokonania. Ja np. napisałem książkę o prawie japońskim. Ambasador musi być zresztą nie tylko osobą wykształconą, która zna dany kraj. Musi też być dyskretny, niezależny i odporny na tzw. wodę sodową. To, że jestem z zewnątrz nie oznacza od razu, że się nie nadaję. O tym, jak potoczyła się pana kariera w dyplomacji, miał zadecydować Andrzej Papierz, który za PiS trafił do kierownictwa MSZ. Usłyszałem o nim dopiero, gdy został wiceministrem. To był czas zmian w rządzie PiS. W grudniu 2017 roku Mateusz Morawiecki został premierem. Czaputowicz przejął MSZ w styczniu 2018 roku. W kwietniu Papierz awansował na wiceministra. Pierwszy raz zobaczyłem go na naradzie ambasadorów w lipcu 2018 roku. Trwał panel na temat współpracy z Polonią. Papierz zażądał od trzech nowych ambasadorów, tych, którzy dostali stanowiska za Waszczykowskiego, by przedstawili swoje pomysły na tę współpracę. W pewnym momencie przerwał, skrytykował ich, wyszedł szybkim krokiem, mówiąc na całą salę, że nic ciekawego i nowego nie usłyszał. To było pozerskie, niekulturalne. Czułem, że idzie zmiana na gorsze. Poza tym powiedzmy sobie szczerze: ambasador oczywiście powinien znać problemy Polonii, ale tymi sprawami zajmuje się konsul. Potem, we wrześniu „Fakt” opisał, jak Papierz na szczycie Trójmorza robił zdjęcia swoich butów, skarpet i publikował na Facebooku. On, wiceminister, komentował strój dyplomatów, w dodatku z kraju, którego premier miał tydzień później przyjechać do Polski. Żartował z wyglądu prezydenta jednego z państw UE [Papierz napisał, że nie wypada mu fotografować „tylnej części chorwackiego ciała prezydenckiego”, chodziło o prezydentkę Kolindę Grabar-Kitarović – red.]. To było tuż przed tym, jak został dyrektorem generalnym służby zagranicznej. Pan wtedy już od ponad roku był ambasadorem w Tokio. Wcześniej miałem do czynienia z sabotażem biernym ze strony MSZ. Ale gdy Papierz został dyrektorem generalnym, przeszedł do sabotażu czynnego. Jak ten sabotaż wyglądał? W listopadzie 2018 roku kierownik wydziału politycznego w ambasadzie złamał nasze ustalenia i wysłał do MSZ claris, podpisując się w „zastępstwie ambasadora”. Ja akurat jechałem do Kioto, bo do Osaki następnego dnia miał wejść Dar Młodzieży. Jak wróciłem, wziąłem kierownika na rozmowę przy świadkach, napisałem dwa clarisy do MSZ z żądaniem natychmiastowego ukarania i odwołania. Bo to było jawne wypowiedzenie posłuszeństwa. Równocześnie, zupełnie niespodziewanie, w internecie rozpoczęła się na ambasadę nagonka kilku osób z Polonii. Innych ambasadorów też zaczęto w tym czasie „szarpać”. Nasilały się braki kadrowe. Od 1 grudnia 2018 roku w ambasadzie nie miałem nawet portiera. Jakie problemy może mieć wielomilionowe państwo w środku Europy z wysłaniem portiera? Pod koniec roku zostałem w ambasadzie sam. Jedyna dyplomatka z wydziału politycznego poszła w tym czasie na urlop, nie miałem sumienia, żeby ją z niego w ostatniej chwili odwoływać. Na początku 2019 roku zaczęły pojawiać się formalne skargi Polonii na ambasadę. Była też nieformalna informacja o groźbie likwidacji grobu brata Zeno [franciszkanina Zenona Żebrowskiego – red.] i że ambasada nic z tym nie robi. To była nieprawda, podjąłem wtedy działania. Ale gdy wysłałem do rzecznika prasowego MSZ projekt oświadczenia do zamieszczenia na Facebooku, nawet mi nie odpisali. W marcu 2019 roku do Tokio przyjechał Papierz. Jak przebiegła wizyta? O niektórych jej elementach nie mogę mówić publicznie, bo w listopadzie 2020 roku Papierz podał mnie do sądu o ochronę dóbr osobistych. Sąd wydał zabezpieczenie, w którym na rok zakazał mi opowiadania o zachowaniu Papierza w świątyni w Kamakurze. [Chodzi o incydent opisany przez Onet 22 stycznia 2020 roku. Podczas odwiedzin delegacji w shintoistycznym chramie Andrzej Papierz miał m.in. symulować, że obmywa swoje genitalia w kadzi z wodą przeznaczonej do rytualnej ablucji rąk – red.] Napisałem odpowiedź na pozew i złożyłem zażalenie na to zabezpieczenie. Opisałem, na czym polegają oczywiste kłamstwa Papierza i dlaczego oświadczenia członków delegacji, która brała udział w tych wydarzeniach – Macieja Langa, Moniki Zuchniak-Pazdan i Radosława Gruka – są fałszywe. Dwie ostatnie z tych osób dostały zresztą nominacje ambasadorskie już za ministra Raua. A on o wszystkim wie, bo napisałem do niego list otwarty we wrześniu ubiegłego roku. Jeszcze w styczniu 2020 roku, gdy był przewodniczącym Komisji Spraw Zagranicznych Sejmu otrzymał ode mnie ten sam komplet dokumentów co Prokuratura i NIK. Podczas wizyty w Japonii Papierz zachowywał się skandalicznie również w ambasadzie. Na przykład wbiegł nagle do mojego gabinetu, krzyczał, próbował mnie straszyć, żądał podania personaliów osoby, która rekomendowała mnie do służby zagranicznej. To było żałosne. Nie przestraszyłem się go, więc zaczął mnie nienawidzić. Mówił Pan, że ta wizyta była też nielegalna. W Tokio miała się odbyć narada ambasadorów – tak zdecydowano w ostatniej chwili. Papierz z Zuchniak-Pazdan i Grukiem przyjechali na nią nie wiadomo w jakim charakterze. Po prostu na wycieczkę. Dyrektor generalny służby zagranicznej nie musi nigdzie jeździć. Jego praca jest w Warszawie. Przy wizycie kontrolnej powinienem był najpierw dostać claris, upoważnienie do kontroli oraz precyzujące zakres tej kontroli. A oni bez tego przystąpili do czynności kontrolnych: zaczęli przesłuchiwać pracowników, przeglądać dokumenty… Przyjąłem taktykę przeczekania. Pracownikom też mówiłem, że muszą przeczekać, bo nie chciałem stawiać ich między młotem a kowadłem. 21 stycznia 2021 A potem przyjechała kolejna kontrola. Tak, przyjechała potwierdzić to, co zrobiła pierwsza. Tym razem kontrolowali już oficjalnie, mieli upoważnienie. Był np. zarzut, że nie wyrzuciłem z ambasady wieloletnich pracowników. Chodziło o tego byłego portiera, który nadal mieszkał w ambasadzie, jego żona jeszcze tam pracowała. Zgodnie z przepisami MSZ nie mogli mieć mieszkania służbowego, więc wydałem decyzję, że przenoszę ich do pokoju gościnnego, w którym sam mieszkałem z rodziną po przyjeździe do Japonii przez trzy i pół miesiąca. Kontrolerzy stwierdzili, że powinienem zwracać pieniądze za zużyty przez nich prąd. Szukali czegokolwiek. Postawili przede wszystkim na delegacje. Zarzucono panu, że za dużo podróżował pan z żoną.  Co ciekawe nie zarzucili mi braku zasadności delegacji ani braku zasadności diet. Jedyny zarzut po dwóch kontrolach to brak zgody dyrektora generalnego na wyjazdy z żoną. W artykule w WP.pl podano zmyślone kwoty i „interpretację” prawa dokonaną przez Papierza, że jakoby ambasador musiał pytać go o zgodę na wyjazd z żoną w celach protokolarnych. Po tym jak doszedłem do przekonania, że ten artykuł był celowo tendencyjny, złożyłem prywatny akt oskarżenia przeciwko red. M. Mieśnik. Przepisy prawa zresztą tłumaczyłem wielokrotnie w pismach do Biura Finansów MSZ. Poraża mnie absurd tej sytuacji. Żeby ambasador, który podlega ministrowi, premierowi i prezydentowi, pytał dyrektora generalnego MSZ, czy np. na imprezę dworu cesarskiego może zabrać żonę! To byłby poważny nietakt, gdybym przyszedł sam, gdy jest zaproszenie dla mnie wraz z małżonką. Były też zresztą oddzielne zaproszenia dla małżonki. Wkrótce po tej drugiej kontroli został pan odwołany. 19 czerwca 2019 roku – z dniem 31 lipca. O tym, że straciłem stanowisko dowiedziałem się z maila Biura Spraw Osobowych MSZ, 21 czerwca. Nikt mnie nie uprzedził, chociaż dwa dni wcześniej dzwoniłem do Kancelarii Prezydenta i MSZ. Rozmawiałem z Maciejem Langiem [dziś ambasador RP w Rumunii, wówczas podsekretarz stanu w MSZ – red.] i Szymonem Szynkowskim [sekretarz stanu w MSZ – red.], ale oni milczeli. Jeszcze tuż przed wyjazdem z Japonii próbowano mnie wrobić w niegospodarność. Kierownictwo MSZ zwlekało z decyzją, czy rezydencja ambasadora ma być dalej wynajmowana. Wynajem w Tokio to ogromny koszt. Dlatego 16 lipca napisałem pismo, że albo dostanę do jutra informację, albo sam wypowiem umowę, bo uważam to za niegospodarność. Bo będzie stała pusta nie wiadomo jak długo. Wtedy przysłali decyzję, żeby utrzymać rezydencję. Miałem to na piśmie. Papierz się wściekł, bo chciał mnie złapać na tysiące złotych. Dzień później odłączyli mnie od poczty i przysłali claris, że nie jestem ambasadorem od 1 lipca. Papierz zresztą sprytnie wcale tego clarisu nie podpisał. Zamiast niego zatwierdził go Andrzej Lompart, który teraz jest w nagrodę ambasadorem w Atenach. Długo nie dawali mi zgody na powrotne bilety lotnicze. Nowy kierownik wydziału politycznego [Radosław Tyszkiewicz – red.] wygadał się potem, że chcieli, żebym wracał klasą ekonomiczną z przesiadką. Za delegacje z żoną dostał pan zarzuty? Nie. Przecież czymś takim prokuratura by się skompromitowała. W listopadzie 2019 roku Papierz skierował jedynie wniosek o ukaranie do tzw. komisji dyscypliny finansów publicznych przy ministerstwie finansów. Wcześniej umorzono postępowanie wyjaśniające. Nawet nie miałem wszczętego żadnego postępowania dyscyplinarnego. To wszystko jest dęte. W maju 2020 roku byłem jeszcze przesłuchiwany w charakterze świadka po zawiadomieniu Papierza po artykule Onetu. Przesłuchanie było jak pole minowe. Prokurator kazała mi zaznaczać na wydruku z artykułu, co jest prawdą, a co nie. Od razu poprosiłem o interwencję RPO. Rzecznik interweniował. Nie wiem, czy sprawa jest w toku. Mówił pan, że dzwonił do Kancelarii Prezydenta. Szukał pan tam pomocy? Rozmawiałem z Krzysztofem Szczerskim, bo MSZ nie zgodziło się, żebym pojechał do Polski w związku z wizytą japońskiej pary książęcej [wizyta odbyła się 28 czerwca 2019 roku – red.]. Walczyłem, żeby nie doszło do skandalu, że podczas wizyty nie ma z nimi polskiego ambasadora. Szczerski jak bezradne dziecko powiedział, że na mój przyjazd nie zgadza się Papierz, bo przybiegł do niego Szynkowski i to mu przekazał. Pytałem go wtedy, co ma Papierz do wizyty na takim szczeblu. Szczerski powiedział, że nic nie może, bo, cytuję: „nie on decyduje”. Chodziło o to, żeby nikt ze mną nie rozmawiał. Tak to właśnie wygląda. Papierz decyduje, oni słuchają. Denerwuję się nawet teraz, bo te wspomnienia wracają. Nigdy bym się nie pisał na ten urząd, gdybym wiedział, że zostanę tak potraktowany. I że tak traktują nasze państwo. Kierownictwo MSZ i Szczerski boją się Andrzeja Papierza? On straszy rozmówców. Robi groźną minę, pohukuje i tworzy się legenda, że wszystko wie, wszystko kontroluje. Poza tym to wieloletni kolega Mariusza Kamińskiego, pracował w Urzędzie Ochrony Państwa… Ja myślałem tak: skoro jestem ambasadorem, to mam określone prawa i obowiązki. Nie mogę się bać jakiegoś urzędasa z Warszawy. Jeśli Szczerski i Rau się boją, to niech przestaną hańbić swoje urzędy i podadzą się do dymisji. Pana apele do Kancelarii Prezydenta pozostały bez odpowiedzi? Gorzej. 15 listopada 2019 roku prezydent wręczył Papierzowi i Zuchniak-Pazdan wysokie odznaczenia państwowe [odpowiednio Krzyż Oficerski Orderu Odrodzenia Polski i srebrny Krzyż Państwowy – red.]. Ambasadorowi nie wypada, żeby krytykował głowę państwa. Ale jak to w ogóle jest możliwe? Jak działa to ministerstwo i Kancelaria Prezydenta? Mieliśmy ostatnio tę tragiczną sytuację z Polakiem, który miał być odłączony od aparatury. Oni dali mu paszport dyplomatyczny… Dlaczego od razu nie zrobić go ambasadorem? Abstrahując od tego nieszczęścia, jest jeszcze coś takiego jak godność państwa polskiego. Minister Rau powinien poczytać Konwencję Wiedeńską. Mamy też kontrowersyjny projekt ustawy o służbie zagranicznej. Wychwyciłem w niej rzeczy, które Papierz napisał pod siebie i pod kolegów. Na przykład likwidację opodatkowania dodatku zagranicznego. W Polsce podnoszą podatki, ale dla swoich będą likwidować. Dla Papierza, bo chce jechać na ambasadora. Po drugie ambasador ma już nic nie podpisywać, zrobi to za niego podwładny. To kryminogenne rozwiązanie. Ten podwładny może mieć więcej ikry i np. nie da pieniędzy ambasadorowi, nie podpisze jakiegoś rachunku. To może działać w obie strony. 15 stycznia 2021 Co pan teraz robi zawodowo? Wróciłem na uczelnię. Przed wyjazdem do Japonii zawiesiłem działalność adwokacką i jej nie odwieszam, bo podejrzewam, że miałbym dwa razy w miesiącu kontrolę z urzędu skarbowego. Pracuję na uczelni i walczę o moje dobre imię. Ale również jako obywatel, jako były ambasador. Jest moim obowiązkiem informować opinię publiczną o tym, jak dewastowane jest państwo. Kierownictwo MSZ publicznie zarzuca Panu wiele nadużyć. Wiceministrowie Przydacz i Jabłoński zniesławiali mnie w radiu. Pisałem do dziennikarzy i nic, nikt nie dał mi się wypowiedzieć. Potem był jeszcze artykuł pani redaktor Mieśnik z WP. Chciano mnie dosłownie wdeptać w ziemię. Skierowałem przeciwko nim prywatne akty oskarżenia i co do Przydacza i Jabłońskiego wnioskuję dodatkowo o zasądzenie od nich po 100 tys. zł na rzecz WOŚP. Staram się bardzo uważać. Nie przechodzę na czerwonym świetle przez przejście dla pieszych. Siedzę spokojnie, dwa razy pomyślę zanim coś napiszę, powiem. Wiem, że ja i moja rodzina jesteśmy nielegalnie inwigilowani. Nie spodziewam się rychło sprawiedliwości. Nie widzę na to szansy, skoro jedna partia polityczna zawłaszcza wszystkie rodzaje władz. Chodzi o Trybunał, o prokuraturę, o policję, próbują też z sądami… Dlaczego pan Kamiński jest szefem służb, skoro został skazany na bezwzględną karę pozbawienia wolności? To nie jest państwo prawa. Straciłem wszelkie złudzenia, gdy zobaczyłem jak Papierz odbiera odznaczenie w pałacu prezydenckim 15 listopada 2019 roku. W sierpniu 2019 roku Szczerski powiedział mi z uśmiechem, że z każdego można zrobić wariata. No to robili ze mnie. Ja tylko pomyślałem: kto tu jest wariatem? Kierownictwo MSZ nie reaguje na pana apele o odwołanie Andrzeja Papierza. Zawiadomienia, które złożył pan w prokuraturze i NIK, przeszły bez echa. Jest pan sfrustrowany? Zastanawiam się, dlaczego nikt nie stawia sobie pytania o interes państwa. Rau i Szczerski chcą pozbyć się Papierza, wysyłając go na ambasadora. Jak to o nich świadczy? Niech wyślą go do ekskluzywnego miejsca za swoje pieniądze na cztery lata. Wszystko stoi na głowie. W normalnym kraju jest miejsce i na lewicę, i na prawicę. Poglądy polityczne nie powinny mieć znaczenia, jeżeli chodzi o prawo i funkcjonowanie państwa. Oni grają na emocjach, bo nie mają argumentów merytorycznych. Zostaje tylko „za PO było gorzej”. Sytuacja w MSZ naprawdę wymaga reform. Ale to poszło w złą stronę. Mamy całkowite i wielotorowe demolowanie państwa. 25 sierpnia 2020 W dodatku mam wrażenie, że oni nie zdają sobie sprawy, że w innych krajach MSZ działają prawidłowo, nie tak jak u nas. Podejrzewam, że obce stolice mają więcej informacji o Papierzu niż ja. Na przykład, gdy znikał nocami w Tokio, to gdzie chodził? Raz się przyznał, że razem z koleżeństwem się zatruł. A w Japonii wszędzie są kamery. Nie chcę sobie wyobrażać, co mogli widzieć. Nad Papierzem rozpięty jest parasol ochronny? On, jak kogoś lubi, to jest użyteczny. Np. zrobił Milewskiemu [Pawłowi – red.] miejsce w Tokio. Milewski sam mi mówił, że jego żona marzy o Japonii. Papierz idzie jak taran. Chociaż jest też nieraz ostrożny, działa rękami innych. Do odwołania Papierza nie trzeba wiele – wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy. Szkoda, że boją się za publiczne pieniądze. Nie chcę myśleć, co byłoby, gdyby miały postraszyć ich jakieś obce służby. Podejrzewam też, że teraz to mnie nienawidzą bardziej niż Papierza. Bo Papierz im tylko rozkazuje, a ja pokazuję opinii publicznej, kim naprawdę są. I pod jakimi dokumentami się podpisują. A to zostaje… Władza, Świat, Zbigniew Rau, Krzysztof Szczerski, Jacek Czaputowicz, Ministerstwo Spraw Zagranicznych, Andrzej Papierz Jacek Izydorczyk
Kopalnia zniszczy „europejską Amazonię” w Polsce? Katastrofa dla przyrody jest blisko^Robert Jurszo^1 lutego 2021^https://oko.press/kopalnia-zagraza-europejskiej-amazonii-gotowy/^Poleski Park Narodowy to kraina dzikiej przyrody, przede wszystkim bagien i torfowisk. Ale jest tam też węgiel kamienny, który chce wydobywać australijska firma Przyroda Polesia w polskiej kulturze osiągnęła rangę mityczną. To tutaj Maria Rodziewiczówna osadzała akcję swoich powieści, w tym „Lata leśnych ludzi”, książki dziś już raczej zapomnianej, a kiedyś bardzo ważnej dla polskiego ruchu ochrony przyrody. Na uroki poleskiej przyrody wrażliwi byli nie tylko Polacy, by wspomnieć tylko obrazy rosyjskiego malarza Iwana Szyszkina. Po II wojnie światowej w granicach Polski pozostał niewielki fragment Polesia. By chronić jego szczególny krajobraz, w tym rozległe bagna i torfowiska, w 1990 roku w woj. lubelskim powołano Poleski Park Narodowy. W 1994 poszerzono go dodatkowo o cenne przyrodniczo Bagno Bubnów i Bagno Staw, tworząc w ten sposób enklawę poza głównym obszarem parku. Naukowcy mówią o tym miejscu: „europejska Amazonia”, „Wawel polskiej przyrody”. Ale na Polesiu jest nie tylko piękna przyroda – jest również „czarne złoto”. Obszar dużej części Polesia Lubelskiego, również Poleskiego Parku Narodowego, pokrywa się z Lubelskim Zagłębiem Węglowym, gdzie zalegają znane od połowy XX w. złoża węgla kamiennego. 14 grudnia 2020 Od 2013 r. o eksploatację złoża „Sawin” zabiega grupa Global Mineral Prospects, spółka-córka australijskiej firmy wydobywczej Balamara. Złoże ma 137 km2, można stamtąd wykopać 288 mln ton węgla przez 51 lat (dane ze strony spółki). Tyle że dla Poleskiego Parku Narodowego byłaby to katastrofa, bo złoże znajduje się pod południowo-wschodnią enklawą parku. Koncesją poszukiwawczą objęty jest też Transgraniczny Rezerwat Biosfery UNESCO „Polesie Zachodnie” i specjalny obszaru ochrony siedlisk Natura 2000 Ostoja Poleska. Nie bez znaczenia jest to, że Poleski Park Narodowy jest obszarem wodno-błotnym o międzynarodowym znaczeniu, który jest objęty specjalną ochroną w ramach Konwencji RAMSAR. Na całym obszarze, którego dotyczy koncesja, jest łącznie 14 obszarów chronionych. „Z punktu widzenia wartości przyrodniczych obszaru oraz funkcji ekosystemowych, jakie torfowiska pełnią w kontekście obecnego kryzysu klimatycznego, plany eksploatacji złoża Sawin należy uznać za niedopuszczalne” – czytamy w opracowaniu pt. „Ocena potencjalnych skutków przyrodniczych planowanej eksploatacji węgla kamiennego ze złoża Sawin w rejonie Poleskiego Parku Narodowego”, które zostało przygotowane przez Centrum Ochrony Mokradeł. W analizie uwzględniono trzy torfowiska leżące w zasięgu potencjalnego oddziaływania eksploatacji złoża Sawin: wspomniane wyżej Bagno Bubnów i Bagno Staw, które leżą bezpośrednio nad złożem, oraz Krowie Bagno, którego południowy kraniec znajduje się na północnej granicy tego obszaru. Czym grozi Poleskiemu Parkowi Narodowemu eksploatacja złoża „Sawin”? Można wskazać na dwa główne zagrożenia: „Równie szkodliwe mogą być pośrednie skutki budowy i eksploatacji kopalni, takie jak wzrost liczby ludności, czy rozbudowa sieci drogowej i kolejowej, co zagrozi ciągłości populacji zwierząt i zwiększy ich śmiertelność w wyniku kolizji” – czytamy w opracowaniu. 20 października 2020 Takie ogólne sformułowanie jak „zniszczenie mokradeł” brzmi bardziej konkretnie, gdy uświadomimy sobie, że obszary trzech torfowisk są zamieszkałe przez blisko 200 rzadkich i zagrożonych gatunków zwierząt, które są chronione prawem międzynarodowym i krajowym. Wśród nich znajduje się wodniczka – najrzadszy śpiewający ptak wędrowny na świecie, który jest globalnie zagrożony wyginięciem. W tym przypadku sytuacja jest o tyle szczególna, że, na co zwraca uwagę Ogólnopolskie Towarzystwo Ochrony Ptaków, 25 proc. całej światowej populacji tego ptaka żyje właśnie w Polsce. Torfowiska południowo-wschodniej enklawy Poleskiego Parku Narodowego, z nisko stojącą wodą, są dla tego ptaka idealnym środowiskiem. Ale na torfowiskach i otaczających je łąkach żyją i rozmnażają się też rzadkie ptaki brodzące, takie jak bekas kszyk, dubelt i kulik wielki. Występuje tu też czajka i derkacz oraz drapieżniki: orlik grubodzioby i błotniak łąkowy. Na terenie, którego mogą dotknąć skutki wydobycia węgla żyją również żółwie błotne. To jedyne naturalnie występujące w Polce żółwie, gatunek objęty ścisłą ochroną i znajdujący się w „Polskiej czerwonej księgi zwierząt”. To właśnie na Lubelszczyźnie żyje ich największa populacja w naszym kraju. Zagrożony dewastacją teren to również dom zagrożonych i zanikających motyli – czerwończyka nieparka, fioletka, modraszka nausitousa i telejusa oraz ważek: żagnicy zielonej i iglicy małej. „Każda znacząca zmiana stosunków wodnych, zarówno osuszenie tego obszaru, jak i jego zalanie w wyniku osiadania gruntów, spowoduje drastyczne zmniejszenie lub całkowity zanik siedlisk tych gatunków” – czytamy w opracowaniu. Te zmiany są również zagrożeniem dla występujących tu roślin. Na wszystkich trzech torfowiskach torfowiskach występuje 112 rzadkich i zagrożonych gatunków roślin, w tym 43 znajdujące się pod ścisłą ochroną gatunkową: trzy są zagrożone na Lubelszczyźnie a 20 w skali Polski. W przypadku 13 z nich nie ma nawet możliwości dokonania odstępstwa do ochrony z motywów gospodarczych. „Skąd to wiemy, skoro nie ma jeszcze kopalni?” – mógłby ktoś zapytać. Owszem, złoże „Sawin” nie jest, póki co, eksploatowane, ale w regionie od początku lat 80. XX w. funkcjonuje kopalnia „Bogdanka”, która leży ok. 10 km od granicy Poleskiego Parku Narodowego. „Działalność kopalni istotnie zmieniła środowisko przyrodnicze nad eksploatowanym złożem i w jego w okolicy” – czytamy w opracowaniu. „Bogdanka” stała się więc modelem tego, co najprawdopodobniej stanie się podczas eksploatacji złoża „Sawin” z obszarami Poleskiego Parku Narodowego. W terenie pojawiły się niecki, których przyczyną jest wydobycie węgla pod ziemią. Ich skutkiem stało się powstawanie lokalnych podtopień i rozlewisk. Pojawiły się też inne zmiany, np. przyśpieszeniu uległ odpływ wód i doszło do zmiany powierzchni zlewni jezior. 11 grudnia 2020 Jest też inny aspekt tej sprawy – klimatyczny. Bagna gromadząc wodę zmniejszają skutki suszy oraz regulują lokalny klimat. Dodatkowo, torfowiska są naturalnymi magazynami węgla, stąd tak ważne jest, by o nie dbać. Co się stanie, gdy Bagno Bubnów i Bagno Staw zaczną wysychać? Zaczną oddawać dwutlenek węgla do atmosfery – z pochłaniacza staną się emitentem, który dokłada się do innych źródeł emisji tego gazu cieplarnianego. Podczas konferencji prasowej 1 lutego 2021, na której prezentowano opracowanie, dr hab. Wiktor Kotowski z Uniwersytetu Warszawskiego i Centrum Ochrony Mokradeł, konsultant analizy, powiedział, że nie wierzy w to, że kopalnia powstanie, bo jej pomysł jest kompletnie niezgodny z prawem środowiskowym, choćby z zapisami Konwencji Ramsar, której Polska jest również sygnatariuszem. Ze strony internetowej firmy Balmara wynika, że do tej pory otrzymano koncesje na rozpoznanie złóż, wykonano próbne odwierty a aktualnie trwa m.in. inwentaryzacja przyrodnicza (jej wykonanie w polskim prawie spoczywa na inwestorze). Firma nie zamierza się wycofywać z inwestycji. Ekologia, emisja co2 katastrofa klimatyczna klimat kopalnie poleski park narodowy węgiel
Mieszkam w Afganistanie. Zapraszam Przyłębską do Kabulu, pokażę, w jakim poszła kierunku [WIDZĘ TO TAK]^Jagoda Grondecka^1 lutego 2021^https://oko.press/zapraszam-magister-przylebska-do-kabulu/^Mam nadzieję, że aborcyjny wyrok Trybunału Przyłębskiej będzie dzwonkiem alarmowym dla tych, którzy uważają, że religijni fundamentaliści to tylko brodaci faceci w turbanach - pisze Jagoda Grondecka, iranistka, komentatorka spraw bliskowschodnich* Odkąd Trybunał Konstytucyjny opublikował uzasadnienie wyroku w sprawie aborcji, prawo aborcyjne w Polsce stało się bardziej restrykcyjne niż w Islamskiej Republice Iranu czy Afganistanu. Z jednej strony wzbudza to mój sprzeciw, gniew i strach. Z drugiej – mam nadzieję, że będzie to dzwonek alarmowy dla tych, którzy uważają, że religijni fundamentaliści to tylko brodaci faceci w turbanach. Nie, drodzy państwo. Kroczymy tą samą drogą, co wiele innych państw, w których za sprawą fundamentalizmu dokonuje się erozja praw człowieka, w szczególności praw kobiet i mniejszości seksualnych. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik “Prowadzenie domu jest zawodem. Świetnym zawodem. Ważnym zawodem. Zawodem, który buduje przyszłość” – te słowa ajatollaha Alego Chameneiego, duchowego i politycznego przywódcy Iranu, są wyjątkowo emblematyczne dla wyobrażenia fundamentalistów o roli kobiety w społeczeństwie. Bez trudu można wyobrazić je sobie w ustach polskich hierarchów Kościoła Katolickiego. Chamenei wyraził także zapatrywanie, że “równość płci to największy błąd państw Zachodu”. Jest to z jednej strony pobożne życzenie – bo w żadnym, nawet najbardziej postępowym państwie, nie mamy do czynienia z całkowitą równością płci. Z drugiej, typowe dla fundamentalistów religijnych normalizowanie nierówności między płciami, nadawanie boskiego uzasadnienia patriarchalnym prawom i praktykom. Irańska rewolucja w 1979 roku, która obaliła szacha i wyniosła do władzy ajatollahów, zaprowadziła nowy system, unikalną w skali świata hybrydę nieliberalnej demokracji i teokracji. Jej pierwszymi ofiarami padły kobiety. W 1981 roku, a więc w zaledwie dwa lata po rewolucji, wprowadzono nakaz noszenia hidżabu przez wszystkie kobiety i dziewczynki powyżej 9 roku życia. Za tym najbardziej widocznym sposobem kontroli kobiet poszły inne restrykcje: segregacja ze względu na płeć w miejscach pracy, szkołach, na plażach i wydarzeniach sportowych. W życie weszło też wiele nowych praw dotyczących rozwodu, opieki nad dzieckiem czy dziedziczenia – wszystkie dla kobiet niekorzystne. Na ulicach irańskich miast pojawiła się policja obyczajowa, mająca za zadanie sprawdzać, czy Iranki noszą się odpowiednio skromnie, a chusta zakrywa włosy jak należy. Jak pisze Masih Alineżad, irańska dziennikarka i aktywistka, “rewolucja wzięła nasze ciała za zakładników i wciąż je przetrzymuje”. Oczywiście, problem ten nie dotyczy jedynie fundamentalizmu muzułmańskiego. Fundamentaliści wszelkiej maści i proweniencji odrzucają uniwersalność praw człowieka i równość wszystkich osób wobec tych praw. Co to może oznaczać dla kobiet? Nakaz “skromnego ubioru”, odbieranie praw reprodukcyjnych, dyskryminację czy nawet groźby, jeśli nie wpisują się w stosowne stereotypy płciowe. Religijni fundamentaliści sprzeciwiają się autonomii kobiet i jakiejkolwiek zmianie, która miałaby przywrócić im kontrolę nad swoją seksualnością. Normalizują nierówność między płciami, a swoim patriarchalnym prawom i praktykom nadają boskie uzasadnienie. Retoryka o zachowaniu “kultury i tradycji” pomaga tworzyć kulturę bezkarności wokół wielu nadużyć wobec kobiet. Kobiety cierpią wszędzie, gdzie prawdy wiary biorą górę nad prawdami rozumu. Z przeprowadzonego w 2009 r. wśród aktywistek na rzecz praw kobiet w 160 krajach badania “New insights on religious fundamentalisms: research highlights” wynika, że 8 na 10 z nich doświadczyło negatywnego wpływu fundamentalizmu religijnego na prawa kobiet. W badaniu, w którym wzięło udział 1600 kobiet, podano ponad 600 przykładów tego zjawiska. Kiedy je pogrupowano, wyróżniono pięć najczęściej powtarzających się: Brzmi znajomo? Kontrola nad autonomią kobiecego ciała i sztywne normy płciowe to charakterystyczna cecha fundamentalistów wszystkich wyznań, pod każdą długością geograficzną. Od kilku lat sytuacja konsekwentnie się pogarsza, o czym alarmują eksperci i aktywiści. W 2014 w maleńkim Brunei wprowadzono nowy kodeks karny oparty o skrajnie ekstremistyczną interpretację praw szariatu, która przewiduje takie kary, jak np. kamieniowanie za cudzołóstwo. Wzmożenie chrześcijańskiej prawicy w Stanach Zjednoczonych doprowadziło do wprowadzenia 288 regulacji utrudniających dostęp do aborcji między 2010 a 2018 rokiem. Od Polski po Brazylię, religijni fanatycy z całego świata próbują przepchnąć całkowity zakaz terminacji ciąży. To tylko kilka przykładów z setek ataków napędzanych przez religijny fundamentalizm, a wymierzonych w kobiety i ich pracę na rzecz rozwoju społeczeństwa. Głównego wroga fundamentalizm religijny upatruje w świeckim państwie – takim, które zajmuje się raczej demokratycznymi reformami czy poprawą sytuacji ekonomicznej aniżeli duchowym wymiarem życia. Fundamentaliści w takim systemie upatrują zagrożenia anihilacją wartości. Jeśli zniknie religia, czy pozostanie moralność? Czy istnieje moralność zdesakralizowana? 17 stycznia 2021 Jak pisał Dostojewski w “Braciach Karamazow”, gdyby Bóg nie istniał, wszystko byłoby dozwolone. Podobnemu niepokojowi dał wyraz Jarosław Kaczyński w stwierdzeniu, że “każdy dobry Polak musi wiedzieć, jaka jest rola Kościoła”, bowiem “poza Kościołem jest tylko nihilizm”. Fundamentaliści za źródło prawa poczytują więc nie świeckie kodeksy, ale swoje święte teksty. Stare przekonania i zamierzchłe tradycje przekładają na współczesne praktyki, używając religii, by sprawować autorytarną władzę. Kiedy w 1996 roku talibowie przejęli władzę nad Kabulem i ogłosili powstanie Islamskiego Emiratu Afganistanu, rządziło nimi reakcjonistyczne pragnienie zbudowania społeczeństwa w oparciu o wzorce z VII wieku. Nic to, że islam powstawał wtedy na Półwyspie Arabskim w określonej rzeczywistości politycznej i społecznej. Skoro całkowita niezależność kobiety od mężczyzny była niemożliwa w czasach życia Proroka, dziś też nie można dopuścić do równouprawnienia. Kobiety praktycznie wyrugowano z życia społecznego, odmówiono im prawa do edukacji (u szczytu talibskich rządów wskaźnik analfabetyzmu wśród kobiet wynosił 90 proc.), pracy zawodowej, opieki zdrowotnej. Symbolem tamtego okresu stała się słynna niebieska burka, bez której żadna Afganka nie mogła pokazać się publicznie. Standardowym modelem obuwia stały się gumowe klapki, stukot damskich pantofli mógł bowiem powodować u mężczyzn niezdrową ekscytację. Ciała kobiet stały się takim samym polem walki jak miasta i wsie, a batalie o długość nogawki czy zasłonę na twarzy równie zaciekłe, jak walki zbrojne. Stosunek talibów do kobiet zwięźle oddaje pasztuńskie przysłowie: kar yar gar – “w domu lub na cmentarzu”, wskazując na dwa miejsca, w których kobieta może się znajdować. Często okazuje się ono przerażająco dosłowne. Wiele kobiet, które doświadczyły usankcjonowanej “kulturą” i “tradycjami” przemocy domowej (a według badań jej ofiarami miało paść co najmniej 87 proc. Afganek), w obliczu niemożności ucieczki od oprawcy wybiera śmierć. Choć rząd talibów został obalony przeszło 20 lat temu, przez Afganistan wciąż przetacza się plaga samospaleń zdesperowanych kobiet. Fundamentaliści przedmiotowo posługują się kobietami jako symbolem wspólnoty, ucieleśnieniem jej “kultury i tradycji”. Według tej narracji kobiety stoją na straży norm kulturowych i społecznych, a na swoich barkach niosą honor całej rodziny – toteż ich cielesność musi być przedmiotem religijnej kontroli. W Afganistanie sytuacja praw kobiet uległa wprawdzie poprawie na gruncie prawnym, ale głęboko zakorzenione przekonania pozostały, a przejawy postępu są zaciekle zwalczane. W grudniu 2020 policji udało się spacyfikować zamachowca-samobójcę, który planował sięgnąć raju z grzesznego miejsca, jakim była jedna z kabulskich siłowni dla kobiet. Nie przystoi wszak, żeby te w obcisłych strojach wykonywały prowokujące ruchy – mimo, że nie ćwiczą razem z mężczyznami. Na celowniku religijnych fanatyków są także kobiety wykonujące stereotypowo męskie zawody, np. prawniczki, a także takie, które bezwstydnie obnoszą się przed całym krajem ze swoim obliczem, jak dziennikarki telewizyjne. Życie społeczne należy do mężczyzn, którzy spotykają się w restauracjach i kawiarniach, kiedy ich żony wiernie czekają z dziećmi w domu. Kobiety są bezlitośnie oceniane i dyscyplinowane za jakikolwiek próby wyłamania się z ultrakonserwatywnego porządku. Starym jak świat i jednym z najważniejszych sposobów na dyscyplinowanie kobiet jest ograniczanie ich praw seksualnych i reprodukcyjnych, np. poprzez ograniczenie dostępu do opieki medycznej. To zjawisko obrazuje film irańskiego reżysera Alego Asgariego pt. “Znikanie”. Para młodych ludzi, która właśnie po raz pierwszy uprawiała seks, spędza długą noc, jeżdżąc po Teheranie od szpitala do szpitala, ponieważ dziewczyna nie przestaje krwawić. Niestety, konsultacja ginekologiczna w każdej placówce wymaga zaświadczenia, że są oni małżeństwem lub zgody rodziców dziewczyny, o co z oczywistych powodów nie może ona ich poprosić. Po wielu godzinach para kończy tak, jak wiele Polek pragnących przerwać ciążę – w podziemiu. Przez instytucję małżeństwa sprawuje się opresyjną kontrolę nad kobiecą seksualnością. W Indiach fundamentaliści hinduistyczni walczyli o powrót do praktyki sati, zgodnie z którą wdowa ma dokonać samospalenia na stosie pogrzebowym męża, a w mieście Ahmadabad organizowali protesty przeciwko aborcji – mimo że hinduizm, w przeciwieństwie do katolicyzmu, nie jest jej doktrynalnie przeciwny. Kontrolowanie kobiet jest bowiem bardzo praktycznym sposobem, by zyskać większą kontrolę społeczną, a później polityczną. Fundamentaliści chcą sprawować władzę na każdym poziomie, w skali mikro – rodziny, i skali makro – narodu. Religijnego dyskursu używają do ochrony władzy i przywileju. Fundamentaliści religijni, od Afganistanu po Polskę, zaprowadzają dyskryminację, przyczyniają się do wzmacniania i legitymizacji przemocy wobec grup mniejszościowych. Często robią to przy cichym przyzwoleniu rządów czy społeczeństw, które gotowe są pójść na ustępstwa w kwestiach natury “obyczajowej” i złożyć na ołtarzu np. prawa kobiet. Tymczasem fundamentalizm zagraża wszystkim, bo zagraża demokracji z jej wiarą w wolność ekspresji, równość wobec prawa, prawa jednostki. Nie objawia się nagle w swojej pełnej krasie – to proces podobny do gotowania żaby, powolnego przejmowania kontroli nad ciałami kobiet, promowania patriarchalnego porządku i “tradycyjnej” rodziny, coraz bardziej restrykcyjnego podejścia do ról płciowych. Przykład? Węgry, które zapisały w znowelizowanej konstytucji, że “matka jest kobietą, a ojcem mężczyzną”. Czy rodzimi fundamentaliści, którzy coraz śmielej snują marzenia chociażby o zakazie rozwodów. Fundamentaliści korzystają z tego, że często zbywamy te kwestie jako “tematy zastępcze” – zamiast konsekwentnie przeciwstawiać się każdej próbie zamachu na autonomię obywateli. Jestem z wykształcenia iranistką i spędziłam w tym kraju sporo czasu. Od września mieszkam w Afganistanie. Miałam okazję wielokrotnie i z bliska przyglądać się, do czego prowadzi mariaż tronu z ołtarzem, przyzwolenie na opresję wobec kobiet czy mniejszości, ograniczanie praw seksualnych i reprodukcyjnych, kształtowanie prawa pod wpływem grup wyznaniowych. Nie wydaje mi się, żeby pani magister Julia Przyłębska zdawała sobie sprawę, jak wygląda państwo, które dopuszcza się dyskryminacji wobec połowy swoich obywateli. Jeśli ma ochotę się przekonać, serdecznie zapraszam. Chętnie pokażę jej, w jakim kierunku poczyniła krok. Przed dwoma tygodniami strzałami w głowę zamordowano na ulicy, nieopodal mojego domu, dwie kobiety pracujące jako sędzie. Zginęły właśnie dlatego, że śmiały wykonywać ten stereotypowo niekobiecy zawód, wpychać się do zmaskulinizowanego świata. Młode Afganki przy kawiarnianych stolikach szeptem zastanawiają się, skąd wziąć tabletki antykoncepcyjne, bo jako niezamężne nie mogą po prostu udać się do ginekologa i poprosić o receptę. Ofiary przemocy domowej latami, a często nawet całe życie, trwają przy swoich oprawcach, bo tradycja ani prawo nie przewidują możliwości rozwodu czy opuszczenia przez żonę domu męża. Tylko o legalną aborcję łatwiej niż w Polsce. Jagoda Grondecka – Iranistka, publicystka i komentatorka ds. bliskowschodnich, współpracuje z „Kulturą Liberalną”. Absolwentka Instytutu Stosunków Międzynarodowych UW. Doświadczenie zdobywała m.in. w ambasadach RP w Teheranie i Islamabadzie. Współautorka publikacji „Muzułmanin, czyli kto? Materiały dydaktyczne dla nauczycieli i organizacji pozarządowych”. Świat, Władza, Kobiety, Julia Przyłębska, Jarosław Kaczyński, aborcja Afganistan Indie islam
Minister Ziobro w poszukiwaniu prawdy. Analizujemy rządowy projekt ustawy o wolności słowa^Krzysztof Izdebski^1 lutego 2021^https://oko.press/analizujemy-rzadowy-projekt-ustawy-o-wolnosci-slowa/^Ustawę przygotowano w Ministerstwie Sprawiedliwości. Intencje? Państwo ma się stać swego rodzaju moderatorem debaty w internecie i jedynie od oceny piastunów organów władzy zależeć będzie, która wypowiedź znajdzie aprobatę, a która nie Prawnicy Krzysztof Izdebski z Fundacji ePaństwo i Patryk Wachowiec z Forum Obywatelskiego Rozwoju zdobyli, ujawnili i przeanalizowali tekst rządowego projektu ustawy o ochronie wolności słowa w internetowych serwisach społecznościowych. Projekt został ogłoszony 15 stycznia na konferencji prasowej Ministerstwa Sprawiedliwości. Ministerstwo upubliczniło go dopiero 1 lutego, po publikacji analizy Izdebskiego i Wachowca. Ministerstwo poinformowało też, że projekt został skierowany do Kancelarii Prezesa Rady Ministrów. „Polska powinna mieć regulacje chroniące przed nadużyciami wielkich korporacji internetowych, które coraz częściej w imię obrony wolności tę wolność ograniczają” – ocenił Minister Sprawiedliwości Zbigniew Ziobro. Izdebski i Wachowiec krytycznie oceniają szereg rozwiązań przedstawionych w projekcie i wskazują na szesnaście punktów do poprawki. Prawnicy przypominają, że „Co do zasady nie jest rolą państwa ingerencja w treść debaty publicznej. Instrumenty prawne odnoszące się do wolności słowa powinny być kształtowane w taki sposób, aby działania organów władzy były jak najmniej inwazyjne. Każdy przejaw takiej ingerencji powinien odpowiadać stopniu naruszenia dóbr konkretnej osoby. Wobec tego rozwiązanie przewidujące objęcie przez państwo »troską« zbiorowego prawa do prawdy lub wolności od dezinformacji wydaje się być niecelowe z punktu widzenia wolności słowa”. Poniżej prezentujemy ich wyczerpującą prawną analizę. 9 stycznia 2021 Krzysztof Izdebski, Fundacja ePaństwo Patryk Wachowiec, Forum Obywatelskiego Rozwoju: Wstępna ocena projektu ustawy o ochronie wolności słowa w internetowych serwisach społecznościowych, Warszawa, 31 stycznia 2021 roku. Opracowanie na podstawie projektu z dnia 22 stycznia 2021 roku. Projekt ustawy o ochronie wolności słowa w internetowych serwisach społecznościowych zaprezentowano 15 stycznia 2021 roku na konferencji prasowej w siedzibie Ministerstwa Sprawiedliwości. Z kilku źródeł otrzymaliśmy projekt w wersji z dnia 22 stycznia 2021 roku. Treść projektu dostępna jest tutaj. Analizowana wersja nie posiada uzasadnienia i oceny skutków regulacji. Pomimo braku uzasadnienia, zasadnicze cele jakie realizować ma projekt wynikają z jego preambuły i pierwszych artykułów. W ocenie projektodawców propozycja ma wzmocnić rolę konstytucyjnej wolności słowa „w poszukiwaniu prawdy, funkcjonowaniu demokratycznego państwa, poszanowaniu zasady wolności wypowiedzi i godności człowieka”. Projekt ma także tworzyć warunki dla „wspierania wolności wypowiedzi”, „zapewnienia prawa do prawdziwej informacji”, „poprawy stopnia ochrony wolności i praw człowieka” w mediach społecznościowych oraz przestrzegania przez media społecznościowe „wolności do wyrażania poglądów, pozyskiwania informacji, rozpowszechniania informacji, wyrażania przekonań religijnych, światopoglądowych i filozoficznych oraz wolności komunikowania się”. Abstrahując od zasadności zamieszczania preambuły – która w tego typu rozwiązaniach ma za zadanie raczej rozmyć intencje projektodawców, a nie wyrażać rzeczywisty cel uchwalenia ustawy – trudno jest nie odnieść wrażenia, że podobnie jak pierwsze artykuły projektu jest ona wewnętrznie sprzeczna. Wolność słowa obejmuje zarówno wolność wyrażania prawdy, jak i nieprawdy. Doświadczenia pokazują, że stwierdzenia uznawane w danym okresie za prawdziwe, mogą okazać się w przyszłości nieprawdą i vice versa. Jest to szczególnie widoczne w przypadku badań naukowych. Stąd cel polegający na ochronie wolności słowa w zestawieniu z dążeniem do zapewnienia „prawa do prawdziwej informacji” wydaje się ukazywać rzeczywiste zamiary projektodawców. Wynika z nich, że indywidualną wolność słowa autorzy projektu odczytują jako zbiorowe prawo do wypowiedzi. W takim układzie państwo staje się swego rodzaju moderatorem debaty w internecie i jedynie od oceny piastunów organów władzy zależeć będzie mogło, która wypowiedź znajdzie aprobatę, a która nie. Co do zasady nie jest rolą państwa ingerencja w treść debaty publicznej. Instrumenty prawne odnoszące się do wolności słowa powinny być kształtowane w taki sposób, aby działania organów władzy były jak najmniej inwazyjne. Każdy przejaw takiej ingerencji powinien odpowiadać stopniu naruszenia dóbr konkretnej osoby. Wobec tego rozwiązanie przewidujące objęcie przez państwo „troską” zbiorowego prawa do prawdy lub wolności od dezinformacji wydaje się być niecelowe z punktu widzenia wolności słowa. 24 stycznia 2021 Ma to szczególne znaczenie w kontekście debaty publicznej w internecie, gdyż jej uczestnicy w sposób dość nieskrępowany mają możliwość skomentowania danej wypowiedzi i wykazania jej nieprawdziwości. Miarą dojrzałości społeczeństwa jest bowiem również to, w jaki sposób uczestnicy debaty publicznej sami dbają o jej jakość. Ponadto, nie wydaje się, by autorzy projektu dokonali przeglądu istniejących instrumentów odnoszących się do wolności słowa (wynikających z m.in. prawa cywilnego, karnego czy wyborczego) pod kątem ich skuteczności. 7 października 2019 Zakres projektu obejmuje następujące zagadnienia: 14 kwietnia 2019 1. Projekt dotyczyć ma „internetowych serwisów społecznościowych”, które „umożliwiają udostępnianie przez użytkowników dowolnych treści innym użytkownikom lub ogółowi”. Jednak taka definicja obejmuje w rzeczywistości wszystkie serwisy przewidujące np. możliwość skomentowania artykułu czy tzw. „księgi gości”. Nie jest jasne, czy treści udostępniane przez użytkowników mają mieć charakter trwały – jeśli nie, to nic nie stoi na przeszkodzie stosowania przepisów projektu np. do czatów internetowych. 2. Projekt ogranicza zakres „internetowych serwisów społecznościowych” jedynie do takich, z których „korzysta w kraju co najmniej milion zarejestrowanych użytkowników”.  W praktyce organy państwa, jak i sami usługodawcy mogą mieć problemy z ustaleniem liczby użytkowników z Polski, biorąc pod uwagę coraz bardziej powszechne korzystanie z usług VPN. Podobnie, nie jest oczywiste, jak należy traktować użytkowników przemieszczających się z lub do Polski.  3. Propozycja zawiera definicję „dezinformacji” rozumianej jako „fałszywa lub wprowadzająca w błąd informacja, wytworzona, zaprezentowana i rozpowszechniona dla zysku lub naruszenia interesu publicznego” i zrównuje ją z innymi „treściami o charakterze bezprawnym”, jakimi są „treści naruszające dobra osobiste”, „treści o charakterze przestępnym” oraz „treści, które naruszają dobre obyczaje”. Zarówno objęcie zakresem projektu treści uznawanych za „dezinformację”, jak i „naruszających dobre obyczaje” tworzy rzeczywiste ryzyko dla zapewnienia wolności słowa. Terminy te albo nie są zdefiniowane, albo odwołują się do nieostrych pojęć, takich jak przesłanka „wprowadzająca w błąd informacja”. Może to rodzić obawy, że zamysłem projektodawców może być zapewnienie ochrony prawnej tylko tym treściom, które mieszczą się w aksjologii władzy. 4. Zwrócić należy również uwagę na zawartą w słowniczku definicję czynu treści o charakterze przestępnym. Rozumie się przez to treści, które pochwalają lub nawołują do popełnienia czynów zabronionych, określonych w artykułach: 117–119, 127–130, 133, 134–135, 137, 140, 148–150, 189–189a, 190a, 194–204, 222–224a, 249–251, 255–258, 343 Kodeksu karnego. Wątpliwości może budzić zasadność ich wyboru. Nie wymieniono np. przestępstwa określonego w art. 191a tego aktu odnoszącego się do utrwalenia wizerunku nagiej osoby przy użyciu podstępu, które stanowi jedno z częściej występujących tzw. przestępstw internetowych. 5. Kandydaci na Przewodniczącego i członków Rady Wolności Słowa (Rada) mają być wybierani przez Sejm większością 3/5 głosów, a w razie jej nieuzyskania – zwykłą większością głosów. Jest to mechanizm analogiczny do wyboru członków obecnej Krajowej Rady Sądownictwa. W przypadku nieuzyskania szerokiego poparcia, większość rządząca i tak będzie w stanie wybrać takich członków, jakich uważa za właściwych. 6. Nie jest do końca jasne, dlaczego kandydat na członka Rady powinien legitymować się niezbędną wiedzą w zakresie językoznawstwa lub nowych technologii, o ile nie posiada wyższego wykształcenia prawniczego. Ocenę tej wiedzy będzie podejmował wyłącznie Sejm w ramach głosowania nad kandydaturami. 7. Projekt przewiduje możliwość delegowania uprawnień Przewodniczącego Rady do załatwiania określonych spraw pracownikom Urzędu Komunikacji Elektronicznej (UKE). Urząd ma również zapewniać obsługę merytoryczną, administracyjną i biurową Rady. Z uwagi na krótki okres postępowania i spodziewany zalew spraw (tylko w kilku miesiącach 2019 roku za pośrednictwem realizowanej przez resort cyfryzacji i NASK usługi pomagającej odwołać się od blokady treści na Facebook-u, złożono 750 wniosków), w praktyce może to oznaczać, że rzeczywistym autorem rozstrzygnięć w postępowaniach przed Radą będą urzędnicy z UKE. A z pewnością to na nich spoczywał będzie obowiązek zajmowania się sprawami rozpoznawanymi przez Radę. 8. Przyznanie kompetencji Prezesowi UKE do określenia regulaminu działania Rady, bez wskazania szczegółowych kwestii, jakie powinny się w nim znaleźć, grozi uzależnieniem Rady od tego organu. 9. Trudno doszukać się merytorycznych podstaw do tego, aby toMinister Sprawiedliwości posiadał kompetencję do wydania rozporządzeń wykonawczych do ustawy. Dział administracji rządowej „Sprawiedliwość” nie obejmuje kwestii poruszanych w projekcie. 10. W postępowaniu przed Radą stronami są wyłącznie użytkownik, któremu ograniczono dostęp do treści lub profilu oraz usługodawca. Projekt nie przewiduje możliwości występowania w postępowaniu m.in. osoby, która była adresatem treści uznawanych przez projektodawców za mające charakter bezprawny. 11. Projektodawcy przewidują uproszczone zasady postępowania przed Radą – zapewne z uwagi na przewidywalną liczbę spraw, jakie mają do niej trafiać. Jednakże trudno jest doszukać się argumentów przeciwko zapewnieniu pełnych zasad postępowania administracyjnego, biorąc pod uwagę wagę wolności słowa. Obecna propozycja wydaje się nieproporcjonalna i nie uwzględnia testu ważenia wartości. 15 listopada 2020 12. Autorzy projektu proponują, aby usługodawca nie mógł ponownie ograniczyć dostępu do treści, które były przedmiotem badania przed Radą. Rozwiązanie to nie uwzględnia ewentualnych nowych okoliczności, które mogłyby potwierdzić bezprawność takich treści po przeprowadzeniu postępowania. 13. Wśród przesłanek, które Rada powinna uwzględnić w toku wymierzania administracyjnej kary pieniężnejna usługodawcę lub jego przedstawiciela w kraju znajdują się m.in. „wpływ zaniechania usługodawcy na rozmiar powstałej dezinformacji” lub „stopień naruszenia interesu publicznego”.  Jak wskazywano wyżej, są to kryteria niedookreślone, co tworzy ryzyko zarówno dla wolności słowa, jak i wolności gospodarczej, z której korzystają usługodawcy. 26 stycznia 2021 14. Projekt przewiduje kompetencję dla prokuratora do natychmiastowego nakazania usługodawcy zablokowania danej treści o charakterze przestępnym, jeśli „dalszy dostęp do tej publikacji stwarza niebezpieczeństwo wyrządzenia znacznej szkody lub spowodowania trudnych do odwrócenia skutków”.  Podobnie, jak w poprzednio opisywanych przypadkach, są to kryteria niejasne i pozostawione do uznania prokuratora. Co więcej, prokuratura staje się ważnym organem mającym wpływ na debatę publiczną. Jest to szczególnie niepożądane w sytuacji, w której Prokurator Generalny – uprawniony do wydawania wiążących poleceń służbowych innym prokuratorom – jest zarazem Ministrem Sprawiedliwości, posłem i szefem partii politycznej. 15. Autorzy projektu proponują wprowadzenie przepisów zobowiązujących redaktora naczelnego do nieodpłatnej publikacji oświadczenia osoby, która dopuściła się naruszenia dóbr osobistych w materiale prasowym. Taki mechanizm, w założeniu nie powodujący uszczerbku w majątku naruszającego dobra osobiste, może nie spełniać prewencyjnej funkcji dochodzenia roszczeń z tytułu naruszenia dóbr osobistych, gdyż ułatwiać on będzie – relatywnie niewielkim kosztem – dopuszczenie się ponownych naruszeń. Zgadzamy się jednak, że powinno się dookreślić limity zasądzanych kosztów, tak aby konieczność przeprosin nie była związana ze znaczącym pogorszeniem się stanu majątkowego pozwanego lub jego bliskich. 28 stycznia 2021 16. Projekt nakłada obowiązek na usługodawców świadczących usługi drogą elektroniczną przechowywania przez 12 miesięcy danych osobowych usługobiorców oraz danych charakteryzujących sposób korzystania przez nich z tej usługi (dane eksploatacyjne), w tym datę, godzinę i sekundę każdorazowego połączenia, węzeł wyjścia (tzw. exit node) oraz „inne w zależności od zastosowanych technologii”.  Rozwiązanie takie może budzić wątpliwości z punktu widzenia zasad celowości, ograniczenia przechowywania oraz minimalizacji przetwarzania danych osobowych. Prawa człowieka, Władza, Zbigniew Ziobro, Ministerstwo Sprawiedliwości, wolność słowa wolność wypowiedzi
Agresja wobec Ukraińców. „Powalił mnie na ziemię, usiadł na moim kręgosłupie, założył kajdanki”^Anna Mikulska^1 lutego 2021^https://oko.press/agresja-wobec-ukraincow-powalil-mnie-na-ziemie-usiadl-na-moim-kregoslupie-zalozyl-kajdanki/^Mężczyzna pobity, rzucony na ziemię i spryskany gazem, kobieta zwyzywana od ukraińskich ku***, 13-latka oskarżona o kradzież. Czy ochroniarze dyskontów mają problem z mniejszościami? Incydentów niestety przybywa Pan Witalij prosi, by zmienić jego imię i nie podawać nazwiska, mimo że od całego zdarzenia minął już rok. „Siedziałem w domu z młodszym synem, gdy do drzwi zapukali umundurowani policjanci. Zapytali, czy znam 13-letnią Katerinę, po czym przyprowadzili zakutą w kajdanki dziewczynkę”. „Powiedzieli, że moja przyrodnia córka jest złodziejką i że mi ją zabiorą. Taka rozmowa trwała niemal kwadrans. Ja w tym czasie stałem wystraszony, nawet nie pytałem jak się nazywają. Chciałem tylko podpisać dokument, że odbieram dziecko i żeby zdjęli jej te kajdanki” – relacjonuje pan Witalij. Do zdarzenia doszło w styczniu ubiegłego roku w Warszawie. Ochrona jednego ze sklepów należącego do popularnej sieci dyskontów spożywczych zatrzymała nieletnią dziewczynę pod zarzutem usiłowania kradzieży paczki prezerwatyw oraz żelu nawilżającego. Na miejsce wezwano patrol policji, który zakuł dziewczynę w kajdanki i odwiózł do domu. Sprawa trafiła do sądu, gdzie ostatecznie ją umorzono. Ale dla ojczyma dziewczynki to nie koniec. „Jeśli córka zrobiła coś złego, to powinna za to odpowiedzieć – to jasne. Ja natomiast chcę wiedzieć, czy ochrona sklepu miała prawo tak się wobec córki zachować? A policja?” – pyta w rozmowie z nami, a następnie odtwarza przebieg zdarzeń. 6 listopada 2019 Według relacji rodziców ochrona sklepu po zatrzymaniu dziewczynki zaprowadziła ją na zaplecze, gdzie wbrew jej woli została obfotografowana. Przy okazji usłyszała ksenofobiczne komentarze. „Mówili, że powinna wracać na Ukrainę, że wszystkich nas trzeba wyrzucić z Polski” – mówi pan Witalij. Sprawę w sklepie usiłowała wyjaśnić jego żona, również Ukrainka. Razem mieszkają w Polsce od kilku lat, nigdy nie mieli żadnych problemów z prawem. „Kierowniczka pokazała nagranie z monitoringu, ale nie pozwoliła go spokojnie obejrzeć: powiedziała: o, tu widać, jak córka kradnie i wyłączyła”. A skąd tak niewybredne komentarze w kierunku dziecka? „Powiedzieli, że chcieli ją postraszyć”. Pan Witalij miał w końcu okazję zapoznać się z nagraniem, gdy sprawa trafiła do sądu. Nagrania pokazać nam nie może, bo sprawa wobec zachowania policjantów jest w toku, ale opowiada, że widać na nim jak dziewczynka zostaje zatrzymana przed kasami, że jest wystraszona i że nie stawia żadnego oporu. Skąd w takim razie kajdanki? „Policjantka zapytała córkę ile ma lat. Gdy usłyszała, że 13 stwierdziła: skuwamy”. 21 czerwca 2019 Pan Witalij wie, że w Polsce można zastosować takie środki przymusu bezpośredniego wobec 13-letniego dziecka, gdy stwarza zagrożenie, ale nie wierzy, by córka komukolwiek mogła zagrozić. „W domu stała jak słup soli, powtarzała tylko, że nic nie zrobiła” – opowiada. Do wersji dziewczynki ostatecznie przychylił się sąd, który sprawę kradzieży umorzył. „To trwało kilka minut” – Pan Witalij wspomina rozprawę. – „Usłyszałem, że sklep wycofał oskarżenie i że sprawy nie ma”. Ale dla niego sprawa się nie kończy. Chce wiedzieć, czy policja oraz ochrona mogły tak potraktować jego dziecko. Pisał do Ambasady Ukrainy, do RPO, nawet do UNICEF-u. Zgłosił też doniesienie do prokuratury, zaskarżając zarówno ochronę, jak i policję. Sprawą zajmuje się prokuratura w Otwocku. Córka w tym czasie wyjechała do babci. W Polsce skończyła osiem klas, ale dłużej mieszkać tu nie chce. Boi się. 10 października 2019 Całą sprawą zainteresowało się Stowarzyszenie Interwencji Prawnej. Rozmawiamy z adwokatką Małgorzatą Jaźwińską z organizacji. Przez cały rok trwały różne postępowania w tej sprawie, która nadal się toczy. Ojczym dziewczynki odezwał się do SIP dopiero niedawno. „Niestety, to nie jest sytuacja jednostkowa, choć też nie mamy do czynienia z lawiną takich spraw. Ale docierają do nas co miesiąc pojedyncze sygnały” – mówi. „Zaskakuje nas fakt, że o takich sprawach słyszymy często w kontekście dyskontów. Czy to kwestia przypadku, czy może szerszy problem z brakiem odpowiedniego uwrażliwienia pracowników? Tego jeszcze nie wiemy, ale będziemy się starali na to zwrócić większą uwagę” – zapewnia. Zdaniem Jaźwińskiej duża część takich spraw kończy się na przemocy słownej, ale istnieje poważna obawa, że od słów do czynów droga jest krótka. „To pierwsza sprawa dotycząca osoby nastoletniej, która do nas wpłynęła. Dla mnie równie bulwersujące jest to, jak dziewczynka została potraktowana przez ochronę, jak i przez policję. To nie była przecież osoba agresywna, a filigranowe dziecko. Ciężko jest mi uwierzyć, że policjanci mogli się poczuć zagrożeni”. „Policja przekroczyła kolejną barierę. Prowadzone jest postępowanie przygotowawcze. W Polsce jest problem z identyfikacją przestępstw związanych z mową nienawiści. Prokuratura i sądy są nieprzeszkolone i nie wiedzą jak takie sprawy badać. Wydaje się też, że prokuratura nie jest skora do piętnowania nadużywania przez policję środków przymusu bezpośredniego. To szerszy problem” – podkreśla Jaźwińska. W podobnym tonie sprawę komentuje Myroslava Keryk, prezeska Fundacji “Nasz Wybór”, zajmującej się pomocą Ukraińcom w Polsce, a która skierowała sprawę 13-latki do organizacji zajmującej się przeciwdziałaniu dyskryminacji: „Ukraińcy i Ukrainki coraz częściej spotykają się z agresją słowną i fizyczną w Polsce. Trudno jednak określić skalę zjawiska, ponieważ wielu migrantów i migrantek boi się zgłaszać sprawy na policję. Obawiają się, że zostaną deportowani, gdy zaczną się dopominać o swoje. Poza tym, nie brakuje przypadków, gdy policja zgłoszeń od cudzoziemców po prostu nie przyjmuje”. Fundacja Miroslavy Keryk zwróciła się z prośbą o komentarz do komendy policji oraz sieci sklepów Biedronka. Dyskont poinformował, że sprawa została wyjaśniona rodzicom 13-latki w ubiegłym roku. Fundacja otrzymała również dostęp do pisma z odpowiedzią, które Biedronka skierowała do Biura Rzecznika Praw Dziecka, również zajmującego się tą sprawą. Czytamy w nim: „Po otrzymaniu skargi ze strony ojca klientki wszczęliśmy postępowanie wyjaśniające z udziałem pracowników tego sklepu – zwłaszcza świadka zdarzenia, czyli zastępcy kierownika sklepu – oraz pracownika firmy ochroniarskiej. Postępowanie objęło także analizę zapisów monitoringu oraz jego zabezpieczenie. W wyniku tej weryfikacji nie stwierdziliśmy uchybień po stronie pracownika ochrony, a zarzuty ojca klientki nie potwierdziły się (…) pracownik ochrony świadczy swoje usługi na rzecz JMP od 12 lat i do tej pory jego praca była oceniana wzorowo”. Pan Witalij przeprosin od Biedronki nie usłyszał – wciąż o to walczy. Okazuje się jednak, że dyskont potrafi przyznać się do błędu, choć nie od razu i pod warunkiem, że sprawa staje się głośna w mediach. Tak było w przypadku relacji pana Georgija Stanishevskiego, która obiegła media. Mężczyzna opisał ze szczegółami, na Facebooku, jak został potraktowany przez ochroniarza dyskontu. „Spokojnie wszedłem do sklepu, zrobiłem zakupy na kasie samoobsługowej, żeby nie czekać w kolejce, dostałem paragon, zachowałem go (zawsze zachowuję paragon). Spokojnie wyszedłem ze sklepu i poruszałem się powoli w kierunku przystanku na ulicy Starowiślnej. Byłem już prawie na przystanku, kiedy poczułem trzy mocne uderzenia w plecy – obróciłem się, zobaczyłem grubego mężczyznę lat 25, który chwycił mnie za ręce i próbował coś z nimi zrobić” – pisał mężczyzna, z pochodzenia Gruzin, który przez pracownika został wzięty za Ukraińca. „(…) Ten pan powalił mnie na ziemię, usiadł na moim kręgosłupie i zaczął zakładać na mnie kajdanki. Ja natomiast, wetknięty twarzą do chodnika, dalej wypytywałem, co się dzieje i prosiłem żeby mnie puścić” – i dalej: “Nikt mi nie pomógł. Dosłownie nikt. Krakowianie przechodzili obok mnie, nawet nie zwracając uwagi. I chociaż nie udało mi się uzyskać reakcji tłumu, reakcja kretyna, który mnie dusił, była błyskawiczna. Co ważne: Warknął do mnie: „Zamknij się ty k**wa Ukraińcu”, po czym zalał moje oczy obfitą porcją gazu pieprzowego. I ja się zamknąłem, bo nie chciałem dostać jeszcze”. Po nagłośnieniu sprawy ochroniarz został zwolniony, a sklep mężczyznę przeprosił. 21 czerwca 2019 Takich sytuacji jest niestety więcej. Z agresją słowną ochroniarza spotkała się także na ulicach Warszawy pani Nadia – która usiłowała interweniować podczas brutalnej interwencji wobec bezdomnego mężczyzny. O sprawie w czerwcu ubiegłego roku pisała „Gazeta Wyborcza”. „Ochroniarz nazwał mnie ukraińską kur… Powiedziałam, że nie życzę sobie takiego traktowania, nie odpowiedział, bo wciąż szarpał leżącego mężczyznę. Kiedy poszkodowany próbował wyjąć telefon, ochroniarz wystrzelił w jego stronę z paralizatora. Bałam się, że zaatakuje też mnie, więc wsiadłam do autobusu i pojechałam – mówiła „Wyborczej” pani Nadia, która nie chciała podać nazwiska. Według badań, prowadzonych przez Związek Ukraińców w Polsce, spraw karnych związanych z zachowaniami na tle szowinistycznym wobec Ukraińców jest coraz więcej. W latach 2016-2017 było ich 49, a w okresie 2018–-2019 – już 90. Ukraińcy są dziś największą mniejszością w Polsce. Szacuje się, że przebywa u nas ponad milion obywateli Ukrainy, według danych firmy Selectivv – 1 250 000. Osobną grupą są obywatele Polski narodowości ukraińskiej, według narodowego spisu powszechnego z 2011 jest ich w Polsce prawie 40 tys. Policja i służby, Prawa człowieka, Uchodźcy, imigranci, Migracja zarobkowa Ukraińcy
