Title^Author^Date^Link^Content
Bp Mazur: Jesteśmy dumni, że w czasie pandemii, misjonarze pozostali na placówkach. Są znakiem nadziei i niosą ulgę^None^2021-02-28 15:39:38.316738+01:00^https://wpolityce.pl/kosciol/541128-bp-mazur-to-duma-ze-misjonarze-pozostali-na-placowkach^Jesteśmy dumni, że w czasie pandemii, misjonarze pozostali na placówkach. Pozostali, by być znakiem nadziei i nieść ulgę strapionym, chorym i ubogim - powiedział przewodniczący Komisji KEP ds. Misji bp Jerzy Mazur SVD podczas centralnych uroczystości w konkatedrze św. Aleksandra w Suwałkach. CZYTAJ RÓWNIEŻ: Ok. 40 tys. osób weźmie udział w akcji „Misjonarz na Post”. Nowością w tym roku będą spotkania z posługującymi na misjach W drugą niedzielę Wielkiego Postu, nazywaną w Polsce niedzielą „Ad Gentes”, obchodzony jest Dzień Modlitwy, Postu i Solidarności z Misjonarzami.  Ogarniamy serdeczną modlitwą 1883 misjonarki i misjonarzy z Polski, którzy niosą Chrystusa aż po krańce ziemi — powiedział w czasie mszy św. bp Mazur. Podkreślił, że „misjonarze od samego początku Kościoła byli wystawieni na różnego rodzaju trudności, niebezpieczeństwa. Także i dzisiaj ratują życie innych i są gotowi oddać życie dla Chrystusa i dla innych” - powiedział hierarcha.  Jesteśmy dumni, że w czasie pandemii, misjonarze pozostali na placówkach. Ich postawa nie jest romantycznym zrywem serca, ani też szarżującą odwagą, ale wyrazem zaufania Bogu i miłości do ludzi, do których zostali posłani. Misjonarze pozostali, by być znakiem nadziei i nieść ulgę strapionym, chorym i ubogim. Dlatego mają prawo do modlitwy, ofiar duchowych i materialnych — zaznaczył przewodniczący Komisji KEP ds. Misji.  Dziękując Bogu za trud misjonarzy i misjonarek w głoszeniu Ewangelii, prośmy, by Bóg strzegł ich od niebezpieczeństw, wspomagał w trudnościach i błogosławił ich pracy.  Przywołując słowa Sługi Bożego ks. Kazimierza Hamerszmita, który przeżył obóz niemiecki w Dachau zwrócił uwagę, że „dwie trzecie ludzkości nie zna Chrystusa, żyją jakże często w skrajnej nędzy materialnej i moralnej”.  Wprowadzić tych ludzi na drogę wiary, to największe dobro, które można przekazać tym ludziom. Bóg pragnie zbawienia wszystkich, ale chce też w tym dziele naszej współpracy. Wszyscy odpowiedzialni jesteśmy za Kościół Chrystusowy. Potrzebny jest wysiłek całego Kościoła, żeby wykształcić misjonarzy, wysłać ich w kraje misyjne, zaopatrzyć w odpowiednie środki do pracy swoją pomocą materialną i modlitwą — wskazał biskup. Podziękował także młodzieży, która podejmuje wolontariat misyjny.  Sługa Boża Paolina Jaricot, choć uważała się tylko „zapałką wzniecającą ogień”, stała się założycielką jednego z największych misyjnych dzieł w Kościele, Papieskiego Dzieła Rozkrzewiania Wiary. Drodzy młodzi bądźcie tą zapałką wzniecającą ogień, ogień miłości, nadziei, prawdy, wiary i zachęcajcie innych, bo misje to cudowna radość, to wspaniałe szczęście. Dzielić się Chrystusem, pomagać drugiemu człowiekowi na drodze do zbawienia – to prawdziwe szczęście i uszczęśliwianie innych — powiedział bp Mazur. Zaapelował również o wsparcie materialne dla misjonarzy. „Pomóżmy im dziś przekazując ofiary do puszek. Dzieło Pomocy „Ad Gentes” w ubiegłym roku przekazało ponad 3 miliony złotych na pomoc misjonarzom i misjonarkom wspierając walkę ze skutkami pandemii koronawirusa. Dołączmy do grona Darczyńców misji poprzez ofiary na konto Dzieło Pomocy „Ad Gentes”, a także wysyłając sms-a na numer 72032 o treści „Misje”.  Zgodnie z danymi Komisji Episkopatu Polski ds. Misji w 99 krajach posługuje 1892 misjonarek i misjonarzy. W gronie tym są księża fideidonum (diecezjalni), osoby świeckie, siostry zakonne i zakonnicy. Polscy misjonarze są najliczniej reprezentowani w Ameryce Łacińskiej i na Karaibach – jest ich tam 756. W Afryce pracuje 726 osób. W Azji mamy 323 misjonarzy, a w Oceanii – 62. W Ameryce Północnej na placówkach misyjnych przebywa 16 osób z Polski.  mly/PAP
Biskup wbrew Watykanowi. Przewodniczący Konferencji Episkopatu Niemiec: Nie odmówię protestantom Komunii świętej^None^2021-02-27 22:15:04.940175+01:00^https://wpolityce.pl/kosciol/541071-niemiecki-biskup-nie-odmowie-protestantom-komunii-sw^Przewodniczący Konferencji Episkopatu Niemiec biskup Georg Bätzing oświadczył, że będzie nadal udzielał Komunii św. protestantom, którzy go o to poprosili, mimo że Kongregacja Nauki Wiary nakazała biskupom niemieckim, aby tego nie robili.  Odpowiadając na pytanie dziennikarza, biskup stwierdził, że decyzja o przyjęciu Komunii należy do „indywidualnego sumienia” każdego człowieka. Powiedział, że „nie każdy powinien być zaproszony na Eucharystię”. Ale jeśli ktoś prosi go o komunię, nie odmówi mu tego.  Jeśli protestant poprosi mnie o komunię, nie odmówię mu tego — powiedział.  Dodał, że jest to już powszechna praktyka w Niemczech. I jego księża w diecezji limburskiej nie zostaną ukarani, jeśli to zrobią. CZYTAJ TAKŻE Kobieta sekretarzem generalnym katolickiej Konferencji Biskupów Niemieckich. „To ekscytujący czas dla Kościoła” Debata na temat udzielania Komunii protestantom trwa od września 2019 r., kiedy to Ekumeniczna Grupa Robocza Teologów Protestanckich i Katolickich (ÖAK) opracowała dokument przedstawiający argumenty za wspólną komunią między katolikami i protestantami.  Kongregacja Nauki Wiary odniosła się jednak negatywnie do propozycji tej grupy pod przewodnictwem biskupa Bätzinga. Kongregacja zwróciła uwagę, że „różnice doktrynalne pozostają niezmiernie ważne i obecnie wykluczają możliwość wspólnego uczestnictwa w służbie Wieczerzy Pańskiej i Eucharystii”.  Kongregacja zwróciła następnie uwagę, że nie można ignorować kwestii jedności kościelnej w debacie o Eucharystii. A także na fakt, że realizacja takich wniosków zagroziłaby procesowi dialogu ekumenicznego, który toczy się obecnie z prawosławnymi. Biskup Bätzing pozostał jednak przy konkluzjach komisji, którą kierował, nawet po takiej odpowiedzi Watykanu. Co podkreślał nawet teraz. Stolica Apostolska już kilkakrotnie interweniowała u biskupów niemieckich w kwestiach doktrynalnych.  CZYTAJ TAKŻE Droga synodalna w Niemczech jak wybory prezydenckie w Rosji: rezultat znany przed rozpoczęciem Ogromne zaniepokojenie budzi trwająca obecnie w Niemczech droga synodalna, która mogłaby w pewnych kwestiach, takich jak postawy wobec osób homoseksualnych i zniesienie celibatu, wyciągnąć wnioski które są sprzeczne z doktryną katolicką.
Papież Franciszek: Nie boję się śmierci. Umrę jako papież, urzędujący albo emerytowany. Tutaj, w Rzymie. Nie wrócę do Argentyny^None^2021-02-27 17:13:12.729038+01:00^https://wpolityce.pl/kosciol/541035-franciszek-umre-jako-papiez-urzedujacy-albo-emerytowany^„Umrę tu, w Rzymie. Nie wrócę do Argentyny” - to słowa papieża Franciszka z wywiadu, jakiego udzielił dziennikarzowi ze swojego kraju Nelsonowi Castro. Papież nie wykluczył zarazem przejścia na emeryturę, jak uczynił to Benedykt XVI. CZYTAJ TAKŻE: — Pieniądze ze sprzedaży Lamborghini od papieża wsparły chrześcijan w Iraku. Wkrótce historyczna pielgrzymka Franciszka do tego kraju — Włoska agencja Ansa za źródłami watykańskimi: papież Franciszek otrzymał dawkę szczepionki przeciwko koronawirusowi — Papież Franciszek przestrzega: Nie należy sądzić Kościoła pochopnie, na podstawie skandali dnia wczorajszego i dzisiejszego „Zdrowie papieży” - to książka , w której zamieszczony został obszerny wywiad z papieżem. Informuje o nim prasa w Argentynie, a także portal religijny „Il Sismografo”. Najciekawszy jest końcowy dialog między dziennikarzem a papieżem. Franciszek zapytany o to, czy myśli o śmierci, odparł: „Tak”. Zapewnił, że w ogóle nie boi się śmierci. Na pytanie o to, jak wyobraża sobie swoją śmierć odpowiedział: „Jako papież , urzędujący albo emerytowany. Tutaj, w Rzymie. Nie wrócę do Argentyny”. Od swojego wyboru w 2013 roku Franciszek nigdy nie odwiedził dotąd swojej ojczyzny.  wkt/PAP
Pieniądze ze sprzedaży Lamborghini od papieża wsparły chrześcijan w Iraku. Wkrótce historyczna pielgrzymka Franciszka do tego kraju^None^2021-02-27 12:01:42.305559+01:00^https://wpolityce.pl/kosciol/541005-papiez-franciszek-wsparl-chrzescijan-w-iraku^Dochód ze sprzedaży samochodu Lamborghini, jaki otrzymał papież Franciszek, a następnie przekazał go na cele dobroczynne, wsparł chrześcijan w Iraku. Poinformowano o tym na kilka dni przed historyczną papieską podróżą do tego kraju. CZYTAJ TAKŻE: — NASZ WYWIAD. Gadowski o filmie „Święci z Doliny Niniwy”: „Pokażemy skalę naszej pomocy dla chrześcijan w Karakush” — Wspaniała wiadomość z Iraku! Figura Matki Bożej ponownie na szczycie kościoła w Karakosz, zniszczonego przez Państwo Islamskie — NASZ WYWIAD. Witold Gadowski: W Karakosz chrześcijanie wracają do normalnego trybu życia. Widać ogromną polską pomoc W listopadzie 2017 roku papież otrzymał od koncernu motoryzacyjnego wyjątkowe białe auto modelu Huracan. Podczas ceremonii przekazania w Watykanie Franciszek złożył autograf na jego masce. Postanowił wystawić samochód na aukcję, by dochód z niej przeznaczyć na cele charytatywne. Pojazd wylicytował obywatel Czech za 715 tysięcy euro. Jedną z organizacji, która dostała od papieża zebrane w ten sposób pieniądze jest stowarzyszenie Pomoc Kościołowi w Potrzebie. Na prośbę Franciszka otrzymaną sumą 200 tysięcy euro organizacja ta wsparła prześladowanych chrześcijan ze zniszczonej przez Państwo Islamskie Równiny Niniwy, na którą wrócili z wygnania. Jak poinformował Alessandro Monteduro, szef włoskiego oddziału stowarzyszenia, dzięki kwocie tej powiększonej o następne datki od darczyńców odbudowano zburzoną całkowicie przez dżihadystów salę parafialną oraz przedszkole dla 70 dzieci w miejscowości Baszika. Oba projekty udało się ukończyć przed przybyciem papieża. Według danych organizacji Pomoc Kościołowi w Potrzebie 45 procent rodzin wygnanych przez islamistów wróciło do swych domów na Równinie Niniwy. Międzynarodowa wspólnota katolicka pomaga je odbudować. W dniach od 5 do 8 marca papież odwiedzi Bagdad, miasto An-Nadżaf - cel pielgrzymek szyitów, gdzie złoży wizytę ajatollahowi Alemu al-Sistaniemu; uda się też do krainy Ur- ziemi Abrahama. Franciszek będzie również w Irbilu, czyli w stolicy Kurdyjskiego Okręgu Autonomicznego, w Mosulu i mieście Karakosz na Równinie Niniwy. wkt/PAP
Episkopat Ukrainy jako jedyny na świecie reaguje na projekty biskupów niemieckich dot. błogosławienia par homoseksualnych^None^2021-02-26 23:48:50.370441+01:00^https://wpolityce.pl/kosciol/540981-episkopat-ukrainy-reaguje-na-projekty-biskupow-niemieckich^W piątek, 26 lutego, Konferencja Episkopatu Kościoła Rzymskokatolickiego na Ukrainie wydała oświadczenie w sprawie stanowiska niektórych biskupów niemieckich dotyczących błogosławienia związków homoseksualnych. W dokumencie podpisanym w imieniu pozostałych hierarchów ukraińskich przez pełniącego obowiązki przewodniczącego Episkopatu, arcybiskupa lwowskiego Mieczysława Mokrzyckiego czytamy: „Niedawno ukraińskie i zagraniczne środki masowego przekazu podały informację, iż niektórzy biskupi niemieccy (kardynał Reinhard Marx z Monachium, biskup Peter Kohlgraf z Moguncji, biskup Ludger Schepers z Essen, biskup Franz-Josef Bode z Osnabruck oraz biskup Heinrich Timmerevers z Drezna) oficjalnie opowiedzieli się za błogosławieniem homoseksualnych związków partnerskich, a także rozpoczęli prace nad publikacją odpowiedniej książki, w której znajdzie się określony obrzęd błogosławieństwa pod tytułem „Paare. Riten. Kirche” (Pary. Obrzędy. Kościół).  Ta wiadomość powinna stać się powodem smutku, bólu i zmieszania wielu wiernych katolików i chrześcijan innych wyznań, zwłaszcza tych, którzy nie zważając na osobiste trudności w tej sferze, starają się dotrzymać wierności nauczaniu Kościoła. Jak powinniśmy reagować na podobne wiadomości?” W dalszej części oświadczenia biskupi ukraińscy wymieniają cztery punkty, których powinni trzymać się katolicy w obliczu tego rodzaju sytuacji. Po pierwsze: strzec gorliwie depozytu wiary, jaki Kościół otrzymał od Apostołów i zachował do dnia dzisiejszego. W ramach tego depozytu, zarówno w Piśmie Świętym, jak i w Tradycji Kościoła, nie mieszczą się takie poglądy jak te zaprezentowane przez wspomnianych wyżej biskupów niemieckich.  Po drugie: należy pamiętać, że zgodnie z nauką chrześcijańską akty homoseksualne są grzeszne i pozbawiają człowieka łaski uświęcającej. Po trzecie: trzeba przypominać oficjalne nauczanie Kościoła dotyczące projektów legalizacji związków jednopłciowych, wyrażone w dokumencie Kongregacji Nauki Wiary z 2003 roku, podpisanym przez Jana Pawła II i kardynała Josepha Ratzingera. We wspomnianym dokumencie watykańskim czytamy: „Kościół naucza, że szacunek dla osób homoseksualnych nie może w żadnym wypadku prowadzić do aprobowania zachowania homoseksualnego albo do zalegalizowania związków homoseksualnych. Wspólne dobro wymaga, aby prawa uznawały, popierały i chroniły związki małżeńskie jako podstawę rodziny, pierwszej komórki społeczeństwa.” Po czwarte: idąc za przykładem Jezusa, należy potępiać grzech, ale mieć otwarte serce dla grzesznika. Osobom, które zmagają się ze swoimi skłonnościami homoseksualnymi trzeba okazywać szacunek i wsparcie: duchowe, duszpasterskie, a w razie potrzeby także psychologiczne. Na koniec biskupi przypominają słowa św. Pawła z Listu do Efezjan: „Nie toczymy bowiem walki przeciw krwi i ciału, lecz przeciw Zwierzchnościom, przeciw Władzom, przeciw rządcom świata tych ciemności, przeciw pierwiastkom duchowym zła na wyżynach niebieskich”. Ukraińscy biskupi zauważają, że w dzisiejszym świecie toczy się wielka wojna duchowa, której stawką jest świętość chrześcijańskich rodzin. Kończą swe oświadczenie apelem: „Dlatego zachęcamy do modlitwy za Kościół w Niemczech oraz jego hierarchów, którzy znajdują się pod silną presją ideologiczną, żeby z odwagą pokonywali trudności i bezkompromisowo strzegli skarbu wiary”. Warto przypomnieć, że biskupi Ukrainy jako jedyni na świecie zareagowali na faktyczną likwidację Papieskiego Instytutu Jana Pawła II dla Studiów nad Małżeństwem i Rodziną w Rzymie, wysyłając w tej sprawie bardzo stanowczy list do Watykanu. Jako jedyni też przekazali publicznie „upomnienie braterskie” (correctio fraterna) biskupom niemieckim, krytykując postulaty ideologii LGBT, które pojawiły się podczas niemieckiej „drogi synodalnej”. Teraz znów Episkopat Ukrainy jako jedyny zareagował na antychrześcijańskie projekty prezentowane przez wysokich dostojników niemieckiego Kościoła.  Na świecie jest około 5300 biskupów. Pomysły, które proponują już od jakiegoś czasu wcielać w życie hierarchowie niemieccy, to jawne deptanie nauki Kościoła. Dlaczego reaguje na to tylko Episkopat Ukrainy? Dlaczego nie odzywają się biskupi z innych krajów? Dlaczego milczą biskupi polscy?
Francja burzy świątynie. Koparki i spychacze równają z ziemią kaplicę św. Józefa w Lille. Zagrożonych rozbiórką jest ok. 5 tys. obiektów^None^2021-02-26 10:31:39.962735+01:00^https://wpolityce.pl/kosciol/540840-koparki-i-spychacze-burza-kaplice-sw-jozefa-w-lille^Trwa rozbiórka XIX-wiecznej kaplicy św. Józefa w Lille. We Francji, gdzie za utrzymanie świątyń odpowiada państwo, wyburzeniem zagrożonych jest 5 tys. katolickich kościołów. Już teraz tysiące z nich są zamknięte dla wiernych i nie odprawia się w nich nabożeństw. CZYTAJ RÓWNIEŻ: -Najwięcej kościołów płonie we Francji? „Są tu kulty satanistyczne, jak również bardzo skrajne anarchistyczne oraz libertariańskie grupy” -Macron zamknął kościoły, katolicy się nie poddają. Ks. Markiewicz: „Brak logiki francuskich władz jest widoczny dla każdego” Koparki i spychacze burzą kaplicę dawnego kolegium jezuickiego św. Józefa w Lille zbudowaną w stylu eklektycznym w 1886 roku według projektu architekta Augusta Mourcou (1823-1911), który zaprojektował również Pałac Rameau w Lille. Odwołanie od postanowienia o zburzeniu obiektu wniesione do sądu administracyjnego w Lille przez stowarzyszenie Urgences Patrimoine, zajmujące się ochroną zabytków i obiektów sakralnych, zostało odrzucone mimo petycji podpisanej przez tysiące mieszkańców.
Bp Mazur: Wiele organizacji pozarządowych wycofało się z terenów misyjnych. Misjonarze pozostali pomimo pandemii, by być znakiem nadziei^None^2021-02-25 13:33:53.879029+01:00^https://wpolityce.pl/kosciol/540713-misjonarze-pozostali-na-placowkach-pomimo-pandemii^W czasie pandemii, misjonarze pozostali na placówkach, chociaż wiele organizacji pozarządowych wycofało się z terenów misyjnych. Ich postawa jest wyrazem zaufania Bogu i miłości do ludzi, do których zostali posłani – zaznaczył przewodniczący Komisji Episkopatu Polski ds. Misji, bp Jerzy Mazur SVD. CZYTAJ TAKŻE: Ok. 40 tys. osób weźmie udział w akcji „Misjonarz na Post”. Nowością w tym roku będą spotkania z posługującymi na misjach Druga niedziela Wielkiego Postu w Kościele katolickim w Polsce nazywana Niedzielą „Ad Gentes”- to Dzień Modlitwy, Postu i Solidarności z Misjonarzami. W tym roku będzie on przeżywany pod hasłem: „Żyjmy Eucharystią”. W komunikacie przekazanym PAP Przewodniczący KEP ds. Misji przypomniał, że w Azji i Oceanii, Afryce i na Madagaskarze oraz w Ameryce Łacińskiej posługują 1883 misjonarki i misjonarze.  Dziękując Bogu za ich trud i oddanie sprawie Ewangelii, prośmy, by strzegł ich od niebezpieczeństw, wspomagał w trudnościach i błogosławił ich pracy  — napisał bp Mazur. Módlmy się, by czerpali siłę z Eucharystii do codziennych zmagań, posługi słowa i dawania świadectwa miłości  — podkreślił duchowny, nawiązując do hasła tegorocznej Niedzieli „Ad Gentes”. Jesteśmy dumni, że w czasie pandemii, misjonarze pozostali na placówkach, chociaż wiele organizacji pozarządowych wycofało się z terenów misyjnych  — zaznaczył bp Mazur. Ich postawa nie jest romantycznym zrywem serca, ani też szarżującą odwagą, ale wyrazem zaufania Bogu i miłości do ludzi, do których zostali posłani. Misjonarze pozostali, by być znakiem nadziei i nieść ulgę strapionym, chorym i ubogim. Dlatego mają prawo do modlitwy, ofiar duchowych i materialnych  — podkreślił. Podziękował chorym, którzy włączają się w dzieło misyjne ofiarowując swoje cierpienie za misjonarzy. Wychowujcie dzieci i młodzież w duchu solidarności i braterstwa chrześcijańskiego  — apelował do rodziców. W minionym roku Dzieło Pomocy „Ad Gentes” zrealizowało 99 projektów na kwotę 470 tys. zł i wsparło walkę ze skutkami pandemii wśród ubogich kwotą ponad 2,6 mln zł.  Misjonarze oczekują naszej pomocy. Prowadząc wiele dzieł ewangelizacyjnych, edukacyjnych, medycznych i charytatywnych, potrzebują na nie środków materialnych  — dodał bp Mazur. Dzieło Pomocy „Ad Gentes” można wesprzeć wpłacając ofiary na jego konto, a także wysyłając sms-a na numer 72032 o treści „Misje” (koszt 2,46 zł z Vat). Więcej informacji o sposobach pomagania misjom znajdziemy na stronach www.misje.pl, www.adgentes.misje.pl. mm/PAP
Red. Karczewski w "ND": Nie udało się udowodnić winy ks. Dymera przed sądem, postanowiono go publicznie zlinczować^None^2021-02-25 13:15:13.978776+01:00^https://wpolityce.pl/kosciol/540693-publicysta-postanowiono-publicznie-zlinczowac-ks-dymera^„Właśnie dlatego, że nie udało się udowodnić winy księdza przed sądem, postanowiono go publicznie zlinczować, nie tylko na łożu śmierci, ale i po śmierci, gdy miano już stuprocentową pewność, że nie będzie się bronił. I to jest prawdziwe barbarzyństwo” — mówi w rozmowie z „Naszym Dziennikiem” red. Sebastian Karczewski, autor książki „Pedofilią w Kościół. Oblicza kłamstwa”.  CZYTAJ RÓWNIEŻ: Publicysta „Naszego Dziennika”: Ks. Andrzej Dymer w świetle obowiązującego w Polsce prawa był niewinny Sebastian Karczewski w poprzedniej rozmowie z „Naszym Dziennikiem” przekonywał, że wiele wskazuje na to, iż zarzuty pod adresem ks. Andrzeja Dymera były zemstą wymierzoną w kapłana. „Jedną z osób, które doprowadziły wówczas do ujawnienia tego procederu i procesu owego pracownika oświaty, był właśnie ks. Andrzej” - mówił Karczewski o aferze pedofilskiej w Ognisku św. Brata Alberta w Szczecinie. CZYTAJ TAKŻE: Zemsta na ks. Andrzeju Dymerze? Sebastian Karczewski, autor książki „Pedofilią w Kościół. Oblicza kłamstwa”: „Wiele na to wskazuje” W czwartek na łamach „ND” ukazał się dalszy ciąg rozmowy z red. Karczewskim, który wspomina o wyroku skazującym na ks. Dymerze, wydanym przez Sąd Metropolitalny Szczecińsko-Kamieński z 28 kwietnia 2008 roku, lecz przypomina jednocześnie, że od tego wyroku została złożona apelacja, którą Kongregacja Nauki Wiary uwzględniła, ponieważ - jak przytacza dziennikarz - „w procesie kanonicznym świadomie pozbawiono ks. Andrzeja możliwości obrony”. W procesie tym uniemożliwiono obronie składanie wniosków dowodowych i nie przesłuchano świadków obrony, gdyż – jak czytamy w wyroku – „nie widziano celowości takich przesłuchań”. O ile z jednej strony wszystkie wypowiedzi obciążające ks. Andrzeja przyjęto jako wiarygodne bez sprawdzania ich wiarygodności, o tyle odrzucono wnioski świadków, którzy pod przysięgą chcieli złożyć zeznania o próbach nakłaniania ich do zeznań przeciwko kapłanowi — relacjonuje red. Karczewski. Ten sam materiał dowodowy, który w latach 1995-1996 zgromadziła komisja powołana przez ks. bp. Stanisława Stefanka dla wyjaśnienia sprawy oskarżeń i na podstawie którego uznano, iż zarzuty są bezpodstawne, członkowie trybunału zinterpretowali jednostronnie na niekorzyść kapłana — przedstawia dalej. Jak dodaje, „ocenzurowano” m.in. wątek homoseksualny związany z oskarżycielami. Mówiąc krótko, wyrok był odpowiedzią na zapotrzebowanie dziennikarzy, którzy zaledwie dwa miesiące wcześniej rozpętali oszczerczą kampanię przeciw kapłanowi — puentuje. Jak podkreśla, właśnie z tych powodów Kongregacja przyjęła apelację ks. Dymera. Red. Karczewski przedstawia dalej, że Kongregacja Nauki Wiary poleciła przeprowadzenie procesu II instancji Gdańskiemu Trybunałowi Metropolitalnemu pismem z 15 lipca 2008 r., podczas gdy metropolita gdański kolegium sędziowskie dla tej sprawy powołał dekretem z 31 grudnia 2017 roku. Proces w Gdańsku miał dotyczyć uznania nieważności wyroku w pierwszej instancji, a nie udowadniania winy kapłana. Inaczej mówiąc: trybunał ten miał jedynie stwierdzić ważność lub nieważność wyroku wydanego w pierwszej instancji. Nic więcej. Oskarżony nie może być sądzony dwa razy w tej samej sprawie, a to właśnie próbowano robić. Tymczasem, co można sądzić o trybunale kościelnym, który jako biegłego psychologa powołuje osobę współpracującą z „Gazetą Wyborczą”, która skądinąd rozpętała oszczerczy atak? — czytamy w wywiadzie. Jak traktować trybunał, który prowadząc sprawę „pod sekretem papieskim”, doprowadza do sytuacji, że informacjami z jego przebiegu na prawo i lewo szafują dziennikarze, zwłaszcza nieprzychylnych Kościołowi mediów? Czy udostępnienie akt procesu kanonicznego toczącego się „sub secreto pontificio” nie jest już naruszeniem prawa kanonicznego? — pyta red. Karczewski. W rozmowie padło pytanie, dlaczego rozpętano „machinę oskarżeń” pod adresem ks. Dymera. Pierwsze oskarżenia wobec ks. Andrzeja pojawiają się jesienią 1995 roku, gdy wybucha konflikt personalny wśród wychowawców założonego przez niego Ogniska św. Brata Alberta. Przez następne kilka lat jest cisza. Sprawa odżywa w 2003 roku, dokładnie w czasie, gdy żona jednego z inicjatorów oskarżenia nie otrzymała stanowiska dyrektora tego ośrodka, o które się ubiegała. Wtedy również na arenę wkracza o. Marcin Mogielski, brat męża tej pani. To on spisuje i przedstawia relacje osób rzekomo poszkodowanych ówczesnemu arcybiskupowi szczecińsko-kamieńskiemu. Przez następne lata znów cisza, do 2007 roku. Wtedy to pojawiają się pogłoski o możliwości powrotu ks. Andrzeja na stanowisko dyrektora ogniska, z którego odszedł w grudniu 1995 roku… To wszystko przypadki? — opowiada dziennikarz. Rozmówca „Naszego Dziennika” zwraca uwagę, że sprawę rozpoczęto 25 lat temu i na przestrzeni tego ćwierćwiecza oskarżyciele ks. Dymera mieli do dyspozycji ogromny zasób środków do udowodnienia winy duchownego. Pada pytanie, dlaczego winy nie udało się więc udowodnić przed sądem. Właśnie dlatego, że nie udało się udowodnić winy księdza przed sądem, postanowiono go publicznie zlinczować, nie tylko na łożu śmierci, ale i po śmierci, gdy miano już stuprocentową pewność, że nie będzie się bronił. I to jest prawdziwe barbarzyństwo — puentuje red. Sebastian Karczewski w wywiadzie dla „Naszego Dziennika”. CZYTAJ WIĘCEJ: Lewica robi politykę na sprawie ks. Dymera. Napisali list do Watykanu. Biedroń: Zwracamy się do papieża o udostępnienie akt olnk/„Nasz Dziennik”
Komitet episkopatów UE przypomina Brukseli: Ustawodawstwo Unii Europejskiej nie przewiduje prawa do aborcji^None^2021-02-24 22:20:52.430443+01:00^https://wpolityce.pl/kosciol/540645-wazny-list-komitetu-episkopatow-ue-ws-aborcji^Ani ustawodawstwo Unii Europejskiej, ani europejska konwencja praw człowieka nie przewidują prawa do aborcji – zaznaczono w liście komitetu stałego episkopatów UE do przewodniczącego Parlamentu Europejskiego Davida Marii Sassoli w sprawie rezolucji z 26 listopada 2020 r. CZYTAJ WIĘCEJ:  - Zwolennicy aborcji grillują Polskę w PE! Lewica nie może przeboleć wyroku TK. Sadoś: „Konsekwentnie walczymy o prawo do życia” - TYLKO U NAS. W PE debata o wyroku TK. Czarnecki: Takie wysłuchania mają stworzyć presję polityczno-medialno-propagandową na Polskę List z 22 lutego 2021 r. przewodniczącego Stałego Komitetu Komisji Episkopatów Wspólnoty Europejskiej (COMECE) abp. Jean-Claude Hollericha i jego członków jest „wyrazem niepokoju wobec niektórych kwestii zawartych w rezolucji Parlamentu Europejskiego z 26 listopada 2020 r., dotyczącej prawa do aborcji w Polsce” – stwierdzono w komunikacie przekazanym w środę PAP przez biuro prasowe KEP. Biskupi przypominają w nim art. 5.2 traktatu europejskiego, który mówi, że „Unia działa wyłącznie w granicach kompetencji przyznanych jej w traktatach przez państwa członkowskie”. Zaznaczają też, że „kwestia ochrony życia znajduje się w obszarze kompetencji państw członkowskich”. COMECE jest również zaniepokojona faktem, że rezolucja zdaje się kwestionować podstawowe prawo do sprzeciwu sumienia, które wynika z wolności sumienia —czytamy w liście. Jednocześnie biskupi zwrócili uwagę, że „w sektorze służby zdrowia osoby wyrażające sprzeciw sumienia są w wielu przypadkach dyskryminowane”. Z prawnego punktu widzenia, chcielibyśmy podkreślić, że ani ustawodawstwo Unii Europejskiej ani też europejska konwencja praw człowieka, nie przewidują prawa do aborcji —podkreślili biskupi COMECE. Komitet przypominał również, że Kościół katolicki czyni wszelkie wysiłki, aby otaczać opieką kobiety w trudnej sytuacji lub w niechcianej ciąży. Biskupi przypomnieli też nauczanie Kościoła w kwestii życia.  Każda osoba ludzka jest przez Boga powołana do życia i potrzebuje ochrony, szczególnie wtedy, gdy jest najbardziej bezbronna —czytamy w liście. Komitet zauważył, że z Brukseli nie padły słowa potępienia ataków na kościoły i miejsca kultu w Polsce, do których doszło podczas protestów związanych z opublikowaniem orzeczenia Trybunału Konstytucyjnego. Komisja Konferencji Biskupów Unii Europejskiej (COMECE) powstała 3 marca 1980 r. przy aprobacie Stolicy Apostolskiej. Składa się z delegowanych biskupów, przedstawicieli 25 konferencji episkopatów Unii Europejskiej z Anglii i Walii, Austrii, Belgii, Bułgarii, Chorwacji, Czech, Francji, Grecji, Hiszpanii, Holandii, Irlandii, Litwy, Luksemburga, Łotwy, Malty, Niemiec, Polski, Portugalii, Rumunii, Słowacji, Słowenii, Szkocji, Węgier, Włoch. Przedstawiciele Konferencji Episkopatów Serbii i Szwajcarii są także członkami stowarzyszonymi. Zadaniem COMECE jest monitorowanie i analizowanie procesów politycznych w Unii Europejskiej we wszystkich sferach zainteresowania i działalności Kościoła. Odrębnym organem jest Rada Konferencji Episkopatów Europy (CCEE). kk/PAP
W Saragossie partia VOX chce chronić krzyże przed „antychrześcijańską fobią”. "Coraz częściej atakowane są kultura i wiara'^None^2021-02-23 23:01:57.634404+01:00^https://wpolityce.pl/kosciol/540463-vox-chce-chronic-krzyze-przed-antychrzescijanska-fobia^W Hiszpanii w Saragossie konserwatywna partia Vox chce zrobić inwentarz krzyży w przestrzeni publicznej, by chronić je przed „antychrześcijańską fobią” - poinformowała należąca do tego ugrupowania radna miejska Carmen Rouco, cytowana we wtorek przez lokalny dziennik „Heraldo de Aragon”. Przedstawiciele Vox w radzie miasta Saragossy zwrócili się do miejskich władz samorządowych - koalicji prawicowej Partii Ludowej (PP) i liberalnej Ciudadanos, aby razem z Archidiecezją zrobiły inwentarz znajdujących się w przestrzeni publicznej krzyży chrześcijańskich w celu „ochrony dziedzictwa kulturalnego”. Carmen Rouco podkreśliła na konferencji prasowej, że chrześcijańskie krzyże są jednym z najbardziej charakterystycznych elementów dziedzictwa kulturowego Hiszpanii. Pomimo tego, coraz częściej dochodzi do jawnych manifestacji nienawiści przeciwko krzyżom, atakowane są uczucia religijne, kultura i wiara naszych mieszkańców —uznała radna. Podkreśliła, że przyczyną ofensywy przeciwko symbolom religijnym są „ideologiczne przepisy prawne ustanawiane z inicjatywy socjalistycznej (partii) PSOE, a które w swoim czasie nie zostały zniesione przez prawicową PP, kiedy ta była u władzy”. Ostatnio do usunięcia stojącego przed kościołem krzyża doszło w styczniu w prowincji Kordoba (Andaluzja), na podstawie socjalistycznego Prawa o Pamięci Historycznej z 2007 roku, dotyczącego między innymi pamiątek po dyktaturze Francisco Franco. Regionalny rzecznik praw obywatelskich Andaluzji Jesus Maeztu opowiedział się za likwidacją krzyży, stawianych za czasów dyktatury i zapowiedział przygotowanie listy z chrześcijańskimi symbolami do zburzenia. Radna Vox w Saragossie zaproponowała, aby inwentarz krzyży w mieście został przekazany socjalistycznemu rządowi regionalnemu Aragonii, w celu uzyskania ochrony prawnej, jaką dałoby wpisanie ich jako zabytków na listę dziedzictwa kulturalnego i historycznego Hiszpanii. Znajdujące się na liście zabytki mają upamiętnić wkład kraju w „cywilizację uniwersalną”. Carmen Rouco przypomniała, że art. 16 Konstytucji kraju gwarantuje wolność ideologiczną, religijną i kultu, a autonomiczny statut Aragonii zobowiązuje władze samorządu terytorialnego do ochrony dziedzictwa kulturalnego. Chrześcijańskie Stowarzyszenie Prawników zwróciło uwagę, że do usuwania krzyży z miejsc publicznych dochodzi w gminach rządzonych przez socjalistów. kk/PAP
Kobieta sekretarzem generalnym katolickiej Konferencji Biskupów Niemieckich. "To ekscytujący czas dla Kościoła"^None^2021-02-23 19:43:28.603808+01:00^https://wpolityce.pl/kosciol/540450-kobieta-sekretarzem-konferencji-biskupow-niemieckich^Po raz pierwszy osoba świecka i kobieta została wybrana we wtorek na sekretarz generalną katolickiej Konferencji Biskupów Niemieckich. 51-letnia Beate Gilles ma doktorat z teologii, pracowała w telewizji katolickiej i jest szefową wydziału ds. rodziny w diecezji w Limburgu. CZYTAJ RÓWNIEŻ: Historyczna decyzja papieża Franciszka. Ojciec Święty mianował kobietę podsekretarzem Synodu Biskupów Na wiosennym posiedzeniu episkopatu, które odbyło się zdalnie, Gilles została również wybrana na nową dyrektor Stowarzyszenia Diecezji Niemieckich (VDD). Przewodniczący Konferencji, bp Georg Baetzing, wyraził zadowolenie z wyniku głosowania. To że dr Gilles zostaje sekretarz generalną po raz pierwszy w historii Konferencji Biskupów Niemieckich postrzegam jako mocny znak, że biskupi dotrzymują obietnicy promowania kobiet na stanowiska kierownicze — powiedział cytowany na stronie niemieckiego episkopatu. Pani Gilles jest uważana za poważną teolożkę, silnie powiązaną z różnymi strukturami Kościoła katolickiego i posiadającą najlepsze umiejętności organizacyjne — dodał. Po wyborze Gilles, która w 2000 roku obroniła doktorat z liturgiki, przyznała, że „obecnie trwa trudny, ale także ekscytujący czas dla Kościoła katolickiego w Niemczech”.  Od Drogi Synodalnej zaczęło się coś nowego. Ten proces pozwoli mi szybko poznać zróżnicowany katolicki krajobraz — oświadczyła. Droga Synodalna to proces zapoczątkowany przez niemieckich biskupów w 2018 roku, mający na celu wyjaśnienie i rozliczenie się z problemem wykorzystywania seksualnego osób małoletnich przez duchownych. 51-letnia Gilles zajmowała się wcześniej działalnością naukową, była pracownikiem telewizji katolickiej, a od 2010 roku jest kierownikiem wydziału ds. dzieci, młodzieży i rodziny w diecezji Limburg. Od 2012 do 2019 roku była wiceprzewodniczącą IN VIA Germany, katolickiego stowarzyszenia zajmującego się pracą socjalna wśród dziewcząt i kobiet. Nowa sekretarz generalna obejmie urząd 1 lipca 2021 roku. mly/PAP
„Rewolucja '68. Swąd szatana w Kościele”. Dramat Kościoła francuskiego targanego falami lewicowej ofensywy. Wyciągniemy wnioski?^None^2021-02-23 19:41:38.643705+01:00^https://wpolityce.pl/kosciol/540449-swad-szatana-w-kosciele-wyciagniemy-wnioski^Wiele mówi się o kryzysie Kościoła i wiary. Zachodnie media rozpisują się o lawinowo narastającej liczbie aktów apostazji. Tymczasem to nie wzięło się znikąd i przestępstwa seksualne wąskiej liczby duchownych nie tyle stanowią przyczynę tego stanu rzeczy, co dały bezpośredni impuls, podczas gdy rzeczywista geneza tych zjawisk jest dużo bardziej złożona. CZYTAJ RÓWNIEŻ: -Niemieckie media alarmują o lawinowo rosnącej w tym kraju liczbie apostazji. Problem dotyczy jednak całej Europy -„Zwykli księża” o kolejny krok oddalili się od katolicyzmu. Ten list jest pośrednią afirmacją eugeniki. Został napisany w sposób perfidny Za obecny kryzys w Kościele wielu wini Sobór Watykański II. Czy słusznie? Zdania są podzielone, a sama kwestia stale poddawana coraz to nowym dyskusjom. Yves Chiron w książce „Rewolucja ‘68. Swąd szatana w Kościele” wskazuje, że pierwsze symptomy kryzysu wystąpiły jeszcze zanim w Paryżu wybuchły studenckie zamieszki i na długo przed Soborem Watykańskim II. W oparciu o obszerny materiał źródłowy analizuje wydarzenia rewolucji seksualnej oraz spojrzenie na nią współczesnego duchowieństwa. Diagnoza jest dobijająca: nie stanęło ono na wysokości zadania, dając się ponieść medialnym, chwytliwym lewicowym hasłom, które w zderzeniu z twardym aparatem krytycznym nie przetrwałyby konfrontacji ze stanem faktycznym. Nagle okazało się, że latarnia morska (duchowieństwo), która ma wskazywać łodzi (wiernym) drogę do Chrystusa, zaczyna brnąć za ową łodzią, tonąc wraz z nią w spienionych falach rozbijających się o morską rafę rewolucji. Paradoksalnie to chrześcijanie, księża i teologowie od wewnątrz wnieśli protest do swojego Kościoła — zauważa Chiron odnosząc się do wymierzonych w Kościół manifestacji Maja ‘68. Skutek tego był opłakany. Fora lyońskie świadczyły o wrzeniu wśród duchowieństwa diecezji jeszcze wiele miesięcy po Maju ‘68, jak również o kryzysie tożsamościowym, przeżywanym przez wielu księży — pisze Chiron. Chodziło przede wszystkim o zakwestionowanie Kościoła jako instytucji i koncepcji księdza jako sprawującego posługę kultu. Według często używanego wówczas określenia chodziło o „dekleryfikację” religii katolickiej — podkreśla. Dochodziło do nadużyć, niesubordynacji księży względem Magisterium Kościoła a nawet herezji. Hasłem przewodnim stał się fragment listu abp Marty’ego: „Bóg nie jest konserwatystą, a zmiana nie jest a priori sprzeczna z wolą Bożą. Bóg jest za sprawiedliwością. Reformy, których nie przeprowadzono we właściwym czasie, teraz brutalnie o sobie przypominają, co nie znaczy, że koniecznie należy je potępić”. „Rewolucja ‘68. Swąd szatana w Kościele” to niewątpliwie lektura, która daje do myślenia. Pokazuje błędy francuskiego Episkopatu, które uniemożliwiły zatrzymanie rewolucji seksualnej, a zarazem sekularyzacji. I o ile wydarzenia te miały miejsce w czasach, w których Polska była odgrodzona żelazną kurtyną, o tyle mechanizmy sekularyzacji niewiele się od tego czasu zmieniły, docierając – z wieloletnim opóźnieniem – i do naszego kraju. Książka Chirona to przestroga zarówno dla duchowieństwa, jak i wiernych, czym kończy się progresizm i wchodzenie w układy z siewcami lewicowej rewolucji. Pytanie, czy wyciągniemy wnioski?      Yves Chiron, „Rewolucja ‘68. Swąd szatana w Kościele”, Wydawnictwo AA, Kraków 2021
„Zwykli księża” coraz mocniej idą w separatyzm? Czy mają świadomość kto ich rozgrywa i jaką rolę pełnią w kreowaniu antykatolickiego buntu?^None^2021-02-23 18:50:45.020256+01:00^https://wpolityce.pl/kosciol/540442-zwykli-ksieza-ida-w-separatyzm-wiedza-kto-ich-rozgrywa^Jest kilku duchownych, którzy zawsze pospieszą z podparciem liberalno-lewicowych teorii. Zawsze znajdą czas dla wsparcia gender czy usprawiedliwienia Strajku Kobiet w „Gazecie Wyborczej” i w TVN. To wciąż te same nazwiska i ta sama determinacja we wzmacnianiu tzw. Kościoła Otwartego oraz uzasadniania niechęci wobec nauczania biskupów. Okazuje się, że ci postępowcy przybierają coraz bardziej formalne formy. Zgrupowali się w ciele pt. „Zwykli księża” i posiadają już swoją stronę internetową. Czyżby rodził się formalny separatyzm zmierzający do bardziej oficjalnych działań? Usprawiedliwienie aborcji eugenicznej przez kapłanów to niewątpliwie ogromny krok poza krąg nauczania Kościoła. Pojawił się wczoraj „Apel zwykłych księży i sióstr”. I choć pojawia się w tym stanowisku potwierdzenie słuszności ochrony dzieci nienarodzonych, narracja rozwija się w stronę wykładni zwolenników aborcji. Sygnatariusze przyznają, że nie można zmuszać kobiety do heroizmu i tym samym usprawiedliwiają decyzję matki do zabicia jej dziecka. List podpisany m.in. przez ks. Adama Bonieckiego, ks. Alfreda Wierzbickiego oraz o. Pawła Gużyńskiego OP, stawia komfort życia kobiety ponad prawem do życia dziecka.  CZYTAJ WIĘCEJ: Niejednoznaczne stanowisko „zwykłych księży” ws. aborcji. Zabrakło jasnego opowiedzenia się po stronie obrony życia.       Ta sama grupa, to samo lewicowe zacięcie, to samo gorszące wykorzystywanie mandatu Kościoła do zmiękczania jego nauczania. Co jest prawdziwą intencją ks. Wierzbickiego, który broni działacza LGBT+ szydzącego z Kościoła? Co jest intencją ks. Bonieckiego, który usprawiedliwia profanację Pisma Świętego przez Nergala? Jaki jest cel tych gorszących coraz częstszych wystąpień przeciwko stanowisku Episkopatu? Dlaczego tak chętnie stawiają się poza nurtem nauczania Kościoła? Przypuszczeń jest pewnie wiele. Efekt ten sam: rozmiękczanie dogmatów, osłabianie katolickiej tożsamości, publiczne zgorszenie, kwestionowanie prawd głoszonych przez Kościół, wzmacnianie zbiorowej niechęci nakręcanej medialnymi manipulacjami, utwierdzanie przeciwników Kościoła w słuszności nagonki, uzasadnianie lewicowej zachęty do apostazji. Część z tych skutków - w co chcę wierzyć - jest nieświadoma. Ale pewnie z każdym z nich będą ostatecznie musieli zmierzyć się w swoim kapłańskim sumieniu i rozliczyć się z nich przed Panem Bogiem. Póki co jednak podsycają falę agresji wobec katolickiej wspólnoty. Pewność siebie, konsekwencja w krytyce Episkopatu i coraz silniejsze wsparcie mediów korzystające z fali rosnącej niechęci wobec Kościoła sprawiają, że pojawia się coraz większa przestrzeń do zagospodarowania buntu i przeobrażenia go w realny rozłam. Widać już pierwsze sygnały pojawiające się w kilku niezależnych środowiskach, potrafiących doskonale rozgrywać dyżurujących „zwykłych księży” do własnych celów. Czy mają tego świadomość? Czy pycha pozwoli im dostrzec realne i długofalowe skutki tych działań?  CZYTAJ TAKŻE: — Tak się robi rewolucję! Oto 4 etapy wojny informacyjnej, która zmiotła pół świata. Na którym etapie jest Polska i kto rozgrywa uliczne protesty? — Jak ochronić się przed demoralizacją? Zacznijmy na poważnie promować życie w czystości. Druga strona nie wstydzi się wyuzdania
Siostra Maksymiliana Wojnar spoczęła na cmentarzu Rakowickim. "Pokazywała, jak dla tego Kościoła można pięknie żyć"^None^2021-02-23 17:01:21.227822+01:00^https://wpolityce.pl/kosciol/540423-siostra-maksymiliana-wojnar-spoczela-na-cmentarzu-rakowickim^Prawniczka, organizatorka szkolnictwa katolickiego w Polsce, prezentka siostra Maksymiliana Maria Wojnar spoczęła we wtorek na cmentarzu Rakowickim w Krakowie. CZYTAJ RÓWNIEŻ: -90. rocznica objawień św. Faustyny. Obraz Jezusa Miłosiernego najbardziej rozpowszechnionym wizerunkiem Chrystusa na świecie -Metropolita krakowski wzywa wiernych do obrony życia. Abp Jędraszewski: Dziecko nienarodzone w centrum starcia cywilizacyjnego Gdy dziś wielu deprecjonuje obecność i posługę sióstr zakonnych w Polsce, s. Maksymiliana pokazywała, jak w tym Kościele i dla tego Kościoła można pięknie żyć, pracować i umierać — napisał w liście abp Stanisław Gądecki. Mszy św. pogrzebowej odprawionej w bazylice Mariackiej w Krakowie przewodniczył metropolita krakowski abp Marek Jędraszewski, homilię wygłosił biskup świdnicki Marek Mendyk. Zmarłą żegnali rodzina, siostry ze Zgromadzenia Panien Ofiarowania Najświętszej Maryi Panny (prezentki) i delegacje szkół katolickich z całej Polski. W mszy św. uczestniczyła małopolska kurator oświaty Barbara Nowak. Bp Marek Mendyk w imieniu Komisji Wychowania KEP dziękował zmarłej s. Maksymilianie Wojnar za „zawsze otwarte serce i pomoc, jaką obdarowywała jego i jego współpracowników”. Dziękuję za te wielkie dzieła, które podejmowała na rzecz szkolnictwa katolickiego w Polsce. Bardzo angażowała się w zakładanie nowych placówek. Chętnie wspierała, pomagała, motywowała, aby rozwijało się szkolnictwo katolickie i powstawały coraz to nowe miejsca prawdziwej, chrześcijańskiej edukacji czyli nauczania i wychowywania — mówił bp Mendyk. Dodał, że siostra Maksymiliana przeżywała, kiedy w Polsce wprowadzane były reformy edukacji i z troską pochylała się nad projektami zmian, zwłaszcza kiedy dotykały one szkolnictwa katolickiego. Miała wiele planów, miała jeszcze dużo pomysłów, ale w ostatnich latach choroba zabrała jej siły i oderwała od intensywnych zajęć, także od ludzi, których tak bardzo kochała — powiedział biskup świdnicki. To nie było dla niej łatwe: poddanie się uciążliwemu leczeniu, przejście w stan spoczynku, leżenie w łóżku, zwłaszcza przez ostatni rok i bycie zależnym od sióstr pielęgniarek. Ale o wszystkich pamiętała. Wszystkim przekazywała pozdrowienia. Tak długo jak mogła wysyłała SMS-y. Dzisiaj jej za to z serca dziękujemy — powiedział bp Mendyk. Sekretarz generalny KEP bp Artur Miziński odczytał też list przewodniczącego KEP abp. Stanisława Gądeckiego. W imieniu Konferencji Episkopatu Polski składam dzięki Bogu wszechmogącemu za drogę jej życia i powołania oraz posługę na rzecz Kościoła, który jest w Polsce — napisał abp Gądecki. Przypomniał, że od 1973 do 2006 roku s. Wojnar pracowała w Biurze Prawnym Sekretariatu KEP. Współpracowała z kolejnym sekretarzami generalnymi Episkopatu: bp. Bronisławem Dąbrowskim, bp. Tadeuszem Pieronkiem i bp. Piotrem Liberą. Był to ważny i trudny czas dla Polski, czas niepokojów społecznych lat 70., czas wyboru Karola Wojtyły na Stolicę Piotrową, czas stanu wojennego, czas powstania Solidarności, czas przemian ustrojowych roku 1989. Czas ponownego kształtowania relacji państwo – Kościół i czas papieskiego pielgrzymowania do Polski. We wszystkich tych wydarzeniach s. Maksymiliana wiernie towarzyszyła Kościołowi w Polsce, w swojej kompetentnej i zdeterminowanej pracy prawnej u boku ówczesnych sekretarzy generalnych KEP — napisał abp Gądecki. Dodał, że z tego okresu godnym przypomnienia jest jej działanie na rzecz internowanych działaczy opozycji, również w czasie stanu wojennego i przygotowywanie skutecznych interwencji dla bp. Bronisława Dąbrowskiego w reżimowym Urzędzie ds. Wyznań. Wskazał, że w okresie transformacji ustrojowej s. Maksymiliana Wojnar pomagała w uregulowaniu statusu prawnego setek dzieł charytatywnych i oświatowych zgromadzeń zakonnych, wcześniej zawłaszczonych przez władze komunistyczne, domów opieki społecznej, zakładów opieki zdrowotnej, domów dziecka, placówek wychowawczych dla dzieci niepełnosprawnych, a później – już w latach 90. – ponad 400 przedszkoli katolickich w całej Polsce. Gdy dziś wielu deprecjonuje obecność i posługę sióstr zakonnych w Polsce, s. Maksymiliana pokazywała, jak w tym Kościele i dla tego Kościoła można pięknie żyć, pracować i umierać. Jak można go kochać jako mistyczne Ciało Chrystusa oraz z uporem i konsekwencją, mądrością i roztropnością przemieniać jego znieważane oblicze — zaznaczył abp Gądecki. Nie sposób nie podziękować w tym momencie s. Maksymilianie w imieniu szkół katolickich zrzeszonych w Radzie Szkół Katolickich. Żegnamy ją tak, jak żegna się matkę. Miłowała Boga, Kościół i ojczyznę i tę miłość pragnęła zaszczepić w sercach dzieci i młodzieży poprzez dzieło szkół katolickich. W swej wieloletniej posłudze nie szczędziła sił i starań po to, aby inicjować nowe szkoły, a te już istniejące wspierać, umacniać i chronić — mówił przewodniczący Rady Szkół Katolickich ks. Zenon Latawiec. Podkreślił, że s. Wojnar w kontaktach z władzami rządowymi, resortowymi i samorządowymi z wielką pasją, determinacją i profesjonalną wiedzą zabiegała o zapewnienie prawnych i formalnych warunków dla działalności katolickich placówek edukacyjnych, ale za najważniejsze zadanie uważała formację duchową dyrektorów i nauczycieli, i z myślą o nich organizowała cykliczne konferencje, spotkania i zjazdy, w tym Forum Szkół Katolickich. Podkreślała, że aby szkoła katolicka realizowała swą misję, muszą w niej pracować ludzie prawi, ludzie sumienia, którzy dla swoich uczniów są nie tylko nauczycielami, ale nade wszystko świadkami — mówił ks. Latawiec. Niestrudzenie promowała wizję człowieka i koncepcję wychowania głoszoną przez jej duchowego przewodnika św. Jana Pawła II, za którym powtarzała, że szkoła katolicka ma stać na straży życia i zawsze być wierna prawdzie o osobie, jej godności i niepowtarzalności — dodał. Kondukt pogrzebowy poprowadził bp Artur Miziński. S. Maksymiliana Wojnar zmarła 17 lutego po ciężkiej chorobie nowotworowej. Miała 77 lat. W zakonie posługiwała 58. lat. Po studiach prawniczych na Wydziale Prawa Kanonicznego Akademii Teologii Katolickiej w Warszawie, przez długie lata pracowała w Sekretariacie Episkopatu Polski, a później w Radzie Szkół Katolickich jako jej sekretarz. Przez 25 lat pracowała na rzecz organizacji szkolnictwa katolickiego w Polsce. Śp. s. Maksymiliana Wojnar, która przez 25 lat pracowała na rzecz organizacji szkolnictwa katolickiego w Polsce, pokazała, jak z uporem i konsekwencją, mądrością i roztropnością przemieniać oblicze Kościoła — zaznaczył przewodniczący KEP abp Stanisław Gądecki. W imieniu Konferencji Episkopatu Polski składam dzięki Bogu Wszechmogącemu za trud życia i powołania oraz posługi na rzecz Kościoła, który jest w Polsce, śp. siostry Maksymiliany — napisał przewodniczący Konferencji Episkopatu Polski abp Stanisław Gądecki w kondolencjach po śmierci s. Wojnar, przekazanych we wtorek PAP przez biuro prasowe episkopatu. Uroczystości pogrzebowe zmarłej 17 lutego 2021 r. zakonnicy odbyły się we wtorek w bazylice mariackiej w Krakowie. Liturgii przewodniczył abp Marek Jędraszewski. Abp Gądecki zwrócił uwagę, że s. Wojnar przez ponad 30 lat pracowała w Biurze Prawnym Sekretariatu Konferencji Episkopatu Polski, a następnie przez wiele lat była zaangażowana w organizację szkolnictwa katolickiego w Polsce. W latach 1973-2006 pełniła funkcję referenta Biura Prawnego Sekretariatu Konferencji Episkopatu Polski. Była współpracowniczką sekretarzy generalnych episkopatu: bp. Bronisława Dąbrowskiego, bp. Tadeusza Pieronka i bp. Piotra Libery. Współtworzyła Radę Szkół Katolickich, której przez wiele lat była sekretarzem. Zainicjowała także cykliczne spotkania Forum Szkół Katolickich. Abp Gądecki podkreślił wkład s. Wojnar w kształtowanie relacji państwo – Kościół. Przypomniał jej działanie na rzecz internowanych działaczy opozycji. Śp. siostra Maksymiliana przygotowywała skuteczne interwencje dla bp. Bronisława Dąbrowskiego w reżimowym Urzędzie do Spraw Wyznań. W wiele z tych interwencji angażowała się osobiście, okazując swój hart ducha oraz dzielne i szlachetne serce — zaznaczył hierarcha. W okresie transformacji ustrojowej zmarła prezentka pomagała w uregulowaniu statusu prawnego setek dzieł charytatywnych i oświatowych zgromadzeń zakonnych, wcześniej zawłaszczonych przez władze komunistyczne: domów opieki społecznej, zakładów opieki zdrowotnej, domów dziecka, placówek wychowawczych dla dzieci niepełnosprawnych, a później – już w latach 90. – ponad 400 przedszkoli katolickich w całej Polsce — zwrócił uwagę abp Gądecki. aw/PAP
Niemieckie media alarmują o lawinowo rosnącej w tym kraju liczbie apostazji. Problem dotyczy jednak całej Europy^None^2021-02-23 12:12:14.092201+01:00^https://wpolityce.pl/kosciol/540361-w-niemczech-lawinowo-rosnie-liczba-apostazji^Lawinowo rośnie liczba osób pragnących opuścić szeregi Kościoła katolickiego w Niemczech. 19 lutego w sądzie rejonowym w Kolonii uruchomiono dodatkowe terminy online dla wiernych, a i tak serwer padł z przeciążenia. Koloński sąd oferuje tysiąc terminów miesięcznie, ale zapotrzebowanie w archidiecezji kolońskiej było ostatnio znacznie wyższe.  CZYTAJ RÓWNIEŻ: -Nieznośna lekkość apostazji. „Często nie mają świadomości religijnych skutków, jakie pociąga za sobą taka decyzja” -List pasterski na Wielki Post. Abp Gądecki apeluje o modlitwę za osoby decydujące się na apostazję: Istnieje droga powrotu Niemieckie media suponują, że tak gwałtowny wzrost apostazji w archidiecezji kolońskiej związane jest skandalem wokół kardynała Rainera Marii Woelkiego. Hierarcha miał tuszować przypadki molestowania seksualnego przez księży w podległej mu archidiecezji. Co więcej, nie chciał opublikować raportu ekspertów w tej sprawie.  Jak wskazuje portal dw.com Kolonia nie jest w skali Niemiec żadnym wyjątkiem. Obecna sytuacja w archidiecezji kolońskiej rzeczywiście rzuca się w oczy, ale jest tylko przejawem trendu utrzymującego się w całym kraju już od paru lat i dotyczącego zarówno Kościoła katolickiego, jak i ewangelickiego — czytamy. Portal przytacza dane, zgodnie z którymi w 2019 roku apostazji dokonało w Niemczech ponad pół miliona wiernych, po ponad 250 tys. każdego z tych Kościołów.  Tak dokładne ustalenie liczby osób, które z nich wystąpiły, stanowi niemiecką specyfikę. Kto w Niemczech zadeklaruje oficjalne wystąpienie z Kościoła, informuje o tym kompetentne w tej sprawie placówki państwowe — wyjaśnia portal, wskazując jednocześnie, iż kościoły katolicki i ewangelicki w Niemczech są podmiotami posiadającymi osobowość prawną i państwo odprowadza na ich potrzeby podatek kościelny, wynoszący od ośmiu do dziewięciu procent podatku od dochodów.  Apostazja zatem wiąże się z rezygnacją płacenia podatku na instytucję Kościoła, co dla wielu osób może stanowić niemałą pokusę. Jak zauważa portal dw.com z podobną sytuacją mamy do czynienia we Włoszech, gdzie coraz mniej wiernych chce wspierać finansowo Kościół. Każdy włoski podatnik zobowiązany jest przeznaczyć 0,5 procenta swego podatku dochodowego na działalność wskazanej przez niego organizacji pożytku publicznego lub jednego z zarejestrowanych wyznań. Uderza przy tym fakt, że coraz mniej osób przeznacza ten rodzaj podatku na działalność włoskiego Kościoła katolickiego. W ostatnim czasie było ich około 30 procent — alarmuje niemiecki portal. Turyński socjolog religii Francesco Garelli wyliczył, że jedna trzecia Włochów uważa się za ateistów, a tylko jedna piąta regularnie uczestniczy w kościelnych nabożeństwach. Wprawdzie jeżeli chodzi o Hiszpanię, trudno jest wyliczyć liczbę osób, które zrezygnowały z życia wiarą, ponieważ w tym kraju nie jest możliwe prawne wyjście z Kościoła, nie ma też możliwości złożenia oświadczenia woli. Coraz więcej jednak Hiszpanów zgłasza się do swoich parafii, aby usunęły z ksiąg parafialnych ich nazwiska. W Hiszpanii wprawdzie nie ma podatku kościelnego, ale, podobnie jak ma to miejsce we Włoszech, obywatele przeznaczają 0,7 procent podatku dochodowego na wybrany przez siebie kościół albo jakiś cel dobroczynny. aw/dw.com
90. rocznica objawień św. Faustyny. Obraz Jezusa Miłosiernego najbardziej rozpowszechnionym wizerunkiem Chrystusa na świecie^None^2021-02-22 22:23:25.492581+01:00^https://wpolityce.pl/kosciol/540292-90-rocznica-objawien-swfaustyny-niezwykla-historia-obrazu^Najbardziej rozpowszechnionym wizerunkiem Chrystusa na kuli ziemskiej jest dziś obraz Jezusa Miłosiernego. Jest bardziej popularny niż twarz z Całunu Turyńskiego, ikon Andrieja Rublowa czy płócien mistrzów renesansu. Można go spotkać we wszystkich krajach, gdzie żyją katolicy, nie tylko w kościołach, ale w prywatnych domach i miejscach pracy.  Niezwykłe jest to, że mamy do czynienia z wizerunkiem (jak na dzieje chrześcijaństwa) stosunkowo świeżej daty. Dokładnie dziś obchodzimy 90. rocznicę jego objawienia. Druga niezwykłość polega bowiem na tym, że idea obrazu nie narodziła się w umyśle jakiegoś malarza, ale pojawił się on w nadprzyrodzonym widzeniu, którego doświadczyła niepozorna zakonnica po czterech klasach podstawówki, na dodatek pozbawiona zdolności artystycznych.  Objawienie miało miejsce 22 lutego 1931 roku w klasztorze w Płocku. Chrystus nakazał wówczas siostrze Faustynie namalować obraz zgodny z wizją, jaką jej ukazał. Próbowała zrobić to sama, ale efekt był opłakany. Starała się więc zainteresować tym dziełem innych, ale spotykała się z niezrozumieniem. Sytuacja zmieniła się latem 1933 roku, gdy zetknęła się w Wilnie z ks. Michałem Sopoćką, który został jej spowiednikiem i kierownikiem duchowym. Przekonała go do idei namalowania obrazu, choć on sam wspominał, że zgodził się na to bardziej z ciekawości, co z tego wyniknie, niż z wiary w prawdziwość jej objawienia. Przedtem wysłał ją na badania psychiatryczne. Nie potwierdziły one jednak podejrzeń o chorobę umysłową. Tak się złożyło, że ks. Sopoćko mieszkał w budynku, w którym swą pracownię miał znany wileński malarz Eugeniusz Kazimirowski. Kapłan namówił artystę na stworzenie wizerunku. W ten sposób powstał pierwszy obraz Jezusa Miłosiernego. Prace nad nim trwały od stycznia do czerwca 1934 roku. Ksiądz pozował malarzowi, a siostra Faustyna przychodziła raz w tygodniu, by sprawdzić zgodność powstającego dzieła z wizją, którą od trzech lat nosiła w swoim wnętrzu. Choć obraz powstał, to pozostawał światu nieznany. Ks. Sopoćko umieścił go w ciemnym korytarzu klasztoru bernardynek przy wileńskim kościele św. Michała, gdzie nikt z zewnątrz nie miał szans, by go zobaczyć. Kapłan pokazał publicznie płótno tylko jeden raz – podczas uroczystości Triduum Paschalnego w 1935 roku, gdy wizerunek został wystawiony w Ostrej Bramie. Po Wielkanocy znów zawisł w ciemnym korytarzu.  Dopiero w kwietniu 1938 roku ks. Sopoćko zdecydował się wyeksponować obraz na stałe w świątyni. Zawiesił płótno w kościele św. Michała (gdzie był wówczas rektorem), po prawej stronie od głównego ołtarza.  W następnym roku wybuchła wojna. Wilno kilka razy przechodziło z rąk do rąk. Ks. Sopoćko przez dwa lata musiał ukrywać się przed Gestapo. W końcu nastała władza sowiecka. Komuniści zamknęli większość katolickich świątyń w mieście, w tym kościół św. Michała, który w 1948 roku postanowiono zamienić na muzeum architektury. Najcenniejsze przedmioty ze środka zdołano przenieść do podominikańskiego kościoła Ducha Świętego. W porównaniu z innymi dziełami malarskimi wizerunek Jezusa Miłosiernego nie przedstawiał jednak w oczach proboszcza ks. Jana Ellerta większej wartości. Nie został więc zawieszony w świątyni, lecz spoczął na plebanii. Zainteresował się nim dopiero w 1956 roku ks. Józef Grasewicz, który w okresie przedwojennych był przyjacielem ks. Sopoćki i pamiętał obraz z tamtych czasów. Przyjechał akurat z wizytą do ks. Ellerta, zobaczył u niego znajomy obraz i poprosił o płótno. Gospodarz bez żalu rozstał się z wizerunkiem Jezusa Miłosiernego. W ten sposób dzieło Eugeniusza Kazimirowskiego trafiło do małego wiejskiego kościółka w Nowej Rudzie koło Grodna na Białorusi, gdzie ks. Grasewicz był proboszczem. Tam zawiesił obraz wysoko nad prezbiterium, niemal pod sklepieniem świątyni. W 1957 roku kapłan został przeniesiony do innej parafii, ale płótno pozostało na miejscu.  W 1970 roku władze komunistyczne zamknęły kościół w Nowej Rudzie. Wierni przenieśli jego wystrój do świątyni w pobliskim Porzeczu. Wizerunek Jezusa Miłosiernego wisiał jednak zbyt wysoko, więc nie zdołali go zdjąć. Przez następnych szesnaście lat płótno wisiało w zamkniętym, pustym, wypróżnionym kościele. Od czasu do czasu mieszkańcy wioski spotykali się potajemnie w środku i modlili przed jedynym pozostawionym tam obrazem.  W 1986 roku dzieło zostało wywiezione potajemnie przez trójkę księży: Józefa Grasewicza, Aleksandra Kaszkiewicza i Tadeusza Kondrusiewicza (po upadku komunizmu arcybiskupa, przewodniczącego Konferencji Episkopatu Rosji i przewodniczącego Konferencji Episkopatu Białorusi). Trzech kapłanów nocą zakradło się do opuszczonego kościółka i podmieniło oryginał obrazu Kazimirowskiego na kopię wykonaną przez grodzieńską malarkę Marię Szocik. Nikt nie zauważył nawet tej zamiany. Duchowni przewieźli obraz do Wilna, gdzie rok później zawisł on w kościele Ducha Świętego, którego proboszczem był ks. Kaszkiewicz.  Przez ponad pół wieku jedyny obraz Jezusa Miłosiernego, jaki widziała na własne oczy siostra Faustyna, nie miał więc większych szans, by zaistnieć w świadomości wiernych. To, że stał się w ogóle znany, zawdzięczał głównie czarno-białym zdjęciom wykonanym w 1940 roku przez wileńskiego fotografa Michała Nowackiego. Dzięki temu ks. Sopoćko mógł wydrukować wiele malutkich obrazków, które później polscy uchodźcy i emigranci zabierali ze sobą w świat. W czasie, gdy płótno Kazimirowskiego przebywało na terenie Związku Sowieckiego, pozostając niedostępne dla wiernych, bardziej znany stał się inny obraz Jezusa Miłosiernego, który powstał w Krakowie. W czasie II wojny światowej do klasztoru w Łagiewnikach zgłosił się mianowicie miejscowy malarz Adolf Hyła z propozycją, że namaluje obraz do kaplicy jako wotum za uratowanie jego rodziny przed Niemcami. Zakonnice dały mu więc zadanie, by stworzył wizerunek Jezusa Miłosiernego, opierając się na opisie, jaki siostra Faustyna pozostawiła w swoim „Dzienniczku”. W 1943 roku płótno było gotowe, jednak okazało się zbyt duże i nie pasowało wymiarami do kaplicy klasztornej. Siostry zamówiły więc u artysty drugi obraz, który powstał rok później. Po II wojnie światowej kult Bożego Miłosierdzia w formach zalecanych przez siostrę Faustynę stał się jednak obiektem krytyki ze strony polskich biskupów. Na posiedzeniach Konferencji Episkopatu tacy hierarchowie, jak arcybiskup Romuald Jałbrzykowski czy biskup Franciszek Barda, nie zostawiali na nim suchej nitki. Na polecenie Episkopatu zaczęto więc usuwać wszelkie wizerunki Jezusa Miłosiernego. W obronie idei obrazu wystąpił wówczas ks. Michał Sopoćko. Pod wpływem jego próśb biskupi zgodzili się, że może powstać wizerunek Chrystusa, ale nie może on odzwierciedlać wizji siostry Faustyny, lecz znany z Ewangelii opis Zbawiciela, ustanawiającego sakrament pokuty w Wieczerniku. W tym celu biskupi nakazali rozpisać konkurs i powołać pięcioosobową komisję złożoną z księży, która oceni prace i wybierze zwycięzcę. Za najlepsze uznano dzieło malarza Ludomira Ślendzinskiego, które w październiku 1954 roku zyskało pozytywną ocenę Komisji Głównej Episkopatu Polski. Mimo pozytywnego werdyktu polskich biskupów pozostaje ono do dziś zupełnie nieznane.  W kolejnych latach obraz Jezusa Miłosiernego nie miał większych szans, by zaistnieć na świecie, ponieważ w 1958 roku watykańska Kongregacja Świętego Oficjum zakazała kultu Bożego Miłosierdzia w formach zalecanych przez siostrę Faustynę. Zakaz trwał do roku 1978, uniemożliwiając rozwój nabożeństwa w całym Kościele. Dopiero w 1981 roku po raz pierwszy ukazał się drukiem „Dzienniczek” Faustyny Kowalskiej, który także rozpropagował ideę wizerunku Jezusa Miłosiernego.  Biorąc pod uwagę te wszystkie okoliczności, jeszcze większe zdumienie budzi fakt, że w tak krótkim czasie obraz Jezusa Miłosiernego stał się najbardziej rozpowszechnionym wizerunkiem Chrystusa na kuli ziemskiej.
Ofiara molestowania seksualnego broni kard. Dziwisza. „Widziałem w tym człowieku autentyczną troskę”^None^2021-02-22 21:30:52.101101+01:00^https://wpolityce.pl/kosciol/540272-ofiara-molestowania-seksualnego-broni-kard-dziwisza^„Drugą rzeczą taką, której nie przewidziałbym w żadnym scenariuszu, to że jak już opowiedziałem co się stało, jakby na potwierdzenie tych swoich słów w liście, kardynał zapytał: czy pan zna wszystkie możliwości prawne jakie panu przysługują? Czy potrzebuje pan pomocy? Czy będzie pan sprawę zgłaszał w sądzie cywilnym? Jeżeli będzie pan podejmował jakieś kroki, to czy ma kto się tym zająć, czy też będzie pan chciał wsparcia w procesie cywilnym?” - powiedział w rozmowie z KAI, cytowany przez Idziemy.pl pan Adam, niegdyś skrzywdzony przez księdza, wspominając reakcję kard. Stanisława Dziwisza na swój list. CZYTAJ RÓWNIEŻ: -Zemsta na ks. Andrzeju Dymerze? Sebastian Karczewski, autor książki „Pedofilią w Kościół. Oblicza kłamstwa”: „Wiele na to wskazuje” -Kard. Dziwisz odpiera zarzuty. „Nie rozumiem dlaczego wszyscy, na miłość Boską, chcą wmówić, że jest to moja wina” Mężczyzna był molestowany seksualnie przez księdza na początku lat 90-tych w Parafii św. Klemensa w Wieliczce, jednakże dopiero po 22 latach zdecydował się przerwać milczenie. Kierowany chęcią uniemożliwienia księdzu-pedofilowi krzywdzenia innych dzieci dorosły już mężczyzna zgłosił sprawę swojego molestowania do krakowskiej kurii. Opisałem więc wszystko w liście do księdza kardynała Dziwisza. Byłem z tym pogodzony, ale chciałem po prostu napisać, żeby ten człowiek nie krzywdził innych. Napisałem list i wysłałem — powiedział pan Adam.  Bardzo szybko dostałem odpowiedź z kurii. Telefon u mnie zadzwonił po dwóch tygodniach. Zaprosił mnie sekretarz kardynała do kurii na rozmowę. Poszedłem. Nie wiedziałem, jak to będzie wyglądać. Kościół, po tym co się stało, stał się dla mnie obcy. Nie szukałem z nim żadnego kontaktu — relacjonował.  A ksiądz kardynał pierwsze co zrobił – powiedział, że napisałem dramatyczne słowa, że to są dramatyczne przeżycia, że bardzo mi współczuje, że chciałby zrobić, co w jego mocy, żeby mi pomóc — dodał.  Reakcja hierarchy zdziwiła go, ponieważ nie sądził, że sprawa zostanie potraktowana w sposób należyty i podejrzewał, że wszystko zostanie „zamiecione pod dywan”.  Tak jak się teraz przekazuje wszystkim, że zamiatano pod dywan. A tu nagle słowa pokrzepienia. I widziałem w tym człowieku autentyczną troskę. I takie zaniepokojenie, że do tego doszło — wspominał. Drugą rzeczą taką, której nie przewidziałbym w żadnym scenariuszu, to że jak już opowiedziałem co się stało, jakby na potwierdzenie tych swoich słów w liście, kardynał zapytał: czy pan zna wszystkie możliwości prawne jakie panu przysługują? Czy potrzebuje pan pomocy? Czy będzie pan sprawę zgłaszał w sądzie cywilnym? Jeżeli będzie pan podejmował jakieś kroki, to czy ma kto się tym zająć, czy też będzie pan chciał wsparcia w procesie cywilnym? — przytaczał słowa kardynała. Pan Adam został poinformowany, że Kościół podejmie kroki prawne. Wkrótce potem zeznawał przed kościelną komisją. Zapytał mnie, czy będę mógł złożyć zeznanie przed prawnikami kościelnymi, aby rozpocząć cały proces. Dał mi czas do namysłu, abym sobie przemyślał, żebym nie dawał odpowiedzi od razu i zaprosił mnie na kolejne spotkanie. W pierwszym momencie naprawdę otrzymałem garść konkretnych informacji, konkretnych propozycji, które mogłem sobie przemyśleć, poukładać w głowie i zadecydować sam. Nikt mnie do niczego nie nakłaniał, nikt mi niczego nie sugerował. Tylko to były moje, osobiste, dojrzałe decyzje — mówił mężczyzna. Zostałem dwukrotnie zaproszony na przesłuchania do kurii. Był zespół księży prawników, który mi przedstawiono, którzy z należytą pieczołowitością wypytywali mnie o wszystkie szczegóły. Były to przesłuchania – bardziej wysłuchania mnie, niż przesłuchania – zrobione z najwyższą starannością i z dbałością o to, aby rzeczy, o których opowiadam, sprawiały mi jak najmniej bólu. By wspomnienia, o których opowiadam, nie raniły mnie na nowo — dodał. Wspominał również rozmowę z abp Stanisławem Gądeckim. Rozmowa była też o tym, jak to się zaczęło, żeby wiedzieć, kiedy reagować i na co zwracać uwagę; żeby przełożeni na każdym szczeblu, począwszy od księdza, który przychodzi do parafii, a skończywszy na wysokim hierarsze kościelnym, wiedzieli, co się dzieje, żeby zrozumieć mechanizm tego co się dzieje. Szczerze rozmawialiśmy na ten temat. Sam ten fakt dowodzi, że jest to sprawa bardzo ważna dla Kościoła i dla hierarchów — ocenił. aw/Idziemy.pl
"Zwykli księża" o kolejny krok oddalili się od katolicyzmu. Ten list jest pośrednią afirmacją eugeniki. Został napisany w sposób perfidny^None^2021-02-22 20:02:11.296426+01:00^https://wpolityce.pl/kosciol/540283-zwykli-ksieza-o-kolejny-krok-oddalili-sie-od-katolicyzmu^Po „Apelu zwykłych księży” z listopada 2020 r., kiedy księża, o których możemy powiedzieć wszystko, tylko nie to, że są „zwykli”, poparli protesty proaborcyjne, teraz mamy nową deklarację. Tym razem do „zwykłych” księży dołączyły dwie „zwykłe” zakonnice i wszyscy razem podpisali proklamację, poprzez którą o kolejny krok oddalili się od katolicyzmu. Zadeklarowali, że zabijanie nienarodzonych chorych dzieci jest czymś, czego prawo nie powinno zabronić. W ten sposób postawili się w punkcie, który znajduje się poza nauczaniem Kościoła Katolickiego. Niestety także poza uniwersalnymi zasadami etyki klasycznej, bo przypomnijmy, zakaz aborcji nie jest kwestią religijną, ale moralną (do czego sami sygnatariusze przyznają się w liście), a w Polsce także kwestią związaną z Konstytucją RP. CZYTAJ TAKżE Ten list dzieli Kościół w czasie, kiedy on jest na celowniku W liście znajdujemy pozytywne akcenty. Przede wszystkim ostrzeżenie, że potrzebujemy jeszcze silniejszego systemu wsparcia dla rodziców borykających się z chorobą dziecka (i musi być w to zaangażowany zarówno Kościół, jak i społeczeństwo). Wezwanie do ogólnego zrozumienia trudnej sytuacji kobiet rodzących chore dzieci. Ale zaraz po tym następuje kilka zdań, dla których ten list został napisany.  Czy troska o poczęte dziecko, nawet ciężko chore, nie przesłania tu troski o jego matkę, której odbiera się elementarne prawo do własnego planowania godnego życia? — pytają zwykli księża i zwykłe zakonnice, aby kilka linijek później udzielić na swoje pytanie odpowiedzi.  Dopiero wtedy (po wsparciu tych rodziców i dzieci, przyp. r.) możemy zachęcać, ale nie zmuszać prawem kobiety – do urodzenia chorych dzieci. CZYTAJ TAKżE Niejednoznaczne stanowisko „zwykłych księży” ws. aborcji. Zabrakło jasnego opowiedzenia się po stronie obrony życia „Godne życie” w tym kontekście brzmi jak termin utylitarystyczny oznaczający życie bez cierpienia i staje się ważniejsze niż życie nienarodzonego dziecka. Jest to więc, krótko mówiąc, pośrednia afirmacja eugeniki, napisana oczywiście w sposób perfidny. Jest to deklaracja podpisana przez księży, mnichów i dwie zakonnice. Jak już pisałem, chociaż osoby te określają się jako „zwykli księży”, wcale nimi nie są. Sygnatariusze tego listu swoim działaniem, autorytetem intelektualnym albo po prostu wpływem politycznym, próbują świadomie kierować wydarzeniami w Kościele katolickim w Polsce.  To jest prawdziwy cel tego listu. Stworzyć kontekst, w którym Kościół katolicki w Polsce odejdzie od jasnej doktryny o aborcji i zgodzi się na jedną grę polityczną. Taki sam był również cel pierwszego listu.  Zarówno ze względu na to upolitycznienie, jak i tezy zawarte w liście należy napisać, że nadszedł czas, aby odpowiedzialni w Kościele zareagowali na całą sytuację.  Muszę przyznać, że jako katolik uformowany w Chorwacji, nigdy nie sądziłem, że przeczytam takie teorie w ziemi św. Jana Pawła, że zostaną one napisane przez księży katolickich, którzy będą popierać swoje słowa, odwołując się do jego encykliki Evangelium vitae. W takim razie przypomnijmy, że w tej samej encyklice znajdują się także te słowa:  Bezpośrednie i umyślne zabójstwo niewinnej istoty ludzkiej jest zawsze aktem głęboko niemoralnym. Doktryna ta, oparta na owym niepisanym prawie, które każdy człowiek dzięki światłu rozumu znajduje we własnym sercu. Świadoma i dobrowolna decyzja pozbawienia życia niewinnej istoty ludzkiej jest zawsze złem z moralnego punktu widzenia i nigdy nie może być dozwolona ani jako cel, ani jako środek do dobrego celu. Jest to bowiem akt poważnego nieposłuszeństwa wobec prawa moralnego, co więcej, wobec samego Boga, jego twórcy i gwaranta; jest to akt sprzeczny z fundamentalnymi cnotami sprawiedliwości i miłości. Powtarzam, to nie są „zwykli księża”. Są niestety, nieznośnie dwulicowi.
Zemsta na ks. Andrzeju Dymerze? Sebastian Karczewski, autor książki "Pedofilią w Kościół. Oblicza kłamstwa": "Wiele na to wskazuje"^None^2021-02-22 17:57:42.351044+01:00^https://wpolityce.pl/kosciol/540217-publicysta-nd-wiele-wskazuje-na-zemste-na-ks-dymerze^Sebastian Karczewski, autor książki „Pedofilią w Kościół. Oblicza kłamstwa” w rozmowie z „Naszym Dziennikiem” przekonuje, że wiele wskazuje na to, iż zarzuty pod adresem ks. Andrzeja Dymera były zemstą wymierzoną w kapłana. „Jedną z osób, które doprowadziły wówczas do ujawnienia tego procederu i procesu owego pracownika oświaty, był właśnie ks. Andrzej” - przypomina Karczewski o aferze pedofilskiej w Ognisku św. Brata Alberta w Szczecinie. CZYTAJ RÓWNIEŻ: Publicysta „Naszego Dziennika”: Ks. Andrzej Dymer w świetle obowiązującego w Polsce prawa był niewinny Sebastian Karczewski wskazuje, że nie może być żadnego usprawiedliwienia dla czynów pedofilskich. Jak już wielokrotnie powtarzałem i wyraźnie powiedziałem w książce „Pedofilią w Kościół. Oblicza kłamstwa”, w żaden sposób nie można usprawiedliwiać przestępstw o charakterze pedofilskim, jakich dopuścili się duchowni — mówi Karczewski. Dodaje jednak, że są poważne wątpliwości co do prawdziwości zarzutów kierowanych pod adresem ks. Andrzeja Dymera. Jeśli chodzi o pytanie, dlaczego sprawa powróciła teraz. Dlatego, że uzyskano pewność, iż przykuty do szpitalnego łóżka śmiertelną chorobą kapłan nie będzie mógł już się w żaden sposób bronić — podkreśla. Autor książki „Pedofilią w Kościół. Oblicza kłamstwa”, który ma dostęp do akt sprawy zaznacza, że oskarżenia te kierowane są pod adresem księdza przez osoby, które wcześniej utrzymywały kontakty homoseksualne z jednym z pracowników Ogniska św. Brata Alberta w Szczecinie. Chodzi tu o środowisko homoseksualistów, którzy znaleźli schronienie we wspomnianym ośrodku. Z akt procesowych wynika, że osoby te utrzymywały stosunki homoseksualne z mężczyzną związanym z tym ośrodkiem, ale nie był to ks. Andrzej. Gdy wyszło to na jaw, mężczyznę tego w trybie dyscyplinarnym „wydalono z zawodu nauczyciela, a całą sprawę szybko „zatuszowano”, ponieważ człowiek ten piastował ważne stanowisko w szkolnictwie — przypomina Karczewski. Publicysta twierdzi, że wiele wskazuje na to, iż oskarżenia rzucane pod adresem ks. Dymera są zemstą za ujawnienie tamtej sprawy. Jedną z osób, które doprowadziły wówczas do ujawnienia tego procederu i procesu owego pracownika oświaty, był właśnie ks. Andrzej — podkreśla. Wiele na to wskazuje. Po tym jak sąd dyscyplinarny usunął wspomnianego urzędnika kuratorium oświaty z ośrodka i odsunął go od pracy z młodzieżą, to właśnie ten człowiek jako pierwszy zaczął oskarżać ks. Andrzeja o czyny, których sam był sprawcą — dodaje Publicysta przypomina, że ks. Dymer został prawomocnie uniewinniony przez sąd. W przypadku ks. Andrzeja Dymera mamy wyrok sądu uniewinniający i prawomocny. I publiczne piętnowanie niewinnego człowieka jako przestępcy jest naruszeniem Konstytucji Rzeczypospolitej Polskiej — mówi Karczewski. Autor książki „Pedofilią w Kościół. Oblicza kłamstwa” odnosi się również do wyroku skazującego Sądu Metropolitalnego z kwietnia 2008 r. W tej sprawie Kongregacja Nauki i Wiary ostatecznie przyjęła odwołanie, ponieważ uznano, że ks. Dymer został pozbawiony prawa do obrony, a sąd apelacyjny nie wydał żadnego wyroku. Czy w Polsce obowiązuje prawo kanoniczne czy cywilne? Czy to nie dziwne, że ci, którzy na co dzień najgłośniej krzyczą o „rozdziale Kościoła od państwa”, w sprawach oskarżeń osób duchownych o przestępstwa o charakterze pedofilskim nagle usiłują przedkładać prawo kościelne ponad prawo państwowe? — pyta publicysta. Jeżeli chcemy prawdziwego rozdziału Kościoła od państwa, to przede wszystkim musimy zatroszczyć się o rozdział państwa od Kościoła… Sprawa ks. Andrzeja wyraźnie to pokazuje — podsumowuje Karczewski. xyz/”Nasz Dziennik”
Kard. Sarah: Dziękuję za tysiące wiadomości. To moje rekolekcje wielkopostne. Wzywam was do modlitwy w wielkim milczeniu Boga^None^2021-02-22 14:48:08.243995+01:00^https://wpolityce.pl/kosciol/540219-kard-sarah-dziekuje-to-moje-rekolekcje-wielkopostne^Ks. kard. Rober Sarah podziękował na Twitterze za wszystkie wiadomości, które otrzymał po informacji o złożonej przez niego rezygnacji z funkcji prefekta Kongregacji Kultu Bożego i Dyscypliny Sakramentów. We wpisie wezwał wszystkich do modlitwy i bycia wiernym Chrystusowi „idąc za Nim drogą krzyża”. CZYTAJ TAKŻE: — Papież Franciszek przyjął rezygnację złożoną przez kardynała Roberta Saraha. Jego następca nie został jeszcze wybrany — Cenna pamiątka! Prof. Pawłowicz pokazała książkę kardynała Roberta Saraha z wyjątkową dedykacją — Kard. Sarah: Żadna transmisja nie zastąpi osobistego udziału w Eucharystii. Pilnie trzeba powrócić do normalności życia chrześcijańskiego Papież Franciszek przyjął rezygnację złożoną przez prefekta Kongregacji Kultu Bożego i Dyscypliny Sakramentów kardynała Roberta Saraha w związku z osiągnięciem wieku emerytalnego. Kardynał Sarah, pochodzący z Gwinei skończył 75 lat w czerwcu zeszłego roku. W Watykanie pracował przez 20 lat począwszy od pontyfikatu Jana Pawła II. W 2001 roku został sekretarzem Kongregacji ds. Ewangelizacji Narodów. W 2010 roku Benedykt XVI mianował go przewodniczącym Papieskiej Rady Cor Unum, która koordynowała działalność charytatywną Kościoła. Wkrótce potem otrzymał godność kardynała. W 2014 roku papież Franciszek mianował go prefektem Kongregacji ds. Kultu Bożego i Dyscypliny Sakramentów. Kard. Sarah zamieścił na Twitterze wpis, w którym podziękował za wszystkie otrzymane wiadomości. Ze wzruszeniem dziękuję za tysiące wiadomości, które dotarły do mnie wczoraj z całego świata. Teraz to moje rekolekcje wielkopostne. Wzywam was do modlitwy w wielkim milczeniu Boga. Bądźmy wierni Chrystusowi, idąc za Nim drogą Krzyża — napisał kard. Robert Sarah.
Metropolita częstochowski postuluje reformę sieci parafii. "Coraz bardziej odczuwamy brak odpowiedniej ilości księży"^None^2021-02-21 17:28:49.642670+01:00^https://wpolityce.pl/kosciol/540109-metropolita-czestochowski-postuluje-reforme-sieci-parafii^Na potrzebę łączenia małych parafii wskazał metropolita częstochowski arcybiskup Wacław Depo w liście pasterskim odczytywanym w niedzielę w kościołach archidiecezji. Jak wyjaśnił, potrzeba reformy sieci parafii wynika m.in. ze zbyt małej liczby księży oraz względów ekonomicznych. Potrzeba nie znoszenia, ale łączenia małych parafii w większe struktury wynika z kilku powodów. Po pierwsze coraz bardziej odczuwamy brak odpowiedniej ilości księży w stosunku do potrzeb naszej archidiecezji - wyjątkowo rozdrobnionej, bo posiadającej 312 parafii, z tego prawie 180 z jednym księdzem — napisał arcybiskup. Dodał, że spowodowane jest to kryzysem powołań, śmiercią wielu księży, a także porzuceniem przez niektórych stanu kapłańskiego. Jak wskazał, w miejscowym seminarium jest obecnie 23 kleryków, w tym czterech diakonów, którzy w tym roku przyjmą święcenia kapłańskie, tymczasem tylko w 2020 r. zmarło 21 księży archidiecezji.  Również względy owocnej pracy duszpasterskiej, w tym potrzeba czasami wręcz specjalistycznej pracy z dziećmi, młodzieżą i rodzinami przemawiają za zamieszkaniem w jednym miejscu i pracą zespołową księży. Na koniec wspomnijmy trudności ekonomiczne, z którymi coraz bardziej borykają się małe parafie — podkreślił abp Depo. W liście pasterskim na pierwszą niedzielę Wielkiego Postu metropolita przypomniał, że właśnie obchodzony jest rok św. Józefa.  Wzorem św. Józefa naszą powinnością jest troska o Rodzinę Bożą, którą jest wspólnota Kościoła. Doświadczając duchowej walki, problemów wewnętrznych i ataków z zewnątrz nie możemy poprzestać na modlitwie do św. Józefa – „Opiekuna Kościoła katolickiego”, ale musimy zdecydować się na odważne rozwiązania i działania, naśladując tego, który słusznie nazwany jest „Ojcem z twórczą odwagą” — napisał hierarcha. Jego zdaniem owe odważne działania i rozwiązania powinny w pierwszym rzędzie dotyczyć spraw fundamentalnych, jak wiara, ochrona życia i obrona wartości chrześcijańskich. Ponadto, w przypadku naszej archidiecezji potrzebujemy twórczej odwagi do choćby koniecznej reformy sieci parafialnej — podkreślił i zaznaczył, że bez Chrystusa „nie zbawi nas żadna reforma, dobry program czy ludzki wynalazek”. Arcybiskup zaapelował w liście pasterskim o modlitwę o powołania kapłańskie i zakonne, a także o odnowę życia rodzinnego i uświęcenie kapłanów.  Nie rezygnujmy z rekolekcji, nabożeństw Drogi Krzyżowej i Gorzkich Żali, a tam, gdzie nie ma, wprowadźmy nabożeństwo, a przynajmniej modlitwy do św. Józefa — napisał. Według danych kurii, archidiecezja częstochowska liczy ponad 805 tys. mieszkańców, z czego ok. 800 tys. to katolicy. Na 312 parafii przypada 694 księży diecezjalnych, 196 księży zakonnych, 771 sióstr zakonnych i 46 alumnów. kpc/PAP
Bezprecedensowe rekolekcje wielkopostne papieża i Kurii Rzymskiej. Mają przebieg indywidualny i nie jest możliwa wspólna modlitwa^None^2021-02-21 16:51:12.504236+01:00^https://wpolityce.pl/kosciol/540103-bezprecedensowe-rekolekcje-wielkopostne-w-watykanie^W Watykanie trwają od niedzieli rekolekcje wielkopostne dla papieża Franciszka i Kurii Rzymskiej w bezprecedensowej formie. W roku pandemii nie odbywają się one, jak dotąd, w domu kościelnym pod Rzymem. Po raz pierwszy każdy spędza ten czas indywidualnie. CZYTAJ RÓWNIEŻ: -Metropolita krakowski wzywa wiernych do obrony życia. Abp Jędraszewski: Dziecko nienarodzone w centrum starcia cywilizacyjnego -List pasterski na Wielki Post. Abp Gądecki apeluje o modlitwę za osoby decydujące się na apostazję: Istnieje droga powrotu Przed rokiem papież również pozostał w Watykanie i nie dołączył do swych współpracowników z Kurii Rzymskiej w miasteczku Ariccia, ponieważ był silnie przeziębiony. Teraz zaś wszyscy pozostali w Watykanie i nie ma wspólnych rekolekcji w jednym miejscu. Odbywają się one w szczególnym momencie; na kilkanaście dni przed podróżą Franciszka do Iraku; pierwszą od wybuchu pandemii koronawirusa i uważaną za najtrudniejszą w tym pontyfikacie. Do piątku odwołane są wszystkie zajęcia i spotkania papieża; nie będzie środowej audiencji generalnej. Ponieważ rekolekcje mają przebieg indywidualny i nie jest możliwa wspólna modlitwa, papież podarował wszystkim swym współpracownikom jako inspirację książkę jezuity, biskupa Daniele Libanoriego „Miej Pana w sercu” wraz z listem od siebie. Zachęcił kardynałów i biskupów, by odbyli rekolekcje w miejscu, które im najbardziej odpowiada. „Jestem pewien - dodał w liście - że książka pomoże nam wszystkim w życiu duchowym”. aw/PAP
Metropolita krakowski wzywa wiernych do obrony życia. Abp Jędraszewski: Dziecko nienarodzone w centrum starcia cywilizacyjnego^None^2021-02-21 16:40:07.545978+01:00^https://wpolityce.pl/kosciol/540101-metropolita-krakowski-wzywa-wiernych-do-obrony-zycia^Dziecko nienarodzone znalazło się w centrum wielkiego, globalnego starcia o charakterze kulturowym i cywilizacyjnym – ocenił metropolita krakowski abp Marek Jędraszewski w liście na wielki post, czytanym w niedzielę we wszystkich kościołach archidiecezji. CZYTAJ RÓWNIEŻ: -Barbarzyńskie postulaty Rady Konsultacyjnej przy OSK! Aborcja bez żadnych ograniczeń. „Kobieta i osoba nosząca ciążę będą miały wybór” -Lubnauer ubolewa nad brakiem aborcji na życzenie. Internauci odpowiadają: Ta wasza głupkowata partia się rozpadnie Próbując zrozumieć genezę tego, co od jakiegoś czasu dokonuje się na ulicach naszych miast, coraz bardziej uświadamiamy sobie, że jesteśmy świadkami wielkiego starcia o charakterze kulturowym i cywilizacyjnym – i to w skali globalnej. W jego centrum znalazło się życie dziecka nienarodzonego — napisał w liście do wiernych abp Marek Jędraszewski. Podkreślił, że Jan Paweł II mówił o zmaganiu się cywilizacji śmierci z cywilizacją życia. Metropolita nawiązał do plakatów, które można zobaczyć w różnych częściach Krakowa.  Jakże przejmujące i smutne jest to, że u niektórych ludzi już sam widok plakatu przedstawiającego dziecko w łonie matki wywołuje złość, agresję i chęć niszczenia — ocenił arcybiskup. Według niego zwolennicy cywilizacji śmierci często przedstawiają nienarodzone jeszcze dziecko jako największe zagrożenie i zło dla jego rodziców, a zwłaszcza dla matki, gdy tymczasem – zwrócił uwagę metropolita – od wieków jego pojawienie się było pojmowane jako przejaw Bożego błogosławieństwa. „Budzącymi przerażenie” arcybiskup określił „głosy domagające się eutanazji dla małych dzieci, dotkniętych ciężką chorobą, ponieważ widzi się w nich karykaturę człowieczeństwa”. Zdaniem Jędraszewskiego obecne starcie cywilizacji skłania do pytania - kim jest człowiek? Metropolita dodał, że bardzo często łamane są podstawowe więzy solidarności z innymi ludźmi – zwłaszcza ze słabszymi, potrzebującymi wsparcia i pomocy.  Z jednej strony liczą się dla człowieka tylko ludzie silni i pewni siebie, z drugiej natomiast najważniejsze staje się własne, czysto egoistycznie pojmowane Ja, oraz własne zachcianki i przyjemności — napisał. Przywołał też historię XX wieku, która – jak podkreślił – jest przeniknięta wojnami, totalitaryzmami i krzywdą dziesiątków milionów ludzi. Zaznaczył, że systemy totalitarne „zakładały bezwzględną walkę z Bogiem, wyznawanym przez chrześcijan i żydów”. Jędraszewski przypomniał, że w tym roku przypada 120. rocznica urodzin i 40. rocznica śmierci kard. Stefana Wyszyńskiego. W tym roku spodziewana jest też beatyfikacja prymasa. Metropolita krakowski stwierdził, że w trudnych czasach Wyszyński był „herosem wiary w Boga oraz miłości do drugiego człowieka, do ojczyzny i do Kościoła”. Wspominając historię kardynała, Jędraszewski zauważył, że prymas darzył miłością nawet nieprzyjaciół – w więzieniu modlił się m.in. za głównego sprawcę swojego aresztowania I sekretarza PZPR Bolesława Bieruta. Zdaniem arcybiskupa wszystkie pozytywne wydarzenia, których naród doświadczył dzięki prymasowi, są źródłem nadziei na lepsze jutro dla ludzkości i Kościoła. Podsumowując abp Jędraszewski zwrócił się do wiernych, aby odważnie bronili życia każdego człowieka od poczęcia do naturalnej śmierci, ale i byli dla siebie uprzejmi i szanowali się nawzajem. aw/PAP
List pasterski na Wielki Post. Abp Gądecki apeluje o modlitwę za osoby decydujące się na apostazję: Istnieje droga powrotu^None^2021-02-21 13:48:10.310914+01:00^https://wpolityce.pl/kosciol/540081-list-pasterski-na-wielki-post-wazne-slowa-o-apostazji^O modlitwę za osoby, które w ostatnim czasie zdecydowały się na apostazję, poprosił w liście pasterskim na Wielki Post metropolita poznański abp Stanisław Gądecki. Jak podkreślił, ich decyzje „są powodem cierpienia i podziałów w wielu rodzinach”. CZYTAJ WIĘCEJ: Rzecznik KEP zachęca do uczestnictwa w nabożeństwach Wielkiego Postu. „Są wyrazem naszej woli przemiany serca w tym szczególnym okresie”
List papieża na 90. rocznicę objawień Jezusa Miłosiernego św. Faustynie Kowalskiej: "Bądźcie dla wszystkich znakiem Jego obecności"^None^2021-02-21 12:29:30.720875+01:00^https://wpolityce.pl/kosciol/540074-list-papieza-na-90-rocznice-objawien-jezusa-milosiernego^Prośmy Chrystusa o dar miłosierdzia. Niech ono nas ogarnie i przeniknie – wezwał m.in. papież Franciszek, zwracając się do wiernych w liście do biskupa płockiego Piotra Libery na 90. rocznicę pierwszego objawienia się Jezusa Miłosiernego św. Faustynie Kowalskiej. Treść listu papieża Franciszka do ordynariusza diecezji płockiej z okazji rocznicy pierwszego objawienia, którego św. Faustyna Kowalska doznała w swej klasztornej celi w Płocku 22 lutego 1931 r., przekazała mediom tamtejsza kuria diecezjalna. Podzielam radość Kościoła Płockiego, że to szczególne wydarzenie jest już znane w świecie i pozostaje żywe w sercach wiernych — napisał w liście do ordynariusza diecezji płockiej papież Franciszek. Nawiązując do rocznicy pierwszych objawień Jezusa Miłosiernego przypomniał m.in. Jego słowa, które w swym „Dzienniczku” zanotowała św. Faustyna Kowalska: „Nie zazna ludzkość spokoju, dopóki nie zwróci się do źródła miłosierdzia mojego”. Zachęcam więc: zwróćmy się do tego Źródła. Prośmy Chrystusa o dar miłosierdzia. Niech ono nas ogarnie i przeniknie. Miejmy odwagę, by powrócić do Jezusa, aby spotkać Jego miłość i miłosierdzie w sakramentach. Poczujmy Jego bliskość, czułość, a wtedy my także będziemy bardziej zdolni do miłosierdzia, cierpliwości, przebaczenia i miłości — podkreślił papież Franciszek. W liście do biskupa płockiego Ojciec Święty wspomniał też, że „Apostoł Miłosierdzia, św. Jan Paweł II”, pragnął, aby „orędzie o miłosiernej miłości Boga dotarło do wszystkich mieszkańców ziemi”. Papież przywołał przy tym słowa św. Jana Pawła II: „Trzeba przekazywać światu ogień miłosierdzia. W miłosierdziu Boga świat znajdzie pokój, a człowiek szczęście”.  Oto szczególne wyzwanie dla Kościoła Płockiego, wyróżnionego objawieniem, dla Zgromadzenia Sióstr Matki Bożej Miłosierdzia, dla miasta Płocka i każdego z was. Przekazujcie światu ogień Jezusa Miłosiernego. Bądźcie dla wszystkich znakiem Jego obecności wśród was — zaapelował papież Franciszek. Pozdrawiając bp Piotra Liberę i wiernych diecezji płockiej, Ojciec Święty zapewnił o swym duchowym uczestnictwie w obchodach 90. rocznicy pierwszego objawienia się Jezusa Miłosiernego św. Faustynie Kowalskiej. Główne uroczystości rocznicowe zaplanowano w płockim Sanktuarium Bożego Miłosierdzia na 22 lutego, czyli dokładnie w 90 lat od pierwszych objawień Jezusa Miłosiernego. Na obchody zaproszono m.in. arcybiskupa Jana Romeo Pawłowskiego, delegata ds. nuncjatur w Sekretariacie Stanu Stolicy Apostolskiej. Papież Franciszek skierował w niedzielę specjalne pozdrowienie dla Polaków obecnych na modlitwie w Watykanie i dla wiernych z diecezji w Płocku w związku z obchodami 90. rocznicy pierwszego objawienia się Jezusa Miłosiernego Świętej Faustynie Kowalskiej. Po odmówieniu południowej modlitwy Anioł Pański papież pozdrowił polskich wiernych, a następnie powiedział: „Dzisiaj moją myśl kieruję do sanktuarium w Płocku w Polsce, gdzie przed 90 laty Pan Jezus ukazał się świętej Faustynie Kowalskiej, powierzając jej szczególne orędzie Bożego Miłosierdzia”. Za pośrednictwem świętego Jana Pawła II orędzie to dotarło do całego świata. Jest ono niczym innym, jak Ewangelią Jezusa Chrystusa, który umarł i zmartwychwstał i obdarza nas miłosierdziem Ojca. Otwórzmy serce mówiąc z wiarą: „Jezu ufam Tobie” — dodał Franciszek przemawiając do licznych wiernych, zgromadzonych na placu Świętego Piotra. Było wśród nich widać grupy z polskimi flagami. Św. Faustyna Kowalska urodziła się 25 sierpnia 1905 r. we wsi Głogowiec koło Kutna, ok. 50 km od Płocka, obecnie woj. łódzkie. W wieku 20 lat wstąpiła do Zgromadzenia Sióstr Matki Bożej Miłosierdzia w Warszawie, a w 1930 r. przybyła do klasztoru w Płocku. Do dziś zachował się na tamtejszym Starym Rynku budynek dawnej przyklasztornej piekarni i sklepu, gdzie pracowała późniejsza święta. W Płocku, w swej klasztornej celi, 22 lutego 1931 r. św. Faustyna Kowalska doznała pierwszego objawienia Jezusa Miłosiernego. Wydarzenie to tak opisała w swym „Dzienniczku”, który powstawał w latach 1934-1938: „Wieczorem, kiedy byłam w celi, ujrzałam Pana Jezusa ubranego w szacie białej. Jedna ręka wzniesiona do błogosławieństwa, a druga dotykała szaty na piersiach. Z uchylenia szaty na piersiach wychodziły dwa wielkie promienie: jeden czerwony, a drugi blady (…). Po chwili powiedział mi Jezus: wymaluj obraz według rysunku, który widzisz, z podpisem: +Jezu, ufam Tobie+. Pragnę, aby ten obraz czczono najpierw w kaplicy waszej i na całym świecie”. W Płocku św. Faustyna Kowalska przebywała dwa lata, do czasu wyjazdu do Wilna, gdzie w 1934 r. powstał obraz Jezusa Miłosiernego namalowany przez Eugeniusza Kazimirowskiego (1873-1939). Artysta polegał na wskazówkach św. Faustyny, która zmarła 5 października 1938 r. w Łagiewnikach pod Krakowem. W 1993 r. na placu św. Piotra w Rzymie papież Jan Paweł II beatyfikował Faustynę Kowalską, a w 2000 r. ją kanonizował. Wtedy też ogłosił, że każda pierwsza niedziela po Wielkanocy będzie obchodzona w całym Kościele jako Niedziela Miłosierdzia Bożego. W 80. rocznicę objawień św. Faustyny, 22 lutego 2011 r., biskup płocki Piotr Libera przyjął w swym herbie biskupim wizerunek Jezusa Miłosiernego i zawołanie: „Jesu, in Te confido – Deus Caritas est” – „Jezu, ufam Tobie – Bóg jest Miłością”. Od 2015 r. trwa rozbudowa sanktuarium Bożego Miłosierdzia w Płocku. W ramach tego przedsięwzięcia, w sąsiedztwie klasztoru i kaplicy, powstaje kościół na 1,5 tys. miejsc i dom pielgrzyma dla 50 osób, a także nowe Muzeum św. siostry Faustyny. Cała inwestycja zaawansowana jest mniej więcej w połowie. W 2019 r. ukończono m.in. budowę wysokiej na 26 metrów wieży zwieńczonej krzyżem, która wznosi się dokładnie nad miejscem pierwszych objawień Jezusa Miłosiernego.  wkt/PAP
Pochwała roślin strączkowych przez Franciszka to element kampanii wpisującej się w charakter tego pontyfikatu^None^2021-02-20 21:30:02.647751+01:00^https://wpolityce.pl/kosciol/540017-pochwala-roslin-straczkowych^Kilka dni temu pisałem na portalu wPolityce.pl o niecodziennym orędziu Franciszka z okazji Międzynarodowego Dnia Roślin Strączkowych. Była to jedna wielka pochwała soczewicy, fasolki, groszku i cieciorki, która wielu komentatorów wprawiła w osłupienie.  Część publicystów potraktowała przesłanie z Watykanu w kategoriach humorystycznych. Wbrew pozorom sprawa jest jednak poważna. Stolica Apostolska zaangażowała swój autorytet w coś więcej niż tylko walory smakowe roślin strączkowych. Włączyła się mianowicie w kampanię na rzecz walki ze zmianami klimatycznymi na naszej planecie. W jaki sposób? Otóż mainstreamowe środowiska ekologiczne, a za nimi elity polityczne w wielu krajach twierdzą, że odpowiedzialność za globalne ocieplenie ponosi w dużym stopniu hodowla bydła, ponieważ emituje ono do atmosfery zbyt dużo gazów. Dlatego na wielką skalę promowane zaczęły być projekty mające na celu radykalne zmniejszenie spożycia mięsa.  Co jednak dostarczyć ludziom w zamian jako alternatywne źródło diety niskotłuszczowej i wysokobiałkowej? Zdaniem specjalistów najlepszym zamiennikiem białka zwierzęcego są rośliny strączkowe, zwłaszcza zaś soja.  Dopiero w tym kontekście całkowicie logiczne i zrozumiałe staje się orędzie Franciszka, w którym pojawiły się zarówno wątki dietetyczne, jak i perspektywa globalna. To nie przypadek, że nie ogłosił on podobnego przesłania z innych okazji, np. Światowego Dnia Bigosu (20 stycznia), Tuńczyka (2 maja), Mleka (1 czerwca), Kukurydzy (30 sierpnia), Owoców i Warzyw (16 października), Kartofla (21 października) czy Roślin wiecznie zielonych (19 grudnia). Żaden z tych środków spożywczych nie jest bowiem wegańskim zamiennikiem mięsa.  Franciszek jest więc konsekwentny. Pochwała roślin strączkowych wpisuje się doskonale w ekologiczno-klimatologiczny wymiar tego pontyfikatu.  Nie tylko Franciszek głosi dziś zresztą pochwałę tego typu roślin. Jest to żywność szczególnie zachwalana i zalecana dziś np. przez potentatów z branży Big Tech, znanych ze swego zaangażowania w ochronę środowiska i klimatu. Bill Gates zainwestował przecież olbrzymie pieniądze w uprawę soi w Afryce. W ostatnim numerze tygodnika „Sieci” pisze o tym Konrad Kołodziejski: Produkcja roślinnych burgerów i kiełbas to w tej chwili wyjątkowo intratny biznes. Najwięksi producenci, tacy jak Beyond Meat czy Impossibile Foods, nie rozpoczęliby jednak swej działalności, gdyby nie pomoc od biznesmenów z branży technologicznej. Beyond Meat zasilone zostało gotówką m.in. przez Twittera i Billa Gatesa. Z kolei Impossibile Foods zostało wsparte przez Google Ventures. Obie firmy finansowali też ludzie związani z funduszem Kleiner Perkins, który jest głównym sponsorem w Dolinie Krzemowej inwestującym wcześniej w takie firmy, jak Google, Amazon, Sun Microsystems czy należące do Jacka Dorseya przedsiębiorstwo Square, zajmujące się płatnościami mobilnymi. Każdy kęs sojowego «etycznego« burgera to składka na rzecz technologicznego imperium.
Papież Franciszek przyjął rezygnację złożoną przez kardynała Roberta Saraha. Jego następca nie został jeszcze wybrany^None^2021-02-20 14:32:52.601150+01:00^https://wpolityce.pl/kosciol/539997-franciszek-przyjal-rezygnacje-zlozona-przez-kardynala-saraha^Papież Franciszek przyjął rezygnację złożoną przez prefekta Kongregacji Kultu Bożego i Dyscypliny Sakramentów kardynała Roberta Saraha w związku z osiągnięciem wieku emerytalnego. Odchodzi też archiprezbiter bazyliki Świętego Piotra kardynał Angelo Comastri. O emeryturze dwóch ważnych dostojników watykańskich poinformowało w sobotę biuro prasowe Stolicy Apostolskiej. Kardynał Sarah, pochodzący z Gwinei skończył 75 lat w czerwcu zeszłego roku. W Watykanie pracował przez 20 lat począwszy od pontyfikatu Jana Pawła II. W 2001 roku został sekretarzem Kongregacji ds. Ewangelizacji Narodów. W 2010 roku Benedykt XVI mianował go przewodniczącym Papieskiej Rady Cor Unum, która koordynowała działalność charytatywną Kościoła. Wkrótce potem otrzymał godność kardynała. W 2014 roku papież Franciszek mianował go prefektem Kongregacji ds. Kultu Bożego i Dyscypliny Sakramentów. Papież nie wybrał jeszcze następcy kardynała Saraha. Również w sobotę Watykan ogłosił, że Franciszek przyjął rezygnację złożoną przez wikariusza generalnego Państwa Watykańskiego, archiprezbitra bazyliki Świętego Piotra kardynała Angelo Comastriego, który ma 77 lat. Jego następcą został kardynał Mauro Gambetti, franciszkanin konwentualny, kustosz konwentu w Asyżu. kk/PAP
Profanacja figury Matki Bożej w Częstochowie! Wyrwane z pomnika dłonie Maryi zostały rzucony w śnieg. Porozrzucano znicze i kwiaty^None^2021-02-19 16:50:06.119682+01:00^https://wpolityce.pl/kosciol/539906-profanacja-figury-matki-bozej-w-czestochowie-wideo^Nieustalony dotychczas sprawca sprofanował figurę Matki Bożej przy kościele parafii Świętych Pierwszych Męczenników Polski w Częstochowie. Postać Maryi ma wyrwane obie dłonie. Proboszcz parafii zapowiada szybką naprawę figury. O przypadkach profanacji słyszeliśmy szczególnie dużo po protestach organizowanych przez lewacki Strajk Kobiet. Czy ta, która miała miejsce w Częstochowie, to ich efekt? CZYTAJ TAKŻE: Co za barbarzyństwo! Pomnik św. Jana Pawła II w Warszawie sprofanowany. Wulgarna tabliczka i prowokacja w Google Maps Pragnę powiadomić naszych drogich Parafian, że w nocy z Środy Popielcowej na czwartek (17/18.02.) została uszkodzona figura Matki Najświętszej, usytuowana na placu przykościelnym. Wyrwane zostały z pomnika dłonie Matki Bożej i rzucone w pobliże cokołu —poinformował proboszcz ks. Stanisław Jasionek na stronie parafii. W związku z profanacją figury NMP planuję akty ekspiacyjne w piątek (19.02) podczas Drogi Krzyżowej oraz w niedzielę (21.02) na nabożeństwie Gorzkich Żali. Postaramy się także najszybciej, jak to możliwe, naprawić uszkodzoną statuę —dodał ks. Jasionek w piątkowym wpisie parafii na Facebooku. To dla mnie bardzo smutne wydarzenie, dlatego, że nigdy do tej pory w naszej parafii nie działo się nic takiego —powiedział proboszcz w wypowiedzi dla katolickiego radia Fiat. O uszkodzeniu figury ksiądz dowiedział się od siostry zakonnej i innej parafianki, które w czwartek szły do kościoła na poranną Mszę. Na miejscu były także powywracane znicze i kwiaty, przynoszone przez wiernych.  Nie wiem, kto to mógł zrobić. To jakiś dziwny znak właśnie rozpoczynającego się Wielkiego Postu —powiedział proboszcz. CZYTAJ WIĘCEJ:  - Ataki na Kościół to zaplanowana strategia. O. Tadeusz Rydzyk: „To, co kiedyś robiła pałka i karabin, dziś robią media” - NASZ WYWIAD. Sytnik-Czetwertyński: W momencie gdy zaczyna upadać religia, natychmiast upada obyczajowość, a za chwilę prawo         kk/niedziela.pl/PAP
Dar modlitwy i pokuty od Kościoła dla osób pokrzywdzonych. Bp Miziński: "Wspólnota ze zranionymi jest nam wszystkim potrzebna"^None^2021-02-19 14:25:28.327826+01:00^https://wpolityce.pl/kosciol/539882-dar-modlitwy-i-pokuty-od-kosciola-dla-osob-pokrzywdzonych^Kościół, jako wspólnota ludzi wierzących pragnie ofiarować zranionym dar swojej modlitwy i pokuty; chce być dla nich środowiskiem, w którym będą mogli uzyskać wsparcie - powiedział w piątek sekretarz generalny Konferencji Episkopatu Polski bp Artur Miziński. W intencji osób małoletnich wykorzystywanych seksualnie bp Mizińskirzewodniczył mszy św. w kaplicy Sekretariatu Konferencji Episkopatu Polski - poinformowało PAP biuro prasowe Episkopatu. Hierarcha prosił Boga o to, „aby udzielił im łaski, najpierw obmycia z poczucia winy, bo to oni zostali zranieni, potem łaski odbudowania życia i wiary w miłość czystą i szlachetną, a nade wszystko w miłość Boga, która jest niezmienna i w sposób szczególny obejmuje maluczkich”. Przypomniał, że wierni Kościoła katolickiego w Polsce, odpowiadając na apel papieża Franciszka, rokrocznie, w pierwszy piątek Wielkiego Postu, modlą się, w ramach Dnia Modlitwy i Pokuty za grzech wykorzystania seksualnego małoletnich, w intencji tych osób. Ten dzień modlitwy ukazuje nam, że Kościół stara się nie tylko o to, aby nieść pomoc w wymiarze psychologicznym, prewencyjnym czy formacyjnym, poprzez organizowanie dla delegatów w diecezjach czy w zgromadzeniach zakonnych różnych spotkań, warsztatów i szkoleń. Kościół pamiętając o pokrzywdzonych przez grzech nieczystości dorosłych względem dzieci chce, aby skrzywdzeni czuli się częścią jego wspólnoty, gdzie w wymiarze duchowym modlitwa i pokuta są darami, które możemy sobie wzajemnie ofiarować  — powiedział bp Miziński. Podkreślił, że Kościół chce być dla osób cierpiących z powodu zadanych im krzywd „środowiskiem pełnym życzliwości, w którym będą mogli uzyskać wsparcie, tak bardzo potrzebne na długiej i trudnej drodze zdrowienia”.  Wspólnota ze zranionymi jest nam wszystkim potrzebna jako przestrzeń duchowej jedności, doświadczenie wymiany darów, które możemy sobie wzajemnie ofiarować  — wskazał sekretarz generalny KEP.
Przewodniczący KEP: Skrzywdzeni mają prawo liczyć na to, że nie zabraknie im także wsparcia całej wspólnoty Kościoła^None^2021-02-19 06:59:47.001090+01:00^https://wpolityce.pl/kosciol/539822-przewodniczacy-kep-skrzywdzonym-nie-zabraknie-wsparcia^Skrzywdzeni mają prawo liczyć na to, że na długiej i trudnej drodze zdrowienia nie zabraknie im także wsparcia całej wspólnoty Kościoła – zaznaczył przewodniczący Konferencji Episkopatu Polski abp Stanisław Gądecki.
„Akcja Kartofel 2021”, czyli Wielki Post w niemieckim Kościele. Nowy sposób na przeżywanie wyjątkowego czasu w kalendarzu liturgicznym^None^2021-02-18 15:10:31.000193+01:00^https://wpolityce.pl/kosciol/539715-akcja-kartofel-2021-wielki-post-w-niemieckim-kosciele^Wielki Post w Kościele często traktowany był jako czas postanowień i nowych przedsięwzięć. Nie inaczej jest w Niemczech, gdzie dziś ruszyła właśnie „Akcja Kartofel 2021”. Zorganizowały ją wspólnie cztery diecezje katolickie (Fryburg, Kolonia, Rottemburg-Stuttgart i Spira) oraz dwa ewangelickie kościoły krajowe (Badenia i Palatynat). Do akcji zaproszone są wszystkie parafie, klasy szkolne oraz grupy młodzieżowe i dziecięce. Jak piszą organizatorzy na swej stronie internetowej kartoffelaktion.de:  Zainteresowanych z diecezji i regionalnych kościołów, biorących udział w akcji, zapraszamy do spróbowania swoich sił jako hodowcy ziemniaków w donicy przed domem, w wiadrze na balkonie lub w kwietniku. Uczestnicy dostaną zestaw z pięcioma ziemniakami rzadkich odmian, a przez cały rok wegetacyjny będą otrzymywali listy ziemniaczane ze wskazówki. Będą one co miesiąc wysyłane pocztą elektroniczną.   Organizatorzy mają też dodatkowe atrakcje: W tym roku wysyłamy dodatkowe materiały dla dzieci, takie jak ziemniaczane kolorowanki, bardzo proste przepisy na ziemniaki, pomysły na rękodzieło czy pomysły na dzienniczki ziemniaczane. (…) Inspiracje do twórczości znajdą się w listach ziemniaczanych. Zgodnie z założeniami ekumenicznymi zostały one napisane przez autorów: katolickiego i protestanckiego.  Hierarchowie kościelni w Niemczech lubią przedstawiać się jako pionierzy nowego duszpasterstwa, dostosowanego do ducha czasu i do mentalności współczesnego człowieka. „Akcja Kartofel 2021” jako sposób przeżywania Wielkiego Postu znakomicie wpisuje się w ten model.  Chętni do udziału w akcji mogą rejestrować się do 12 marca. Organizatorzy ostrzegają:  Zestawy z ziemniakami wysyłane są do wyczerpania zapasów.
Ważny apel rzeczników Kościołów chrześcijańskich: Niech Wielki Post otworzy nas na poszanowanie wspólnych nam wartości^None^2021-02-18 11:57:07.183190+01:00^https://wpolityce.pl/kosciol/539713-wazny-apel-rzecznikow-kosciolow-chrzescijanskich^Niech tegoroczny Wielki Post - Czas Pasyjny otworzy nas na poszanowanie wspólnych wartości, których źródłem jest Ewangelia - napisali rzecznicy Kościołów różnych denominacji chrześcijańskich we wspólnym dokumencie przekazanym w czwartek PAP przez biuro prasowe Episkopatu. CZYTAJ TAKŻE: Abp Wiktor Skworc: „Ekumenizm jest szukaniem, dążeniem do jedności wiary i braterstwa siostrzanych Kościołów” Niech słowa Ewangelii inspirują nas do wzajemnego szacunku i dialogu  — wskazano w dokumencie. Czas Wielkiego Postu - Czas Pasyjny jest dla wszystkich chrześcijan okresem przygotowań do świętowania radosnej tajemnicy Zmartwychwstania, czasem nawrócenia, modlitwy, postu, jałmużny, szczególnej troski o ubogich i najsłabszych  — podkreślono. Ma być on także „czasem osobistego rachunku sumienia, wyznawania win, naprawy wyrządzonych szkód, czynów pojednania i podjęcia zobowiązania do życia, na co dzień według wskazań Ewangelii - zaznaczają sygnatariusze dokumentu. Jako rzecznicy Kościołów różnych denominacji chrześcijańskich chcemy wspólnie zaapelować do wszystkich wyznawców Chrystusa, by tegoroczny Wielki Post - Czas Pasyjny otworzył nas jeszcze bardziej na poszanowanie wspólnych nam wartości, których źródłem jest Ewangelia. Niech jej słowa inspirują nas do wzajemnego szacunku i dialogu, a przez to pogłębiania więzi, które rodzą się w prowadzonych działaniach ekumenicznych  — czytamy w opublikowanym tekście. Wspólny dokument podpisali rzecznicy różnych denominacji chrześcijańskich: Agnieszka Godfrejów-Tarnogórska, Rzecznik Kościoła Ewangelicko-Augsburskiego w RP, dk. Łukasz Leonkiewicz, Rzecznik Polskiego Autokefalicznego Kościoła Prawosławnego i ks. Leszek Gęsiak SJ, Rzecznik Konferencji Episkopatu Polski.  mm/PAP
Rzecznik KEP zachęca do uczestnictwa w nabożeństwach Wielkiego Postu. "Są wyrazem naszej woli przemiany serca w tym szczególnym okresie"^None^2021-02-18 11:32:50.859754+01:00^https://wpolityce.pl/kosciol/539708-rzecznik-kep-o-istocie-nabozenstw-wielkopostnych^W Wielkim Poście postarajmy się znaleźć czas na zakorzenione w polskiej tradycji i pobożności nabożeństwa wielkopostne, które są wyrazem naszej woli przemiany serca w tym szczególnym okresie – powiedział rzecznik Konferencji Episkopatu Polski ks. Leszek Gęsiak SJ. CZYTAJ TAKŻE: -Dziś Środa Popielcowa. Rozpoczyna się okres Wielkiego Postu. „Pokuta pozwala człowiekowi odkryć prawdę o sobie i Bogu” -Przewodniczący Episkopatu odprawi Mszę św. za ofiary pandemii. „Będzie to jak utworzenie łańcucha modlitwy” Odnosząc się do przeżywania rozpoczętego Wielkiego Postu, rzecznik Episkopatu w informacji przekazanej w czwartek PAP zwrócił uwagę na zakorzenione w polskiej tradycji i pobożności nabożeństwa wielkopostne.  Postarajmy się znaleźć czas na uczestnictwo w drodze krzyżowej, Gorzkich Żalach, a także w rekolekcjach w naszych wspólnotach parafialnych – z zachowaniem obowiązujących norm bezpieczeństwa i w trosce o zdrowie nas wszystkich – które są wyrazem naszej woli przemiany serca w tym szczególnym okresie  — powiedział. Osoby, które nie mogą być obecne w świątyniach, mogą skorzystać z transmisji mszy św. i nabożeństw w środkach społecznego przekazu ogólnopolskich i lokalnych oraz rekolekcjach w mediach społecznościowych — dodał. Rzecznik Episkopatu zwrócił także uwagę, że w ostatnich latach w Polsce stało się popularne nawiedzanie kościołów stacyjnych.  Ta tradycja sięgająca pierwszych wieków chrześcijaństwa narodziła się w Rzymie, utrwaliła w IV wieku za papieża Grzegorza Wielkiego i na stałe została przywrócona w XX wieku — wyjaśnił. Wielki Post wiąże się ze wsparciem duchowym i modlitewnym bliźnich. Dlatego warto włączyć się np. w inicjatywę +Misjonarz na Post+  — zaznaczył ks. Gęsiak. Wskazał, że „modlitwa może być nieocenionym darem i wsparciem duchowym dla misjonarzy pracujących w różnych częściach świata”. Rzecznik Episkopatu zachęcił również do wsparcia materialnego potrzebujących.  Ważnym wyrazem naszego zaangażowania wielkopostnego są uczynki miłosierdzia. Bez nich nawrócenie naszego serca i sens Wielkiego Postu nie byłby pełny. Pamiętajmy w sposób szczególny o chorych i samotnych, wyciągając do nich pomocną dłoń. Można to uczynić np. w ramach akcji Caritas +Jałmużna Wielkopostna 2021+, która w tym roku organizowana jest pod hasłem +Czas Miłosierdzia+  powiedział ks. Gęsiak. mm/PAP
Środa Popielcowa w Watykanie. Znów nietypowy przebieg z powodu pandemii. Papież: Zbawienie jest uniżeniem się z miłości^None^2021-02-17 19:27:43.747488+01:00^https://wpolityce.pl/kosciol/539637-sroda-popielcowa-w-watykanie-znow-nietypowy-przebieg^Zbawienie nie jest wspinaniem się dla chwały, ale uniżeniem się z miłości - powiedział papież Franciszek podczas mszy w Środę Popielcową w Watykanie. Obchody inauguracji Wielkiego Postu miały nietypowy przebieg z powodu pandemii. Również w tym roku restrykcje z powodu pandemii Covid-19 zmienią w Kościele obrzędy Wielkiego Tygodnia. Znów nie będzie umycia nóg w Wielki Czwartek. Watykan wyjaśnił w środę, że nadal obowiązują zalecenia Kongregacji ds. Kultu Bożego i Dyscypliny Sakramentów z 2020 roku. CZYTAJ TAKŻE: Dziś Środa Popielcowa. Rozpoczyna się okres Wielkiego Postu. „Pokuta pozwala człowiekowi odkryć prawdę o sobie i Bogu” Papieskie uroczystości odbyły się nie, jak zwykle po południu na rzymskim Awentynie wraz z tradycyjną procesją, ale rano w bazylice Świętego Piotra. Zgodnie z zaleceniami Kongregacji ds. Kultu Bożego i Dyscypliny Sakramentów inaczej wyglądał obrzęd posypania głów popiołem. Formuła: „Pamiętaj, że jesteś prochem, i w proch się obrócisz” została wypowiedziana do wszystkich przy ołtarzu, a nie do każdego po kolei. Franciszkowi głowę posypał popiołem archiprezbiter bazyliki kardynał Angelo Comastri. Papież posypał zaś głowy kardynałom. W homilii powiedział, że Wielki Post jest „podróżą powrotną do Boga” i „wyjściem z niewoli ku wolności”. W życiu - dodał - zawsze będziemy mieli coś do zrobienia i wymówki do przedstawienia, ale teraz nadszedł czas, by powrócić do Boga. Wielki Post to według papieża weryfikacja dróg, którymi się podąża. Podkreślił, że nie jest to czas „zbierania pobożnych postanowień, ale rozeznawania, ku czemu skierowane jest serce”. Zachęcił do refleksji: „dokąd prowadzi mnie nawigator mojego życia, w stronę Boga czy w stronę mojego +ja+?”, „czy żyję po to, by podobać się Panu, czy po to, by być zauważonym, chwalonym, faworyzowanym?”. Apelował, by odpowiedzieć sobie na pytanie:  czy mam serce tancerza, robiące krok do przodu i krok do tyłu, kochające trochę Pana, a trochę świat, czy też serce mocne w Bogu?. To czas, mówił, by walczyć o uwolnienie serca od „krępujących je dwulicowości i fałszu”. Papież zauważył, że drogę powrotną do Boga utrudniają „niezdrowe przywiązania, zwodzące pęta nałogów, fałszywe zabezpieczenia pieniędzy i pozorów, paraliżujące narzekanie człowieka czującego się ofiarą”. Jak syn marnotrawny - mówił - „roztrwoniliśmy cenne dobra na drobnostki, i zostaliśmy z pustymi rękami i niezadowolonym sercem”. Upadliśmy: jesteśmy dziećmi, które ciągle upadają, jesteśmy jak małe dzieci, które próbują chodzić, ale upadają na ziemię i muszą być za każdym razem podnoszone przez tatusia — dodał. Franciszek powiedział, że wszyscy mają duchowe choroby, których sami nie mogą wyleczyć i głęboko zakorzenione wady, których nie można samemu wyplenić; „wszyscy mamy lęki, które nas paraliżują, których nie możemy sami przezwyciężyć” - zaznaczył. Nawiązując do posypywania głów popiołem, podkreślił, że nie można żyć, goniąc za prochem i rzeczami, które są dziś, a jutro znikną. Zaznaczył, że nawrócenie serca, wraz z gestami i praktykami, które je wyrażają, jest możliwe tylko wtedy, gdy wychodzi się od „prymatu działania Boga”. Tu nie chodzi o zdolności i zasługi, z którymi można się obnosić - wyjaśnił. Trzeba zrozumieć, wskazał, że „zbawienie nie jest wspinaniem się dla chwały, ale uniżeniem się z miłości” i „czynieniem siebie małymi”. Również w tym roku restrykcje z powodu pandemii Covid-19 zmienią w Kościele obrzędy Wielkiego Tygodnia. Znów nie będzie umycia nóg w Wielki Czwartek. Watykan wyjaśnił w środę, że nadal obowiązują zalecenia Kongregacji ds. Kultu Bożego i Dyscypliny Sakramentów z 2020 roku. Stoimy nadal w obliczu dramatu pandemii Covid-19, która przyniosła wiele zmian także w tradycyjnym sposobie celebrowania liturgii — napisał prefekt watykańskiej kongregacji kardynał Robert Sarah w nocie wysłanej do przewodniczących Episkopatów. Zmiany dotyczą przede wszystkim odwołania procesji na zewnątrz kościołów w Niedzielę Palmową, przełożenia na późniejszy termin mszy Krzyżma świętego odprawianej w Wielki Czwartek, rezygnacji z obrzędu umycia nóg podczas mszy Wieczerzy Paschalnej i ucałowania krzyża w Wielki Piątek. W komunikacie podkreślono, że uroczystości muszą odbywać się przy poszanowaniu zasad sanitarnych wyznaczonych przez lokalne władze. Ponadto kongregacja zaleciła rezygnację z wydarzeń, będących wyrazem pobożności ludowej, czyli głównie licznych procesji organizowanych w Wielkim Tygodniu w wielu krajach. W zeszłym roku, na początku pandemii istotne zmiany wprowadzono w watykańskich uroczystościach Wielkiego Tygodnia pod przewodnictwem papieża Franciszka. Najważniejszą było przeniesienie nabożeństwa Drogi Krzyżowej w Wielki Piątek z rzymskiego Koloseum na plac Świętego Piotra. Program tegorocznych obchodów nie jest jeszcze znany. kpc/PAP
Publicysta "Naszego Dziennika": Ks. Andrzej Dymer w świetle obowiązującego w Polsce prawa był niewinny^None^2021-02-17 16:32:19.863928+01:00^https://wpolityce.pl/kosciol/539601-publicysta-nd-ks-dymer-w-swietle-prawa-byl-niewinny^„Teraz mogą już całkiem dowolnie i swawolnie przypisywać mu również inne nadużycia, których nigdy nie popełnił” - pisze w „Naszym Dzienniku” Sebastian Karczewski o sprawie ks. Andrzeja Dymera. CZYTAJ RÓWNIEŻ: — Zakończono postępowanie wyjaśniające ws. ks. Dymera. Komisja nie zaprzestaje jednak działań dot. ochrony osób pokrzywdzonych — Dyskusja wokół sprawy ks. Dymera. Prezes Ordo Iuris zwraca uwagę na kwestie prawne. Gowin: Interweniowałem jeszcze jako senator — Nie żyje ks. Andrzej Dymer, były dyrektor Instytutu Medycznego im. Jana Pawła II w Szczecinie. Zmarł po długiej chorobie — Abp Polak: Przewlekłość kościelnych procedur w sprawie ks. Dymera nie ma usprawiedliwienia. Nie sprostałem oczekiwaniom Publicysta pisze o tym, że ks. Andrzej Dymer w ostatnich chwilach życia został wystawiony na publiczny licz m.in. przez redakcję „Więzi”: choć od wszelkich zarzutów został uniewinniony prawomocnym wyrokiem sądowym. Karczewski podkreśla, że w błąd wprowadzała również informacja powtarzana przez KAI o tym, że ks. Dymer został przez abp. Andrzeja Dzięgę odwołany ze stanowiska dyrektora szczecińskiego Instytutu Medycznego im. Jana Pawła II ze względu na oskarżenia o nadużycia seksualnego. Nie jest to prawdą. (…) Powodem był fakt, że od ponad roku ks. Andrzej Dymer zmagał się z ciężką chorobą, która uniemożliwiała mu wykonywanie jakichkolwiek funkcji — podkreśla dziennikarz. Publicysta przypomniał, że zarzuty o molestowanie seksualne podopiecznych Ogniska św. Brata Alberta w Szczecinie zostały wysunięte przeciwko ks. Dymerowi w 2008 r. przez „Gazetę Wyborczą”. Najpierw sprawę umorzyła prokuratura w 2010 r., a następnie w 2014 r. sąd uniewinnił ks. Dymera po przeprowadzonym postępowaniu karnym na skutek złożenia tzw. subsydialnego aktu oskarżenia. W świetle obowiązującego w Polsce prawa kapłan był niewinny — podkreśla Karczewski. Dodaje również, że nieprawdą jest skazanie kapłana przez trybunał kościelny. W kwietniu 2008 r. Sąd Metropolitalny wydał wyrok w sprawie, ale Kongregacja Nauki i Wiary przyjęła odwołanie, ponieważ uznano, że ks. Dymer został pozbawiony prawa do obrony. Sąd apelacyjny nie wydał żadnego wyroku. Zatem również w świetle prawa kanonicznego kapłan nie był uznany za winnego — wskazuje publicysta. Dziennikarz zawraca uwagę, że „ostateczną operację zniesławienia” rozpoczęto w momencie, kiedy stan zdrowia ks. Dymera był już na tyle zły, że wiadomym było, że nie będzie mógł się bronić. Teraz mogą już całkiem dowolnie i swawolnie przypisywać mu również inne nadużycia, których nigdy nie popełnił. Bo „cóż to jest prawda”? — pisze Karczewski. Na koniec publicysta cytuje słowa św. Jana Pawła II: „Nie należy pisać, tworzyć i nadawać programów, jeśli wyrządza to krzywdę prawdzie”. xyz/”Nasz Dziennik”
Zakończono postępowanie wyjaśniające ws. ks. Dymera. Komisja nie zaprzestaje jednak działań dot. ochrony osób pokrzywdzonych^None^2021-02-17 13:44:43.952231+01:00^https://wpolityce.pl/kosciol/539569-zakonczono-postepowanie-wyjasniajace-ws-ksiedza-dymera^Śmierć osoby wskazanej jako sprawca kończy postępowanie wyjaśniające, natomiast nie zaprzestajemy dalszych działań w sprawie ks. Andrzeja Dymera dotyczących m.in. ochrony godności osób poszkodowanych - przekazała Państwowa Komisja do spraw wyjaśniania przypadków pedofilii. W ubiegłym tygodniu ks. Dymer został odwołany z funkcji dyrektora Instytutu Medycznego im. Jana Pawła II w Szczecinie. Według katolickiego kwartalnika „Więź”, który jako pierwszy poinformował o sprawie, metropolita szczecińsko-kamieński bp Andrzej Dzięga podjął tę decyzję podczas spotkania z mężczyzną przed laty wykorzystanym seksualnie przez ks. Dymera. Po informacji o śmierci duchownego, która została przekazana w ten wtorek, Państwowa Komisja do spraw wyjaśniania przypadków pedofilii poinformowała, że wpłynęły do niej akta dotyczące przedawnionej sprawy księdza, a zgromadzone dokumenty zaczęły być badane. Jak jednak dodała, ze względu na jego śmierć komisja musi zakończyć postępowanie wyjaśniające. W kolejnym komunikacie komisja wyjaśniła, że celem prowadzonego przez nią postępowania wyjaśniającego wobec osoby wskazanej jako sprawca jest wydanie postanowienia dotyczące wpisu tej osoby w Rejestrze Sprawców Przestępstw na Tle Seksualnym prowadzonym przez ministra sprawiedliwości. Zgodnie z przepisami ustawy o Państwowej Komisji, śmierć osoby wskazanej jako sprawca kończy postępowanie wyjaśniające, a więc jedynie postępowanie dotyczące wpisu tej osoby w Rejestrze. Państwowa Komisja nie zaprzestaje natomiast dalszych działań w tej sprawie, a w szczególności dotyczących: ochrony czci, praw i godności osób poszkodowanych; interwencji i ich wspierania; identyfikacji problemów pojawiających się w praktyce ścigania tego rodzaju przestępstw i karania ich sprawców, a zwłaszcza umożliwiających pociągnięcie do odpowiedzialności w przypadku niezawiadomienia organów ścigania o podejrzeniu popełnienia przestępstwa pedofilii  — czytamy w komunikacie. Komisja podkreśliła ponadto, że odpowiedzialność powinni ponieść zarówno sprawcy czynów pedofilskich, jak i osoby współwinne, m.in. poprzez fakt przemilczenia przestępstwa. Państwowa Komisja podkreśla, że żadne działania skierowane przeciwko wolności seksualnej i obyczajności na szkodę dzieci - mimo upływu lat, niezależnie od środowiska z którego wywodzi się sprawca lub zawodu jaki wykonuje, pozycji społecznej czy sprawowanej funkcji państwowej – nie mogą być chronione tajemnicą i nie mogą ulec zapomnieniu, zaś sprawcy tych przestępstw powinni ponieść odpowiedzialność. Odpowiedzialność powinny ponieść także wszystkie osoby współwinne, niezależnie od tego czy zaniechały zawiadomienia organów ścigania i podjęcia działań uniemożliwiających krzywdzenie małoletnich, czy też zachowały milczenie godząc się na wykorzystywanie seksualne dzieci  — napisano. Sprawie ks. Dymera poświęcony jest reportaż TVN24 „Najdłuższy proces Kościoła”. Przedstawiono w nim, że ks. Dymer wykorzystywał seksualnie osoby nieletnie, a szczecińscy biskupi wiedzieli o tym od 1995 r. Śledztwo wszczęto jednak dopiero po publikacji dziennikarzy „Gazety Wyborczej” w 2008 r. W tym samym roku kościelny trybunał skazał duchownego za molestowanie seksualne wychowanków. Dymer złożył apelację. W 2021 r. ostatecznego wyroku instytucji Kościoła wciąż nie ma. Nie zapadł także wyrok przed sądami świeckimi – przestępstwa się przedawniły. Przez tych wiele lat duchownego nie spotkała ani kara, ani ostracyzm w Kościele instytucjonalnym. Przez długi okres nie odsunięto go też od pracy z dziećmi. W oświadczeniu przekazanym w poniedziałek PAP przez Biuro Delegata KEP ds. Ochrony Dzieci i Młodzieży prymas Polski abp Wojciech Polak odniósł się do informacji, jakie usłyszał podczas spotkania z osobami pokrzywdzonymi, których świadectwa zostały upublicznione w tekstach red. Zbigniewa Nosowskiego i w reportażu TVN24. Uważam, że niesłychana przewlekłość kościelnych procedur w sprawie ks. Andrzeja Dymera oraz brak odpowiedniego traktowania osób skrzywdzonych na wielu etapach tego postępowania nie mają żadnego usprawiedliwienia  — podkreślił prymas Polski. Chciałbym jeszcze potwierdzić, że jako delegat KEP zostałem poinformowany o dokonaniu zawiadomienia w tej sprawie do Stolicy Apostolskiej. Osądzenie sprawy jest wyłączną kompetencją Stolicy Apostolskiej  — dodał.  mm/PAP
Dyskusja wokół sprawy ks. Dymera. Prezes Ordo Iuris zwraca uwagę na kwestie prawne. Gowin: Interweniowałem jeszcze jako senator^None^2021-02-17 09:45:17.620287+01:00^https://wpolityce.pl/kosciol/539529-dyskusja-wokol-sprawy-ks-dymera-gowin-interweniowalem^Przystąpiliśmy do badania dokumentów w przedawnionej sprawie dotyczącej ks. Andrzeja Dymera, jednak ze względu na jego śmierć postępowanie wyjaśniające zostanie zakończone - przekazała we wtorek Państwowa Komisja do spraw wyjaśniania przypadków pedofilii. W przestrzeni publicznej trwa ożywiona dyskusja w tej sprawie. O swoich „interwencjach” pisze m.in. Jarosław Gowin. CZYTAJ RÓWNIEŻ: Nie żyje ks. Andrzej Dymer, były dyrektor Instytutu Medycznego im. Jana Pawła II w Szczecinie. Zmarł po długiej chorobie W ubiegłym tygodniu ks. Dymer został odwołany z funkcji dyrektora Instytutu Medycznego im. Jana Pawła II w Szczecinie. Według katolickiego kwartalnika „Więź”, który jako pierwszy poinformował o sprawie, metropolita szczecińsko-kamieński bp Andrzej Dzięga podjął tę decyzję podczas spotkania z mężczyzną przed laty wykorzystanym seksualnie przez ks. Dymera. W ten wtorek Kuria Metropolitalna Szczecińsko-Kamieńska poinformowała o śmierci duchownego. Odnosząc się do pytań w tej sprawie, Państwowa Komisja do spraw wyjaśniania przypadków pedofilii poinformowała za pośrednictwem komunikatu, że wpłynęły do niej akta przedawnionej sprawy dotyczącej tej osoby i przystąpiła ona do „badania zgromadzonych w sprawie dokumentów”. W związku z informacjami medialnymi dotyczącymi śmierci duchownego, Komisja informuje, że zgodnie z ustawą o Państwowej Komisji w przypadku śmierci osoby wskazanej jako sprawca w aktach sprawy przekazanych przez prokuratora albo sąd, Komisja kończy postępowanie wyjaśniające — dodała. Sprawa ks. Dymera wzbudziła ożywioną dyskusję w przestrzeni publicznej. Sąd świecki uniewinnił go stwierdzając, że był homoseksualistą i odbywał stosunki z osobami >15 roku życia za ich zgodą. Wg kodeksu karnego to legalne. Dla prawa kanonicznego to przestępstwo, stąd wyrok skazujący w Trybunale Metropolitalnym w Szczecinie — opisywał kwestie prawne Jerzy Kwaśniewski, prezes Ordo Iuris. Dopiero Sąd Okręgowy dopatrzył się tego, że mogło dochodzić do nadużycia stosunku zależności. Ale wskutek przewlekłości postępowania karnego karalność się przedawniła i sprawę umorzono. Toczyło się już tylko postępowanie w Gdańsku z apelacji Dymera przeciwko wyrokowi kościelnemu — czytamy.
Dziś Środa Popielcowa. Rozpoczyna się okres Wielkiego Postu. "Pokuta pozwala człowiekowi odkryć prawdę o sobie i Bogu"^None^2021-02-17 06:40:25.260022+01:00^https://wpolityce.pl/kosciol/539508-dzis-sroda-popielcowa-rozpoczyna-sie-okres-wielkiego-postu^W Kościele katolickim dziś Środa Popielcowa rozpoczyna okres Wielkiego Postu. W czasie mszy św. dokonuje się obrzędu posypania głów popiołem. „To czytelny znak, przypominający o potrzebie nawrócenia i pokuty” – powiedział PAP proboszcz archikatedry warszawskiej ks. prał. Bogdan Bartołd.
Przewodniczący Episkopatu odprawi Mszę św. za ofiary pandemii. "Będzie to jak utworzenie łańcucha modlitwy"^None^2021-02-16 16:59:34.052421+01:00^https://wpolityce.pl/kosciol/539453-przewodniczacy-kep-odprawi-msze-sw-za-ofiary-pandemii^W okresie Wielkiego Postu biskupi Europy uruchamiają sieć modlitwy, tzw. łańcuch eucharystyczny, za ponad 770 tys. osób, które zmarły w Europie z powodu COVID-19. W ramach tej inicjatywy przewodniczący Konferencji Episkopatu Polski i wiceprzewodniczący Rady Konferencji Episkopatów Europy (CCEE) abp Stanisław Gądecki odprawi 15 marca Mszę św. CZYTAJ RÓWNIEŻ: -Obchody 29. Światowego Dnia Chorego. Bp Kamiński: Choroba, cierpienie - to konkretny człowiek, któremu trzeba służyć -Papież w Światowym Dniu Chorego z przesłaniem do wiernych: „Wszystkich, zwłaszcza najuboższych, zapewniam o swej bliskości” W informacji przekazanej we wtorek PAP przez biuro prasowe Episkopatu wyjaśniono, że biskupi Europy odpowiedzieli na apel papieża Franciszka o bliskość Kościoła wobec wszystkich osób zmagających się z koronawirusem a więc: ofiar i ich rodzin, chorych i pracowników służby zdrowia, wolontariuszy i wszystkich tych, którzy znajdują się na pierwszej linii frontu w tym trudnym czasie. W przesłaniu inaugurującym sieć modlitwy, tzw. łańcuch eucharystyczny, za ponad 770 tys. osób, które zmarły w Europie z powodu COVID-19, przewodniczący CCEE kard. Angelo Bagnasco zwrócił uwagę, że biskupi Europy modlili się w czasie liturgii za bardzo liczne ofiary pandemii. Każda konferencja biskupia w Europie zobowiązała się do zorganizowania przynajmniej jednej Mszy św. (w tej intencji - PAP). Będzie to jak utworzenie łańcucha modlitwy, łańcucha eucharystycznego ku pamięci i w intencji tak wielu osób. W tej modlitwie chcemy również pamiętać o rodzinach, które przeżyły żałobę i o tych wszystkich, którzy w tej chwili są jeszcze dotknięci chorobą i niepewni swojego życia — wyjaśnił kard. Bagnasco. Do inicjatywy CCEE przyłączyła się także Konferencja Episkopatu Polski. W jej imieniu abp Stanisław Gądecki odprawi 15 marca Mszę św. za ofiary pandemii w kaplicy Pałacu Arcybiskupów Poznańskich. Inicjatywa, w której wezmą udział wszystkie Konferencje Episkopatów Europy, ma na celu ofiarowanie znaku komunii i nadziei dla całego kontynentu.  My, biskupi Europy, jednoczymy się z naszymi wspólnotami chrześcijańskimi, naszymi kapłanami, wdzięczni tym wszystkim, którzy nadal poświęcają się ludziom najbardziej potrzebującym, aby wspierać naszym słowem, a przede wszystkim naszą modlitwą, ich zaangażowanie, abyśmy mogli razem patrzeć ku lepszej przyszłości — powiedział przewodniczący CCEE. Rada Konferencji Episkopatów Europy (Consilium Conferentiarum Episcoporum Europae – CCEE) powstała w 1971 r. Jej sekretariat mieści się w szwajcarskim Sankt Gallen. Zgodnie ze statutem z 1993 r. poszczególne konferencje biskupów reprezentowane są przez swych przewodniczących. Zadaniem rady jest koordynowanie współpracy Kościołów lokalnych Europy.  aw/PAP
Ok. 40 tys. osób weźmie udział w akcji "Misjonarz na Post". Nowością w tym roku będą spotkania z posługującymi na misjach^None^2021-02-16 12:57:45.782181+01:00^https://wpolityce.pl/kosciol/539407-ok-40-tys-osob-wezmie-udzial-w-akcji-misjonarz-na-post^Blisko 40 tys. osób zadeklarowało już udział w ósmej edycji akcji „Misjonarz na Post”, której celem jest duchowe wsparcie misjonarzy w Wielkim Poście przez np. modlitwę, post lub ofiarowanie cierpienia. To o 5 tys. więcej, niż w ubiegłym roku o tej porze – powiedział PAP ks. Marcin Wrzos OMI. CZYTAJ WIĘCEJ: — TYLKO U NAS. Święta w Urugwaju, Papui i wśród Ormian w Soczi. „Oczywiście, odprawia się Pasterkę. Dla odmiany w całkowitym upale”. ZDJĘCIA — NASZ WYWIAD. Misjonarz w Urugwaju: Jeśli Kościół w Polsce wytrwa w wierności Ewangelii, przejdzie bezpiecznie ponad falą kryzysu — NASZ WYWIAD. Relacja polskiego księdza z Andaluzji: Wiele osób, które wcześniej omijały Kościół, dzisiaj prosi o modlitwę — NASZ WYWIAD. Bp Mazur: „Wszyscy jesteśmy misjonarzami. Zatem nie możemy być spokojni widząc, jak wielu ludzi nie zna Dobrej Nowiny” Jak dodał, wciąż można się zgłaszać. Akcja rozpocznie się 17 lutego w Środę Popielcową i wpisuje się w proponowane przez Kościół - wielkopostne praktyki pokutne: modlitwę, post i jałmużnę. W ubiegłym roku, dzień przed inauguracją akcji zgłosiło się ok. 35. tys. osób, podczas gdy w tym roku mamy już blisko 40 tys. uczestników. Przeważającą większość stanowią osoby młode w przedziale wiekowym 18-40 lat, które korzystają z internetu. Nieco więcej jest kobiet — powiedział PAP redaktor naczelny czasopisma „Misyjne Drogi” ks. Wrzos.
Nie żyje ks. Andrzej Dymer, były dyrektor Instytutu Medycznego im. Jana Pawła II w Szczecinie. Zmarł po długiej chorobie^None^2021-02-16 11:38:18.274671+01:00^https://wpolityce.pl/kosciol/539395-po-dlugiej-chorobie-zmarl-ks-andrzej-dymer^Po długiej chorobie w wieku 58 lat zmarł w Szczecinie we wtorek rano ks. Andrzej Dymer, do niedawna dyrektor tamtejszego Instytutu Medycznego im. Jana Pawła II, a wcześniej m.in. założyciel Katolickiego Liceum Ogólnokształcącego w tym mieście. Informację potwierdzono PAP w Kurii Metropolitalnej Szczecińsko-Kamieńskiej wskazując, że kuria „prosi o modlitwę za ks. Dymera”. W piątek kwartalnik „Więź” podał, że abp Andrzej Dzięga odwołał ks. Andrzeja Dymera z funkcji dyrektora Instytutu Medycznego im. Jana Pawła II w Szczecinie. Według czasopisma metropolita szczecińsko-kamieński miał podjąć decyzję podczas spotkania z mężczyzną, który przed laty miał być wykorzystany seksualnie przez kapłana. W reportażu TVN 24 przedstawiono, że ks. Andrzej Dymer miał wykorzystywać seksualnie osoby nieletnie, a szczecińscy biskupi wiedzieli o tym od 1995 r. Śledztwo wszczęto jednak dopiero po publikacji dziennikarzy „Gazety Wyborczej” w 2008 r. W tym samym roku kościelny trybunał skazał duchownego za molestowanie seksualne wychowanków. Ks. Dymer złożył apelację i oczekiwał na wyrok. 31 grudnia 2017 r. ruszył w sądzie archidiecezji gdańskiej proces drugiej instancji. Toczyły się w jego sprawie również postępowania cywilne. Kuria szczecińsko-kamieńska ma wkrótce wydać w tej sprawie komunikat. tkwl/PAP/Niedziela.pl/KAI
Pochwała soczewicy, fasolki, groszku i cieciorki. Niezwykłe orędzie Franciszka z okazji Międzynarodowego Dnia Roślin Strączkowych^None^2021-02-15 23:44:27.785708+01:00^https://wpolityce.pl/kosciol/539359-pochwala-soczewicy-i-fasolki-niezwykle-oredzie-franciszka^Na oficjalnej stronie internetowej Stolicy Apostolskiej oraz na łamach „L’Osservatore Romano” pojawiło się „Orędzie Ojca Świętego podpisane przez Jego Eminencję biskupa Paula R. Gallaghera, sekretarza ds. stosunków z państwami”. Jest to jedno z licznych przesłań Franciszka, które byłyby nie do wyobrażenia w czasie poprzednich pontyfikatów, a pozwalają nam lepiej zrozumieć długą drogę, jaką przebyło papiestwo w ostatnich latach.  Wspomniany dokument watykański skierowany został na ręce dyrektora generalnego Organizacji Narodów Zjednoczonych ds. Wyżywienia i Rolnictwa (FAO), a okazją do jego ogłoszenia stał się Międzynarodowy Dzień Roślin Strączkowych. Warto zacytować najważniejsze fragmenty z tego orędzia. Cieszę się, że mogę uczestniczyć w tym wydarzeniu upamiętniającym kolejną rocznicę Międzynarodowego Dnia Roślin Strączkowych (…)  Rośliny strączkowe to szlachetne pożywienie o ogromnym potencjale wzmocnienia bezpieczeństwa żywnościowego na całym świecie. Są pozbawione dumy i nie odzwierciedlają luksusu, a jednocześnie są niezbędnym składnikiem zdrowej diety. Są to proste i pożywne produkty spożywcze, które pokonują bariery geograficzne, przynależność społeczną i kultury. Soczewicę, fasolkę, groszek czy cieciorkę można znaleźć się na stołach wielu rodzin, ponieważ są one w stanie zaspokoić różnorodne zapotrzebowanie na białko w naszej codziennej diecie. Chciałbym przypomnieć, że nazwa «rośliny strączkowe« wywodzi się od łacińskiego słowa «legumen« i odnosi się do owoców lub strąków, które są zbierane nie przez koszenie, ale przez ich zrywanie rękoma. Ta praca w naturalny sposób wywołuje szorstkość rąk, spowodowaną kontaktem z ziemią i trudnym klimatem, w niedogodnych porach, co robili i nadal robią pracownicy wiejscy, a zwłaszcza kobiety. (…) W szczególności kobiety wiejskie i kobiety tubylcze mogą nas wiele nauczyć, jak wysiłek i poświęcenie pozwalają nam budować razem, a nie tylko dzięki sobie nawzajem, sieci zapewniające dostęp do żywności, sprawiedliwą dystrybucję dóbr i możliwość zaspokojenia aspiracji przez każdego człowieka. Przestrzeganie zdrowej diety powinno być prawem powszechnym. Żeby stało się to możliwe, fundamentalną rolę mają do odegrania państwa, wspierając politykę edukacji publicznej, która promuje włączanie pożywnych posiłków, z uwzględnieniem konkretnej rzeczywistości, gdzie rośliny strączkowe z pewnością powinny stać się częścią takiej diety wraz z innymi produktami, które je uzupełniają. Postępujmy wspólnie w nadziei. Naśladujmy piękne i dobre uczynki wiejskich kobiet, które nie rezygnują ze swej misji karmienia własnych dzieci i dzieci z innych rodzin. Doceniamy zaangażowanie, by czuć się częścią wspólnego domu, w którym każdy powinien mieć swoje miejsce, bez wykluczania nikogo. Karmimy wszystkich w zdrowy sposób, aby każdy miał takie same możliwości i abyśmy mogli budować inkluzywny i sprawiedliwy świat. (…) Zapraszam więc do rozwijania naszej sztuki, bycia energicznymi i odpornymi jak rośliny strączkowe oraz łączenia się, aby raz na zawsze zakończyć z głodem.”
Abp Polak: Przewlekłość kościelnych procedur w sprawie ks. Dymera nie ma usprawiedliwienia. Nie sprostałem oczekiwaniom^None^2021-02-15 23:10:51.198214+01:00^https://wpolityce.pl/kosciol/539357-abp-polak-o-sprawie-ks-dymera-nieslychana-przewleklosc^Niesłychana przewlekłość kościelnych procedur w sprawie ks. Andrzeja Dymera oraz brak odpowiedniego traktowania osób skrzywdzonych nie mają żadnego usprawiedliwienia – zaznaczył delegat Konferencji Episkopatu Polski ds. ochrony dzieci i młodzieży abp Wojciech Polak. W oświadczeniu przekazanym w poniedziałek PAP przez Biuro Delegata KEP ds. Ochrony Dzieci i Młodzieży abp Polak odniósł się do informacji, jakie usłyszał podczas spotkania z osobami pokrzywdzonymi, których świadectwa zostały upublicznione w tekstach red. Zbigniewa Nosowskiego i w reportażu TVN 24 „Najdłuższy proces Kościoła”. Uważam, że niesłychana przewlekłość kościelnych procedur w sprawie ks. Andrzeja Dymera oraz brak odpowiedniego traktowania osób skrzywdzonych na wielu etapach tego postępowania nie mają żadnego usprawiedliwienia — podkreślił prymas Polski. Delegat KEP ds. ochrony dzieci i młodzieży potwierdził jednocześnie, że w czerwcu ubiegłego roku spotkał się z dwoma osobami pokrzywdzonymi, którym towarzyszył dominikanin o. Marcin Mogielski i dwóch prawników. Wcześniej wiedziałem o sprawie niewiele, opierając się jedynie na przekazach medialnych. Ponieważ osobom pokrzywdzonym towarzyszyli doświadczeni prawnicy znający sprawę, uznałem, że osoby skrzywdzone będą miały wystarczającą pomoc, aby dokonać zgłoszenia do Stolicy Apostolskiej, zgodnie z obowiązującym w Kościele prawem — napisał abp Polak. Zwrócił uwagę, że ze swojej strony „zaproponował wsparcie swojego biura w przygotowaniu zgłoszenia oraz Fundacji Świętego Józefa w udzieleniu pomocy psychoterapeutycznej”. Takimi ustaleniami zakończyło się to spotkanie — zaznaczył. Po obejrzeniu reportażu jest mi przykro, że nie sprostałem oczekiwaniom osób pokrzywdzonych, co wyraził w filmie jeden z uczestników spotkania — napisał w oświadczeniu abp Polak. Wyjaśnił, że „wskazane powyżej ustalenia z osobami obecnymi na spotkaniu oraz podjęte działania miały bowiem na celu, zgodnie z moimi uprawnieniami jako delegata KEP ds. ochrony dzieci i młodzieży, wyjść im naprzeciw”. Chciałbym jeszcze potwierdzić, że jako delegat KEP zostałem poinformowany o dokonaniu zawiadomienia w tej sprawie do Stolicy Apostolskiej. Osądzenie sprawy jest wyłączną kompetencją Stolicy Apostolskiej — zaznaczył abp Polak. W reportażu TVN 24 przedstawiono, że ks. Andrzej Dymer wykorzystywał seksualnie osoby nieletnie, a szczecińscy biskupi wiedzieli o tym od 1995 r. Śledztwo wszczęto jednak dopiero po publikacji dziennikarzy „Gazety Wyborczej” w 2008 r. W tym samym roku kościelny trybunał skazał duchownego za molestowanie seksualne wychowanków. Dymer złożył apelację. W 2021 r. ostatecznego wyroku instytucji Kościoła wciąż nie ma. Nie zapadł także wyrok przed sądami świeckimi – przestępstwa się przedawniły. Przez tych wiele lat duchownego nie spotkała ani kara, ani ostracyzm w Kościele instytucjonalnym. Przez długi okres nie odsunięto go też od pracy z dziećmi. Z funkcji dyrektora Instytutu Medycznego w Szczecinie ks. Andrzej Dymer został odwołany 12 lutego. mly/PAP
Powstał "Kongres Katolików i Katoliczek". Internauci mają wątpliwości: Kreuje się na jakiś twór ponadkatolicki^None^2021-02-15 22:45:40.854076+01:00^https://wpolityce.pl/kosciol/539356-watpliwosci-internautow-ws-kongresu-katolikow-i-katoliczek^Stworzono „Kongres Katoliczek i Katolików”. Pomysł wzbudził wątpliwości i spotkał się z niechęcią części internautów. CZYTAJ RÓWNIEŻ: To już otwarty bunt! O. Gużyński chce dymisji abp. Jędraszewskiego za słowa o „tęczowej zarazie”. Dominikanin wzywa do pisania listów Kongres zachwalał jeden z jego koordynatorów , o. Gużyński. Przekonywał, że uczestników kongresu łączy „gotowość do współpracy i wierność przykazaniom Boga i bliźniego”. Celem tego przedsięwzięcia jest zwrócenie uwagi na współodpowiedzialność wszystkich za Kościół, który w dobie kryzysu musi być otwarty na debatę. Przedmiotem rozważań Kongresu będą kwestie takie jak sposób sprawowania władzy w Kościele, relacje państwo-Kościół, rola kobiet w Kościele, edukacja seksualna, problematyka małżeństwa, związki partnerskie, czy ekologia – pisze portal misyjne.pl. Część internautów podeszła jednak do sprawy z rezerwą. Ten cały #KongresKatoliczekiKatolikow kreuje się, patrząc na statut, na jakiś twór ponad katolicki.
Msza Święta w Watykanie z okazji 30-lecia Grupy Wyszehradzkiej. "Cztery kraje łączą tragiczne doświadczenia i chrześcijańskie korzenie"^None^2021-02-15 15:16:00.302332+01:00^https://wpolityce.pl/kosciol/539287-msza-sw-w-watykanie-z-okazji-30-lecia-grupy-wyszehradzkiej^W bazylice Świętego Piotra odprawiona została w poniedziałek msza z okazji 30-lecia Grupy Wyszehradzkiej. Mszy, zorganizowanej przez ambasadę RP przy Stolicy Apostolskiej, przewodniczył arcybiskup Jan Romeo Pawłowski z watykańskiego Sekretariatu Stanu. CZYTAJ TAKŻE: -30-lecie powstania Grupy Wyszehradzkiej. Kraje V4 są 6. siłą gospodarczą i 3. rynkiem konsumenckim Europy -30-lecie powstania Grupy Wyszehradzkiej. Prezydent Duda w Juracie: Wyzwaniem jest pogodzenie rozwoju z dbałością o środowisko W mszy uczestniczyli ambasadorowie krajów V4: Polski, Węgier, Czech i Słowacji. Przed mszą ambasador RP przy Stolicy Apostolskiej Janusz Kotański wraz z dyplomatami z trzech krajów złożył wieniec przy grobie świętego Jana Pawła II w bazylice watykańskiej. Arcybiskup Pawłowski, który jest sekretarzem do spraw reprezentacji papieskich w Sekretariacie Stanu Stolicy Apostolskiej mówił w kazaniu o tym, że cztery kraje łączą tragiczne doświadczenia dwóch totalitaryzmów XX wieku, a także chrześcijańskie korzenie. Życzenia krajom Grupy Wyszehradzkiej złożyła liderka opozycyjnej prawicowej partii Bracia Włosi Giorgia Meloni, przewodnicząca Partii Europejskich Konserwatystów i Reformatorów. Meloni napisała na Twitterze:  Antykomunistyczni dysydenci o tym marzyli, rządy to zrealizowały. Dzisiaj Polska, Węgry, Republika Czeska i Słowacja są razem w Europie z podniesioną głową broniąc tożsamości i suwerenności swoich narodów”.
Nieznośna lekkość apostazji. "Często nie mają świadomości religijnych skutków, jakie pociąga za sobą taka decyzja"^None^2021-02-15 07:58:42.313674+01:00^https://wpolityce.pl/kosciol/538664-nieznosna-lekkosc-apostazji^Ludzie dokonują dziś apostazji, często nie mając świadomości religijnych skutków, jakie pociąga za sobą taka decyzja. Niedawno na popularnym profilu na Facebooku „Kobiety Lewicy” pojawił się znamienny wpis:  Obrzydliwy skandal w jednej z łódzkich parafii!!! Ksiądz nie pozwolił zostać chrzestną naszej koleżance tylko dlatego, że dokonała dwa miesiące temu apostazji!!!!!!!!!! Powyższy wpis zdradza niezrozumienie tego, czym jest akt apostazji i jakie konsekwencje pociąga za sobą. Podobne niezrozumienie wykazała niedawno trójka oburzonych kandydatów do bierzmowania, od których proboszcz z Ropicy Polskiej koło Gorlic zażądał podpisania deklaracji, że nie popierają „tzw. Strajku Kobiet: postulatów i żądań sprzecznych z treścią i zasadami naszej katolickiej wiary”. Niektórym trudno jest zrozumieć,… Szanowny Czytelniku, możesz przeczytać cały artykuł PREMIUM  - wystarczy, że dołączysz do subskrybentów Sieci Przyjaciół. Jeżeli masz wykupiony dostęp do Sieci Przyjaciół zaloguj się na swoje Konto Czytelnika Wybierz cyfrową prenumeratę tygodnika Sieci, a dodatkowo otrzymasz dostęp do magazynu wSieci Historii i do artykułów Premium  na portalu wPolityce.pl.
Nie tylko pokuta. Bp Solarczyk: Wielki Post to czas odnowienia relacji z Bogiem. Potrzeba tylko otwartości ze strony człowieka^None^2021-02-14 09:23:39.596692+01:00^https://wpolityce.pl/kosciol/539121-bp-solarczyk-wielki-post-czasem-odnowienia-relacji-z-bogiem^Wielki Post to czas odnowienia naszej relacji z Bogiem. Pandemia nie jest w tym przeszkodą. Ona zmieniała nasze zachowania religijne, ale nie zmieniała Boga, który działał, działa i będzie działał - powiedział PAP Przewodniczący Rady ds. Duszpasterstwa Młodzieży bp Marek Solarczyk. CZYTAJ RÓWNIEŻ: -Ks. prof. Jerzy Szymik apeluje do uczestniczek SK: Mówię do was z całą miłością i mądrością, na jakie mnie stać: nawróćcie się -Apel papieża o potrzebie ochrony życia w każdej jego fazie. Franciszek: Starajmy się, aby ta demograficzna zima skończyła się W Kościele katolickim Środą Popielcową 17 lutego rozpocznie się Wielki Post przygotowujący do świąt Zmartwychwstania Pańskiego. Po raz drugi będzie on przeżywany w czasie pandemii. Jesteśmy bogatsi o doświadczenie poprzedniego roku, które były dość ekstremalne, zwłaszcza, jeśli chodzi o limity pięciu osób w świątyniach. Dużo sprawniej poruszamy się też w świecie wirtualnym - zarówno, jeśli chodzi o pewne propozycje treści intelektualnych, czy duchowych, jak również na poziomie wzajemnej komunikacji. To daje nam kapłanom większe możliwości z dotarciem do ludzi, a z drugiej strony również pozwala wiernym wybrać z wachlarza propozycji to, co bardziej im służy, biorąc pod uwagę kontekst ich osobistego życia — powiedział PAP ordynariusz radomski bp Solarczyk. Ufamy, że w tym roku warunki zewnętrzne w czasie Wielkiego Postu będą łatwiejsze. A przy oddanej posłudze duszpasterzy i zaangażowaniu wiernych – to może być w tym roku bardzo owocny czas — ocenił duchowny. Podkreślił, że choć obecny czas jest inny, niż przez lata wszyscy się przyzwyczaili, nie oznacza, że jest gorszy.  Pandemia zmieniła, zmodyfikowała nasze zachowania religijne. Nie zmieniła jednak Boga. On działał, działa i będzie działał. Potrzeba tylko otwartości ze strony człowieka — powiedział bp Solarczyk. Wyjaśnił, że „Wielki Post to czas nawrócenie, czyli odnowienia, ożywienia, udoskonalenia osobistej relacji z Bogiem, który jest miłością, który chce szczęścia człowieka”. Do tego – jak zaznaczył – „potrzeba naszej osobistej troski, podjęcia jakiegoś wysiłku, niekiedy może rezygnacji z czegoś, co nas niszczy lub co przeszkadza nam w relacji z Jezusem, bądź tę relację osłabia, czy nie pozwala jej się rozwijać tak, jakby mogła. Z tego rodzą się różne nasze postanowienia wielkopostne” – zwrócił uwagę duchowny. Biskup przypomniał również, że miłość do Boga wyraża się w miłości do drugiego człowieka.  To pokazuje nam bardzo szeroką płaszczyznę pracy nad sobą. Jesteśmy w relacjach małżeńskich rodzinnych, przyjacielskich, zawodowych, społecznych; pytanie - jak one wyglądają - czy jest tam szacunek dla drugiego, jako odrębnej osoby, czy jest autentyczna troska o jego dobro, o jego rozwój, o to, co faktycznie mu służy. czy raczej jest tam egoizm, czyli szukanie siebie i tego, co nam służy. To są pytania, na które każdy musi sam sobie odpowiedzieć i poszukać, co może w tej materii zrobić, aby pewne kwestie uporządkować, poukładać, po prostu podjęć kroki, by były one zdrowsze — wskazał hierarcha. Bp Solarczyk zwrócił uwagę, że warto także spojrzeć na Wielki Post, jako na „czas przygotowania na największe wydarzenie roku w życiu wiary – na Święta Paschalne, czyli czas radości z otrzymania odkupienia, daru chrztu świętego, sakramentu pokuty i pojednania czy w końcu daru Eucharystii.  Bez męki, śmierci i Zmartwychwstania Jezusa Chrystusa nie byłoby Kościoła, nie byłoby sakramentów, które dla człowieka wierzącego są niezwykłym wsparciem i szansą spotkania z Bogiem — powiedział bp Solarczyk. Zachęcił, by biorąc pod uwagę cały reżim sanitarny korzystać z Mszy św., ze spowiedzi, z adoracji Najświętszego Sakramentu, z nabożeństw. Jest wiele możliwości, propozycji, nieraz dodatkowe Msze św., całodzienne adoracje.  Nie marnujmy szansy na spotkanie z Bogiem, na ożywienie naszej wiary — zaapelował biskup. Zwrócił też uwagę, na potrzebę dostosowywania formy i treści przekazu rekolekcyjnego do odbiorców.  Każdy etap życia ma swoje wyzwania, z którymi człowiek się mierzy, warto zatem, aby kapłani głoszący rekolekcje to uwzględniali — powiedział bp Solarczyk. Przyznał jednocześnie, że „‘posługa Słowa’, czyli głoszenie nauk, kazań jest w zasadzie tylko pewną inspiracją, prowokacją, by każdy sam wszedł w bliskość z Bogiem i ostatecznie przyjął to, co Pan mu ofiaruje”. Bp Solarczyk będzie głosił rekolekcje wielkopostne w katedrze radomskiej w dniach 21-24 marca. Wielki Post nawiązuje do czterdziestodniowego pobytu Jezusa Chrystusa na pustyni, gdzie pościł i był kuszony przez szatana. Rozpoczyna się Środą Popielcową. Jej nazwa przyjęła się z obrzędu posypywania głów popiołem. W obecnej liturgii symbolowi temu towarzyszą wypowiadane przez kapłana słowa: „Prochem jesteś i w proch się obrócisz” lub „Nawracajcie się i wierzcie w Ewangelię”. To gest uznania swojej niewystarczalności i zależności od Boga. W związku z pandemią koronawirusa Kongregacja ds. Kultu Bożego i Dyscypliny Sakramentów wydała notę określającą procedury, których kapłani na całym świecie mają przestrzegać przy obrzędzie posypania głów popiołem w Środę Popielcową. Instrukcja wskazuje, że po pobłogosławieniu popiołu i pokropieniu wodą święconą w milczeniu, kapłan zwraca się do obecnych, recytując jeden raz formułę, którą znajdujemy w Mszale Rzymskim: „Nawracajcie się i wierzcie w Ewangelię” albo „Pamiętaj, że jesteś prochem, i w proch się obrócisz”. „Następnie oczyszcza ręce, zakłada maskę ochronną, zasłaniając usta i nos, i posypuje głowy tym, którzy do niego podchodzą lub, jeśli to stosowne, idzie do tych, którzy stoją na swoich miejscach, nie wypowiadając żadnych słów” – czytamy w nocie Kongregacji ds. Kultu Bożego i Dyscypliny Sakramentów.  aw/PAP
Ks. prof. Jerzy Szymik apeluje do uczestniczek SK: Mówię do was z całą miłością i mądrością, na jakie mnie stać: nawróćcie się^None^2021-02-13 22:20:01.817111+01:00^https://wpolityce.pl/kosciol/539065-ksprof-szymik-mowie-do-was-z-cala-miloscia-nawroccie-sie^„Jesteście młode, nie jest za późno. Zatrzymajcie się, zawróćcie, ta droga prowadzi do przepaści” - zwraca się do uczestniczek Strajku Kobiet ks. prof. Jerzy Szymik na łamach „Gościa Niedzielnego”.  CZYTAJ RÓWNIEŻ: -Keler na łamach „GW” apeluje o ostracyzm medialny dla Kai Godek. Powód? Aktywistka pro-life demaskuje zwolenniczki SK -Lempart żali się w rozmowie z „DGP”: Większość z nas jest pod opieką psychologów. Mamy program dla osób wypalonych aktywistycznie Ogromnie żal tych dziewczyn, pięknych kobiet z perspektywami szczęścia, wykształcenia, dobra, miłości — pisze ks. prof. Szymik. W jego ocenie nie tylko internet stanowi przyczynę zagubienia tych młodych dziewczyn, ale „jak się zwykło mówić, ale dużo głębiej: gigantyczna erozja rodziny, kryzys edukacji, kult kariery i pieniądza, kultura total(itar)nie zdominowana przez lewacką ideologię”.  Grzechy i kryzysy Kościoła  — wylicza dalej. I niech nas nie zmylą głosy relatywizujące to wydarzenie, że niby frustracja okołocovidowa, że brak imprez itp. Nie, pod spodem jest piekielny deal: pójście na służbę mordowaniu  — diagnozuje duszpasterz. Jesteście młode, nie jest za późno. Zatrzymajcie się, zawróćcie, ta droga prowadzi do przepaści. Wasze zbawienie jest w śmiertelnym niebezpieczeństwie — ostrzega. Jeśli brałyście lub bierzecie udział w „pokojowych protestach”, skończcie z tym. Idźcie do spowiedzi, wyznajcie ten ciężki grzech (jakakolwiek świadoma forma popierania zabijania nienarodzonych i relatywizacji tego czynu jest grzechem ciężkim), żałujcie zań. Bóg Wam wybaczy. Jeśli publicznie pokazujecie się z błyskawicą (internet, maseczka, jakkolwiek) – wymażcie ją. Wróćcie do sakramentów, do pokoju z Bogiem. Jeśli nie miałyście jasnej świadomości tego, co robicie, to miejcie — apeluje do uczestniczek Strajku Kobiet ks. prof. Szymik. Przyznanie się do błędu (głupoty, zła, grzechu) kosztuje (wiem, jestem grzesznikiem), ale się niepomiernie opłaca — dodaje.  Domaganie się aborcji „na życzenie” (główny postulat Strajku Kobiet) pod katedrą Chrystusa Króla z wiarą w Boga pogodzić się nie da — konstatuje teolog. aw/Gość Niedzielny
W Ameryce przeszedł do wieczności jeden z największych apostołów Bożego Miłosierdzia na świecie. „To był święty człowiek”^None^2021-02-13 14:58:24.149228+01:00^https://wpolityce.pl/kosciol/539071-odszedl-jeden-z-najwiekszych-apostolow-bozego-milosierdzia^W czwartek 11 lutego (w święto Matki Bożej z Lourdes) w Pittsfield w stanie Massachusetts zmarł w wieku 90 lat amerykański marianin polsko-słowackiego pochodzenia ks. Seraphim Michalenko. Nie ma przesady w twierdzeniu jego współbraci, że – obok św. Faustyny Kowalskiej, bł. Michała Sopoćki i św. Jana Pawła II – był on osobą, która zrobiła najwięcej dla rozszerzania kultu Bożego Miłosierdzia na całym świecie.  W dużej mierze wynikało to z niezwykłego splotu, który związał wspomniany kult ze zgromadzeniem księży marianów. Zaczęło się od ks. Józefa Jarzębowskiego, który po wybuchu II wojny światowej dotarł z Warszawy do Wilna. Tam spotkał ks. Michała Sopoćkę, spowiednika i kierownika duchowego zmarłej w roku 1938 siostry Faustyny Kowalskiego. Od niego otrzymał napisany po łacinie traktat o Bożym Miłosierdziu. Ks. Sopoćko za pośrednictwem różnych ludzi wyjeżdżających z Wilna rozsyłał swą pracę do biskupów na całym świecie z myślą o propagowaniu orędzia siostry Faustyny. Jeden z egzemplarzy przekazał także ks. Jarzębowskiemu.  To, co nastąpiło potem, określić można mianem „mission impossibile”. Ks. Jarzębowski chciał koniecznie wyjechać do Stanów Zjednoczonych, jednak w warunkach sowieckiej okupacji, przy szalejącym terrorze stalinowskim, wydawało się to zupełnie niemożliwe. Tym bardziej, że był wrogiem klasowym i nie miał odpowiednich dokumentów. Ks. Sopoćko doradził mu jednak, że ilekroć znajdzie się w potrzebie, niech odwoła się do Bożego Miłosierdzia. Marianin posłuchał go. Ukląkł przed obrazem Jezusa Miłosiernego, gdzie złożył ślub, że jeśli uda mu się wyjechać z okupowanego Wilna od USA, to całe swoje życie poświęci szerzeniu orędzia Bożego Miłosierdzia.  Opis jego podróży mógłby posłużyć za scenariusz filmu akcji. Zdołał ujść cało z wielu opresji i po licznych perypetiach z okupowanej przez Sowietów Litwy, przez całą Rosję i Daleki Wschód, z nieważną wizą japońską w paszporcie, zdołał przedostać się do Stanów Zjednoczonych. Swe uratowanie zawdzięczał – jak sam mówił – Bożemu Miłosierdziu.  Po przybyciu do USA trafił do Stockbridge w stanie Massachusetts, gdzie jego zgromadzenie nieco wcześniej otworzyło swój dom zakonny. Pod wpływem jego żarliwej opowieści o brawurowej ucieczce spod okupacji sowieckiej współbracia jednogłośnie postanowili, by poświęcić się szerzeniu nabożeństwa, które uratowało mu życie. W ten sposób – zaledwie dwa lata po śmierci siostry Faustyny – w 1940 roku powstało w Stockbridge pierwsze na świecie sanktuarium Miłosierdzia Bożego.  Przez kilkadziesiąt kolejnych lat to właśnie Stockbridge było głównym centrum kultu Bożego Miłosierdzia na całej kuli ziemskiej. Kraków i Wilno nie były w stanie pełnić tej roli, ponieważ Polska i Litwa znajdowały się za żelazną kurtyną, ściśnięte w sowieckiej obręczy. Tak więc to z sanktuarium w stenie Massachusetts orędzie siostry Faustyny rozprzestrzeniło się po całej kuli ziemskiej, trafiając m.in. do Korei Południowej, Brazylii, Argentyny, Kamerunu, na Filipiny i do wielu innych krajów. To właśnie w Stockbrigde przez lata opracowywano liczne materiały naukowe, popularyzatorskie i duszpasterskie o Miłosierdziu Bożym w różnych językach. Oblicza się, że w ciągu pół wieku wydrukowano tam około 14 milionów egzemplarzy różnych książek, broszur i obrazków z modlitwami dotyczącymi Bożego Miłosierdzia.  Marianinem, który najmocniej zaangażował się w szerzenie nabożeństwa ku czci Bożego Miłosierdzia, był ks. Seraphim Michalenko. Stało się to jego „mission in life”. To on stał na czele zespołu, który doprowadził do wydania po raz pierwszy drukiem „Dzienniczka” siostry Faustyny Kowalskiej w roku 1981 – jednocześnie po polsku i po angielsku. Był nie tylko autorem przekładu angielskiego, lecz także pierwszym redaktorem krytycznym dzieła, wprowadzając do tekstu używaną dziś powszechnie numerację wersetów.  W marcu 1981 roku ks. Seraphim stał się świadkiem uzdrowienia, które okazało się niewytłumaczalne z naukowego punktu widzenia i zostało uznane Komisję Medyczną przy Kongregacji Spraw Kanonizacyjnych za cud potrzebny do beatyfikacji Siostry Faustyny Kowalskiej. Przyleciał wówczas do Krakowa razem z Amerykanką Maureen Digan, która cierpiała na nieuleczalną chorobę i została uzdrowiona po modlitwie przy grobie Siostry Faustyny w Łagiewnikach.  Później ks. Seraphim został wyznaczony wicepostulatorem procesu kanonizacyjnego Faustyny Kowalskiej. Był też rektorem Narodowego Sanktuarium Bożego Miłosierdzia i dyrektorem Instytutu Miłosierdzia Bożego im. Jana Pawła II w Stockbridge. Nadzorował wydanie wielu książek, broszur i materiałów audiowizualnych związanych z orędziem i nabożeństwem do Miłosierdzia Bożego oraz pismami Siostry Faustyny. Dał się także poznać jako niestrudzony rekolekcjonista podróżujący po całych Stanach Zjednoczonych z prelekcjami i kazaniami na ten temat.  Stał się postacią rozpoznawalną wśród amerykańskich katolików głównie za sprawą Matki Angeliki, z którą blisko współpracował. Stworzona przez amerykańską zakonnicę telewizja EWTN stała się największą katolicką stacją na świecie, oglądaną w Stanach Zjednoczonych przez kilkadziesiąt milionów ludzi. To właśnie na antenie tej stacji miał swoją stałą audycję cieszącą się wielką popularnością wśród widzów. Dzięki niemu codziennie o godzinie 15.00 z sanktuarium Bożego Miłosierdzia w Stockbridge transmitowana jest na żywo przez EWTN modlitwa Koronką do Miłosierdzia Bożego. Ks. Seraphima miałem okazję poznać osobiście, gdy przez dwa tygodnie w archiwum w Stockbridge zbierałem materiały do swej książki. Codziennie rozmawialiśmy przez kilka godzin. Aż promieniał na zewnątrz swą wiarą, która wypełniała go od środka. Opowiadał o fascynacji orędziem Siostry Faustyny i różnych wydarzeniach związanych ze swymi poszukiwaniami. Zabrał mnie do swojego rodzinnego miasteczka Adams, by pokazać kościół św. Stanisława Kostki, w którym rodziło się jego powołanie. Potem pojechaliśmy razem na Mount Greylock – najwyższą górę w stanie Massachusetts, skąd roztacza się niezwykły widok na okolicę, m.in. na miasto Pittsfield. To w tamtejszym szpitalu dwa dni temu dobiegła końca ziemska wędrówka ks. Michalenki.  Są kapłani, o których wierni mówią: „to jest wierzący ksiądz”. O ks. Seraphimie mogę powiedzieć: „to był święty człowiek”.  To jest święty człowiek.
Papież w Światowym Dniu Chorego z przesłaniem do wiernych: "Wszystkich, zwłaszcza najuboższych, zapewniam o swej bliskości"^None^2021-02-11 17:21:40.691130+01:00^https://wpolityce.pl/kosciol/538836-papiez-w-swiatowym-dniu-chorego-z-przeslaniem-do-wiernych^Papież Franciszek w obchodzonym w czwartek Światowym Dniu Chorego zapewnił o swej bliskości wszystkich chorych, szczególnie tych, którzy cierpią z powodu pandemii koronawirusa. Słowa papieża opublikowano na jego profilu na Twitterze. Na profilu Pontifex, redagowanym w dziewięciu językach, ukazało się następujące przesłanie Franciszka: „W Światowym Dniu Chorego kierujemy specjalną uwagę ku osobom chorym i tym, którzy im pomagają”. Myśl kierowana jest szczególnie ku tym, którzy cierpią z powodu skutków pandemii koronawirusa. Wszystkich, zwłaszcza najuboższych, zapewniam o swej bliskości  — dodał papież
Przewodniczący KEP przed Wielkim Postem: "Zwracam się z apelem o szczególne pogłębienie życia duchowego"^None^2021-02-11 12:32:33.265169+01:00^https://wpolityce.pl/kosciol/538776-apel-przewodniczacego-kep-o-poglebienie-zycia-duchowego^Apeluję o pogłębienie życia duchowego w Wielkim Poście. Pomimo trudnej sytuacji pandemicznej i obowiązujących rygorów sanitarnych, nikt nie może zostać pozbawiony dostępu do eucharystii i innych sakramentów - zaznaczył przewodniczący Konferencji Episkopatu Polski abp Stanisław Gądecki. CZYTAJ TAKŻE: Abp Gądecki: Pandemia przypomniała, że jesteśmy śmiertelni. Świat wirtualny nie może zastąpić obecności Chrystusa w Eucharystii W związku z rozpoczynjącym się w najbliższą środę Wielkim Postem, przewodniczący KEP abp Stanisław Gądecki wystosował apel przekazany w czwartek PAP przez biuro prasowe Episkopatu. Hierarcha zaznaczył w nim, że „Wielki Post to czas nawrócenia i przygotowania na obchody Świąt Wielkiej Nocy – Świąt zwycięstwa Chrystusa nad grzechem i śmiercią”. Nadzieja płynąca z wiary w zmartwychwstanie pomaga nam przetrwać najsmutniejsze dni i największe tragedie, czas lęku i beznadziei, a jednocześnie zachęca nas do poszukiwania i realizacji woli Bożej w naszym życiu — zwrócił uwagę abp Gądecki. Wskazał, że głębia przeżycia Świąt Wielkanocnych, zależy m.in. „od dyspozycji naszego serca i właściwego przygotowania się na nie w czasie Wielkiego Postu”.  Zwracam się, zatem do wszystkich wiernych oraz ich duszpasterzy z apelem o szczególne pogłębienie życia duchowego w nadchodzącym czasie”  — napisał przewodniczący Episkopatu. Podkreślił, że dla nikogo nie powinno zabraknąć odpowiedniej opieki duchowej.  Zachęcam duszpasterzy do gorliwej posługi w konfesjonale; do dostosowania rytmu spowiedzi do aktualnych możliwości i potrzeb wiernych oraz przepisów sanitarnych; do tworzenia wiernym możliwości uczestniczenia w rekolekcjach parafialnych i wspólnotowych, czy to w formie zdalnej, czy stacjonarnej  — napisał abp Gądecki. Wszystkich wiernych proszę o jak najobfitsze czerpanie z wielkopostnych praktyk tj. postu, modlitwy i jałmużny oraz innych form pobożności, w tym nabożeństw Drogi Krzyżowej, Gorzkich Żali i innych  — zaznaczył przewodniczący KEP. Niech trudny czas – jaki przeżywamy już od ponad roku – nie osłabi naszej gorliwości, ale stanie się impulsem do rozwoju naszej ufności i wiary w Zmartwychwstałego Pana  — podsumował abp Gądecki. mm/PAP
Apel papieża o potrzebie ochrony życia w każdej jego fazie. Franciszek: Starajmy się, aby ta demograficzna zima skończyła się^None^2021-02-07 14:27:38.664017+01:00^https://wpolityce.pl/kosciol/538150-apel-papieza-o-potrzebie-ochrony-zycia-w-kazdej-jego-fazie^„Naszemu społeczeństwu trzeba pomagać w uzdrowieniu ze wszystkich ataków na życie, by było ono chronione w każdej fazie” - powiedział w niedzielę papież Franciszek. Po długiej przerwie odmówił modlitwę Anioł Pański wraz z wiernymi na placu Świętego Piotra. CZYTAJ RÓWNIEŻ: -Wymowny wpis papieża Franciszka na Twitterze: „Każde ludzkie życie, jedyne i niepowtarzalne, stanowi niezbywalną wartość” -Obchody 29. Światowego Dnia Chorego. Bp Kamiński: Choroba, cierpienie - to konkretny człowiek, któremu trzeba służyć Po wielu tygodniach Franciszek ponownie stanął w oknie Pałacu Apostolskiego, by odmówić modlitwę z wiernymi.  I znów na placu — powiedział, witając wszystkich.  Jestem zadowolony, że znowu was widzę — dodał. Od końca zeszłego roku papież odmawiał południową modlitwę samotnie w bibliotece, skąd transmitowały ją watykańskie media. Papież nawiązał do obchodzonego w niedzielę we Włoszech Dnia dla Życia, którego temat w tym roku to „Wolność i życie”.  Przyłączam się do biskupów włoskich, przypominając, że wolność jest wielkim darem, jaki dał nam Bóg, by poszukiwać i osiągać dobro swoje i innych, począwszy od pierwszorzędnego dobra życia — mówił Franciszek. Naszemu społeczeństwu trzeba pomagać w uzdrowieniu ze wszystkich ataków na życie, by było ono chronione w każdej fazie — podkreślił. Jego zdaniem niepokojąca jest „zima demograficzna” we Włoszech, gdzie - jak przypomniał - „liczba urodzeń spadła, a przyszłość jest zagrożona”.  Starajmy się, aby ta demograficzna zima skończyła się i by rozkwitła na nowo wiosna chłopców i dziewczynek — apelował. Franciszek mówił też o przypadającym 11 lutego Światowym Dniu Chorego. Podkreślił, że „troska o wszystkich chorych nie jest dla Kościoła działalnością opcjonalną, czymś dodatkowym”, ale „stanowi integralną część jego misji”. Rzeczywistość, w jakiej żyjemy na całym świecie z powodu pandemii (koronawirusa) czyni ten przekaz o koniecznej misji Kościoła szczególnie aktualnym  — podkreślił papież.  Nie zapominajmy, że patrzenie na drugą osobę z góry dozwolone jest tylko wtedy, gdy podaje się jej rękę, by pomóc jej wstać. To jest misja Kościoła — apelował. Franciszek zauważył, że Jezus pokazuje swoje panowanie „nie z dystansu, ale w bliskości, czułości, współczuciu”. Ojciec Święty zaapelował także o podjęcie działań w związku z „dramatyczną sytuacją”, w jakiej znaleźli się migranci, zwłaszcza nieletni, na tzw. bałkańskim szlaku.  Niech tym kruchym i bezbronnym istotom nie zabraknie potrzebnej opieki i preferencyjnych kanałów humanitarnych — wezwał. Papież wyraził zaniepokojenie sytuacją w Birmie, gdzie doszło niedawno do zamachu stanu, i poprosił o modlitwę za kraj, który odwiedził w 2017 roku.  W tym tak delikatnym momencie pragnę raz jeszcze zapewnić o mojej duchowej bliskości, modlitwie i solidarności z narodem — podkreślił.  Modlę się o to, aby ci, którzy są odpowiedzialni za kraj ze szczerą chęcią oddali się na służbę dobru wspólnemu, krzewiąc sprawiedliwość społeczną i stabilność państwową na rzecz harmonijnego współistnienia demokratycznego — mówił Franciszek. aw/PAP
Obchody 29. Światowego Dnia Chorego. Bp Kamiński: Choroba, cierpienie - to konkretny człowiek, któremu trzeba służyć^None^2021-02-07 10:25:50.830486+01:00^https://wpolityce.pl/kosciol/538122-bp-kaminski-choroba-cierpienie-to-konkretny-czlowiek^Choroba, cierpienie, pandemia - to konkretny człowiek, któremu trzeba służyć, być z nim solidarnym, przez bliskość cielesną i duchową nieść wsparcie, pocieszenie, ulgę, nadzieję - powiedział w niedzielę przewodniczący Zespołu Konferencji Episkopatu Polski ds. Duszpasterstwa Służby Zdrowia bp Romuald Kamiński. CZYTAJ RÓWNIEŻ: -Ks. prof. Cisło alarmuje: „Takiej nienawiści do Kościoła nie obserwowaliśmy nawet w czasach głębokiego komunizmu” -103. rocznica urodzin abp. Ignacego Tokarczuka. Uroczystości w Przemyślu. Ks. abp Adam Szal: Był biskupem niezłomnym W ramach obchodów 29. Światowego Dnia Chorego, który przypada 11 lutego, bp Kamiński przewodniczył Mszy św. w bazylice Świętego Krzyża w Warszawie. Przychodzi nam przeżywać ten dzień w czasie trudnym, kiedy cały świat przeżywa pandemię, wirus COVID-19 zbiera tragiczne żniwo. Tym bardziej powinniśmy skierować nasze myśli ku Bogu i przez pośrednictwo Matki Bożej prosić o potrzebne moce — powiedział w homilii bp Kamiński. Nawiązując do papieskiego orędzia na ten dzień, zatytułowanego w tym roku „Jeden jest wasz Nauczyciel, a wy wszyscy braćmi jesteście”, hierarcha podkreślił, że tylko w świetle wiary można zrozumieć sens cierpienia.  Jedynie w Chrystusie cierpiącym i ukrzyżowanym odnajdujemy prawdę o cierpieniu, zyskujemy siły do zniesienia cierpienia i to, że cierpienie może być owocne — powiedział biskup. Zaznaczył, że choroba, cierpienie, pandemia, „nie są to pojęcia abstrakcyjne”.  To konkretny człowiek, któremu trzeba służyć, być z nim solidarnym, przez bliskość cielesną i duchową nieść wsparcie, pocieszenie, ulgę, nadzieję — wskazał bp Kamiński. Zwrócił uwagę, że „bardzo wielu chorych doświadczyło w czasie pandemii sporego ograniczenia w dostępie do sakramentów pokuty i Eucharystii. Niemożliwość dowolnego przemieszczania się kapelanów po oddziałach szpitalnych sprawia, że wiele osób chorych bardzo przeżyło trudny czas bez tego wyjątkowego wsparcia.  To przypomniało nam o potrzebie większej troski o życie sakramentalne, kiedy jesteśmy zdrowi i mamy możliwości — powiedział hierarcha.  Nie lekceważmy i nie pozostawiajmy tak ważnych spraw na nieokreślony czas — zaapelował. Wspomniał też o potrzebie łączenia służby i modlitwy. Doznajemy dzisiaj bardzo odczuwalnego przerostu działania nad wszelką inną potrzebą człowieka. Towarzyszy temu przyspieszone tempo codziennego życia, zauważamy ciągły brak czasu dla siebie i innych, pojawiają się dość uciążliwe choroby cywilizacyjne. Cierpi na tym bardzo życie wspólnotowe, szczególnie we wspólnocie małżeńskiej i rodzinnej — zauważył. Wskazał, że czas pandemii pokazał z jednej strony braki w tym, co jest udzielaniem pomocy choremu, z drugiej - poświęcenie bardzo wielu pracowników służby zdrowia, wolontariuszy, kapłanów, osób życia konsekrowanego.  Bardziej rozumiemy, że zdrowie jest podstawowym dobrem wspólnym — zauważył przewodniczący Zespołu Konferencji Episkopatu Polski ds. Duszpasterstwa Służby Zdrowia. Podziękował także „wszystkim duszpasterzom i osobom świeckim, którzy na różny sposób w dobie pandemii zadbali o przekaz treści religijnych: transmisje Mszy św., nabożeństw, konferencji i rozważań Słowa Bożego”. Wymienił m.in Polskie Towarzystwo Opieki Duchowej w Medycynie. Zwracając się do chorych, bp Kamiński poprosił ich, by „odpowiednio wykorzystali dar cierpienia”.  Z serca proszę, abyście wspierali waszą modlitwą i cierpieniem Kościół Chrystusowy, naszą Ojczyznę, upraszali łaski dla podejmujących się odpowiedzialności za wyprowadzenie nas z pandemii. Nie może zmarnować się żaden trud i sposobność trwania na modlitwie. Zagospodarujcie to dobrze. Wszyscy was potrzebują, jako szczególnych apostołów Pana Jezusa — wskazał biskup. Liturgię koncelebrował Krajowy Duszpasterz Służby Zdrowia ks. Arkadiusz Zawistowski. Światowy Dzień Chorego został ustanowiony w 1992 r. przez papieża Jana Pawła II a obchodzony jest, co roku 11 lutego w liturgiczne wspomnienie Matki Bożej z Lourdes.  aw/PAP
103. rocznica urodzin abp. Ignacego Tokarczuka. Uroczystości w Przemyślu. Ks. abp Adam Szal: Był biskupem niezłomnym^None^2021-02-06 16:57:13.402205+01:00^https://wpolityce.pl/kosciol/538083-103-rocznica-urodzin-abp-ignacego-tokarczuka^W sobotę w Przemyślu (woj. podkarpackie) upamiętniono 103. rocznicę urodzin arcybiskupa Ignacego Tokarczuka, a także 55. rocznicę jego święceń biskupich i ingresu do przemyskiej bazyliki Wniebowzięcia Najświętszej Maryi Panny i św. Jana Chrzciciela.                        W krypcie Bazyliki Archikatedralnej przy grobie abp. Tokarczuka zebrali się m.in. metropolita przemyski abp Adam Szal, poseł PiS, b. marszałek Sejmu Marek Kuchciński, wicewojewoda podkarpacki Jolanta Sawicka, wicemarszałek woj. podkarpackiego Piotr Pilch oraz przedstawiciele rady miejskiej Przemyśla, a także środowisk naukowych i społecznych miasta. Uroczystość została zorganizowana z inicjatywy samorządu województwa. Modlitwę przy grobie abp. Tokarczuka poprowadził metropolita przemyski abp Adam Szal, który m.in. wspominał dokonania „biskupa niezłomnego”. Metropolita przemyski przypomniał, że rok 2018 był ogłoszony przez Sejm rokiem arcybiskupa Ignacego Tokarczuka.  Wówczas odbyło się wiele wydarzeń, sympozjów, konferencji poświęconych postaci metropolity — podkreślił abp Szal. Uczestnicy uroczystości złożyli wiązanki przy grobie arcybiskupa Ignacego Tokarczuka, który pochowany jest w nekropolii biskupów przemyskich i osób świeckich zasłużonych dla regionu w krypcie bazyliki. Abp Tokarczuk urodził się 1 lutego 1918 r. w Łubiankach Wyższych k. Zbaraża. W latach 1937-42 studiował teologię na Uniwersytecie Jana Kazimierza we Lwowie. Święcenia otrzymał 21 czerwca 1942 r. we Lwowie z rąk bp. Eugeniusza Baziaka. Pracował jako wikariusz w parafii Złotniki. 22 lutego 1944 r. - ostrzeżony - uniknął śmierci z rąk UPA. Po powrocie do Lwowa pracował w parafii św. Marii Magdaleny. Po tym jak w wyniku powojennej zmiany granic Lwów stał się częścią Związku Sowieckiego, w listopadzie 1945 r. wyjechał do Katowic. Tam został wikariuszem w parafii Chrystusa Króla. Rok później rozpoczął studia na Katolickim Uniwersytecie Lubelskim, w 1951 r. obronił doktorat. Początkowo pracował na Katolickim Uniwersytecie Lubelskim, a w 1952 r. wyjechał do Olsztyna, gdzie przez 10 lat był wykładowcą w Wyższym Seminarium Duchownym „Hosianum”. Wykładał filozofię i teologię. W 1962 r. powrócił na KUL. Biskupem przemyskim papież Paweł VI mianował go 3 grudnia 1965 r. Sakry biskupiej udzielił mu prymas Wyszyński. W kazaniach często mówił o programowej ateizacji społeczeństwa prowadzonej przez władze PRL. Spośród 142 kazań wygłoszonych w 1970 r. 13 władze komunistyczne uznały za zagrażające ustrojowi. W latach późniejszych było ich więcej. W latach 70. i 80. wspierał działania opozycji demokratycznej, m.in. Komitetu Obrony Robotników, Ruchu Obrony Praw Człowieka i Obywatela, a później NSZZ „Solidarność”. Wbrew władzom PRL stworzył w diecezji przemyskiej 220 nowych parafii. Był m.in. członkiem Rady Głównej Episkopatu Polski, członkiem Komisji ds. Duszpasterstwa Ogólnego, ds. Budowy Kościołów, a w latach 1967-89 - członkiem Komisji Wspólnej Episkopatu i Rządu PRL. Papież Jan Paweł II w czasie wizyty w diecezji przemyskiej 2 czerwca 1991 r. wyniósł go do godności arcybiskupiej, a 25 marca 1992 r. ustanowił go pierwszym metropolitą nowo powstałej metropolii przemyskiej. W 1993 r. przeszedł na emeryturę. 3 maja 2006 r. abp Ignacy Tokarczuk został odznaczony przez prezydenta Lecha Kaczyńskiego Orderem Orła Białego. Zmarł w grudniu 2012 r. w Przemyślu. 2018 r. decyzją Sejmu został ogłoszony Rokiem abp. Ignacego Tokarczuka. wkt/PAP
Historyczna decyzja papieża Franciszka. Ojciec Święty mianował kobietę podsekretarzem Synodu Biskupów^None^2021-02-06 15:50:37.354066+01:00^https://wpolityce.pl/kosciol/538073-papiez-mianowal-kobiete-podsekretarzem-synodu-biskupow^Za historyczną uznano sobotnią decyzję papieża Franciszka, który mianował kobietę podsekretarzem Synodu Biskupów; jako pierwsza będzie miała prawo do głosowania na synodzie. Nominację tę otrzymała siostra Nathalie Becquart, ksawerianka z Francji. Zakonnica jest dyrektorką krajowej Służby ds. Ewangelizacji młodych i powołań Konferencji Episkopatu Francji. Podsekretarzem Synodu Biskupów został także ojciec Luis Marín de San Martín, asystent generalny w Zakonie Augustianów. Wielokrotnie w dyskusjach wokół synodów zwracano uwagę na to, że wśród głosujących w ich trakcie nie ma kobiet. Występują one na nich w roli ekspertek i audytorek. Siostra Becquart uczestniczyła w przygotowaniach do synodu na temat młodzieży w 2016 roku, a trzy lata później została wyznaczona przez papieża jako konsultorka Sekretariatu Generalnego Synodu Biskupów. mly/PAP
Amerykański jezuita opublikował zdjęcie Matki Boskiej Częstochowskiej z tęczową aureolą. Jest petycja w tej sprawie^None^2021-02-05 22:37:06.429125+01:00^https://wpolityce.pl/kosciol/538005-jezuita-opublikowal-zdjecie-matki-boskiej-z-teczowa-aureola^Amerykański katolicki portal LifeSiteNews wystosował petycję z prośbą o ukaranie jezuity Jamesa Martina za opublikowanie na portalach społecznościowych zdjęcia Matki Boskiej Częstochowskiej z tęczowa aureolą. Kontrowersyjny duchowny skomentował na swoim profilu na Twitterze artykuł opublikowany w magazynie „America”, którego jest redaktorem. Artykuł informował o rozpoczęciu procesu przed Sądem Rejonowym w Płocku. Chodzi o proces kobiet oskarżonych o obrazę uczuć religijnych. Sprawa dotyczy rozlepiania nalepek z wizerunkiem Matki Bożej Częstochowskiej z tęczową aureolą. „America” przesłała tekst agencji, która podała proces jako przykład „represji”, a Martin skomentował tekst dokładnie w ten sam sposób. W Polsce, gdzie szerzy się homofobia, osoby LGBT są sądzone za „profanacje” kopii Czarnej Madonny. Ale Maryja jest dla wszystkich, w tym dla osób LGBT, a przedstawianie jej jako członka różnych wspólnot wyznaniowych ma długą historię — napisał. Następnie opublikował kilka przedstawień Maryi z różnych kultur zestawiając je z kontrowersyjnym obrazem Czarnej Madonny z tęczową aureolą. Porównał je, ale nie wyjaśnił, jak może utożsamiać inkulturację z ideologiczną manipulacją. Społeczność LGBT ma niewiele takich zdjęć. Nic więc dziwnego, że z szacunkiem dodawali swój własny symbol, tęczę, do ukochanego wizerunku swojej matki. Jakie to właściwe, że płacze, bo to jej syn, który cierpi, gdy ktoś LGBT jest prześladowany — napisał.
Ks. prof. Cisło alarmuje: "Takiej nienawiści do Kościoła nie obserwowaliśmy nawet w czasach głębokiego komunizmu"^None^2021-02-05 19:32:43.645826+01:00^https://wpolityce.pl/kosciol/537951-ks-prof-cislo-sytuacja-w-europie-stala-sie-dramatyczna^„Sytuacja w Europie stała się dramatyczna. Uznaliśmy, że trzeba jak najszybciej zająć się tą tematyką. Tym bardziej niepokojące zjawiska już mają miejsce w sercu Polski – w Warszawie - powiedział „Naszemu Dziennikowi” ks. prof. Waldemar Cisło, dyrektor nowo powstałego Centrum Badań Wolności Religijnej UKSW. Stworzone przy UKSW centrum ma być odpowiedzią na postępującą laicyzację społeczeństwa. Wiąże się to również z rosnącą liczbą ruchów o charakterze totalitarnym, a także stałym napływem muzułmanów na Stary Kontynent. Europejczycy nie odrobili lekcji z historii. Na Zachodzie odradzają się ruchy komunistyczne, nazistowskie i faszystowskie. Dobrobyt i konsumpcjonizm tylko przyśpieszyły proces dechrystianizacji. (…) Według statystyk austriackich – w 2030 r. w Wiedniu największą grupą religijną będą muzułmanie. Emigracja z Afryki i krajów Bliskiego Wschodu robi swoje. I to są dwie główne przyczyny: dechrystianizacja i wzrost znaczenia ruchów i religii, które nienawidzą Ewangelii —stwierdził. Ksiądz profesor w opublikowanej w piątek rozmowie wyraził zaniepokojenie ostatnimi wydarzeniami w naszym kraju. Cały czas przed oczami mam marsze w imię aborcji i tę młodzież, która z taką nienawiścią atakowała kościoły. Takiej nienawiści od Kościoła nie obserwowaliśmy nawet w czasach głębokiego komunizmu. Nawet wtedy kościoły były miejscem azylu, czymś świętym, gdzie bało się wejść ZOMO. (…) Można dzisiaj powiedzieć wszystko, ale nie to, że jest się człowiekiem wierzącym w Chrystusa —powiedział. W dalszej części wywiadu ksiądz został zapytany o zagrożenie ograniczania wolności religijnej także w Polsce. W zdecydowany sposób przedstawił kierunek w jakim powinien iść Kościół aby tak się nie stało. Jeżeli nie będziemy korzystać ze swojego prawa do wyrażania opinii, jeżeli staniemy się Kościołem milczenia, to bardzo szybko (…) wejdziemy na drogę Hiszpanii lub Irlandii. (…) Kościół nie może milczeć. Tak wyparlibyśmy się Boga i Ewangelii —podkreślił Na koniec dyrektor założonego ostatnio Centrum Badań Wolności Religijnej, zaznaczył, że nie można zapomnieć również o trudnym położeniu w jakim znajdują się inne religie. Docenił także wkład ministra edukacji i nauki. Trudnej sytuacji wyznawców Chrystusa w innych krajach nie da się oderwać od pozostałych prześladowanych tam religii. Gdy podamy chleb małemu wyznawcy Chrystusa, to nie odmówimy go również innym głodnym stojącym obok. Chcę podkreślić, że nasza działalność jest możliwa dzięki życzliwości prof. Przemysława Czarnka, ministra edukacji i nauki. Jest to człowiek o wielkiej wrażliwości na los potrzebujących —zaznaczył mm/”Nasz Dziennik”
Zdewastowano wystawę o Janie Pawle II w Berlinie! Wandale namalowali symbol Strajku Kobiet. Ambasada RP: "Zaplanowana akcja"^None^2021-02-05 14:29:08.487044+01:00^https://wpolityce.pl/kosciol/537933-wystawa-o-jp-ii-w-berlinie-zniszczona-pojawil-sie-symbol-sk^Plansze z prezentowanej w Berlinie wystawy poświęconej Janowi Pawłowi II zostały zniszczone przez nieznanych sprawców. Twarz Jana Pawła II została zamalowana czerwoną farbą. Na ogrodzeniu sąsiedniej siedziby nuncjatury papieskiej w Berlinie wymalowano czerwoną błyskawicę - symbol tzw. Strajku Kobiet. „Widać, że to nie było przypadkowe działanie, ale zaplanowana akcja” - powiedział PAP rzecznik ambasady Polski w Berlinie, Dariusz Pawłoś. Dariusz Pawłoś, rzecznik ambasady Polski w Berlinie potwierdził w piątek PAP, że „do tego godnego potępienia aktu wandalizmu doszło w nocy z wtorku na środę”. Ambasada pozostaje w kontakcie z policją berlińską, która prowadzi dochodzenie w tej sprawie.  Oczywiście poinformujemy o wynikach śledztwa  — podkreśla rzecznik.
Czy wielki imam Ahmad Al-Tayyeb pojmuje braterstwo tak samo jak Franciszek? W drugą rocznicę deklaracji z Abu Zabi^None^2021-02-04 13:27:07.836701+01:00^https://wpolityce.pl/kosciol/537783-czy-wielki-imam-al-tayyeb-pojmuje-braterstwo-jak-franciszek^Dokładnie dwa lata temu, 4 lutego 2019 roku, podczas konferencji międzyreligijnej w Abu Zabi, Franciszek oraz wielki imam meczetu Al-Azhar w Kairze – szejk Ahmad Al-Tayyeb podpisali wspólną deklarację o ludzkim braterstwie.  Cztery miesiące temu z kolei Franciszek ogłosił encyklikę “Fratelli tutti”, w której aż sześciokrotnie wymienił wspomnianego szejka. Co więcej, stwierdził, że to właśnie wielki imam meczetu Al-Azhar zainspirował go do napisania dokumentu poświęconego ogólnoludzkiemu braterstwu. W encyklice możemy przeczytać m.in. następujące słowa: „Podczas tego braterskiego spotkania, które wspominam z radością, z Wielkim Imamem Ahmadem al-Tayyebem, «stanowczo oświadczamy, że religie nigdy nie mogą nakłaniać do wojny, postaw nienawistnych, wrogości i ekstremizmu, ani też nie mogą nakłaniać do przemocy ani do przelewania krwi. Te tragiczne realia są konsekwencją odstępstwa od nauk religijnych. Wynikają one z politycznej manipulacji religiami i interpretacji dokonywanych przez grupy religijne, które na przestrzeni dziejów wykorzystywały siłę uczuć religijnych w sercach ludzi (…). Bóg Wszechmogący nie potrzebuje niczyjej obrony i nie chce, aby Jego imię było używane do terroryzowania ludzi.«” We wspomnianej deklaracji z Abu Zabi Franciszek i Ahmad Al-Tayyeb wspólnie podpisali się m.in. pod następującym stwierdzeniem: “W imię niewinnej duszy ludzkiej, której Bóg zabronił zabijać, stwierdzając, że każdy, kto zabija człowieka, jest jak ten, który zabija całą ludzkość, oraz że każdy, kto ratuje osobę, jest jak ten, który ratuje całą ludzkość (…) deklarujemy akceptację kultury dialogu jako drogi; wzajemnej współpracy jako kodeksu postępowania; wzajemnego porozumienia jako metody i standardu.” Czy Ahmad Al-Tayyeb pojmuje jednak powyższe słowa tak samo jak Franciszek?  Pytanie jest zasadne zwłaszcza w kontekście wcześniejszych wypowiedzi wielkiego imama meczetu Al-Azhar, od których potem nigdy się nie zdystansował. Przypomnijmy, że w czerwcu 2016 roku w programie telewizji egipskiej porównał on apostazję, czyli porzucenie islamu, do najcięższych zbrodni, za które należy się kara śmierci. Jego zdaniem odstępstwo od wiary muzułmańskiej jest „wielkim zagrożeniem dla społeczeństwa islamskiego” i można je określić mianem „wielkiej zdrady.” Szejk Al-Tayyeb stwierdził:  „Uczeni w islamie oraz imamowie czterech szkół prawoznawstwa uważają apostazję za zbrodnię i zgadzają się, że apostata musi albo wyrzec się apostazji, albo zostać zabity”. Na potwierdzenie swych słów Ahmad Al-Tayyeb przytoczył hadis, czyli zapis będący źródłem islamskiej moralności i prawa, zezwalający na zabijanie muzułmanów w trzech przypadkach: cudzołóstwa, morderstwa i apostazji. W lutym 2017 roku wielki imam meczetu Al-Azhar zaprotestował z kolei przeciw budowie kościoła dla 500 chrześcijańskich Koptów w Kom Al Lofi w prowincji Minya. Stwierdził, że tak mała liczba wiernych nie uprawnia ich do wzniesienia tam świątyni. Dodał, że tego rodzaju postulat w państwie muzułmańskim oznacza wywoływanie konfliktu w czasach, gdy społeczeństwo potrzebuje jedności. Warto przypominać słowa Ahmada Al-Tayyeba, ponieważ muzułmanie i chrześcijanie często posługują się tymi samymi pojęciami, ale podkładają pod nie zupełnie inne znaczenie. Sama deklaracja z Abu Zabi została zresztą przetłumaczona na język arabski w taki sposób, że kluczowe zapisy znaczą w niej coś innego niż w wersji włoskiej i angielskiej. W przekładzie arabskim została uwzględniona (obecna w islamie) ontologiczna nierówność między ludźmi: między wiernymi (muzułmanami) a niewiernymi (nie-muzułmanami) oraz między mężczyznami a kobietami. Braterska wspólnota nie obejmuje więc wszystkich. Tego elementu nie ma w tłumaczeniach na języki europejskie. Z tego powodu można mieć uzasadnione wątpliwości, czy Franciszek i Al-Tayyeb rozumieją braterstwo tak samo.
Włoska agencja Ansa za źródłami watykańskimi: papież Franciszek otrzymał dawkę szczepionki przeciwko koronawirusowi^None^2021-02-03 20:12:13.429104+01:00^https://wpolityce.pl/kosciol/537706-papiez-franciszek-otrzymal-druga-dawke-szczepionki^Papież Franciszek otrzymał w środę drugą dawkę szczepionki przeciwko koronawirusowi - poinformowała w środę włoska agencja Ansa za źródłami watykańskimi. Pierwszą dawką szczepionki papieża zaszczepiono 13 stycznia. CZYTAJ TAKŻE: Po długiej przerwie Anioł Pański z papieżem znów na placu Świętego Piotra! To efekt złagodzonych obostrzeń w Rzymie Trzy tygodnie po pierwszym szczepieniu papież powrócił do punktu szczepień w atrium watykańskiej Auli Pawła VI po drugą dawkę preparatu. W dniach 5-8 marca Franciszek planuje udać się w podróż do Iraku. W połowie stycznia pierwszą dawkę dostał też emerytowany papież Benedykt XVI.  kpc/PAP
Po długiej przerwie Anioł Pański z papieżem znów na placu Świętego Piotra! To efekt złagodzonych obostrzeń w Rzymie^None^2021-02-03 15:58:41.274776+01:00^https://wpolityce.pl/kosciol/537655-aniol-panski-z-papiezem-znow-na-placu-swietego-piotra^Od niedzieli wierni będą mogli znów spotkać się z papieżem Franciszkiem na modlitwie Anioł Pański, którą odmówi w oknie Pałacu Apostolskiego - ogłosił Watykan. W ostatnich miesiącach papież zwracał się do wszystkich z biblioteki w Pałacu Apostolskim. Po długiej przerwie spowodowanej przez drugą falę pandemii Covid-19 i wprowadzone restrykcje powraca południowa modlitwa w tradycyjnej formie. Papież Franciszek odmówi Anioł Pański w oknie i zwróci się do wiernych obecnych na placu, który w dniach lockdownu na przełomie roku był zamknięty. Będzie to pierwszy weekend złagodzonych obostrzeń w Rzymie, stołecznym regionie Lacjum i na prawie całym obszarze Włoch. Nadal bez udziału wiernych odbywają się środowe papieskie audiencje generalne. mly/PAP
Ważne słowa papieża Franciszka o liturgii: "Chrześcijaństwo bez liturgii jest chrześcijaństwem bez Chrystusa"^None^2021-02-03 13:25:34.479910+01:00^https://wpolityce.pl/kosciol/537613-wazne-slowa-papieza-franciszka-o-liturgii^„Chrześcijaństwo bez liturgii jest chrześcijaństwem bez Chrystusa” - powiedział w środę papież Franciszek podczas audiencji generalnej. Przestrzegł przed tak zwanym “chrześcijaństwem przeżyć wewnętrznych, które nie uznaje duchowego znaczenia publicznych obrzędów liturgicznych”. Zwracając się podczas audiencji generalnej do wiernych z biblioteki w Pałacu Apostolskim, papież powiedział, że pokusa „praktykowania” takiego chrześcijaństwa pojawiała się wielokrotnie w dziejach Kościoła. Jak zaznaczył, często w tej tendencji podkreślano „większą czystość religijności, która nie zależy od zewnętrznych ceremonii, uważanych za niepotrzebny i szkodliwy ciężar”. „W centrum krytyki znajdowała się nie jakaś szczególna forma obrzędowa czy też konkretny sposób celebracji, ale sama liturgia”- mówił. Franciszek przyznał, że wielu wiernych mimo pilnego udział w uroczystościach, zwłaszcza w niedzielnej mszy czerpie „pokarm dla swej wiary i życia duchowego z innych źródeł”. Jak zaznaczył, Chrystus jest obecny „nawet w najbardziej ogołoconym obrzędzie”, takim jak ten, który niektórzy chrześcijanie sprawowali i nadal odprawiają w miejscach uwięzienia lub w domu w czasach prześladowań. Papież zwracając się do Polaków powiedział: „Liturgia Kościoła jest źródłem pobożności i pokarmem dla modlitwy osobistej”. „Także od wspólnej modlitwy liturgicznej, kiedy jesteśmy zgromadzeni wokół Chrystusa, zaczyna się realizacja przykazania miłości Boga i bliźniego, gdyż modląc się jedni za drugich, pomagamy sobie wzajemnie oraz nosimy brzemiona jedni drugich”- wskazał. Na zakończenie audiencji Franciszek wystosował apel w związku z pierwszym Międzynarodowym Dniem Braterstwa Ludzkiego, który będzie obchodzony w czwartek, a został ustanowiony w rezolucji Zgromadzenia Ogólnego ONZ. Przypada w drugą rocznicę wizyty papieża w Abu Zabi w Zjednoczonych Emiratach Arabskich oraz podpisania „Dokumentu o ludzkim braterstwie dla pokoju światowego i współistnienia” przez niego oraz wielkiego imama kairskiego uniwersytetu Al-Azhar Ahmada Al-Tayyeba. „Jestem bardzo zadowolony, że ONZ przyłącza się do tych obchodów mających na celu krzewienie dialogu międzyreligijnego i międzykulturowego”- oświadczył papież. Ogłosił, że za pośrednictwem internetu weźmie w czwartek udział w wirtualnym spotkaniu z imamem oraz z sekretarzem generalnym ONZ Antonio Guterresem. Rezolucja ta, przypomniał, uznaje „wkład, jaki dialog między wszystkimi grupami religijnymi może wnieść w poprawę świadomości i zrozumienia wspólnych wartości podzielanych przez całą ludzkość”. „Niech to będzie naszą modlitwą i przedmiotem naszego zaangażowania każdego dnia roku”- wezwał papież. mm/PAP
Oburzenie katolików w Belgii! Na Mszy 15 osób, w sklepie nawet 550. "Biskupi wyrażają ubolewanie, wierni są pozostawieni na lodzie"^None^2021-02-03 07:24:18.820141+01:00^https://wpolityce.pl/kosciol/537559-dyskryminacja-katolikow-na-mszy-15-osob-w-sklepie-550^Zgodnie z belgijskimi przepisami epidemicznymi na Mszy może tam uczestniczyć tylko do 15 osób. Niezależnie od wielkości kościoła. Liczba osób, które mogą na raz przebywać w sklepach jest z kolei obliczana na podstawie metrażu. I może to być nawet 550 osób. To jawna dyskryminacja - mówią wprost działacze katolickiego stowarzyszenia Pour la Messe Libre (O Wolną Mszę). I dodają, że „wolność religijna w Belgii jest tylko na papierze”. CZYTAJ RÓWNIEŻ: Nielegalne demonstracje przeciwko obostrzeniom dotyczącym Covid-19 w Brukseli. Policja zatrzymała prawie 500 osób. ZDJĘCIA CZYTAJ TAKŻE: Episkopat Portugalii zawiesił sprawowanie Mszy św. w kościołach! „Sytuacja epidemiczna w kraju jest bowiem bardzo poważna” Belgijskie władze szczycą się tym, że zapewniają w kraju wolność religijną. To, jak skonstruowane są przepisy antyepidemiczne pozwala jednak w to wątpić — mówi w rozmowie z PAP Kinga Pająk, jedna z działaczek filii stowarzyszenia w Antwerpii. W dużych sklepach odzieżowych i sportowych może na raz przebywać nawet po 550 osób - w zależności od metrażu. Warto sobie jednak uświadomić, że największe Decathlony mają około 5 tys., metrów kwadratowych powierzchni - dwa razy mniej niż bazylika Koekelberg w Brukseli. Jest to ewidentny przykład braku równości wobec prawa i dyskryminacji. Nie mówiąc już o braku elementarnej wiedzy, że dla nas, katolików, nie ma wolności religijnej bez Mszy — tłumaczy przedstawicielka organizacji, ironizując, że przepisy są tak skonstruowane, jakby sugerowały, że wirus nagle staje się bardziej zjadliwy w kościołach, a w sklepach spożywczych traci moc. Jest to absurdalne. Zresztą, nawet osoby niezwiązane z Kościołem przyznają, że belgijskich praktykujących katolików jest tak mało, że zachowywali dystans społeczny zanim jeszcze ktokolwiek słyszał o pandemii — przyznaje Kinga Pająk, powołując się jednocześnie na argumenty medyczne.  Jest mnóstwo badań, które dowodzą, że osoby wierzące statystycznie mają większe szanse na pokonanie rozmaitych chorób i na szybszą rekonwalescencję. To fakt. Próbujemy zwrócić na niego uwagę władz zarówno świeckich, jak i kościelnych — relacjonuje działaczka Pour la Messe Libre. Na razie jednak z nikłym skutkiem. Na petycje podpisaną przez 13 tys. osób ministerstwo sprawiedliwości w Brukseli powołało się na stanowisko episkopatu, który wyraża zrozumienie dla działań rządu. Podczas gdy ministrowie i biskupi wyrażają ubolewanie, wierni są pozostawieni na lodzie. Nie oczekujemy, że wszyscy belgijscy duchowni będą tak heroiczni jak św. Damian z Moloka’i, znany tu po prostu jako pere Damien, czy pater Damiaan. Poświęcił on swoje życie by nieść pomoc chorym na trąd na Hawajach, a w 2005 roku, w plebiscycie zorganizowanym przez belgijską telewizję został uznany za największego Belga w historii. Wystarczy, że spróbują zapewnić wiernym dostęp do sakramentów — postuluje Kinga Pająk. kpc/PAP
Papież Franciszek do zakonnic i zakonników: Nie bądźcie więźniami narzekania. Niektórzy są w tym mistrzami, mają w tym doktoraty^None^2021-02-02 18:40:04.573934+01:00^https://wpolityce.pl/kosciol/537519-papiez-do-osob-zakonnych-nie-badzcie-wiezniami-narzekania^Papież Franciszek podczas mszy w uroczystość Ofiarowania Pańskiego mówił zakonnicom i zakonnikom we wtorek, że nie mogą być „więźniami narzekania”. Jak dodał, Kościół nie potrzebuje „solistów”; a jest ich wielu. CZYTAJ RÓWNIEŻ: W Kościele dziś święto Ofiarowania Pańskiego. Od 1997 roku - tego dnia przeżywamy również Dzień Życia Konsekrowanego CZYTAJ TAKŻE: Bp Grzybowski: Posługa i słowa osób konsekrowanych są niezbędne w świecie zeświecczonej kultury i narastającego konsumpcjonizmu Święto Ofiarowania Pańskiego (Matki Bożej Gromnicznej) jest jednocześnie Światowym Dniem Życia Konsekrowanego, ustanowionym przez św. Jana Pawła II. W tym roku obchodzony jest po raz 25. W mszy w bazylice Świętego Piotra uczestniczyło, zgodnie z zasadami reżimu sanitarnego, ponad sto osób; głównie zakonnic i zakonników. W homilii papież mówił o potrzebie „cierpliwości serca”. Zacytował słowa teologa, księdza Romano Guardiniego:  Bóg odpowiada na nasze słabości swoją cierpliwością, by dać nam czas na przemianę. Jak zaznaczył Franciszek, miłość Boga „nie jest mierzona skalą naszych ludzkich kalkulacji, ale zawsze wlewa w nas odwagę, by zaczynać od nowa”. Zachęcił zakonnice i zakonników do refleksji nad tym, czym jest cierpliwość; czy „nie jest to jedynie tolerowanie trudności czy fatalistyczne znoszenie przeciwności”. „Cierpliwość - wskazał - nie jest oznaką słabości”. To hart ducha, który czyni nas zdolnymi do dźwigania ciężaru problemów osobistych i wspólnotowych, każe nam przyjmować odmienność drugiego, sprawia, że trwamy w dobru nawet wtedy, gdy wszystko wydaje się bezużyteczne, każe nam iść naprzód nawet wówczas, gdy dopada nas znudzenie i duchowa depresja  — wyjaśnił. Wewnętrzny smutek nazwał „robakiem”, który „zjada od środka”. Papież przyznał, że życiu osoby konsekrowanej towarzyszą też rozczarowania i frustracje, a we wspólnocie zakonnej pojawiają się konflikty. Potrzebujemy wzajemnej cierpliwości, by znosić, to znaczy wziąć na swoje barki życie brata lub siostry, nawet jego słabości i wady — mówił. Pamiętajmy o tym: Pan nie powołuje nas, abyśmy byli solistami, ale byśmy byli częścią chóru, który czasami fałszuje, ale zawsze musi starać się śpiewać razem — stwierdził Franciszek. Przyznał, że w Kościele jest „wielu solistów”. Dodał, że potrzebna jest też cierpliwość wobec świata, by nie zostać „więźniami narzekania”. Niektórzy są w tym mistrzami, mają w tym doktoraty — ocenił. Przestrzegał przed powtarzaniem: „świat nas już nie słucha”, „nie mamy już powołań”, „żyjemy w trudnych czasach”. Nie możemy tkwić w nostalgii za przeszłością ani ograniczać się do powtarzania tych samych rzeczy, co zawsze. Potrzebujemy odważnej cierpliwości, aby iść, aby odkrywać nowe drogi — powiedział papież. kpc/PAP
Bp Grzybowski: Posługa i słowa osób konsekrowanych są niezbędne w świecie zeświecczonej kultury  i narastającego konsumpcjonizmu^None^2021-02-02 17:33:28.298190+01:00^https://wpolityce.pl/kosciol/537509-bp-grzybowski-posluga-osob-konsekrowanych-jest-niezbedna^Posługa i słowa osób konsekrowanych są niezbędne w dzisiejszym świecie zeświecczonej kultury i narastającego konsumpcjonizmu. Przez ślub posłuszeństwa, czystości i ubóstwa są źródłami światła w świecie pogrążonym w ciemności rozproszenia – powiedział bp Jacek Grzybowski. CZYTAJ RÓWNIEŻ: -W Kościele dziś święto Ofiarowania Pańskiego. Od 1997 roku - tego dnia przeżywamy również Dzień Życia Konsekrowanego -„Co było, nie wróci” - ks. Zieliński o przyszłości Kościoła w Polsce. „Bez żalu zrezygnować z tego, co ludzkie, po to, aby ocalić to, co Boże” W święto Ofiarowania Pańskiego w katedrze warszawsko-praskiej św. Michała Archanioła i św. Floriana Męczennika odbyła się uroczysta Msza św., w czasie której osoby konsekrowane odnowiły swe śluby i przyrzeczenia. Liturgii przewodniczył ordynariusz diecezji bp Romuald Kamiński, a homilię wygłosił biskup pomocniczy Jacek Grzybowski. Hierarcha podkreślił, że dla współczesnego człowieka, czymś najprostszym, a zarazem najtrudniejszym, jest oddanie Bogu swojego czasu. Czy w dobie współczesnych zaangażowań, różnorodnych form spędzania czasu, potrafimy zdobyć się na to, aby ofiarować czas Bogu – można powiedzieć zmarnować czas dla Boga, by zyskać moc modlitwy, refleksji — pytał hierarcha. Zwrócił uwagę, że osoby konsekrowane poświęciły Bogu nie tylko swój czas, ale „całe oddały się do Jego dyspozycji – oddały całą swoją wolę, pracę, siły, rozum, życie”. Pokorna miłość Boga objawiona w Chrystusie nieustannie pociąga mężczyzn i kobiety do dawania Bogu radykalnej odpowiedzi. Cały człowiek oddaje się do dyspozycji temu, którego ukochał aż do końca — powiedział bp Grzybowski. Według niego „często osoby konsekrowane nie tylko przez działania zewnętrzne, ale przez głęboką komunię z Bogiem pokazują światu, skąd czerpać siłę, nadzieję na przyszłość, jak budować wzajemne relacje, jak dbać o wspólnotę, przebaczenie, miłość”. Podkreślił, że „posługa i słowo osób konsekrowanych są niezbędne w dzisiejszym świecie – świecie zeświecczonej kultury i narastającego konsumpcjonizmu”. Przez ślub posłuszeństwa, czystości i ubóstwa przypominają inny wymiar świata. Są źródłami światła w świecie pogrążonym w ciemności rozproszenia — powiedział hierarcha. Zwrócił uwagę, „dziś wiele osób doświadcza głębokiego kryzysu, który nie dotyczy tylko wiary, ale też egzystencji. Wiele osób świadomie porzuca wspólnotę Kościoła poprzez akt apostazji”. Dla wielu – „tylko ten świat i to co doczesne, wyznacza przestrzeń życia ludzkiego”. W konsekwencji – jak ostrzegł hierarcha – brak sensu życia u wielu młodych owocuje depresją, rozczarowaniem, zniechęceniem i zmęczeniem. Bp Grzybowski wskazał również na wartość wspólnoty jako miejsca wzrostu w wierze i miłości. Przyznał, że niekiedy bywa ona trudnym darem. Mówiąc o roli kobiety we współczesnym świecie, zwrócił uwagę, że często to one potrafiły stawić czoło wyzwaniom, podtrzymać nadzieję w rodzinach i wspólnotach. Hierarcha wskazał także na postać św. Józefa, opiekuna Świętej Rodziny.  Jego świadectwo jest ukryte, tak jak ukryte jest życie osób konsekrowanych. Jego siła to nie mówienie i głoszenie, ale jego siła to służba — podkreślił bp Grzybowski. Przypadające 2 lutego święto Ofiarowania Pańskiego to zgodnie z decyzją Jana Pawła II od 1997 r. Światowy Dzień Życia Konsekrowanego. W Polsce jest 31 tys. osób konsekrowanych: sióstr zakonnych, zakonników, członków instytutów, dziewic konsekrowanych i wdów oraz pustelników i pustelnic. W diecezji warszawsko-praskiej jest 65 żeńskich zgromadzeń zakonnych i 17 zgromadzeń męskich.  aw/PAP
Zakończyła się pielgrzymka parlamentarzystów na Jasną Górę. Abp Depo zebrał głos ws. ustawy aborcyjnej. Padły ważne słowa^None^2021-02-02 16:45:42.368437+01:00^https://wpolityce.pl/kosciol/537499-zakonczyla-sie-pielgrzymka-parlamentarzystow-na-jasna-gore^Podstawą wartości nie mogą być tymczasowe i zmienne większości opinii publicznej, ale wyłącznie uznanie obiektywnego prawa moralnego, które jako prawo naturalne wpisane jest w serce człowieka - mówił we wtorek do polskich parlamentarzystów, cytując słowa Jana Pawła II, abp Wacław Depo. Metropolita częstochowski przewodniczył mszy świętej, będącej głównym punktem 32. Pielgrzymki Parlamentarzystów do częstochowskiego sanktuarium. W tym roku – z powodu obostrzeń związanych z epidemią – w spotkaniu wzięła udział mniejsza niż w ubiegłych latach reprezentacja posłów i senatorów.
"Co było, nie wróci" - ks. Zieliński o przyszłości Kościoła w Polsce. "Bez żalu zrezygnować z tego, co ludzkie, po to, aby ocalić to, co Boże"^None^2021-02-02 12:44:04.829308+01:00^https://wpolityce.pl/kosciol/537438-co-bylo-nie-wroci-ks-zielinski-o-przyszlosci-kosciola^„Co było, nie wróci” - taki tytuł nosi bardzo ciekawy felieton wstępny księdza Henryka Zielińskiego z najnowszego wydania tygodnika„Idziemy”. Rozpoczyna się od konstatacji, że kryzys stał się w naszych czasach faktem oczywistym i nie omija także Kościoła: Tym, którzy nie chcą tego przyznać, polecam najnowszą książkę papieża Franciszka „Powróćmy do marzeń”. Już we wstępie Ojciec Święty przestrzega nie tylko przed lekceważeniem współczesnego kryzysu, ale także przed fatalistycznym podejściem do niego, chociaż przyznaje, że kryzysów „takich, jak ten, przez który właśnie przechodzimy” nie sposób uniknąć. Zwraca jednak uwagę: „Z tego kryzysu możemy wyjść lepsi lub gorsi. Możemy się cofnąć lub stworzyć coś nowego”. Ksiądz Zieliński ocenia, że uproszczeniem byłoby stwierdzenie, że powodem aktualnego kryzysu w Kościele jest pandemia COVID-19.  Chociaż trzeba się zgodzić z przewodniczącym Komisji Konferencji Episkopatów Unii Europejskiej (COMECE) kard. Jean-Claudem Hollerichem, że pandemia przyśpieszyła laicyzację Europy o dziesięć lat. Być może nawet więcej! Samo to zjawisko trwało i dokonywało się od dawna, pandemia zaś stała się tylko dodatkowym katalizatorem, który sprawił, że eksplodowało ono w krótkim czasie ze zwielokrotnioną siłą. Zdaniem redaktora naczelnego tygodnika „Idziemy”, wielu spośród tych, którzy w czasie pandemii przestali pojawiać się co niedziela w kościołach, raczej już do nich nie wróci: Zasmakowali w dyspensach i transmisjach liturgii, przez które – mimo najlepszej woli – traci ona swoją istotę, upodabniając się do innych przekazów. Co więcej, pandemia nakłada się na inne procesy związane z przemianami cywilizacyjnymi:  Gwałtowny rozwój techniczny sprawia, że człowiek częściej ma do czynienia z wytworami własnego umysłu i rąk, niż ze stworzoną przez Boga naturą, przez co raczej siebie gotów uważać za stwórcę. Rosnąca zamożność daje ludziom poczucie samowystarczalności, bo prawie wszystko mogą sobie kupić, nie wyłączając leczenia i opieki, od wszystkiego się ubezpieczyć. Osłabianiu religijności sprzyja także rozluźnienie więzi społecznych i rodzinnych oraz masowe migracje, które powodują wyrwanie człowieka z jego środowiska wiary. Do tego dochodzą działania zamierzone i zaplanowane ze strony sił, którym zależy na osłabieniu chrześcijaństwa. Z premedytacją kreują one czarny obraz Kościoła jako instytucji czysto ludzkiej, która jest narzędziem zniewolenia, wyzysku i ludzkiej krzywdy, a do tego pasożytuje na państwowych dotacjach i… chroni pedofilów. To prawda, że duchowieństwo nie jest bez winy, ale nie na tę skalę. Próby ciągłego prostowania kłamstw i manipulacji o Kościele są mało skuteczne, a ludzie w pandemii bardziej podatni są na demagogię niż na rzeczowe argumenty. Pokazał to boleśnie „Strajk kobiet”. Jesteśmy dzisiaj w zupełnie innym miejscu niż przed rokiem. Co więc należy czynić? Marzenie o powrocie do świata takiego, jaki był przed pandemią, jest nierealne. Podkreśla to także Ojciec Święty. To, co było, już nie wróci, nawet gdyby szczepionka okazała się skuteczna, bezpieczna i łatwo dostępna dla wszystkich – na co w świetle ostatnich faktów się nie zanosi. Podobnie zresztą nie ma już powrotu do świata z czasów Jana Pawła II czy ks. Franciszka Blachnickiego – jak trafnie zauważa u nas bp Jacek Grzybowski. Kościół z niezmiennym przesłaniem Chrystusa i doświadczeniem wieków musi iść do świata takiego, jaki jest, gotów dawać świadectwo wiary i dobierając odpowiednio język jej przekazu. W sumie, uważa ksiądz Zieliński, „trzeba mieć wiele roztropności, pokory i odwagi, aby bez żalu zrezygnować z tego, co ludzkie, po to, aby ocalić to, co Boże”:  Mnie np. nie przeszkadzają kobiety jako lektorki i akolitki – wręcz przeciwnie – choć dotąd było inaczej. Może trzeba trochę spuścić z tonu z pokutującym tu i ówdzie nadmiernym klerykalizmem? Może nie ma sensu dłużej utrzymywać tzw. Funduszu Kościelnego, o którym pisze prof. Kazimierz Dadak, z którego niespełna połowa ze 170 mln zł przeznaczona jest na Kościół katolicki, całe odium zaś spada tylko na nas? Szczególnie teraz mamy być roztropni jak węże, które według tradycji biblijnej potrafią odrzucić ogon, aby ratować głowę (por. Mk 10, 16). Kościół w Polsce musi na nowo odczytać swoje priorytety: o co trzeba walczyć, a z czego można zrezygnować bez żalu. Zapatrzeni w Krzyż Chrystusa, mamy wszystko, abyśmy z każdego kryzysu wychodzili mocniejsi i lepsi. Opinia bardzo ciekawa, ważna, choć także trudna i mało optymistyczna. Trudno się nie zgodzić jednak z tezą, że trzeba odważnie i z wiarą ruszyć do przodu; z trwania w przeszłości nic dobrego nie wyniknie.  CZYTAJ TAKŻE: Abp Gądecki: Pandemia przypomniała, że jesteśmy śmiertelni. Świat wirtualny nie może zastąpić obecności Chrystusa w Eucharystii Prej
W Kościele dziś święto Ofiarowania Pańskiego. Od 1997 roku - tego dnia przeżywamy również Dzień Życia Konsekrowanego^None^2021-02-02 06:58:43.587849+01:00^https://wpolityce.pl/kosciol/537392-w-kosciele-katolickim-dzis-swieto-ofiarowania-panskiego^W Kościele katolickim 2 lutego jest święto Ofiarowania Pańskiego popularnie nazywane świętem Matki Bożej Gromnicznej. To jedyny dzień w roku, kiedy błogosławione są przeniesione przez wiernych świecie do kościoła. Od 1997 roku Kościół - tego dnia przeżywa Dzień Życia Konsekrowanego. Święto Ofiarowania Pańskiego przypada czterdziestego dnia po Bożym Narodzeniu. Zostało wprowadzone w 492 r. papieża św. Gelazego i nawiązuje do biblijnego wydarzenia ofiarowania Jezusa w świątyni w Jerozolimie oraz dokonania przez Matkę Bożą obrzędu oczyszczenia. Nazwa święta wywodzi się od dwóch terminów greckich: „Hypapante” oraz „Heorte tou Katharismou”, co oznacza „święto spotkania” i „oczyszczenia”. Oba były głęboko zakorzenione w tradycji Narodu Wybranego. Na pamiątkę ocalenia pierworodnych synów Izraela podczas niewoli egipskiej, każdy pierworodny syn u Żydów był uważany za własność Boga. Zgodnie z prawem mojżeszowym czterdziestego dnia po jego urodzeniu należało zanieść go do świątyni w Jerozolimie, a następnie wykupić za symboliczną opłatą 5 szekli. Z tym obrzędem łączyła się także ceremonia oczyszczenia matki dziecka. Kobieta była zobowiązana złożyć ofiarę z baranka, zaś w przypadku ubóstwa - ofiarę z dwóch synogarlic lub gołębi. Święto Ofiarowania obchodzone było w Jerozolimie już w IV w., zaraz po ustaniu prześladowań. Dwa wieki później pojawiło się również w Kościele Zachodnim. W Kościele Wschodnim dzisiejsze święto należące do 12 najważniejszych świąt i nazywane jest Spotkaniem Pańskim „Hypapante”, co uwypukla jego wybitnie chrystologiczny charakter. Prawosławie zachowało również, przejęty z religii mojżeszowej, zwyczaj oczyszczenia matki po urodzeniu dziecka - po upływie 40 dni od porodu, czyli po okresie połogu, matka po raz pierwszy przychodzi do cerkwi, by w pełni uczestniczyć w eucharystii. Ślad tej tradycji był kultywowany w Kościele przedsoborowym - matka przychodziła „do wywodu” i otrzymywała specjalne błogosławieństwo; było to praktykowane zazwyczaj w dniu chrztu dziecka i - tak jak wówczas także chrzest - poza mszą św. W Polsce święto Ofiarowania Pańskiego nazywane jest popularnie świętem Matki Bożej Gromnicznej. Obchodom towarzyszy ceremonia poświęcenia przyniesionych przez wiernych świec, których płomień symbolizuje Jezusa Chrystusa - Światłość świata. Jest to nawiązanie do postawy starca Symeona, który - jak podaje Ewangelia - wziął na ręce Jezusa i wypowiedział słowa: „Światłość na oświecenie pogan i na chwałę Izraela”. Maryjny charakter święta wynika z tego, że Polacy w Maryi, widzieli tę, która sprowadziła na ziemię niebiańskie Światło i która nas broni i osłania od wszelkiego zła. Nazwa świec - gromnice pochodzi od staropolskiego przymiotnika „gromny” – huczny, grzmiący. Wierzono, że poświęcona gromnica będzie chronić dom od gromu, w związku z tym w czasie burzy zapalano świece i stawiano je w oknie, modląc się o oddalenie piorunów. Gromnicę wręczano również konającym, aby ochronić ich przed napaścią złych duchów. Ze świętem Matki Bożej Gromnicznej w Polsce kończy się okres śpiewania kolęd, trzymania żłóbków i choinek. Liturgicznie okres Bożego Narodzenia zamyka święto Chrztu Pańskiego. Zgodnie z decyzją papieża Jana Pawła II, od 1997 roku w Kościele powszechnym w święto Ofiarowania Pańskiego obchodzi się też Światowy Dzień Życia Konsekrowanego. Tego dnia osoby poświęcone Bogu - siostry zakonne, zakonnicy, członkowie instytutów, dziewice konsekrowane i wdowy poświęcone Bogu oraz pustelnicy i pustelnice - gromadzą się na uroczystej mszy św. z biskupem diecezji, w czasie której odnawiają swoje śluby: czystości, posłuszeństwa i ubóstwa. Ofiarowanie Jezusa staje się wymowną ikoną całkowitego oddania własnego życia dla tych, którzy powołani są, aby odtworzyć w Kościele i w świecie, poprzez rady ewangeliczne charakterystyczne przymioty Jezusa, dziewictwo, ubóstwo i posłuszeństwo —napisał Jan Paweł II w wydanej w roku 1996 posynodalnej adhortacji apostolskiej „Vita consecrata” o życiu konsekrowanym i jego misji w Kościele i świecie. W Polsce jest 31 tys. osób konsekrowanych.  W 105 żeńskich zgromadzeniach zakonnych tzw. czynnych żyje 16 tys. 764 siostry w 2071 domach obecnych we wszystkich diecezjach. Ponadto 1 866 sióstr pracuje poza granicami Polski - z tego na Wschodzie jest 300 zakonnic, w krajach misyjnych 662 siostry, zaś reszta - 1062 posługuje w innych krajach —poinformowała PAP Konferencja Wyższych Przełożonych Żeńskich Zgromadzeń Zakonnych w Polsce. Według danych z 31 grudnia 2019 r. Konferencji Wyższych Przełożonych Zakonów Męskich w Polsce zrzeszającej 59 zgromadzeń „w Polsce jest 11 173 zakonników. W kraju przebywa ich 8182, zaś za granicą pracuje 2991. Wśród nich są zarówno zgromadzenia czynne, jak i kontemplacyjne np. kameduli. We wszystkich klasztorach kontemplacyjnych w Polsce jest ok. 1270 mniszek, które mieszkają w 83 domach zakonnych. Z tego 6 klasztorów, w których żyje 60 mniszek - nie należy do Konferencji Przełożonych Żeńskich Klasztorów Kontemplacyjnych w Polsce. Wszystkie klasztory należą do 13 rodzin zakonnych. Inną formą życia konsekrowanego są instytuty świeckie. Obecnie w Polsce jest ich 34 i żyje w nich ponad 1000 osób, z czego większość stanowią instytuty żeńskie. Instytut Świętej Rodziny ma dwa autonomiczne kręgi – mężczyzn, do którego należą kapłani i mężczyźni konsekrowani oraz krąg kobiet. Według danych statystycznych za rok 2020 przekazanych PAP przez biuro prasowe Episkopatu, w Polsce żyje także 338 dziewic konsekrowanych, 361 wdów poświęconych Bogu, 3 wdowców, 1 pustelnik i 8 pustelnic. Są to formy istniejące w Kościele od pierwszych wieków. Zanikły wraz z powstaniem zakonów. Po Soborze Watykańskim II widać ich wyraźne odrodzenie. kk/PAP
Papież: Przemoc wobec kobiet to nikczemność i upadek całej ludzkości. "Nie możemy odwrócić wzroku w inną stronę"^None^2021-02-01 18:59:09.673470+01:00^https://wpolityce.pl/kosciol/537358-papiezprzemoc-wobec-kobiet-to-nikczemnosc-upadek-ludzkosci^Papież Franciszek nazwał przemoc wobec kobiet „nikczemnością i upadkiem” całej ludzkości. Wezwał do modlitwy za kobiety atakowane, znieważane i gwałcone. To słowa papieża z jego intencji modlitewnych na luty. W krótkim nagraniu filmowym, udostępnionym przez Watykan w poniedziałek, Franciszek powiedział po hiszpańsku:  „Dzisiaj kobiety nadal doznają przemocy; psychologicznej, słownej, fizycznej, seksualnej”. Podkreślił, że „ogromne wrażenie robi liczba kobiet atakowanych, znieważanych, gwałconych”. „Różne formy maltretowania, których doświadcza wiele kobiet, to nikczemność, upadek dla całej ludzkości; dla mężczyzn i dla całej ludzkości”  „Świadectwa ofiar, które mają odwagę przerwać milczenie, są wołaniem proszącym o pomoc, którego nie możemy zignorować. Nie możemy odwrócić wzroku w inną stronę”  Wezwał wiernych na całym świecie:  „Módlmy się za kobiety, ofiary przemocy, aby były chronione przez społeczeństwo i aby ich cierpienie zostało zauważone i wysłuchane przez wszystkich”. Nagranie przygotowała jak co miesiąc Światowa Sieć Modlitwy Papieża.
