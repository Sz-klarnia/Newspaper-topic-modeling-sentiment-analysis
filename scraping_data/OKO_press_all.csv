^Title^Author^Date^Link^Content
0^Nigdy nie będziesz szła sama. Ogólnopolski Strajk Kobiet jako Działo Sztuki w Galerii Labirynt^Paweł Leszkowicz^28 lutego 2021^https://oko.press/ogolnopolski-strajk-kobiet-jako-dzialo-sztuki-w-galerii-labirynt/^Nigdy nie będziesz szła sama to pierwsza wystawa w kraju dokumentująca twórczość zrywu obywatelskiego przeciwstawiającego się fundamentalizmowi religijnemu. Ekspozycja w Labiryncie ma być manifestem solidarności z kobietami, które wyszły na ulice żądając wolności wyboru oraz prawa do decydowania o własnym życiu. Ekspozycja w lubelskiej galerii Labirynt (13.12.2020 – 30.04.2021) została zorganizowana przez Nadię Wójcik i Waldemara Tatarczuka. Kamera  była na wystawie:  Masowe strajki, które wybuchły po decyzji Trybunału Konstytucyjnego z 22 października 2020 roku, jeszcze zaostrzającego prawo aborcyjne w Polsce, to nie tylko masy ludzi na ulicach ale i morze haseł i transparentów różnego rodzaju. Jest to autentyczny przykład sztuki publicznej tworzonej oddolnie przez tysiące obywatelek i obywateli. Sztuka mas ku pokrzepieniu i radości serc strapionych autorytaryzmem państwa PiS-u. Galeria Labirynt przygotowała wystawę eksponującą te rewolucyjne wizerunki ruchu protestu, który przejdzie do historii i miejmy nadzieję, zmieni oblicze tego kraju.  W galerii możemy zobaczyć wybór różnorodnych materiałów, które towarzyszyły strajkom kobiet: transparenty, hasła, kartony, wlepki, grafiki, plakaty, dokumentacje fotograficzne i wideo z demonstracji. 30 października 2020 Wszystkie one zostały zebrane w największej sali Labiryntu. Powstała jedna wielka multimedialna instalacja, która otacza widza. Na jednej ścianie wyklejonej fotografiami z protestów zgromadzono masę plakatów i kartonów z efektownymi hasłami. Powstała niezwykła i barwna polityczna mozaika znaków i słów; dzieło migotliwe znaczeniami i efektowne wizualnie. Ścianę tę koronuje wypchana kaczka przeszyta strzałą!   Pozostałe ściany sali pokrywają projekcje filmów oraz fotografie dokumentujące strajki kobiet w Lublinie i Krakowie. Wiele tych dokumentów Labirynt otrzymał z Archiwum Protestów Publicznych oraz z lubelskiego Domu Słów – oddziału ośrodka Brama Grodzka Teatr NN.  Wystawione kartony i transparenty pochodzą natomiast z demonstracji w Lublinie, Krakowie, Warszawie, Poznaniu i Gnieźnie. Zostały one przesłane do Labiryntu bezpośrednio przez uczestniczki protestów.  Najważniejszym jest, że materiały te można nadal przesyłać. Wystawa jest bowiem dziełem w procesie, które będzie się zmieniało wraz z nadchodzącymi kartonami i plakatami. Prace można przynosić do Galerii Labirynt osobiście, nadsyłać pocztą lub za pomocą transferu internetowego. W niektórych miastach zostaną zorganizowane specjalne zbiórki. Po zakończeniu wystawy wszystkie materiały trafią natomiast do wspomnianego Domu Słów i powstanie z nich ekspozycja stała. Dom Słów w Lublinie, założony przez Tomasza Pietrasiewicza, przechowuje wiele druków z czasów Solidarności, materiały OSK wpasują się zatem w profil tej instytucji dokumentującej wolność słowa.  27 stycznia 2021 Nigdy nie będziesz szła sama jest już drugim takim otwartym i demokratycznie kuratorowanym projektem w Labiryncie. Pierwsza była ważna ekspozycja Jesteśmy ludźmi trwająca w galerii od czerwca do października 2020 roku. Była to wystawa prac wizualnych ponad stu osób, które poruszyły temat społeczności LGBT+, homofobii i dyskryminacji ze względu na orientację seksualną. Również w tym przypadku uczestnicy sami przesyłali swoje realizacje, bez wcześniejszej selekcji kuratorskiej. W efekcie zebrano dzieła zarówno znanych artystek i artystów, jak i wielu aktywistów i osób, które wcześniej nie były pokazywane w galeriach.  Tak jak wystawa strajków kobiet reaguje na aktualne wydarzenia polityczne, tak i Jesteśmy Ludźmi było interwencyjną ekspozycją zbiorową powstałą w odpowiedzi na homofobiczną wypowiedź prezydenta RP Andrzeja Dudy, w której nieheteronormatywne obywatelki i obywateli nazywał ideologią LGBT. Nigdy nie będziesz szła sama i Jesteśmy ludźmi prezentują nowy model wystawiennictwa w Polsce, który proponuje Waldemar Tatarczuk. Nie chodzi już tylko o sztukę zaangażowaną społecznie i politycznie, ale wręcz twórczość interwencyjną. Jest to kuratorstwo interwencyjne (!), rodzaj akcji bezpośredniej poprzez instytucję sztuki. Wystawy zwykle przygotowuje się przez dwa lata, instytucje sztuki są powolne, a te dwa projekty zostały zbudowane w miesiąc w błyskawicznej reakcji na bulwersujące wydarzenia w kraju sprowokowane przez rządzących.  Jest to również kuratorstwo opozycyjne, solidaryzujące się z protestującymi i dyskryminowanymi, z ofiarami i przeciwnikami reżimu PiS-u. Postawa taka wymaga szybkości reakcji, efektywnej pracy zespołu, ale również odwagi, wszak mamy do czynienia z publiczną instytucją kultury, działającą wbrew nacjonalistycznej, patriarchalnej i homofobicznej ideologii Ministerstwa Kultury i Dziedzictwa Narodowego. Jest to instytucja sztuki, która odważyła się otwarcie przeciwstawić się partii tak jak protestujące kobiety.   Paradoks polega na tym, że opozycyjna Galeria Labirynt wzorowo wykonuje swoją pracę galerii sztuki współczesnej, czyli reagującej na współczesność. Ponadto zaangażowana jest w autentycznie demokratyczny patriotyzm, podobnie jak protestujące, domagające się prawa wyboru i równości osób LGBT.  Dlatego w ekspozycję Nigdy nie będziesz szła sama wprowadza wielki transparent, biało-czerwona wyszywana serweta z napisem WOLNA POLSKA. Ponadto otwarcie nastąpiło 13 grudnia, czyli w rocznicę wprowadzenia stanu wojennego. Autorzy projektu mają świadomość, że są częścią wielkiej historii walki o wolność w Polsce.  W sali Labiryntu wita nas również rzeźba wielkiej pięści z firmowym znakiem Strajku Kobiet czyli czerwoną błyskawicą. Dalej zaczyna jednak dominować humor i muzyka disco, oddająca ducha ulicznej rewolty. 14 grudnia 2020 Tragedią jest decyzja Trybunału Konstytucyjnego uznająca, że możliwość aborcji z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu jest niezgodna z konstytucją.  Tragedią, która już dotyka kobiety, którym odmawia się aborcji jeszcze przed opublikowaniem wyroku. Jak zareagować na tak okrutną, nieludzką i irracjonalną decyzję państwa, podjętą ponadto w czasach pandemii?!  W aktach buntu, protestu i wściekłości OSK, dużą rolę odgrywa humor, często wulgarny humor, wszak sprawa dotyczy polityki obyczajowej czyli polityki seksualności. A w Polsce o seksie mówi się często za pomocą wulgaryzmów. Zatem one goszczą na wielu transparentach i kartonach, przynosząc radość z tej wystawy, zorganizowanej przecież z głęboko tragicznego powodu. Humor umożliwia mówienie o tym, o czym ciężko mówić, co wymyka się słowom i rozumowi, co należy do sfery tabu lub wielkiej tragedii. Decyzja Trybunału Konstytucyjnego jest takim dramatem dla wszystkich wolnych obywatelek i obywateli. Dlatego obok wściekłości właśnie humor umożliwia stworzenia języka buntu, który przełamie granice milczenia i absurdu, wywołanych autentyczną grozą tego, co państwo PiS-u chce nam uczynić, do czego chce zmusić kobiety.     Dlatego na wystawę wprowadza również inny baner z napisem „Śmiech Wrogom Ojczyzny”, a na kolorowej ścianie z plakatów i kartonów, uderzają właśnie te, które w tragiczny sposób mogą też rozśmieszyć. Są to hasła kultowe: „moja macica to nie kaplica”, „strach się ruchać”, „został tylko anal”, „piss off”, „pedały z kobietami”, „nie chcę być trumną”, „dość ciosów poniżej pasa”.  Na jednym z kartonów poniżej rysunku przeszytej błyskawicą głowy Kaczyńskiego napisano „Won parówo”, brutalnie odnosząc się do domniemanej homoseksualności prezesa PiS-u, która stanowi tabu w polskich mediach.   W sztuce publicznej OSK żadnego tabu jednak nie ma, jest czas aby wypowiedzieć wszystko i to w najbardziej dosadny sposób. Bunt trzeba zwerbalizować do końca. Tak jak strajkom towarzyszyła muzyka, tak obecna jest ona również w przestrzeni wystawy jako dostępny również na You Tube teledysk lubelskiej grupy Brokatowe Kocyki – „Jebać to wszystko, idziemy disco”. Poprzez takie multimedialne bombardowanie widza wystawa stara się oddać żywiołową atmosferę protestów, również ich dziką radość buntu, pełnię młodzieńczego życia.  To konieczny zabieg, gdyż pojawia się wątpliwość. Co oznacza galeryjna ekspozycja o jesiennych protestach OSK, czy nie jest to muzeifikacja, podsumowanie ruchu obywatelskiego, który już się zakończył? Takie mroczne myśli nadchodzą w środku zimy, gdy pogoda i lockdown uniemożliwiają demonstracje, a przede wszystkim gdy PiS planuje wprowadzenie mandatów, które trzeba będzie przyjąć od policji i zapłacić. Pojawia się lęk, a jeśli w najbliższych miesiącach państwo policyjne rozwinie się tak bardzo, że dalsze masowe protesty zostaną uniemożliwione, zredukowane? Na szczęście rytmy bluźnierczego i queerowego disco odsuwają tę melancholię i strach.  Ufam, że projekt Nigdy nie będziesz szła sama to nie muzeum ale właśnie manifestacja poprzez sztukę, która idzie pod dachem Galerii Labirynt, zastępując chwilowo odpoczywające i zbierające siły strajkujące. Dlatego wśród eksponatów wystawiono również zestawy do demonstracji: megafony, chusteczki i krople do przemywania oczu od gazu łzawiącego, gogle, butelkę z wodą, wlepki i zestaw haseł do wykrzykiwania. We wnętrzu galerii, możemy się poczuć jak w środku ulicznego strajku, jako jego uczestnicy.  18 listopada 2020 Ekspozycja skupia jak w soczewce kulturę wizualną i materialną OSK. Wszystkie te hasła, transparenty, plakaty i kartony, to autentyczna oddolna „ludowa” twórczość plastyczna towarzysząca demonstracjom. Nowy rodzaj sztuki publicznej, która rozkwita w Polsce lat 20 XXI wieku. To DEMO-GRAFIKA od greckiego słow demos oznaczającego lud, społeczność wolnych obywateli i graphikos oznaczającego rysowania i pisanie. DEMO-GRAFIKA OSK twórczo operuje znakami i słowami, łączy obraz z tekstem, jest pozbawiona jednej autorki/autora, a jednocześnie jest bardzo osobista. To dzieło zbiorowe, anonimowe, lecz także przejmująco prywatny głos kobiet, poruszający tak jak hasła „Nigdy nie będziesz szła sama” lub „Chcemy żyć, a nie tylko przeżyć”. Każdy komunikat tworzy jedna osoba a równocześnie podczas demonstracji staje się on częścią fali znaków, łączących się w jeden przekaz i głos protestu. DEMO-GRAFIKA OSK wyrasta z opozycji wobec autorytarnych i fundamentalistycznych rządów wrogich kobietom i mniejszościom, a Galeria Labirynt rozpoczęła proces jej dokumentacji. DEMO-GRAFIKA jest już teraz, a w przyszłości stanie się jeszcze bardziej przedmiotem badań, jako autonomiczne zjawisko wizualne, ale przede wszystkim jako świadectwo czasów. Trafi do muzeów etnograficznych i miejskich, będąc dokumentem historii politycznej i kulturowej.   W ramach wystawy Galeria Labirynt wystawia i archiwizuje symbole strajków kobiet, najczęściej wykorzystywane w nich rekwizyty. We wnętrzu sali rozstawione są takie przedmioty jak czarne parasolki, flagi biało-czerwone i czarne, okaleczone manekiny kobiet, pięść i błyskawice, sznury z biustonoszy, kaczki. W samym środku ekspozycji wisi jednak zaskakująca, podwieszona do sufitu, monumentalna metalowa abstrakcyjna konstrukcja. Jest to dzieło Fasada znanej artystki Moniki Sosnowskiej, pokazywana w instytucji od marca 2020 roku, które teraz staje się częścią Nigdy nie będziesz szła sama, wypełniając sam środek przestrzeni. Jak czytamy w informatorze, praca waży 1,24 tony i ma wysokość 7,28 metra. Jest metalową repliką fasady modernistycznego budynku z lat 60., którą artystka poddała trwającym 3 miesiące brutalnym operacjom; skręcaniu, zgniataniu, naciąganiu. Taka właśnie zdruzgotana forma stała się częścią projektu poświęconego ikonografii OSK, nabierając w tym kontekście zupełnie nowego znaczenia. Abstrakcyjną konstrukcję, refleksję na temat modernistycznej architektury, teraz można odczytywać jako alegorię zgniecionej wolności, przemocy, stłamszonych praw kobiet, lub nawet jako bardziej organiczną formę nawiązującą do wnętrza kobiecego ciała i jego deformacji.   Fasada w symboliczny sposób znakomicie zintegrowała się z aktywistyczną wystawą i dopełnia jej znaczenia, obydwie ekspozycje świetnie współgrają w jednym wnętrzu.  Jeżeli chodzi o nośniki to na wystawie dominują kartony i długie transparenty. W polskiej sztuce współczesnej roku 2020 te media zajmują ważne miejsce, w realizacjach tworzonych także przez indywidualnych artystów. Pisze się nawet o sztuce kartonów. Wiosną, podczas pierwszego lockdownu, sławę w Warszawie uzyskał Paweł Żukowski ze swoim cyklem Kartony 365, wystawiając z balkonów bloków mieszkalnych kartony z takimi hasłami jak „Damy radę”, „Żądamy testów”, dodającymi otuchy lub krytykującymi nieudolną i opresyjną politykę rządu w obliczu pierwszej fali epidemii.  Natomiast 6 maja odbyła się w Warszawie sławna akcjaList, podczas której artystyczny kolektyw niósł, z Poczty Głównej do Sejmu RP, 14-metrowy transparent – list z napisem „Żyć nie, umierać”. Był to protest środowisk artystycznych przeciwko wmuszanym przez rząd, absurdalnym i niebezpiecznym wyborom kopertowym. Członkami tego kolektywu byli Marta Czyż, Magda Drągowska, Michał Frydrych, Karolina Grzywnowicz, Kuba Rudziński, Julia Minasiewicz, Jan Możdżyński, Yulia Krivich, Weronika Zalewska i Paweł Żukowski.   19 maja 2020 W przypadku DEMO-GRAFIKI sytuacja jest inna, nie znamy nazwisk autorek i autorów poszczególnych kartonów i zapewne nigdy ich nie poznamy. Pomimo pojedynczych twórców są one dziełem grupowym społeczeństwa obywatelskiego. I na tym polega ich fenomen. Nawet najwspanialsze, najpiękniejsze i najbardziej pomysłowe znaki pozostaną bezosobowym świadectwem ruchu i pewnej epoki. W swej różnorodności wszystkie te materiały łączy jednak podobny surowy styl graffiti oraz talent językowy, zarówno w języku polskim, jak i angielskim. Hasła OSK brzmią jakby były stworzone przez najlepszych copywriterów. Wystawa w Labiryncie fascynuje możliwością czytania tych wszystkich zgromadzonych w jednej przestrzeni sloganów rewolucyjnych. 30 października 2020 Na zakończenie można zadać pytanie, jak w ogóle możliwa jest taka ekspozycja w galerii publicznej w Polsce 2020 roku, z coraz bardziej zmniejszającym się marginesem niezależności instytucjonalnej. PiS bardzo skutecznie penetruje swoją trucizną sądownictwo, media, edukację, naukę, wojsko, policję ale i kulturę, stopniowo ale skutecznie ograniczając przestrzeń instytucjonalnej wolności. Ministerstwo promuje model sztuki fundamentalistycznej takiej, jak straszny papież Jan Paweł II Jerzego Kaliny, rzucający w nas głazem i ociekający krwią przed Muzeum Narodowym w Warszawie.  24 września 2020 To, co najciekawsze wolnościowo i cywilizacyjnie, będzie się teraz w kraju działo w obszarze pozainstytucjonalnym tak jak OSK.  A jednak Galeria Labirynt konsekwentnie mówi władzy centralnej NIE i płaci za to cenę nie otrzymując dotacji od MKiDN. Między innymi tak właśnie wygląda cenzura w państwie PiS-u. Waldemar Tatarczuk zdecydował się realizować model instytucji krytycznej i w tej krytyczności bezkompromisowej. Jak mówi w wywiadzie w czasopiśmie Szum, zainspirowany jest modelem muzeum, stworzonym przez wybitnego polskiego historyka sztuki Piotra Piotrowskiego w książce Muzeum krytyczne (Rebis, 2011). Krytyczna instytucja sztuki to taka, która jest aktywnie zaangażowana we wszystkie debaty mające miejsce w demokracji, zabierająca głos w kluczowych kwestiach sfery publicznej, stojąc zawsze po stronie obrony wartości demokratycznych. Piotr Piotrowski stworzył ten model, gdy w 2010 roku był dyrektorem Muzeum Narodowego w Warszawie, z myślą o muzeach narodowych. Tymczasem to właśnie w dzisiaj, dekadę później, w Polsce zagrożonej autorytaryzmem, wykuwają się instytucje krytyczne, a obecna rzeczywistość pokazuje, które instytucje mają taką charyzmę i poczucie wolności od ideologii MKiDN. Wśród krytycznych instytucji sztuki są takie, które działają w miastach, gdzie władze samorządowe są niezależne od PiS-u, w związku z tym partia rządząca nie zdołała obsadzić stanowisk w kulturze swoimi poddańczymi dyrektorami – tak jak uczyniła to ze wszystkimi Muzeami Narodowymi, które specjalizują się teraz w nacjonalistycznych projektach. Muzea Narodowe podlegają bowiem bezpośrednio pod MKiDN, a galerie miejskie pod władze samorządowe.  Dlatego w takich wolnych lub opozycyjnych miastach zdołały ukształtować się w ciągu ostatnich lat autentycznie opozycyjne publiczne instytucje sztuki. Wizja Piotrowskiego się spełnia teraz! Jest to właśnie Galeria Labirynt w Lublinie. Galeria Arsenał w Poznaniu specjalizująca się w sztuce i wystawach dotyczących różnych form aktywizmu i ruchów mniejszościowych. Trafostacja Sztuki w Szczecinie, która aktualnie ozdobiła swoją fasadę kolorowym neonem Wolne Miasto Szczecin autorstwa Andrzeja Wasilewskiego i Mikołaja Iwańskiego.   Szanujmy te instytucje i wspierajmy je, bo nie wiadomo jak długo jeszcze przetrwają, działając w bardzo trudnych warunkach finansowych, kierowane przez progresywnych dyrektorów.   Refleksja o krytycznej instytucji sztuki prowokowała także do debat nad miastem krytycznym (!) Na wystawie Nigdy nie będziesz szła sama w Galerii Labirynt na fotografiach i filmach oglądamy demonstracje w różnych polskich miastach, widać tłumy na głównych ulicach i placach. OSK po raz pierwszy na taką skalę w tym kraju stworzył miasta i miasteczka krytyczne, zaangażowane w bezpośrednią demonstrację, odważne. Nie czas jeszcze na budowę muzeum, ale nie wątpię, że przyszłe pokolenia będą oglądały te kartony i transparenty z Labiryntu, tak jak my dzisiaj oglądamy eksponaty w Europejskim Centrum Solidarności w Gdańsku. Teraz jednak można przyjść do Labiryntu i nasycić się energią rewolty, czekając aż ponownie zaleje ona nasze miasta i miasteczka.  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  *Prof. Paweł Leszkowicz,Uniwersytet Adama Mickiewicza w Poznaniu. Historyk sztuki, wykładowca akademicki i niezależny kurator specjalizujący się w studiach LGBT+ w obszarze sztuki i kultury wizualnej. Autor wielu wystaw sztuki queer, w tym Miłość i demokracja (2006) w Centrum Sztuki Współczesnej Łaźnia w Gdańsku, Ars Homo Erotica (2010) w Muzeum Narodowym w Warszawie i Civil Partnerships. Feminist and Queer Art and Activism in the UK (2012) w University of Brighton Gallery. Wraz ze swoim mężem Tomaszem Kitlińskim uczestniczył w pionierskiej kampanii wizualnej Niech nas zobaczą (2003). Kobiety, Protesty, Kultura, Prawo i Sprawiedliwość, Trybunał Konstytucyjny, Ogólnopolski Strajk Kobiet
1^Obajtek klnie, bo jest chory? Stowarzyszenie Syndrom Tourette’a zaprzecza^OKO.press^28 lutego 2021^https://oko.press/obajtek-klnie-bo-jest-chory-stowarzyszenie-syndrom-tourettea-zaprzecza/^Nie można każdego przekleństwa tłumaczyć tikami. Przekleństwa wypowiadane przez osoby nie dotknięte koprolalią są objawem braku kultury osobistej, a nie zespołu Tourette’a - pisze Stowarzyszenie Syndrom Tourette'a w związku z tłumaczeniem przekleństw Daniela Obajtka chorobą W piątek 26 lutego 2021 „Gazeta Wyborcza” opublikowała nagranie, z którego wynika, że wychwalany przez Jarosława Kaczyńskiego prezes PKN Orlen Daniel Obajtek, pełniąc funkcję publiczną (wójta Pcimia), z tylnego siedzenia zarządzał prywatną firmą. W dodatku robił wszystko, by doprowadzić do ruiny konkurencję – spółkę swego wuja. 28 lutego 2021 Poza treścią rozmowy opinię publiczną zszokował język, którym posługuje się Obajtek: w dwugodzinnym nagraniu doliczono się ponad 400 przekleństw. Do obrony szefa Orlenu ruszyli politycy PiS i medialna propaganda TVP. W wieczornym wydaniu „Wiadomości” 26 lutego 2021 poświęcono taśmom aż sześciominutowy materiał pod tytułem „Kolejny kapiszon Gazety Wyborczej”. Głównym argumentem wybielającym Obajtka miała być jego choroba: cierpi na syndrom Tourette’a. Osoby chore mogą doświadczać m.in. koprolalii, czyli mimowolnego wypowiadania niecenzuralnych słów. W oświadczeniu z 27 lutego 2021 Polskie Stowarzyszenie Syndrom Tourette’a tłumaczy, na czym polega ten objaw choroby i jednoznacznie odrzuca narrację obrońców prezesa PKN Orlen. „Koprolalia nie ma charakteru intencjonalnego, przekleństwa nie są merytorycznie związane z treścią wypowiedzi, lecz wyrwane z kontekstu, wtrącone, i nic nie wnoszące do rozmowy” – tłumaczą eksperci. „Tylko niewielki odsetek osób z ZT ma koprolalię, osoby cierpiące na zaburzenia tikowe, tak jak i pozostała część społeczeństwa, mogą przeklinać także intencjonalnie. […] Jednoznacznie sprzeciwiamy się przedstawianiu osób z ZT jako wulgarnych i niekulturalnych, a także ukazywania zwykłych przekleństw jako objawów choroby” – czytamy w oświadczeniu. Poniżej pełna treść dokumentu. Warszawa, 27 lutego 2021 Oświadczenie Polskiego Stowarzyszenia Syndrom Tourette’a W świetle ostatnich doniesień medialnych oraz komentarzy dotyczących środowiska osób dotkniętych zespołem Tourette’a (ZT) czujemy się w obowiązku naprostować kilka kwestii związanych z objawami choroby. Zespół Tourette’a to schorzenie neurologiczne, charakteryzujące się występowaniem przewlekłych tików ruchowych i głosowych. Objawy zmieniają się w różnych okresach życia i mogą przybierać rozmaitą postać. Zespół Tourette’a dotyka 1 – 5 na każde 1000 – 10000 osób, niezależnie od przynależności etnicznej czy statusu społecznego. Koprolalia, czyli przymus wypowiadania wulgaryzmów, jest jednym z najrzadziej występujących tików, zazwyczaj też nie jest jedynym objawem choroby. Dotyka on 5 – 10 proc. osób chorych na ZT. Jest to tik ciężki, stanowiący dla chorego dużą trudność w codziennym funkcjonowaniu, a także źródło frustracji i cierpienia psychicznego. Koprolalia nie ma charakteru intencjonalnego, przekleństwa nie są merytorycznie związane z treścią wypowiedzi, lecz wyrwane z kontekstu, wtrącone, i nic nie wnoszące do rozmowy. Wypowiadane przez chorego słowa lub złożone frazy nie odzwierciedlają myśli przekonań lub opinii osoby z koprolalią. Można je traktować jak np. kichnięcie. Należy jednoznacznie podkreślić, że koprolalia to objaw choroby, i wszelkie akty wyszydzania odnoszące się do tego rodzaju tików są krzywdzące dla osób cierpiących na zespół Tourette’a. Tylko niewielki odsetek osób z ZT ma koprolalię, osoby cierpiące na zaburzenia tikowe, tak jak i pozostała część społeczeństwa, mogą przeklinać także intencjonalnie. Nie można każdego przekleństwa tłumaczyć tikami. Przekleństwa wypowiadane przez osoby nie dotknięte koprolalią są objawem braku kultury osobistej, a nie zespołu Tourette’a. Koprolalia, choć niezwykle rzadka, jest niestety również najbardziej popularnym objawem zespołu Tourette’a często wykorzystywanym medialnie. Jest to temat głośny który pomimo wielu wyjaśnień ze strony specjalistów wraca jak bumerang. W imieniu Polskiego Towarzystwa Syndrom Tourette’a nie zgadzamy się na wykorzystywanie i manipulowanie wizerunkiem osób cierpiących na ZT. Ostatnie wydarzenia medialne mocno uderzają zarówno w osoby chore, jak i ich rodziny. Wypowiadający się w mediach „specjaliści” mylą podstawowe pojęcia związane z ZT i przekazują kłamstwa, które później odbijają się w społeczeństwie, przyczyniając się do powielania krzywdzących stereotypów, z którymi jako stowarzyszenie od lat walczymy. Jednoznacznie sprzeciwiamy się przedstawianiu osób z ZT jako wulgarnych i niekulturalnych, a także ukazywania zwykłych przekleństw jako objawów choroby. Zdajemy sobie sprawę że zespół Tourette’a jest rzadko spotykaną chorobą, dlatego chętnie służymy pomocą każdej osobie zainteresowanej poszerzeniem wiedzy na jej temat. Zachęcamy dziennikarzy do kontaktu z nami przed publikacją treści o ZT. Bardzo chcielibyśmy aby publikowane w mediach informacje dotyczące tej choroby oparte były tylko i wyłącznie na faktach. Wszelkie informacje znajdziecie Państwo na naszej stronie internetowej www.tourette.pl Zarząd Polskiego Stowarzyszenia Syndrom Tourette’a   Afery, Władza, Zdrowie, Jarosław Kaczyński, Prawo i Sprawiedliwość, Daniel Obajtek PKN Orlen
2^Lichocka skarży do sądu aktywistów za billboardy z jej słynnym gestem. Grozi im rok więzienia^Maria Pankowska^28 lutego 2021^https://oko.press/lichocka-skarzy-do-sadu-aktywistow-za-billboardy-z-jej-slynnym-gestem-grozi-im-rok-wiezienia/^"Posłanka PiS Joanna Lichocka domaga się ukarania pomysłodawców akcji plakatowej ze zdjęciem, na którym pokazuje opozycji w Sejmie środkowy palec. Akt oskarżenia złożyła także przeciwko Borysowi Budce, który miał stać ""na czele grupy nacisku"" „Przyjacielskie pozdrowienie posłanki stało się częścią polskiej popkultury. Doceniamy jej determinację, by utrwalić to skojarzenie” – czytamy w oświadczeniu oskarżonych Bartosza Kramka i Marcina Mycielskiego, na co dzień działaczy Fundacji Otwarty Dialog. Joanna Lichocka zarzuca im, że dopuścili się wobec niej przestępstwa zniesławienia z kontrowersyjnego art. 212 kodeksu karnego. Chodzi o akcję plakatową z wizerunkiem Lichockiej pokazującej opozycji w Sejmie środkowy palec. Zdjęcie zrobiono 13 lutego 2020. Posłowie i posłanki głosowali wówczas nad ustawą, w ramach której mediom narodowym przekazano 1,95 mld złotych rekompensaty za niewystarczające wpływy z abonamentu. Mycielski i Kramek wpadli na pomysł, by wykorzystać nośny medialnie gest posłanki i umieścić go na billboardach z hasłem: „2 miliardy zł na TVP zamiast na leczenie raka. PiS pozdrawia chorych”. Poniżej, nieco mniejszą czcionką, krótkie wyjaśnienie: „PiS przegłosował ustawę przekazującą 2 mld złotych dla mediów publicznych, zamiast na onkologię”. W innych wersjach billboardy przypominają format znany z satyrycznego portalu Demotywatory.pl. Oprócz wymachującej środkowym palcem Lichockiej widzimy na nich także zdjęcia, na których pozuje z Andrzejem Dudą. Bo sejmowa dyskusja o wsparciu propagandy PiS miała miejsce przed wyborami prezydenckimi. Aby opłacić plakaty, Kramek i Mycielski zawiązali Spontaniczny Sztab Obywatelski i rozpoczęli zbiórkę funduszy na portalu zrzutka.pl. Przekazując min. 1000 zł dana osoba mogła poprosić o umieszczenie billboardu w konkretnym miejscu. Aktywiści dokumentowali, jak setki plakatów pojawiały się w kolejnych polskich miejscowościach. 13 lutego 2020 „Cieszymy się, że opinia publiczna będzie miała kolejną okazję przypomnieć sobie, jaką rolę odegrała Joanna Lichocka i jej ugrupowanie w decyzji, która pozbawiła służbę zdrowia miliardów złotych. Dzięki niej nie zapomnimy też o tym, jaką patologię stanowi finansowanie mediów »publicznych« pod rządami PiS” – napisali w oświadczeniu Kramek i Mycielski. Skąd związek ze służbą zdrowia? Kiedy dyskusja o miliardach rekompensaty dla TVP przetoczyła się przez parlament na przełomie 2019 i 2020 roku, opozycja zaproponowała, by zamiast na medialną propagandę dodatkowe fundusze poszły na onkologię. Poprawkę do budżetu zaproponował Senat. Ta przepadła w Sejmie zdominowanym przez PiS. Po głosowaniu Lichocka z satysfakcją pokazała opozycji gest powszechnie rozumiany jako „f*ck you”, czyli „pier*olcie się”. Tłumaczyła się wpierw, że „pocierała oko”, w końcu jednak przeprosiła tych, „którzy poczuli się urażeni”. O jej jednoznacznym w wymowie geście usłyszała wtedy cała Polska, co potwierdził sondaż . Mimo to we wrześniu 2020 Prezydium Sejmu uchyliło naganę, którą na Lichocką nałożyła Komisja Etyki Poselskiej. Teraz posłanka zarzuca Kramkowi i Mycielskiemu, że umieszczając jej wizerunek na plakatach sugerowali, że jej wolą było „pozbawienie osób chorych nowotworowo dofinansowania ich leczenia onkologicznego”. A także, że jest ona odpowiedzialna za zły stan polskiej służby zdrowia. Tym samym aktywiści mieli poniżyć ją i narazić na utratę zaufania. Lichocka zaznacza, że domniemanego przestępstwa dokonano za pomocą mediów, przez co oskarżonym może grozić nawet rok więzienia.  Art. 212 – Zniesławienie § 1. Kto pomawia inną osobę, grupę osób, instytucję, osobę prawną lub jednostkę organizacyjną niemającą osobowości prawnej o takie postępowanie lub właściwości, które mogą poniżyć ją w opinii publicznej lub narazić na utratę zaufania potrzebnego dla danego stanowiska, zawodu lub rodzaju działalności, podlega grzywnie albo karze ograniczenia wolności. § 2. Jeżeli sprawca dopuszcza się czynu określonego w § 1 za pomocą środków masowego komunikowania, podlega grzywnie, karze ograniczenia wolności albo pozbawienia wolności do roku.  Posłanka domaga się, by w razie ich skazania Mycielski i Kramek zapłacili 40 tys. zł Fundacji Rak’n’Roll – Wygraj życie i publicznie poinformowali o treści wyroku. Chce także zwrotu kosztów procesowych. „Nie jest to dla nas szczególnie stresująca sytuacja, bo to nie pierwszy spór prawny, jaki toczymy z obecnym rządem. Fundacja Otwarty Dialog, którą reprezentujemy, oraz my sami byliśmy i jesteśmy stronami różnych postępowań” – przyznaje w rozmowie z  Bartosz Kramek. Zarzuty posłanki ocenia jako „kuriozalne”. „Nie obawiamy się rozstrzygnięcia, bo uważamy, że racja jest po naszej stronie” – podkreśla. Jak przypomina Kramek obaj aktywiści jeszcze we wrześniu 2020 otrzymali od Lichockiej wezwanie przedsądowe. „Wtedy jednak był to tryb cywilny, a nie karny. Jej pełnomocnicy domagali się od nas usunięcia zbiórki na portalu zrzutka.pl i wystosowania przeprosin. Oczywiście odmówiliśmy, choć byliśmy świadomi ew. konsekwencji. Minęło pół roku, wydawało się, że pani poseł zrezygnowała z dalszych kroków. Tymczasem dostaliśmy akt oskarżenia” – podsumowuje. Aktywista przypomina, że na początku akcja plakatowa miała ograniczyć się do postawienia jednego billboardu w okolicy Suwałk. „Sądziliśmy, że na tym się skończy. Zainteresowanie przerosło nasze najśmielsze oczekiwania. Do chwili obecnej pozyskaliśmy niemal 460 tys. złotych. Przez weekend wpłynęło kolejnych kilka tysięcy. Pieniądze te wpłacili polscy obywatele i obywatelki, to oni nadali tej kampanii taki rozmach” – wskazuje Kramek. Poza gestem Lichockiej na plakaty Spontanicznego Sztabu Obywatelskiego trafiły także inne treści krytyczne wobec rządu PiS. „Teraz idziemy w kierunku praw kobiet, plakatów związanych z prawem do aborcji. Akcja trwa. Wydaje się, że posłanka Lichocka tylko nam pomaga, bo zainteresowanie medialne bezpośrednio przekłada się na kolejne wpłaty” – uważa Kramek. Poza Kramkiem i Mycielskim Joanna Lichocka chce ukarania szefa Koalicji Obywatelskiej Borysa Budki. Jak podało TVN24 19 lutego 2021 posłanka złożyła wniosek o uchylenie mu immunitetu, a w sądzie czeka już akt oskarżenia o zniesławienie. Prawnicy Lichockiej zapowiadają także pozew cywilny przeciwko Budce. „Głosowała za przyznaniem 2 mld złotych na finansowanie kłamstwa, hejtu i propagandy w tzw. publicznych mediach zamiast na ratowanie życia. Cała Polska widziała jej środkowy palec, który stał się symbolem buty i arogancji władzy. Zamiast przeprosić, #Lichocka robi z siebie ofiarę” – skomentował na Twitterze Budka.  W sprawie przeciwko szefowi KO Lichocką reprezentuje mec. Andrzej Lew-Mirski – wieloletni współpracownik Antoniego Macierewicza. Reprezentował MON w sprawach odszkodowań, których domagały się rodziny ofiar katastrofy smoleńskiej. „Pani Lichocka została pomówiona o to, że dzięki jej postawie te pieniądze trafiły nie tam, gdzie trzeba. To się wiązało oczywiście z całym kompleksem ataków billboardowych na nią. W całej Polsce pojawiły się billboardy, które musiały kosztować krocie […] Ja upatruję tutaj takiej działalności, poniekąd grupy nacisku, na której czele stoi pan Budka” – mówił Lew-Mirski, cytowany przez TVN24. Zdaniem Bartosza Kramka całość wygląda na medialną kontrofensywę posłanki. „Kilka dni temu jej adwokat Andrzej Lew-Mirski zdawał się sugerować, że billboardy mają związek z działalnością Borysa Budki i Platformy Obywatelskiej – przeciwko nim także skierowano akt oskarżenia i wniosek do sejmowej komisji etyki. Oczywiście PO nie miała z billboardami nic wspólnego, to była nasza inicjatywa. Nie wypieramy się odpowiedzialności i uważamy, że działaliśmy w interesie publicznym” – zaznacza Kramek. Ponad 300-stronicowy akt oskarżenia przeciwko Kramkowi i Mycielskiemu sporządził w imieniu Lichockiej mec. Maciej Zaborowski, nominowany przez PiS sędzia Trybunału Stanu. To prawnik znany z reprezentowania polityków związanych z koalicją Zjednoczonej Prawicy. Zaborowski jest m.in. pełnomocnikiem Zbigniewa Ziobry w procesie cywilnym, który wytoczyła ministrowi (i wygrała) sędzia Beata Morawiec. W przeszłości Zaborowski reprezentował Ziobrę także w procesie zdegradowanej sędzi Justyny Koski-Janusz. Był również pełnomocnikiem Patryka Jakiego, Cezarego Gmyza i syna byłej premier Beaty Szydło, Tymoteusza. Jego związki z ekipą PiS sięgają jeszcze jej pierwszych rządów w latach 2005-2007, kiedy pracował w Ministerstwie Sprawiedliwości. Dziś zasiada w radach nadzorczych państwowych spółek: PZU (od grudnia 2015) i PKP Intercity (od stycznia 2016). W 2019 roku został odznaczony przez Andrzeja Dudę Medalem Stulecia Odzyskanej Niepodległości „za aktywną działalność społeczną i zawodową, w szczególności za działalność pro bono i edukację młodzieży”. W grudniu 2020 Zaborowski kandydował też do władz warszawskiej adwokatury. 13 grudnia 2020 „W swojej pracy zajmuję się sprawami z zakresu prawa prasowego i dóbr osobistych. I po prostu w życiu jest tak, że ci ludzie polecają mnie dalej. Tak to działa” – tłumaczył Zaborowski portalowi naTemat.pl. Władza, Media, Sądownictwo, Joanna Lichocka, Borys Budka, Sejm IX kadencji,"
3^O wuju, który nie był wujem: Spychalski broni Obajtka martwą papugą^Michał Danielewski^28 lutego 2021^https://oko.press/pis-broni-obajtka-metoda-na-skecz-z-martwa-papuga/^Gazeta Wyborcza ujawniła nagrania świadczące o tym, że szef Orlenu Daniel Obajtek jako wójt Pcimia kierował działaniami wymierzonym w firmę jego wuja. Rzecznik prezydenta Błażej Spychalski dowodzi jednak, że... wuj wcale nie był wujem. To popularna metoda manipulacji „Gazeta Wyborcza” ujawniła nagrania z Obajtkiem w roli głównej w piątek 26 lutego 2021. Wynika z nich, że obecny szef PKN Orlen na stanowisku wójta Pcimia, a więc pełniąc funkcję publiczną, z tylnego siedzenia zarządzał prywatną firmą. Do tego zarządzał nią w ten sposób, by doprowadzić do ruiny konkurencję – spółkę swojego wuja Romana Lisa. Z nagranych rozmów niezbicie wynika, że Obajtek nie tylko był zaangażowany w cały proceder, nie tylko był jego inspiratorem, ale również ręcznie nim sterował, często posługując się – trzeba przyznać, że z dużą inwencją i pomysłowością – całych wachlarzem wulgaryzmów. Dziennikarz śledczy „Wyborczej” Wojciech Czuchnowski wylicza całą listę przewin obecnego szefa PKN Orlen wynikającą z ujawnionych nagrań: Prezes PiS Jarosław Kaczyński określił niedawno Obajtka jako człowieka z „aurą daną od Boga”, który zapisze się w historii Polski. Machina propagandowa władzy robiła zaś z Obajtka biznesmena stulecia, wskazując, że z Orlenu tworzy światową potęgę gospodarczą. „Wszyscy od dawna czekaliśmy na managera tej klasy, managera, który przywrócił Polakom wiarę w patriotyzm” – słyszeliśmy na gali wręczenia Obajtkowi tytułu Człowieka Wolności tygodnika „Sieci”. 28 stycznia 2021 Nic więc dziwnego, że machina partyjna od razu przystąpiła do dezawuowania zarzutów wobec wunderkinda Prawa i Sprawiedliwości. Przez ostatnie dni padały argumenty, że publikacja „Wyborczej” to „atak polityczny”, że wszelkie zarzuty zostały „dawno wyjaśnione przez prokuraturę”, a cała sprawa sprowadza się do przekleństw używanych przez szefa Orlenu. Jednak w niedzielę 28 lutego w programie „Kawa na ławę” Błażej Spychalski, rzecznik prezydenta Andrzeja Dudy, wyciągnął kolejny argument, tym razem w jego mniemaniu niepodważalny – otóż wuj tak naprawdę nie jest wujem! „Żaden to wuj. Żadna to bliska rodzina. Bardzo dalekie kuzynostwo ze strony – zdaje się – ojca pana prezesa Obajtka. Mówienie, że to jest jakaś bliska rodzina jest dalekim nadużyciem” – stwierdził Spychalski. Dopytywany przez prowadzącego program Konrada Piaseckiego, skąd ma tak szczegółowe informacje na temat powiązań rodzinnych Daniela Obajtka, Spychalski nie odpowiedział. Wrzutka Spychalskiego jest na poziomie merytorycznym niedorzeczna – jeśli Roman Lis nie jest wujem Obajtka, to w sposób oczywisty kolejny argument na niekorzyść, a nie na korzyść szefa Orlenu. Działanie na szkodę firmy wuja można byłoby jeszcze próbować wytłumaczyć czymś w rodzaju afektu: zaszłości i emocji wynikających z konfliktów rodzinnych. Ale jeśli Obajtek chciał zniszczyć firmę niemal zupełnie obcego człowieka, trudno to wyjaśnić inaczej niż żądzą zysku. Ale już na poziomie manipulacji, argument o wuju, który nie jest wujem, ma swój sens. Zaprzeczanie najprostszym faktom i przekierowanie debaty na zupełnie nieistotne szczegóły sprawy, ma uczynić w oczach opinii publicznej całą aferę niejasną i zagmatwaną. To metoda pójścia w zaparte zilustrowana obrazowo w słynnym skeczu grupy Monty Pythona o martwej papudze. Jak pamiętamy, w skeczu klient, który kupił martwą papugę, przyszedł do sprzedawcy, by złożyć reklamację. „Jest martwa, oto co z nią nie tak” – mówi klient. „Wcale nie, ona drzemie, niech pan spojrzy!” – odpowiada sprzedawca. „Słuchaj no, kolego, umiem odróżnić martwą papugę od żywej. Ta jest martwa” „Ależ skąd, proszę pana! Ona tylko drzemie” „Drzemie?” „Właśnie. Niezwykłe ptaki te Norweskie Błękitne. Piękne pióra, nie?” „Upierzenie nie wchodzi tu w grę. Ta papuga jest martwa jak kamień” „Wcale nie, ona po prostu drzemie”. (tłumaczenie Tomasza Beksińskiego) W wersji z Błażejem Spychalskim skecz mógłby brzmieć następująco. Media: „Obajtek jako wójt kierował firmą i chciał doprowadzić do ruiny spółkę wuja”. Spychalski: „Wcale nie, to nie był wuj” „To nie był wuj?” „Wykluczone, to dalekie kuzynostwo ze strony ojca” „Ale Obajtek działał na szkodę jego firmy…” „Daniel Obajtek jest człowiekiem, który prowadzi gigantyczny proces inwestycyjny w PKN Orlen” „To nieistotne, wróćmy do czasów, gdy jako wójt działał na szkodę spółki spółki wuja” „To nie był wuj, to kuzyn. Daleki kuzyn, żadna bliska rodzina”. Argument „z wuja, który nie był wujem” jest najbardziej kuriozalny, ale przekaz obozu władzy, który ma rozmyć całą sprawę, zawiera jeszcze dwa elementy: Obu argumentów w „Kawie na ławę” użył Spychalski. Na poparcie pierwszej wątpliwości Spychalski nie przedstawił żadnych argumentów. „Wyborcza” twierdzi, że nagrania obejmują okres od 17 lutego do 28 sierpnia 2009 roku, a szczegóły rozmów pokrywają się z wydarzeniami mającymi miejsce w tym czasie. Nie są znane jakiekolwiek fakty, które choć minimalnie podważałyby te ustalenia dziennikarzy. Informacje o skazaniu wuja (który nie jest wujem) Obajtka (w 2018 roku, a więc 9 lat po wydarzeniach opisywanych przez „Wyborczą”) pochodzą z Prokuratury Krajowej, opublikował je portal wPolityce. Nikt z PiS nie wyjaśnił jednak, w jaki sposób te rewelacje podważają zarzuty wobec Obajtka. Działanie na szkodę osoby, która w przyszłości zostanie skazana, łączenie funkcji wójta z działalnością gospodarczą i składnie fałszywych zeznań nadal są przestępstwami, niezależnie od tego, co działo się w przyszłości z osobami pokrzywdzonymi. Mówiąc najprościej: jeśli Jan okradnie Pawła, a 10 lat później Paweł zostanie skazany za jazdę po pijanemu, nie sprawia to, że Jan przestaje być złodziejem. Jak wskazaliśmy, takie gmatwanie sprawy to typowa metoda manipulacji, polegająca na odwróceniu uwagi od rzeczywistych zarzutów. Historię konfliktu Obajtka z wujem wielokrotnie opisywały media, m.in. „Newsweek” i . To wuj dał Obajtkowi w młodości intratną pracę i stanowisko w swojej firmie, a panowie poróżnili się, gdy wuj nabrał podejrzeń, że Obajtek go oszukuje – zwolnił więc obecnego szefa Orlenu i zgłosił sprawę do prokuratury. Rewelacje „Wyborczej” to ciąg dalszy tej historii: z ustaleń dziennikarzy wynika, że Obajtek szczegółowo zaplanował i realizował akt biznesowej zemsty na wuju. W  o relacjach Obajtka z wujem pisała Bianka Mikołajewska: „Karierę zawodową Obajtek zaczynał jako 19-latek. Po tym, jak porzucił naukę w technikum weterynaryjnym, pracował jako operator maszyn w produkującej rury i złączki firmie Elektroplast, należącej do jego wuja. W kolejnych latach awansował na kierownika, a potem dyrektora spółki. Finał współpracy był jednak nieciekawy. Jak relacjonował „Newsweek”, wuj, któremu pracownicy zwrócili uwagę, że Obajtek w ciągu kilku lat znacznie się wzbogacił, nabrał podejrzeń, że działo się to kosztem jego firmy i zgłosił sprawę organom ścigania. Prokuratura oskarżyła Obajtka o to, że kierując Elektroplastem, fałszował dokumenty dotyczące zakupu surowca do produkcji rur, potwierdzając odbiór większej ilości, niż faktycznie trafiała do magazynu. Firma miała stracić przez to ponad 1,4 mln zł, a Obajtek miał osiągnąć ponad 700 tys. zł korzyści. Sprawa trafiła do sądu w Sieradzu. We wrześniu 2016 roku (a więc już za rządów PiS) prokuratura wystąpiła jednak o zwrot aktu oskarżenia, w celu uzupełnienia materiału, a kilka miesięcy później umorzyła sprawę, uznając, że zebrany wcześniej materiał dowodowy jest sprzeczny i ogólnikowy, i nie dostarczył podstaw do wniesienia oskarżenia. Jeszcze kierując Elektroplastem – w 2002 roku – Obajtek został radnym, a cztery lata później wójtem Pcimia. Wśród mieszkańców gminy cieszył się dużą popularnością. Doceniali zawsze otwarte dla nich drzwi urzędu i przeprowadzone w gminie inwestycje (które przyszło spłacać następcom). Szczególną sympatię zaskarbił sobie piątkowymi wizytami u biednych i wielodzietnych rodzin – zawsze z drobnym upominkiem. Jednak także w związku z pełnieniem funkcji wójta za Obajtkiem ciągnęły się później problemy. Został oskarżony o przyjęcie 50 tys. zł łapówki za ustawienie przetargu na kanalizację. Sprawa była odpryskiem procesu zorganizowanej grupy przestępczej wymuszającej haracze i odzyskującej długi. Obajtek przyznał, że szef tej grupy namawiał go do ustawienia przetargu, ale – jak zapewniał – bez rezultatu. Firma, którą popierał gangster ostatecznie nie dostała zlecenia. W 2013 roku, w związku z tą sprawą Obajtek został zatrzymany przez CBŚ. Bronili go wówczas Jarosław Kaczyński i Beata Szydło. „To jest prześladowanie człowieka, który szkodzi politycznie rządzącym. To jest ten człowiek, o którym ja mówiłem: »Tusk nic nie może, Obajtek może«” – mówił Kaczyński. Sąd nie zgodził się na aresztowanie Obajtka. Potem sprawa została połączona ze śledztwem dotyczącym Elektroplastu. I razem z nim została umorzona”. Władza, Propaganda, Błażej Spychalski, Daniel Obajtek PKN Orlen
4^Lewica chce znieść przedawnienia przestępstw seksualnych wobec dzieci. Co to oznacza?^Sebastian Klauziński^28 lutego 2021^https://oko.press/lewica-pedofilia-przedawnienie/^Dzwonili do nas 70-latkowie, którzy płakali w słuchawkę, bo jakiś zapach albo miejsce przypomniało im wydarzenia sprzed lat i coś w nich pękało – mówi nam Agata Baraniecka-Kłos z Fundacji Stop Przedawnieniu. Analizujemy projekt Lewicy „Obecnie obowiązujące przepisy nic nie dają, bo dopiero w dorosłym wieku ofiara dojrzewa do tego, by mieć odwagę, by powiedzieć to, że do takiego czynu doszło, przed sobą – a co dopiero przed innymi. Ofiary czasem mogą mówić o swojej traumie dopiero po wielu, wielu latach” – mówi posłanka Lewicy Joanna Scheuring-Wielgus. Lewica złożyła w Sejmie projekt nowelizacji Kodeksu karnego, zgodnie z którym przestępstwa seksualne popełniane wobec małoletnich nie będą ulegać przedawnieniu. „Pokrzywdzeni od wielu lat nie mogą zrealizować swoich konstytucyjnych praw, a osoby podejrzane o popełnienie przestępstw przeciwko życiu i zdrowiu oraz przeciwko wolności seksualnej nigdy nie zostały skazane mimo dowodów jednoznacznie wskazujących na winę. Problem ten pogłębia się szczególnie w przypadku współistnienia dwóch przestrzeni prawnych: prawa powszechnie obowiązującego i prawa kanonicznego” – czytamy w uzasadnieniu projektu Lewicy. Zgodnie z obecnymi przepisami, przestępstwa seksualne wobec małoletnich do 15. roku życia przedawniają się, kiedy ofiara skończy 30. rok życia. Oznacza to, że jeśli ktoś był molestowany w dzieciństwie, to jego oprawca może zostać pociągnięty do odpowiedzialności karnej tylko do 30. urodzin ofiary. Przed 2014 r. sprawy te przedawniały się, kiedy ofiara kończyła 23 lata. Wydłużenie do 30. roku życia było efektem długiej kampanii Agaty Baranieckiej-Kłos, szefowej Fundacji Stop Przedawnieniu, która od lat walczy o to, co znalazło się w projekcie Lewicy – całkowitym zniesieniu przedawnienia w tego typu sprawach. Nowelizacja zaproponowana przez Lewicę uchyla art. 101 § 4 Kodeksu karnego, który mówi o wyżej opisanym przedawnieniu po trzydziestce, a do katalogu przestępstw, których przedawnienie nie obejmuje (m.in. zbrodni przeciwko ludzkości czy zabójstwa) dodaje umyślne „przestępstwa przeciwko życiu i zdrowiu, popełnione na szkodę małoletniego oraz przestępstwa określone w rozdziale XXV [przestępstwa przeciwko wolności seksualnej i obyczajności – red.], popełnione na szkodę małoletniego albo gdy treści pornograficzne obejmują udział małoletniego”. 26 lutego 2021 Jednak nawet gdyby nowelizacja Lewicy weszła w życie, będzie ona dotyczyć spraw, które się do tego momentu nie przedawniły. Oznacza to, że nawet gdyby nowe przepisy zaczęły obowiązywać, nie zmieni to sytuacji ofiar, które skończyły 30. rok życia. „Jeśli w dniu wejścia w życie nowych przepisów przestępstwo seksualne popełnione dawno temu na szkodę małoletniego już uległo przedawnieniu, to jego karalność nie może na nowo odżyć. Sprawa jest ostatecznie zamknięta z chwilą przedawnienia się przestępstwa, a późniejsza zmiana prawa nie wskrzesza odpowiedzialności karnej sprawcy. Nowe przepisy będą odnosiły się wyłącznie do tych spraw, w których termin przedawnienia jeszcze nie upłynął” – mówi nam dr hab. Mikołaj Małecki, karnista z Uniwersytetu Jagiellońskiego. „My, ofiary, żyjemy z tą traumą do końca życia, ale to, kiedy jesteśmy w stanie o tym opowiadać, jest bardzo indywidualne. Ja zaczęłam o tym mówić w wieku 42 lat” – mówi nam Agata Baraniecka-Kłos, szefowa Fundacji Stop Przedawnieniu, która sama była w dzieciństwie molestowana. „Zdarzało się, że dzwonili do nas 70-latkowie, którzy płakali w słuchawkę, bo nagle okazywało się, że jakiś zapach, miejsce albo wydarzenie przypomniało im wydarzenia sprzed lat i coś w nich pękało. Te przestępstwa nie mogą się przedawniać. Sprawcy muszą się bać i mieć świadomość, że kara może ich dosięgnąć zawsze, nawet po wielu latach” – mówi Baraniecka-Kłos. Chociaż zniesienie przedawnienia dotyczy spraw bez względu na to, kto był sprawcą, Lewica nie ukrywa, że nowelizacja motywowana jest przede wszystkim walką z przestępstwami seksualnymi w kościele. Jak pisały dla nas warszawska radna i współautorka Mapy Kościelnej Pedofilii Agata Diduszko-Zyglewska oraz badaczka prof. Agnieszka Graff: „[Przedawnienie] uderza oczywiście we wszystkie ofiary sprawców przemocy seksualnej, jednak w ofiary księży szczególnie, ponieważ tylko ci sprawcy są systemowo chronieni przez instytucję, w której pracują, przez przenoszenie z jednego miejsca w drugie, co umożliwia im bezkarne działanie nawet przez kilka dekad.” 30 grudnia 2020 Z kolei prawnicy Anna Frankowska oraz Artur Nowak, którzy zajmują się tego typu sprawami, opisali w „Gazecie Wyborczej”, że ich doświadczenia z pracy z pokrzywdzonymi pokazują, że „ponad 90 proc. poszkodowanych przez duchownych gotowych jest na konfrontację z krzywdzicielami dopiero wtedy, gdy ich roszczenia cywilne i karne uległy przedawnieniu (…) Często byliśmy jednymi z pierwszych osób, jeśli nie pierwszymi, które usłyszały ich historię. Nasi rozmówcy to zazwyczaj dorośli mężczyźni między 40. a 50. rokiem życia.” Dlaczego trwa to tak długo? Jak piszą dalej prawnicy: „Dla młodego człowieka konfrontacja ze sprawcą w sutannie oznacza konfrontację z namiestnikiem Boga, wspólnotą kościelną, do której przecież przynależy (…)”. Ofiary, dopiero gdy są uniezależnione od rodziny, lokalnej społeczności, wyjechały do innej miejscowości i „przepracowały” te dramatyczne doświadczenia, zaczynają mówić o nich głośno. Zdaniem Małeckiego rozszerzanie wykazu przestępstw, które nie ulegają przedawnieniu, jest możliwe, jednak taka zmiana musi być proporcjonalna i celowa. „W tym kontekście może budzić wątpliwości wyłączenie z przedawniania się wszystkich czynów opisanych w rozdziale XXV kodeksu karnego [czyli Przestępstwa przeciwko wolności seksualnej i obyczajności – red.], popełnionych na szkodę małoletniego. Problem polega na tym, że mogą być to bardzo zróżnicowane zachowania, od wysoce karygodnej zbrodni zgwałcenia, po tak zwane inne czynności seksualne, co jest bardzo pojemną kategorią” – mówi nam Małecki. „Nie oznacza to, że relatywizujemy pokrzywdzenie, bo każdy czyn godzący w seksualność małoletniego zasługuje na potępienie. Jednak skoro Kodeks karny odróżnia poszczególne typy przestępstw i różnicuje sankcje, powinniśmy to uwzględniać także w ramach dyskusji o przedawnieniu. Sami projektodawcy powołują się zresztą na »wagę« poszczególnych przestępstw seksualnych, porównując je co do stopnia karygodności z innymi przestępstwami” – dodaje karnista z UJ. Jak mówi Małecki, wątpliwości są dwojakie: „Te powody odpadają w szczególnych wypadkach: zbrodnia jest na tyle poważna, że nie można jej nigdy wybaczyć, albo sprawca nadal jest niebezpieczny dla otoczenia, na przykład, gdy mówimy o czynach pedofilskich. Każda sprawa jest inna, bo każdy człowiek jest inny. Generalne wyłączenie możliwości przedawnienia w odniesieniu do całej grupy przestępstw może okazać się w konkretnym przypadku zbyt radykalnym rozwiązaniem. Może być po prostu niesprawiedliwe, czy to z uwagi na wagę czynu, czy to z uwagi na aktualną sytuację pokrzywdzonego i sprawcy oraz ich stosunek do czynu z przeszłości” – wyjaśnia karnista. Kościół, Sądownictwo, Joanna Scheuring-Wielgus, fundacja stop przedawnieniu Lewica Razem pedofilia pedofilia w Kościele
5^„Nauczycielka pokazywała embriony w formalinie, żeby odstraszyć nas od aborcji”^Marta K. Nowak^28 lutego 2021^https://oko.press/nauczycielka-pokazywala-embriony-w-formalinie-zeby-odstraszyc-nas-od-aborcji/^W Szkocji żaden katolik nie powie kobiecie, która dokonała aborcji: jesteś morderczynią. A ja miałam lęki, niską samoocenę, więcej piłam. Nie żałuję aborcji, zrobiłam ją dla siebie i trójki moich dzieci. Ale polskie wychowanie gdzieś we mnie zostało W cyklu Miałam Aborcję opowiadamy historie kobiet, które przerwały ciąże. Powody i doświadczania są bardzo różne, wszystkie historie znajdziecie tutaj Miałam Aborcję – cykl . Większość kobiet wspomina związane z aborcją poczucie ulgi. Historia Gabrysi (imię zmienione), która aborcje przeprowadziła w Szkocji mając trójkę dzieci, jest inna. Przez długie miesiące żyła w poczuciu winy, choć swojej decyzji nie żałuje. Rozmawiamy o tym, jak prawo aborcyjne działa w Szkocji, skąd wzięła się jej trauma i jak z niej wyszła. „Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było?”. Marta K. Nowak, : Od kiedy mieszkasz w Szkocji? Gabrysia: Od 13 lat. Miałam 21, kiedy przyjechałam tu z 8-miesięczną córką. Potem poznałam obecnego partnera, z którym mam dwie córki. Dlaczego chcesz opowiedzieć o swojej aborcji? Żeby ludzie w końcu puknęli się w głowę i pomyśleli, co może czuć kobieta, która decyduje się przerwać ciążę po tych wszystkich bzdurach, które słyszy od dziecka. Szkoda mi polskich kobiet, mam nadzieję, że sytuacja się dla nich zmieni. Ja toksyczny patriarchat, w którym żyłam, zauważyłam, dopiero kiedy wyjechałam z kraju. Co trzeba zrobić, żeby legalnie przerwać ciążę w Szkocji? Zgłosić się do szpitala lub kliniki i podać powód. Dwaj lekarze muszą wyrazić zgodę. Tak to wygląda w teorii, a w praktyce idziesz i mówisz: nie jestem w stanie. I tyle, masz zabieg. Ja też znalazłam się w takiej sytuacji, że nie byłam w stanie. Najmłodsza córka miała półtora roku, starsza dwa i pół, a najstarsza jedenaście. Jasne, że chcielibyśmy mieć więcej, ale dzieci kosztują, dom mamy w sam raz na naszą piątkę. Kiedy okazało się, że jestem w kolejnej ciąży, miałam też duże problemy ze zdrowiem psychicznym. Cierpię na różnego rodzaju nerwice i to był akurat moment, kiedy czułam się bardzo źle, chodziłam na terapię. Ciąża to ciężkie przeżycie – psychiczne i fizyczne, po trzeciej byłam umęczona. Wiedziałam, że nie mogę mieć teraz kolejnego dziecka. Co powiedziałaś w klinice? Że psychicznie nie dam sobie z tym rady. Nie byłoby to też dobre dla trójki dzieci, które już mam. Jak wyglądał cały proces?  Zadzwoniłam do kliniki i umówiłam się na rozmowę. Przeprowadziła ją ginekolog, zrobiła mi też USG. Zapytałam tylko, czy może odsunąć monitor, bo nie chcę widzieć płodu. Powiedziała: oczywiście. Opowiedziałam jej dlaczego tak źle się z tym czuję. Kiedy wspomniałam, że w moim liceum pani od biologii trzymała ludzkie embriony w formalinie, żeby odwieść dziewczyny od aborcji, zrobiła wielkie oczy. Embriony w formalinie? To była poniemiecka szkoła, w cholerę wszystkiego w formalinie. Od przepołowionych szczurów, po wypchane borsuki. Nie wiem, czy to było legalne, ale pewnego razu biolożka otworzyła nam tę gablotę, a tam obok szczurów i tasiemców – dwa embriony, każdy w innym stadium. Jeden miał półtora, drugi dwa centymetry, było widać oczy, zalążki rączek, stópek itd. Gdzie w tej gablocie z tasiemcami godność człowieka? Mówiła, że trzyma te embriony dla wyższego celu. Żeby dziewczyny, jak zajdą w ciążę i będą chciały zrobić aborcję, pamiętały „jak wyglądają ich dzieci w tym stadium życia”. Nasz biolożka wiedzę miała ogromną, ale oczy zamglone religią. Uczyła nas o ewolucji człowieka, ale zaznaczyła, że robi to, bo musi – taki jest program szkoły. Ale jako katoliczka wierzy, że człowiek pochodzi od boga. Paradoksalnie religię mieliśmy akurat z fajnym księdzem. Mogłyśmy mówić, co myślimy o aborcji, a on na to: dobra, takie jest wasze zdanie. Dawał przestrzeń. Prawdopodobnie miał zresztą kobietę i trójkę dzieci, jak większość normalnych księży, których poznałam. Co myślałaś, kiedy oglądałaś te embriony w gablocie? Jak to zbuntowana nastolatka, myślałam sobie: Ha, ha, trzymam płód. Teraz, mając ponad 30 lat, będąc matką trzech córek, stwierdzam, że jest to absolutnie chore, a ta kobieta nie powinna nigdy uczyć. Kiedy miałam aborcję, ciągle miałam tamte embriony przed oczami. Wróćmy do twojej aborcji. Co się działo po konsultacji z ginekolog? Spotkałam się z pielęgniarkami, musiałam wypełnić dokumenty, byłam ważona i mierzona. Zabieg miałam chyba tydzień później. Zapytano mnie, czy chcę aborcji chirurgicznej czy farmakologicznej. Od razu wiedziałam, że musi być farmakologiczna. Dlaczego? Nikt mnie nigdy nie zmusił, ani nie zmusi, żeby obejrzeć ten cały „Niemy Krzyk” [krwawy, antyaborcyjny film propagandowy, pełen przekłamań pokazywany w polskich szkołach], ale i tak musiałam usłyszeć o tym, jak to małe płody podczas aborcji zapierają się rączkami. Wiem, że to same bzdury, ale świadomość, że ciąża zakończy się we mnie i kiedy dojdzie do poronienia embrion będzie już martwy, dawała mi większy komfort psychiczny. Jak przebiegała aborcja? W wyznaczonym terminie poszłam do kliniki, dostałam tabletki i wróciłam do domu. Po dwóch dniach miałam się zjawić z powrotem. Dostałam indywidualny pokój z łazienką – jak każda rodząca. Pielęgniarka zaaplikowała mi globulkę dopochwową i poleciła chodzić, być aktywną, bo to ułatwia cały proces. Zaczęło się jak poród. Były bóle, skurcze. Na toaletę nałożony był jednorazowy basen z tektury, żeby zatrzymało się tam wszystko, co ze mnie wyleci. Wtedy miałam zawołać pielęgniarkę. W jednej z broszur z wytycznymi przeczytałam, żeby raczej nie patrzeć samemu do środka, bo może to być nieprzyjemne. Nie zaglądałam, ciągle się bałam, że zobaczę tam tamte embriony z formaliny, a wtedy zamiast do taksówki poszłabym chyba na dach szpitala i skoczyła. Coś wypłynęło, zadzwoniłam po pielęgniarkę. Obejrzała – jeszcze nie. Potem poczułam coś większego – pielęgniarka potwierdziła – to jest to. Musiałam jeszcze poczekać aż wypłynie łożysko. Poszło w miarę szybko, byłam tam kilka godzin. Dowiedziałam się, że jakiś czas będę krwawić, jak po porodzie. I tyle. Jeszcze podczas pierwszego spotkania ginekolog zapytała, co chcę zrobić z zarodkiem. Mogli go spalić albo wydać, żebym mogła go pochować. Myślałam o tym przez chwilę, ale w końcu uznałam, że nie chcę. Jeszcze bym to zaczęła traktować jak jakiś nagrobek. Zapytałam tylko, czy zwłoki będą spalone z godnością, żeby nie spalili mi go razem z czyimś wyrostkiem robaczkowym. Zapewniła, że wszystkie embriony są kremowane razem, z pełną godnością. Co działo się potem? Było mi ciężko. Bardzo długo krwawiłam, kilka tygodni, dłużej niż po ciąży. Na kilka dni przestawałam i znowu wracało. Przez to polskie wychowanie mówiłam sobie, że to kara. Przez rok nie byłam w stanie zbliżyć się do męża. Bałam się. Bo przecież nie było tak, że wcześniej byliśmy lekkomyślni i nagle zdziwienie, że ciąża. Stosowaliśmy antykoncepcję. Dlatego tak denerwuje mnie argument – nie chcesz ciąży, używaj antykoncepcji. Wiele osób używało i niewiele to dało. Znam kobietę, która zaszła w ciążę po 40. biorąc tabletki. Urodziła dziecko z zespołem Downa. Bo chciała. Dochodziłam do siebie rok. Miałam fobię społeczną, nie umiałam wyjść z domu. Uważałam się, za złą osobę, miałam bardzo niską samoocenę, piłam więcej alkoholu. W Polsce zapadł wyrok Trybunału Konstytucyjnego. Nie wierzyłam, że można nam zrobić coś jeszcze gorszego, niż dotychczas. Po roku doszłam do siebie, wszystko wróciło do normy, a ja już niczego się nie boję. Jak myślisz, dlaczego tyle to trwało? Socjalizacja pierwszo- i drugorzędna, czyli rodzina, rówieśnicy i religia, w której się wychowałam. To zostaje na całe życie. Cała ironia polega na tym, że ja nie jestem nawet religijna. Mam bardzo lewicowe poglądy. Ale to katolickie wychowanie było mi na tyle intensywnie wpajane od dzieciństwa, że chociaż je odrzuciłam, gdzieś w głowie zostało. Wiesz, że nie wyrządzasz nikomu krzywdy, że jesteś dobrą osobą. A potem słyszysz od członka rodziny, że jak zrobisz aborcję, to w życiu się do ciebie nie odezwie. W Szkocji też mam dookoła siebie katolików, protestantów. Są wierzący, chodzą do kościoła, ale nigdy by człowiekowi nie powiedzieli: aborcja to zabójstwo, jesteś morderczynią. Nigdy. Kiedyś nawet o tym rozmawiałam z jedną taką kobietą i powiedziała: ja bym nie zrobiła, ale nie mogę mówić innej kobiecie, co ma robić. Wielka Brytania jest jakieś 30-40 lat przed Polską. Kiedy czytam polskie komentarze, że życie od poczęcia, świętość i tak dalej, przypomina mi się Michael Palin śpiewający „Every Sperm Is Sacred”. Oni się z tego nabijali jeszcze w latach 80! Jaka była twoja relacja z Kościołem? Ochrzczono mnie jak miałam miesiąc, poszłam do komunii, chciałam być zakonnicą, ale do bierzmowania już mnie rodzina musiała zmuszać. Już mi się to przestało kleić. Bo niby co złego robi człowiekowi masturbacja? Dlaczego nie mogę uprawiać seksu z moim chłopakiem? A jak po ślubie się okaże beznadziejny w łóżku, to mam się tak do końca świata męczyć? Dlaczego niby homoseksualizm jest zły, co mnie obchodzi, jak kto seks uprawia? Byłam zbuntowana, to nie ja się bałam księży, tylko oni mnie. Pamiętam scenę, jak mam 20 lat, jestem w ciąży z pierwszą córką i dyskutujemy o aborcji. Matka zapłakana, że to zło. Ja z wielkim brzuchem – aborcja jest ok! Moja babcia na to – pewnie, że ok! I dodaje, że homoseksualiści powinni móc adoptować dzieci. Taką miałam babcię. Ale naszemu pokoleniu już prano mózgi. Kiedy byłam nastolatką moi rówieśnicy mówili: ale jak to, przecież „Niemy Krzyk”. Dzieci chcesz mordować? Jeszcze przed wyjazdem z Polski zbierałam podpisy pod jakąś inicjatywą na rzecz legalnej aborcji. Znajomi odmawiali podpisu, zebrałam dwa czy trzy, chyba tylko dlatego, że ktoś mnie lubił. Jak wyszłaś z kryzysu po aborcji? Na pewno dużo dała terapia. Jeżeli kobieta czuje się źle z powodu dokonywanej aborcji, to ma w Szkocji prawo do opieki psychologicznej, wszystko w ramach funduszu zdrowotnego. Ja akurat nie potrzebowałam, bo miałam swoją terapeutkę. Myślę, że poza polskim wychowaniem ważne było też to, że bałam się odrzucenia. Że jak się ludzie dowiedzą, że miałam aborcję, to się ode mnie odwrócą. Odwrócili się? Jakiś czas po aborcji widziałam się z moją lekarką rodzinną, w wieku 50 – 60 lat. Powiedziałam jej. A ona na to: „Ja też miałam, rozumiem. Nie jest to nic przyjemnego, ale czasem trzeba. Masz swoje dzieci, nie byłaś w stanie wychowywać kolejnego, nie przejmuj się. Wszystko jest w porządku”. Pielęgniarka, do której poszłam z tym niepokojącym krwawieniem, powiedziała: „Daj spokój, ciało kobiety jest tak skonstruowane, że powinnyśmy rodzić dziecko co roku. I co, wyobrażasz to sobie?”. Wygadałam się też sąsiadce, która akurat mnie gdzieś podwoziła. Powiedziała tylko: „Wiadomo, masz trójkę dzieci i miałabyś mieć kolejne?”. Nikomu moja decyzja nie wydała się dziwna. Mąż cały czas mnie wspierał, rozumiał, że moje wychowanie jest zupełnie inne niż jego. Choć czasem nie mógł uwierzyć w moje opowieści z Polski. Tłumaczyłam mu, że nauczono mnie wierzyć, że życie zaczyna się od poczęcia. „Gabrysia, co miesiąc masz okres, tam też mógł być zarodek. Mamy ci podpaski na cmentarzu chować?”. Otwierał mi trochę oczy. Kiedy było mi źle, przytulał mnie i mówił, że to nie znaczy przecież, że nie będziemy mieli jeszcze dzieci. A rodzina w Polsce? Powiedziałam mamie. Było jej ciężko, ale rozumie moją decyzję. Moi rodzice przestali chodzić do kościoła kilka lat temu. Nie byli już w stanie znieść tego politykowania z ambony. Chciałabym kiedyś pojechać do Polski i powiedzieć wszystkim prawicowcom z mojej rodziny: zrobiłam aborcję. Nie podoba się? To spierdalajcie. Albo zaakceptujcie mnie i tyle. Może kiedyś to zrobię, na razie nie jestem do tego zdolna. Póki co, zaakceptowałam siebie. Jak się teraz czujesz? Utwierdzałam się w przekonaniu, że to był najlepszy wybór, jakiego mogłam dokonać. Uniknęłam depresji, zadbałam o siebie, o rodzinę. Gdybym znowu znalazła się w takiej sytuacji, zrobiłabym to samo. Nie wierzę już, że życie zaczyna się od poczęcia. Wierzę, że z ciążą do pewnego momentu wszystko się może zdarzyć, w końcu poroniłam też dwa razy w życiu i to ciąże bardzo chciane i planowane. Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było? Kiedy w Polsce zapadł wyrok Trybunały Konstytucyjnego, nie mogłam uwierzyć, że można nam zrobić coś jeszcze gorszego. Co o wyroku pomyślał twój mąż? Nie jest w stanie pojąć, jak w XXI wieku, można czegoś takiego zakazywać. Nie rozumie, że w mojej rodzinie są antysemici, wyborcy Konfederacji. Kiedyś czytałam artykuł w którym pojawiła się Godek. Zapytał: kto to? Tłumaczę mu, że to ta kobieta, która zaczęła całą kampanię o zakazie aborcji. Był zdumiony. „Kobieta?”. Mówię: tak, w twoim wieku i ma syna z zespołem Downa. Tylko machnął ręką i się poddał. Dla niego to chyba tak, jak dla nas usłyszeć, że w Arabii Saudyjskiej kobieta musi prosić męża o zgodę na wyjście z domu i nie może prowadzić samochodu. W Szkocji jestem przeciętną kobietą wychowującą dzieci, w Polsce jestem feministką. Powiedziałam raz mężowi, że on też jest feministą. Zdziwił się. Termin wydał mu się jakiś przestarzały. Tutaj już nikt nie jest feministą, bo po co? Jedyne, co pamiętam feministycznego w ostatnich czasach, to była akcja w BBC. Kobiety zastrajkowały, bo nie płacono im tyle, co mężczyznom. I BBC musiało im wszystko za zaległe lata zapłacić. Akt równości z 2010 r. zbiera wszystkich do jednej grupy. Osoby o różnym kolorze skóry, pochodzeniu, wyznaniu, płci czy seksualności muszą być traktowane tak samo. Tutaj jak leci reklama banku narodowego, to widzisz w niej parę lesbijek cieszących się nowym mieszkaniem. Nawet w reklamie frytek pojawiają się geje, ktoś z niepełnosprawnością. Niedawno wprowadzono darmowe podpaski w miejscach publicznych, żeby żadna dziewczyna nie miała problemu z brakiem dostępu. W biurze mojego męża koszyczek z podpaskami i tamponami jest też w męskiej toalecie, bo pracuje tam transseksualny mężczyzna. Albo kobieta? Ja czasem się mylę w pojęciach, córka by mi powiedziała, bo chodzi do klubu LGBT w szkole. Rozmawiasz o tym wszystkim ze znajomymi z Polski? Czasem trudno mi znaleźć wspólny język. Ostatnio napisała do mnie koleżanka z liceum, że jako młodym rodzicom jest im w Polsce ciężko, myślą o emigracji i chcieliby się dowiedzieć, jakie są standardy życia w Wielkiej Brytanii. I jedno ważne pytanie: dużo jest u was pedałów z dziećmi? Bo my byśmy nie chcieli wychowywać własnych dzieci obok takich par. Nawet nie odpisałam. Polacy są często bardzo homofobiczni, nawet w Szkocji. Zupełnie tego nie rozumiem. Pary homoseksualne nie mają dzieci z przypadku, tylko dlatego, że bardzo ich chcą i będą je kochać. Ja bym chciała mieć dwóch tatusiów, byłabym rozpieszczona, jak cholera. Kobiety, Kościół, Edukacja, Trybunał Konstytucyjny, aborcja edukacja seksualna LGBT Miałam Aborcję szkoła
6^Proszę państwa, właśnie skończyła się „dobra zmiana”. Została „zmianą na gorsze”^Piotr Pacewicz^28 lutego 2021^https://oko.press/skonczyla-sie-dobra-zmiana-zostala-zmiana-na-gorsze/^"Na wykresie-filmie pokazujemy, jak załamało się dominujące w latach 2017-2020 przekonanie, że rządy PiS przyniosły Polsce zmianę na lepsze. Zobacz, kto jeszcze wierzy w ""dobrą zmianę"". Przełomowy sondaż  Czy w wyniku rządów PiS nastąpiła w Polsce „dobra zmiana? Według lutowego sondażu Ipsos dla  tak uważa już tylko 35 proc., zmianę na gorsze widzi 52 proc., a wg 9 proc. nie zmieniło się nic. Ten wynik zaczyna coś mówić, gdy spojrzymy na poprzednie sondaże. Tuż po powstaniu  we wrześniu 2016 roku zadaliśmy w sondażu Ipsos to pytanie po raz pierwszy. 39 proc. uznało wtedy, że po wyborach 2015 roku nastąpiła w Polsce zmiana na lepsze, a 42 proc., że na gorsze. Aż 22 proc. było zdania, że nie zmieniło się nic. Opisaliśmy to w artykule ilustrowanym zdjęciem posłanki Pawłowicz szepczącej coś do ucha prezesowi Kaczyńskiemu. 10 października 2016 Pytanie o „dobrą zmianę” powtarzaliśmy regularnie aż do maja 2019, wracamy do niego teraz, po 19 miesiącach przerwy. Wyniki można zobaczyć na wykresie w formie animacji. Patrząc z perspektywy pięciu lat można opisać trzy etapy: W marcowym sondażu 2017 padł rekord „na gorsze” – 48 proc. (do 32 „na lepsze” i 16 proc. „bez zmian”), do rozczarowania zamachem na państwo prawa dołożył się blamaż rządu Beaty Szydło podczas brukselskich wyborów Donalda Tuska na przewodniczącego Rady Europejskiej. Sondażowa ocena szczytu UE była dla PiS mordercze. Bunt KOD stracił impet, PiS ograniczył agresywną propagandę (m.in. wyciszył „mitologię smoleńską”), stabilizowała się sytuacja gospodarcza, a „ludzie żyli dostatniej”. Wpadki władzy, przypadki kolesiostwa, upartyjnianie państwa, krytyka ze strony Europy – wszystko to znaczna część społeczeństwa kupowała z dobrodziejstwem inwentarza. Pandemia zachwiała optymizmem społecznym, PiS sięgnął po agresywne i skrajne formy propagandy zacieśniając ideowy związek z Kościołem, zaostrzenie prawa aborcyjnego pokazało bezwzględność i anachroniczność formacji Kaczyńskiego. Rzadko kiedy zależności są tak klarowne. W „dobrą zmianę” wierzą w większości ludzie w wieku 60 plus, ale i tutaj nie ma wcześniejszej jednomyślności (52 do 36 proc.). Wśród dwudziestolatków zmianę na lepsze widzi tylko 13 proc., na gorsze 71 proc.: Uwaga! Dla większej wyrazistości na wykresach pomijamy odpowiedzi „trudno powiedzieć”, które stanowiły kilka procent odpowiedzi. Tak samo wyraziście działa czynnik wykształcenia. W warstwie ludowej (wykształcenie podstawowe i zawodowe) „dobra zmiana” wciąż nieco przeważa, wśród ludzi po maturze lub studiach dominacja „złej” jest zdecydowana. Na wsi „zła” remisuje z „dobrą”, w miastach przeważa „zła”, im większe miasto, tym bardziej. Jeszcze jaśniejsze są różnice w elektoratach partyjnych. Kurczący się od końca 2020 roku elektorat PiS (w naszym sondażu 29 proc. poparcia) jest praktycznie jednolity: wszystkie zwolenniczki i zwolennicy Kaczyńskiego uważają, tak jak ich przywódca, że zmiany po 2015 roku poprawiają Polskę. Wszystkie elektoraty pozostałych partii, które w sondażu przekroczyły próg wyborczy 5 proc., są odmiennego zdania. Drugim źródłem „dobrozmianowców” są osoby badane deklarujące, że nie wezmą udziału w wyborach (duża grupa jednej trzeciej badanych). 35 proc. z nich dostrzega zmianę na lepsze. Zależności, które przedstawiamy w tekstach o sondażach, opisują tylko korelacje. Dlatego nie wiemy, czy wyborcy PiS wierzą w „dobrą zmian”, bo są relatywnie starsi i gorzej wykształceni niż inni, czy też dlatego, że są wyborcami PiS. Zapewne zachodzą tu obie zależności: Globalna ocena rządów PiS i Dudy to sprawa kluczowa dla władzy (zresztą dla każdej władzy). I zarazem przedmiot intensywnej propagandy „dobrej zmiany”. Dlatego zapewne to czynnik przywiązania do partii Kaczyńskiego ma tu kluczowe znaczenie. Dopóki ktoś czuje się wyborcą Kaczyńskiego, dopóty wierzy w „dobrą zmianę” i znajduje potwierdzenie tej wiary w prorządowych mediach. Gdy zaczyna mieć wątpliwości, wypada z elektoratu. Ocena zmian w Polsce z pewnym stopniu łączy się z własnym doświadczeniem ludzi i grup społecznych. Słabnąca, ale jednak przewaga „dobrej zmiany” w warstwach ludowych jest wciąż wynikiem poprawy poziomu życia, w także tego, co Aleksander Smolar nazwał „transferem godności”. Warstwy lepiej wyedukowane i z większych miast wcale nie musiały stracić materialnie w czasach rządów PiS. W grę wchodzi jednak czynnik kulturowej obcości i propagandy władzy przeciwko „wykształciuchom”, „elitom”, a także polityka rządu dyskryminująca większe i zwłaszcza duże miasta. Czynnik kulturowy odgrywa tu dużą rolę: model zamkniętego, ksenofobicznego patriotyzmu Polaka-katolika lansowany przez PiS budzi niechęć zmodernizowanych grup. 26 lutego 2021 Sondaż Ipsos metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Władza, Jarosław Kaczyński, Kornel Morawiecki, Szymon Hołownia, Prawo i Sprawiedliwość, Koalicja Obywatelska, Polska 2050, Sojusz Lewicy Demokratycznej, dobra zmiana sondaż IPSOS dla "
7^Frankowicze wstrzymują oddech: w marcu kluczowe postanowienie SN. Czego się spodziewać?^Piotr Barczak^28 lutego 2021^https://oko.press/frankowicze-wstrzymuja-oddech-w-marcu-kluczowe-postanowienie-sn/^"Już 25 marca Izba Cywilna Sądu Najwyższego odpowie na szereg pytań w sprawie kredytów frankowych. Jedno jest pewne: banki nie będą już mogły przedłużać postępowań zasłaniając się tym, że „czekają na SN"". Czego jeszcze mogą spodziewać się frankowicze? Analiza punkt po punkcie Nieco ponad rok temu opisaliśmy na łamach  sytuację tzw. frankowiczów po serii wyroków TSUE i SN. Konkluzją tamtego artykułu było, że po latach potyczek i porażek karta kredytobiorców frankowych się odwróciła i w sporach z bankami to oni zaczęli wygrywać. Jednak ta historia nie tylko się nie skończyła, ale znacznie przyspieszyła. A ponieważ ma ona wpływ nie tylko na frankowiczów, ale wszystkich klientów banków, a pośrednio na całą gospodarkę, warto przyjrzeć się, co zmieniło się w ciągu ostatniego roku i czego możemy spodziewać się w najbliższym czasie. Pierwsza zmiana, jaka nastąpiła, to podwojenie liczby spraw frankowych w sądach. Szacuje się, że obecnie jest ich przeszło 30 tys. z czego przeszło połowa trafiła do sądów w ubiegłym roku. Daje to nieco ponad 10 proc. ogólnej liczby udzielonych kredytów frankowych. Czy to dużo? Oceniając poziom korzyści, jakie w wyniku wyroku sądowego mogą uzyskać frankowicze (a sięgają one 40 proc. spłaconego i pozostałego do spłaty zadłużenia wobec banku), chętnych do procesu jest niespecjalnie wielu. Jednak prezentując swoje wyniki finansowe mBank powołał się na wewnętrzne analizy, z których ma wynikać, że w ciągu najbliższych 5 lat do sądu może pójść łącznie 18 proc. kredytobiorców frankowych tego banku, których kredyty stanowić będą 24 proc. portfela takich kredytów. Jeśli te prognozy okażą się prawdziwe (trudno to ocenić nie znając metodologii tych badań), należałoby uznać, że przeszło połowa chętnych do procesowania się z bankami już skierowała swoje sprawy do sądów. Taki run nie mógł pozostać bez wpływu na sytuację banków. Mimo że większość z tych spraw jeszcze długo nie doczeka się rozstrzygnięcia (o czym niżej), to już teraz banki muszą tworzyć rezerwy na pokrycie przyszłych strat. I tak, przykładowo, Bank Millennium zamroził w rezerwach już 900 mln zł, a mBank aż 1,4 mld zł. W przypadku Getin Banku rezerwa wynosi “tylko” 320 mln zł, ale jej utworzenie jest jedną z przyczyn spadku współczynnika wypłacalności banku (TCR) poniżej 8-procentowego progu wymaganego w przepisach unijnych (Rozporządzeniu CRR). 2 lutego 2020 Oczywiście banki nie skapitulowały przed frankowiczami. Przeciwnie, w ciągu ostatniego roku prośbami i groźbami starają się nakłonić frankowiczów, żeby się nie wychylali. Do próśb zaliczyć można materiały reklamowe, które pod pozorem ocieplonej troską rzetelnej informacji, doprawionej głosem prawniczych “autorytetów”, opisują całe litanie plag, jakie spadną na barki klientów banków, w tym samych frankowiczów, jeśli zdecydują się na drogę sądową. Do tego samej kategorii zaliczają się propozycje ugód, z którymi niektóre z banków zgłaszają się do klientów, którzy występując o informacje niezbędne do złożenia pozwu ujawnią bankowi swoje plany procesowe. Trudno te propozycje nazwać marchewką, mają się one nijak do korzyści, na jakie może liczyć kredytobiorca w sporze sądowym. Zdecydowanie chętniej banki sięgają po kij. Tym kijem ma być zmuszenie frankowiczów, którzy wystąpią do sądów, do zapłaty „wynagrodzenia za korzystanie z kapitału”. Miałoby to polegać na obciążeniu kredytobiorców kwotą, stanowiącą równowartość odsetek (liczonych różnie, zwykle wskazuje się stopy NBP lub WIBOR) od kwoty kredytu wypłaconego na podstawie nieważnej umowy. Oczywiście obciążenie kredytobiorców taką opłatą czyni bezprzedmiotowym cały wysiłek związany z procesem. Brzmi groźnie, szczególnie jeśli groźby te formułowane są przez kolejnych “niezależnych ekspertów” z tytułami naukowymi (a czasami uzurpujących sobie takie tytuły). Przekonujących argumentów prawnych w tych ekspertyzach doszukać się trudno, łatwiej trafić na grepsy w stylu “w biznesie nie ma darmowych lunchów”, ale nie pozostają bez efektów. Banki zdają się mówić: każdy prowokator czy szaleniec, który odważy się podnieść rękę przeciw władzy bankowej, niech będzie pewny, że mu tę rękę władza bankowa odrąbie Te pohukiwania nie zatrzymały potoku spraw frankowych, więc postanowiono przejść od słów do czynów i w świetle fleszy skierowano do sądu pozew z takim żądaniem. Żeby było bardziej symbolicznie, pozwani zostali… państwo Dziubak. Tak, ci sami, których sprawa – i wyrok TSUE wydany w jej trakcie – wywołała frankową rewolucję. Co więcej, przy kredycie w wysokości 400 tys. zł i 160 tys. zł pozostałych do spłaty w chwili jego unieważnienia, Raiffeisen Bank domaga się 790 tys. 995,07 złotych! Były i są też inne podobne sprawy, ale – co trzeba wyraźnie podkreślić – nie zapadł jeszcze żaden wyrok zasądzający na rzecz banku jakiekolwiek świadczenie ponad kwotę wypłaconą z tytułu kredytu. Z kronikarskiego obowiązku wypada zauważyć, że Przewodniczący Komisji Nadzoru Finansowego Jacek Jastrzębski w grudniu 2020 r. zaproponował zawieranie ugód, na których podstawie frankowicze mieliby się rozliczać z bankami tak, jak gdyby ich kredyty były od początku udzielone w złotówkach i oprocentowane wg stopy WIBOR powiększonej o marżę. Dość powiedzieć, że propozycja spotkała się z niechęcią samych banków. Nie dlatego, że jest dla nich niekorzystna, bo wyroki pociągają za sobą o wiele gorsze dla banków skutki. Problemem banków jest konieczność niemal jednorazowego przeliczenia całego portfela kredytów frankowych na złotówki po kursie z dnia wypłaty kredytu, co obciążyłoby ich wyniki finansowe zmuszając do wykazania wielomiliardowych strat. A to spowoduje najpewniej konieczność ratowania słabszych banków. Jeśli wspomniane wyżej kalkulacje mBanku na temat odsetka frankowiczów, którzy zdecydują się na proces, są prawdziwe, niechęć banków należy uznać za tym bardziej uzasadnioną, bo przewalutowanie kosztowałoby banki więcej, niż przegranie spraw ze wszystkimi gotowymi iść do sądu. 1 września 2018 Nie próżnują też sądy. Te powszechne próbują poradzić sobie z zalewem spraw, choć idzie im to średnio. Sytuację ma poprawić utworzenie w warszawskim Sądzie Okręgowym od kwietnia 2021 r. specjalnego wydziału dla frankowiczów. Problem w tym, że do w miarę sprawnego rozpoznania wszystkich napływających spraw potrzebnych jest ok. 100 sędziów, a Ministerstwo Sprawiedliwości nie planuje zwiększenia liczby sędziów w SO w Warszawie, a jedynie przesuwanie ich między wydziałami. Trudno liczyć, że od takiego mieszania herbata stanie się słodsza. To powoduje, że największą bolączką frankowiczów staje się coraz dłuższy czas oczekiwania na wyrok. Przytłaczająca większość wyroków zapadłych w sprawach frankowych (ok. 95 proc.) była jednak co do zasady korzystna dla kredytobiorców, więc czekanie się opłaca. Co to znaczy “co do zasady” i czy nie kryje się w tym jakiś haczyk? Tutaj dochodzimy do sfery kreatywności sądów, której tamę chce postawić Sąd Najwyższy. Sąd Najwyższy wydał kilka kolejnych wyroków korzystnych dla kredytobiorców, ale nie dotyczyły one w większości najważniejszych kwestii pozostałych do rozstrzygnięcia. Z uwagi na znaczenie decyzji SN dla obrotu prawnego, Pierwsza Prezes SN – Małgorzata Manowska, zdecydowała się oddać sprawę pod rozwagę całej Izby Cywilnej i skierowała do niej szereg pytań. Ta – absolutnie kluczowa – uchwała ma zostać wydana 25 marca br. Oprócz ujednolicenia orzecznictwa wywoła ona najprawdopodobniej jeszcze jeden skutek. Wiele wskazuje na to, że zarówno sądy, jak i frankowicze, wstrzymują się z podjęciem decyzji do czasu ustabilizowania się linii orzeczniczej. Nie da się tego zbadać inaczej niż narzędziami socjologicznymi, jednak dowody anegdotyczne osób zaangażowanych w prowadzenie spraw frankowych potwierdzają tę tezę. Nie jest jednak tak, że SN będzie musiał zgłębiać wszystkie problemy zupełnie od zera. Część z nich zdążył rozstrzygnąć we wcześniejszych wyrokach. Może też sięgnąć do orzeczeń TSUE. Podstawowe znaczenie uchwały będzie wynikało ze związania samego SN treścią uchwały (będzie to tzw. zasada prawna), co z kolei powinno doprowadzić do ujednolicenia orzecznictwa sądów powszechnych (sądy te nie są związane bezpośrednio zasadami prawnymi, ale nie stosując się do nich ryzykują, że SN uchyli ich wyrok w ramach kontroli kasacyjnej). 23 lutego 2021 Co zatem będzie rozstrzygała Izba Cywilna SN i czego można się spodziewać? To pytanie jest w zasadzie formalnością i służy wprowadzeniu do polskiego orzecznictwa wyroku TSUE z 3 października 2019 r. w sprawie Dziubak (C-260/18), w którym stwierdzono jednoznacznie, że art. 6 ust. 1 dyrektywy 93/13 należy interpretować w ten sposób, że stoi on na przeszkodzie wypełnieniu luk w umowie, spowodowanych usunięciem z niej nieuczciwych warunków, które się w niej znajdowały, wyłącznie na podstawie przepisów krajowych o charakterze ogólnym, przewidujących, że skutki wyrażone w treści czynności prawnej są uzupełniane w szczególności przez skutki wynikające z zasad słuszności lub ustalonych zwyczajów, które nie stanowią przepisów dyspozytywnych lub przepisów mających zastosowanie, w przypadku gdy strony umowy wyrażą na to zgodę” (podkr. – P.B.). Trudno sobie wyobrazić, żeby SN ocenił sytuację inaczej niż TSUE. Skoro nie można “wkleić” do umowy innych sposobów wyliczania kursu waluty, w której kredyt był indeksowany lub denominowany, SN musi rozstrzygnąć, czy taka umowa może wiązać strony w pozostałym zakresie. W tej sprawie SN wypowiedział się już w wyroku z 4 kwietnia 2019 r., (III CSK 159/17), a wcześniej TSUE (wyrok z 20 września 2017 r., Andriciuc, C-186/16, wyrok z 14 marca 2019 r., Dunai, C-118/17), stwierdzając jednoznacznie, że klauzule indeksacyjne lub denominacyjne, jako determinujące obowiązek zwrotu kwoty wykorzystanego kredytu, określają tzw. główne świadczenia stron, których bezskuteczność pociąga za sobą konieczność unieważnienia całej umowy. Można przypuszczać, że uchwała potwierdzi to stanowisko. Opcje są dwie. Albo powstają odrębne roszczenia z tytułu nienależnego świadczenia na rzecz każdej ze stron (takie rozwiązanie nazywamy teorią dwóch kondykcji), albo powstaje jedno roszczenie, równe różnicy spełnionych świadczeń, na rzecz tej strony, której łączne świadczenie miało wyższą wysokość (to tzw. teoria salda). Ta kwestia powodowała największe rozbieżności w orzecznictwie sądów w ciągu ostatniego roku. Było to o tyle zaskakujące, że przed erupcją spraw frankowych niesporne było obowiązywanie w polskim prawie teorii dwóch kondykcji. Również tę kwestię, dosłownie kilka dni temu (16 lutego br.) rozstrzygnął SN w składzie 3-osobowym, stwierdzając, że ​kredytobiorcy przysługuje roszczenie o zwrot pieniędzy spłaconych bankowi na podstawie nieważnej umowy niezależnie od tego, czy i w jakim zakresie jest dłużnikiem banku z tytułu zwrotu nienależnie otrzymanej kwoty kredytu (III CZP 11/20). Czyli potwierdził obowiązywanie teorii dwóch kondykcji. Prawdopodobnie również w tym przypadku uchwała całej Izby Cywilnej potwierdzi tę zasadę. Tutaj dochodzimy do najciekawszych – i najbardziej kontrowersyjnych – problemów będących skutkiem nieważności kredytów frankowych, z którymi zmierzy się Sąd Najwyższy. Możliwych rozwiązań jest tutaj tyle, że przewidywanie rozstrzygnięcia przypomina grę w ruletkę. Nie pozostaje nam nic innego, jak uzbroić się w cierpliwość. Jeśli miałbym jednak postawić symboliczną kwotę na jakiś wynik, wskazałbym chwilę unieważnienia umowy, czyli uprawomocnienia się wyroku, w którym sąd oceniał abuzywność postanowień umowy kredytu. Gdybym mógł kierować się wyłącznie poczuciem słuszności, byłby to moment, w którym kredytobiorca wezwał bank do zwrotu świadczeń powołując się na nieważność umowy. Warto tutaj zauważyć, że od tego, na jaki moment zostanie określony początek biegu przedawnienia, zależeć będzie, czy i ile frankowicze będą musieli oddać bankowi z kwoty, jaką otrzymali tytułem kredytu. Im wcześniej ten moment zostanie wyznaczony, tym mniej będą musieli oddać. Jeśli SN uzna, że bieg terminu przedawnienia rozpoczyna się z chwilą wypłaty kredytu, będzie to oznaczało, że kredytobiorcy, którzy wygrają sprawy z bankiem, nie tylko odzyskają większość lub wszystkie wpłacone pieniądze, ale dodatkowo nie będą musieli oddawać bankowi nawet tej części, którą od niego otrzymali (pomijam tutaj potrącenie, które będzie możliwe do zastosowania w odniesieniu do niewielkiej części wypłaconych środków). Nie ulega wątpliwości zarówno w oczach przeciwników takiego rozwiązania, jak i zwolenników usiłujących zachować choćby minimalną dyscyplinę intelektualną, że takie rozwiązanie jest sprzeczne z prawem europejskim. Już tylko z tego powodu trudno przypuszczać, że Sąd Najwyższy spełni marzenia banków. Jak widać, oczekiwana uchwała nie będzie najprawdopodobniej wielkim przełomem. Jej największą wartością będzie odebranie bankom pretekstu do przedłużania postępowań (“poczekajmy na SN”) i zdjęcie z frankowiczów brzemienia, które udało się bankom nałożyć groźbami domagania się opłat z tytułu udostępnienia pieniędzy, które uczyniłyby cały ich trud pyrrusowym zwycięstwem. Autor jest adwokatem w Warszawie (i frankowiczem). Gospodarka, Sąd Najwyższy, frankowicze KNF kredyty frankowe"
8^Jedni nie mogą doczekać się szczepionki, inni w życiu się nie zaszczepią. Kim są ci ludzie? [SONDAŻ]^Miłada Jędrysik^27 lutego 2021^https://oko.press/ile-osob-chce-sie-zaszczepic-przeciw-covid/^Rośnie liczba osób, które są zdecydowane, żeby się zaszczepić przeciwko wirusowi SARS-CoV-2. Ale nie rośnie równomiernie. Jest grupa osób, która bardzo pragnie szczepionki oraz taka, która średnio jest nią zainteresowana. Jakie są linie podziału?  W sondażu Ipsos dla  zapytaliśmy, czy Polki i Polacy chcą zaszczepić się przeciw koronawirusowi. Dwie trzecie respondentów, czyli 66 proc., odpowiedziało „zdecydowanie tak” lub „raczej tak”, albo już się zaszczepiło. „Zdecydowanie” lub „raczej” nie zaszczepi się 29 proc. ankietowanych.  Czy 66 proc. odpornych na koronawirusa Polaków wystarczy, abyśmy mogli wrócić do normalności? To najprawdopodobniej wciąż za mało, żeby mieć nadzieję na osiągnięcie odporności zbiorowiskowej – czyli stanu, kiedy tak dużo ludzi jest odpornych na wirusa, czy to z powodu szczepienia, czy przejścia choroby – że wirus nie jest w stanie skutecznie się namnażać i epidemia się kończy. Tak naprawdę jednak nie wiemy, jaki jest próg odporności, to może być 70 proc. populacji, może być więcej, może być mniej. Dla odry ten odsetek wynosi aż 95 proc. (dlatego teraz, kiedy pojawiły się ruchy antyszczepionkowe, mamy do czynienia z lokalnymi epidemiami wyrównawczymi), dla polio 80 proc. Większość specjalistów uważa – albo ma nadzieję – że w przypadku obecnej pandemii wystarczy 70 proc. odpornej populacji. Zobaczymy.  17 października 2020 Ważne jest to, że wysoka jest chęć szczepienia u osób, które są najbardziej narażone na skutki zakażenia – czyli osób po 60. roku życia. 59 proc. z nich chce się zaszczepić zdecydowanie, 14 proc. raczej tak, a 10 proc. już się zaszczepiło. Razem to aż 83 proc. – taki odsetek chętnych to marzenie każdego specjalisty od zdrowia publicznego.  Sprawdza się tu prorocze stwierdzenie Lecha Wałęsy, że punkt widzenia zależy od punktu siedzenia – im jesteśmy młodsi, a więc mniej narażani na ciężki przebieg COVID-19 i zgon, tym mniejszą mamy chęć się zaszczepić. W grupie 18-29 lat planuje to zaledwie 52 proc. respondentów. Nastawienie tej grupy może się jednak zmienić, kiedy okaże się, że brak szczepienia jest przeszkodą np. w podróżowaniu, a na wprowadzenie takich ograniczeń przez wiele krajów się zanosi.  Nie ma niespodzianek również jeśli chodzi o preferencje polityczne i stosunek do szczepień – najmniejszą chęć na nie mają wyborcy Konfederacji. Tylko 26 proc. z nich wystawi ramię do ukłucia. Aż każe się to zastanowić, co było pierwsze – sympatia dla Konfederacji, czy sceptycyzm wobec pandemii.  Najwięcej chętnych na szczepienie jest wśród głosujących na na Lewicę – 76 proc., a 7 proc. już się zaszczepiło, razem 83 proc. oraz Koalicję Obywatelską (75 proc. i 6 proc., razem 81 proc.). Niewiele ustępują im wyborcy i wyborczynie PiS i PSL. Odsetek chętnych do szczepienia spada za to w przypadku Polski 2050 Szymona Hołowni: 62 proc. chce to zrobić, a 4 proc. już się zaszczepiło (razem 66 proc.). Polska 2050 jest w tym przypadku prawdziwą partią środka – ani nie tak sceptyczna jak Konfederacja, ani tak entuzjastyczna jak pozostałe.  W październiku 2020 roku w sondażu opublikowanym przez „Nature” byliśmy w ogonie wśród 19 państw, gdzie przeprowadzono badanie. Zaszczepić chciało się 56,31 proc. z ankietowanych osób z Polski. Gorzej od nas wypadła w tym sondażu tylko Rosja – 54,85 proc., a najlepiej Chiny – 88,62 proc. Kiedy jednak trwało to badanie, szczepionki były jeszcze w lesie.  Na wzrost pozytywnych odpowiedzi w naszym sondażu raczej na pewno miało wpływ to, że już 3,27 mln osób mieszkających w Polsce ma za sobą przynajmniej pierwszą dawkę, a 1,16 mln obie dawki. I nic strasznego się nie wydarzyło. W rejestrze NOP niepożądanych odczynów poszczepiennych jest 3 456, z czego 2 945 miało charakter łagodny (zaczerwienienie, ból w miejscu wkłucia). Do tej pory zgłoszono 24 zgony osób zaszczepionych, ale nie wiadomo, w jakim stopniu mogły one mieć związek ze szczepieniem, a w jakim były tylko statystyczną koniecznością, biorąc pod uwagę, że szczepimy teraz grupy wiekowe najbliższe końcu życia.  5 lutego 2021 Wahający się w sprawie szczepień nie sprawdzają zapewne tego rejestru codziennie, tylko widzą, że coraz więcej ludzi wokół nich decyduje się na ten krok bez niebezpiecznych konsekwencji. W dodatku osoby zaszczepione mają już pierwsze „przywileje” – są zwolnione z kwarantanny po powrocie z zagranicy lub gdy miały kontakt z kimś zakażonym. A do tych, których stać i lubią zagraniczne wojaże mogą przemówić zapowiedzi rządów innych państw czy linii lotniczych, że nieszczepieni będą musieli legitymować się negatywnym wynikiem testu lub zamiast wypoczywać na plaży, przejść kwarantannę w hotelu.  A jak wyglądamy na tle innych państw europejskich?   Według tego zestawienia z brytyjskiej sondażowni YouGov w lutym chciało się zaszczepić (albo już zaszczepiło): Jeśli widać w tych wynikach jakiś schemat, to być może taki, że największą chęć do zaszczepienia się mają mieszkańcy krajów, które pandemia najbardziej doświadczyła: Wielkiej Brytanii, Hiszpanii, Włoch. A także te, gdzie jest wysoki poziom zaufania do władz publicznych: Danii, Finlandii, Szwecji. My z naszym niskim poziomem zaufania do instytucji raczej plasujemy się w kategorii „doświadczeni epidemią”, bo po śmiercionośnej jesiennej fali chyba już większość z nas zna kogoś, kto przechorował COVID ciężko albo zmarł (o tym szerzej w kolejnym odcinku naszego sondażu). Poza tym wbrew temu, jakie wrażenie można odnieść z komentarzy w internecie – pojawią się na pewno również pod tym tekstem – ruchy antyszczepionkowe w Polsce wcale nie są takie silne jak np. w Stanach Zjednoczonych. 4 stycznia 2021 Czy te 66 proc. to już szczyt naszych chęci, jeśli chodzi o szczepienia, czy też ten odsetek będzie nadal rósł? Na tym etapie pałeczka jest chyba po stronie rządu, który jeszcze nie ruszył z szeroko zakrojoną kampanią propagującą szczepienia przeciw koronawirusowi. Pełnomocnik ds. szczepień, minister Michał Dworczyk tłumaczy, że w I kwartale 2021 roku i tak jest za mało szczepionek dla wszystkich chętnych, żeby miało to sens. To prawda: w kolejce na odmrożenie terminów w II kwartale czeka jeszcze ponad 600 tys. osób powyżej 70. roku życia, nie mówiąc o młodszych, których zapisy jeszcze się nie zaczęły.  A jak wiemy, najstarszych do szczepienia przekonywać nie trzeba. Do młodszych roczników, mniej obawiających się zakażenia mogą za to bardziej przemówić inne zachęty, jak swoboda podróżowania.  Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Zdrowie, koronawirus szczepienia na COVID-19
9^PiS przyśpiesza przejęcie kontroli nad legalnym Sądem Najwyższym. Czeka go los TK Przyłębskiej^Mariusz Jałoszewski^27 lutego 2021^https://oko.press/pis-przyspiesza-przejecie-kontroli-nad-legalnym-sadem-najwyzszym/^Posłowie PiS ekspresowo uchwalili nowelizację ustawy o SN, która pomoże przejąć kontrolę nad trzema starymi, legalnymi Izbami Sądu Najwyższego. Prezydent Duda wprowadzi do nich swoich „komisarzy”, a prezes SN dostanie wpływ na najważniejsze orzeczenia.  Przejęcie kontroli nad starymi Izbami SN umożliwi uchwalona w czwartek 25 lutego 2021 roku nowelizacja ustawy o Sądzie Najwyższym. To projekt prezydenta Andrzeja Dudy, który zapowiadano wcześniej jako pomoc dla obywateli, by mogli zaskarżać do SN stare, niesprawiedliwe wyroki. Ale była to tzw. zasłona dymna, by odwrócić uwagę od prawdziwego celu tego projektu i znajdujących się w nim tzw. wrzutek legislacyjnych. Te wrzutki mają pomóc zneutralizować „starych”, legalnych sędziów, którzy teraz w Sądzie Najwyższym są w większości. Uchwalona w Sejmie przez PiS nowelizacja ustawy o SN – już 11 z rzędu – nie jest długa. To tylko dwie strony z kilkoma nowymi przepisami. Kluczowe są dwie nowe regulacje określające wybór nowych prezesów starych, legalnych Izb SN i sposób wyznaczania składów orzekających do wydawania uchwał dotyczących interpretacji prawa w ważnych dla obywateli i władzy sprawach. Takie uchwały mają potem wpływ na orzecznictwo sądów powszechnych. Prezydent i PiS śpieszyli się z przyjęciem tej nowelizacji, bo w najbliższych miesiącach w Sądzie Najwyższym będą wybory prezesów starych Izb SN oraz będą decydować się losy nowych sędziów Sądu Najwyższego wybranych przez nową, upolitycznioną KRS. Dlatego w uchwalonej nowelizacji prezydent Andrzej Duda dostał uprawnienie do wprowadzenia do starych Izb SN swoich „komisarzy”. Czyli tymczasowych prezesów (wykonujących obowiązki prezesa i zaprowadzających nowe porządki), którzy będą kierować pracą Izb do czasu wyboru nowych prezesów. W Sądzie Najwyższym są trzy stare Izby – Karna, Cywilna oraz Izba Pracy i Ubezpieczeń Społecznych. „Starzy” sędziowie mają w nich większość. Na czele tych Izb – jako prezesi – stoją „starzy” sędziowie SN. W sierpniu 2021 roku kończy się jednak kadencja prezesa Dariusza Zawistowskiego (byłego przewodniczącego starej, legalnej KRS), który kieruje Izbą Cywilną i prezesa Józefa Iwulskiego, który kieruje Izbą Pracy i Ubezpieczeń Społecznych. Obie te Izby są kluczowe w SN, bo to orzekający w nich sędziowie zadali najwięcej pytań prejudycjalnych do TSUE dotyczących oceny „reform” PiS w wymiarze sprawiedliwości. Nowelizacja prezydenta ma zaś zapewnić kontrolę nad wyborem nowych prezesów tych Izb. Dlatego jeśli do upływu kadencji obecnych prezesów nie uda się powołać następców Zawistowskiego i Iwulskiego, prezydent będzie mógł powołać swoich „komisarzy”. 19 lutego 2021 Powołani do Izb „komisarze” będą mogli pracować bezterminowo. Dzięki temu prezydent będzie mógł wywierać presję na starych sędziów SN, by dali mu trzech kandydatów na nowego prezesa (tak mówi znowelizowana wcześniej przez PiS ustawa o SN), a nie tylko jednego popieranego przez większość sędziów. Kandydatów na prezesa Izby wybiera Zgromadzenie Sędziów danej Izby. W Izbie Cywilnej nowych sędziów SN jest na razie 7 – w tym prezes SN Małgorzata Manowska – więc mogą oni wystawić swojego kandydata, którego powoła potem prezydent. W Izbie Pracy na razie jest tylko jeden nowy sędzia. Ale może się to zmienić, bo prezes Manowska (powołał ją prezydent Andrzej Duda) może przesunąć do tej Izby, nowych sędziów. I rolą „komisarzy” prezydenta w starych Izbach będzie m.in. dopilnowanie, by Zgromadzenia Sędziów przedstawiły trzech kandydatów do wyborów i by na tej liście znaleźli się nowi sędziowie SN. Bo to oni mają największe szanse, by zastąpić Zawistowskiego i Iwulskiego. Jak w praktyce może wyglądać praca nowych „komisarzy” pokazali już „komisarze”, którzy kierowali całym Sądem Najwyższym po upływie kadencji I prezes SN Małgorzaty Gersdorf. Najpierw w rolę „komisarza” wcielił się Kamil Zaradkiewicz, gdy został p.o. prezesa SN. Jego głównym zadaniem było zorganizowanie wyboru nowego prezesa. Ale skorzystał z okazji i zdekomunizował galerię prezesów SN (wyrzucił z niej portrety prezesów z okresu PRL), odmroził pracę nielegalnej Izby Dyscyplinarnej (którą zawiesił TSUE) i chciał pomóc Izbie Dyscyplinarnej przejąć precedensowe pozwy (wrócimy do nich w dalszej części tekstu). 6 maja 2020 Zaradkiewicz rozpoczął też procedurę wyboru kandydatów na nowego prezesa SN. Na Zgromadzeniu Sędziów SN lekceważył jednak wnioski i głos „starych” sędziów SN. W końcu zrezygnował z funkcji. Zastąpił go Aleksander Stępkowski, jeden z założycieli Ordo Iuris i dokończył wybór kandydatów, spośród których prezydent wybrał Małgorzatę Manowską, choć nie miała ona poparcia większości sędziów SN. Starzy sędziowie większością głosów wskazali na sędziego Włodzimierza Wróbla. 25 maja 2020 „Komisarze” w Izbach Cywilnej i w Izbie Pracy będą mieli podobne zadanie – dać pewność, że w gronie kandydatów na prezesów Izb będą nowi sędziowie SN. A jeśli prezydent ich nie dostanie, może w nieskończoność przedłużać pracę „komisarzy”, bo ustawa o SN nie reguluje okresu, w jakim mają przeprowadzić wybór nowych prezesów Izb. Sędziowie obawiają się, że „komisarze” będą mieli jeszcze jedno zadanie w SN. W Izbie Pracy są precedensowe pozwy niezależnych sędziów, głównie z stowarzyszenia Iustitia. Domagają się oni by SN orzekł, że nowi sędziowie nie są legalnymi sędziami SN. Na kanwie tych pozwów sędziowie z Izby Pracy zadali pytania prejudycjalne do TSUE, by ten powiedział czy SN może ustalić status nowych sędziów. I są obawy, że „komisarz” w Izbie Pracy przekaże te pozwy do Izby Dyscyplinarnej, a tam zostaną zneutralizowane, co pomoże zalegalizować nowych sędziów SN. Próby przejęcia tych pozwów już były. Pomóc w tym Izbie Dyscyplinarnej próbował już Kamil Zaradkiewicz. 6 maja 2020 Są ponadto obawy, że instytucja „komisarzy” może służyć do szybszego przejęcia Izby Pracy, bo IPN chce uchylić immunitet sędziemu Józefowi Iwulskiemu. Izba Dyscyplinarna może o tym zdecydować w kwietniu 2021 roku. Jeśli uchyli immunitet i zawiesi Iwulskiego w obowiązkach sędziego, to może być próba odsunięcia go też od pracy jako prezesa. Przyjęta przez PiS nowelizacja ustawy o SN daje też potężne narzędzie I prezes SN Małgorzacie Manowskiej. Będzie ona mogła wybierać sędziów, którzy będą ustalać linię orzecznictwa w ważnych dla władzy i obywateli sprawach. Do tej pory jeśli pojawiało się ważne zagadnienie prawne i wymagało rozstrzygnięcia w poszerzonym składzie SN, to z wnioskiem o to – oprócz sędziów – mógł wystąpić I prezes SN lub prezesi Izb. Ale o przydziale spraw decydował prezes danej Izby. Po nowelizacji to prezes Małgorzata Manowska będzie decydować, kto rozpozna ważne zagadnienia prawne, mające wpływ na orzecznictwo sądów. To ona będzie bowiem wyznaczać składy w sprawach z jej wniosku oraz z wniosków Prokuratora Generalnego, Rzecznika Praw Obywatelskich oraz innych uprawnionych organów jak Prezes Prokuratorii Generalnej, czy Rzecznik Praw Dziecka. Prawnicy obawiają się, że to furtka do manipulowania składami w ważnych sprawach, by wchodzili do nich nowi sędziowie SN. „To może być narzędzie do skutecznego zwalczania orzecznictwa unijnego i być atakiem wyprzedzającym w ważnych sprawach, które będą trafiać do SN. Na przykład w sprawach ograniczeń epidemicznych wprowadzanych przez rząd w rozporządzeniach, a te sprawy obywatele wygrywają w sądach powszechnych. Czy w sprawach odszkodowań przedsiębiorców za zamknięcie firm w czasie epidemii” – mówi  osoba znająca kulisy pracy SN. I dodaje: „Szykuje się dokończenie »reformy« SN”. Nowelizacja ustawy o SN trafi teraz do Senatu. Zapytaliśmy o komentarz do nowelizacji ustawy o Sądzie Najwyższym szefa największego w Polsce stowarzyszenia niezależnych sędziów Iustitia sędziego Krystiana Markiewicza. „Zdarzenia z ostatnich dni pokazują, że działalność prezes SN Małgorzaty Manowskiej wpisuje się w nurt działań politycznych. Bo wydaje się, że wniosek prezydenta o zmianę ustawy o SN i wniosek Manowskiej do TK dotyczący informacji publicznej [zmierza on w kierunku ograniczenia prawa obywateli i mediów do informacji o tym, co robi władza – red.] są zsynchronizowane” – mówi Markiewicz. Pisaliśmy o tym wniosku do TK w : 25 lutego 2021 Markiewicz podkreśla, że „inicjatywa prezydenta to dalsza próba postawienia kropki nad i w procesie przejęcia przez polityków kontroli nad SN”: „Obecnie Izby merytoryczne SN (tzw. stare) nie są jeszcze zarządzane przez neo-sędziów, czyli sędziów powołanych w politycznych konkursach. W tych Izbach są rozstrzygane ważne sprawy dla wszystkich Polaków dotyczące ich życia codziennego, ale są też sprawy przesądzające o tym czy neo -sędziowie jak Małgorzata Manowska są sędziami, czy nie są”. Prezes Iustitii mówi, że znowelizowana ustawa ma jeden cel: „Chodzi o to, kiedy i w jakim składzie zostaną podjęte najważniejsze uchwały w SN, które są inicjowane przez prezes SN. Do tej pory decydowali o tym prezesi Izb, a teraz ma decydować osoba wybrana niezgodnie z prawem na stanowisko I prezes i ma przejąć nad tym pełną kontrolę. I jeśli mamy jakieś wątpliwości, czego takie sprawy mogą dotyczyć, można odwołać się do wniosku jaki Manowska złożyła do TK. Jak będzie miała uprawnienia, które da jej ta ustawa, zamiast składać wnioski do Trybunału Julii Przyłębskiej, będzie sama mogła zainicjować podjęcie uchwały w SN z mocą zasady prawnej, którą rozstrzygną neo-sędziowie i to poza kolejnością. To co zaczyna się dziać w SN, przypomina to, co działo się w TK. Pamiętamy, jak prezes TK Julia Przyłębska eliminowała starych sędziów TK, byli oni pomijani w składach w ważnych sprawach” – mówi  Krystian Markiewicz. Prezes Iustitii w rozmowie z  mówi również, po co są potrzebni w Izbach nowi „komisarze”. Mają oni pomóc wybrać nowych, „swoich” prezesów Izb. Markiewicz: „Mniejszość, czyli ci wadliwie powołani neo-sędziowie SN, mają wyłonić swojego kandydata na prezesa Izby. I będzie powtórka z wyboru nowego prezesa SN. Manowska też nie miała największego poparcia i prezydent ją wybrał na I prezesa. Zapewne teraz będzie podobnie, np. Kamil Zaradkiewicz zostanie prezesem Izby Cywilnej”. Prezes Iustitii dodaje: „To by oznaczało całkowity koniec niezależności SN. Pamiętać trzeba, że lada tydzień będzie opinia rzecznika TSUE w sprawach statusu nowych sędziów SN. W tej sprawie pytania zadali sędziowie z Izby Pracy. To dotyczy tego czy neo-sędziowie są sędziami. Jeżeli te sprawy po orzeczeniu TSUE wrócą do Izby Pracy, a będą nią już kierować osoby, których te pytania dotyczą, to przy jednoczesnym powiększeniu uprawnień I prezesa SN wiadomo, jaki będzie finał. Sprawy te zostaną odebrane starym sędziom. Taki scenariusz ma mocne oparcie w niedawnych wnioskach prezes Manowskiej, która już wniosła o wyłączenie starych sędziów z rozpoznania tych spraw. A jak będzie nowy prezes Izby, to wskaże skład, który rozpozna takie wnioski o wyłączenie”.  Prezes Iustitii prof. Krystian Markiewicz.  Krystian Markiewicz ostrzega jeszcze, że znowelizowana ustawa o SN doprowadzi do spacyfikowania pytań prejudycjalnych, które w sprawie „reform” PiS w sądach zadali starzy sędziowie SN. Chodzi też o spacyfikowanie niekorzystnych dla PiS orzeczeń TSUE w tych sprawach. „Celem jest całkowite przejęcie SN, a koniecznym narzędziem do tego jest zlikwidowanie skutków wszystkich orzeczeń TSUE. Bo jeśli TSUE powie, że coś jest niezgodne z prawem, to ostatecznie ma to przesądzić sąd krajowy, których zadał pytania prejudycjalne. Po wyborze nowych prezesów Sądu Najwyższego, będzie mogło dojść do wymiany wszystkich składów orzekających, które zadały pytania do TSUE. Poza tym I prezes SN będzie mogła uznać, że po orzeczeniu TSUE istnieje zagadnienie prawne, który musi rozstrzygnąć większy skład SN i wyznaczy do niego sędziów, którzy rozstrzygną to w »odpowiedni« sposób” – podkreśla szef Iustitii. I na koniec stwierdza: „Toczy się bój o to, czy będziemy jeszcze państwem praworządnym, z niezależnym Sądem Najwyższym, czy analogicznie do Trybunału Przyłębskiej Sąd Najwyższy stanie się po prostu Sądem Manowskiej”. Analizę skutków nowelizacji ustawy o SN autorstwa prezydenta opracowała Iustitia. Sądownictwo, Władza, Andrzej Duda, Małgorzata Manowska, Sąd Najwyższy, Trybunał Sprawiedliwości Unii Europejskiej, Sejm IX kadencji,
10^Ekolodzy chcą zakazu wycinki drzew w całym kraju. „Polskie prawo chroni je tylko w teorii”^Wojciech Kość^27 lutego 2021^https://oko.press/ekolodzy-chca-zakazu-wycinki-drzew-polskie-prawo-chroni-je-tylko-w-teorii/^"Polska byłaby pierwszym w Unii Europejskiej krajem, który wprowadza radykalną ochronę drzew w swojej polityce klimatycznej” – piszą ekolodzy z FOTA4Climate. Moratorium na wycinkę drzew na terenach zurbanizowanych to szaleństwo czy trzeźwy realizm? W Polsce od lat trwa masowa wycinka drzew pod pretekstami bezpieczeństwa ludzi i mienia, a także w imię rozwoju pojmowanego jako nieustanne inwestycje w infrastrukturę typu drogi, parkingi, czy ścieżki rowerowe. Niejednokrotnie usuwane są kilkudziesięcioletnie lub starsze drzewa o potężnych koronach. Oburzonych obywateli próbuje się uspokoić zapewnieniami o „nowych nasadzeniach” – nierzadko szybko zapominanych i usychających w czasie suszy, nasilającej się wskutek globalnego ocieplenia. Litera i praktyczne stosowanie prawa o ochronie przyrody i prowadzenia inwestycji doprowadziły do sytuacji, w której wycięcie drzewa stało się bardzo proste, a kary za nielegalną wycinkę – śmiesznie niskie. Skalę zniszczenia próbowaliśmy niedawno opisać w tekście„Polacy z zapałem tną drzewa »dla bezpieczeństwa«. A to brak drzew jest groźny”.  W tym tygodniu pojawił się nowy pomysł na powstrzymanie wycinek – radykalny adekwatnie do smutnej normy, jaką staje się w Polsce niszczenie drzew.  Inicjatywa społeczna FOTA4Climate właśnie rozpoczęła kampanię na rzecz wprowadzenia moratorium na wycinanie i niszczenie drzew na terenach zurbanizowanych oraz tych towarzyszących infrastrukturze, np. drogom czy ciekom wodnym.  Zdaniem FOTA4Climate, wprowadzenie takiego zakazu jest nie tylko możliwe, ale wobec katastrofy klimatycznej wręcz konieczne. Przeczytaj także:Polacy z zapałem tną drzewa „dla bezpieczeństwa”. A to brak drzew jest groźny6 lutego 2021 6 lutego 2021 „Trzeba »przewrócić stolik« i zmienić zasady. Walka »od drzewa do drzewa« skazuje nas na porażkę tak, jakbyśmy grali w kasynie. Raz na jakiś czas uda się coś wygrać – czyli uratować jakieś drzewo – ale ostatecznie kasyno zgarnia swoje: drzew w miastach jest coraz mniej. Musimy zacząć patrzeć na drzewa i szerzej przyrodę nie jak na zasób do eksploatacji, a jak na infrastrukturę krytyczną, która decyduje o naszym życiu” – mówi Jacek Lekki z FOTA4Climate, jeden z pomysłodawców akcji. Organizacja proponuje powołanie społecznego frontu organizacji przyrodniczych, ekologicznych i klimatycznych, a także wszystkich obywateli RP na rzecz zatrzymania wycinki oraz pilnej zmiany prawa. Działa strona internetowa i strona na Facebooku na których można uzyskać informacje oraz przyłączyć się do kampanii na rzecz wprowadzenia zakazu wycinek. Do 7 marca organizacja zbierać będzie deklaracje poparcia dla tej idei, a następnie oficjalnie wystąpi do rządu, najpierw o wprowadzenie moratorium na wycinki i niszczenie drzew, a następnie o zmianę prawa. „Tym samym Polska byłaby pierwszym w Unii Europejskiej krajem, który wprowadza radykalną ochronę drzew w swojej polityce klimatycznej” – pisze FOTA4Climate w komunikacie. Petycję na rzecz moratorium podpisało już niemal 1500 osób, a zasięg strony akcji na Facebooku wynosił 27 lutego ponad 110 000 odbiorców. Ideę wsparł m. in. Peter Wohlleben – niemiecki leśnik, pisarz, działacz na rzecz ochrony przyrody i popularyzator wiedzy o przyrodzie, autor znanego na całym świecie „Sekretnego życia drzew”. Już niedługo w  ukaże się obszerniejszy wywiad z Wohllebenem. „Dzień dobry, nazywam się Peter Wohlleben. Moi przyjaciele w Polsce są przerażeni bezmyślną wycinką drzew na wsiach, w miastach i przy alejach. Chcą to zatrzymać i stworzyć lepsze regulacje chroniące drzewa. Drzewa są dla nas bardzo ważne, ochładzają klimat, dają nam więcej deszczu, są bardzo ważne w zapobieganiu zmianom klimatu. Więc pomóż nam ratować wszystkie drzewa. Moratorium dla drzew!” – mówi pisarz w krótkim filmie nagranym na rzecz kampanii.  Filmów z poparciem jest więcej. “Boli mnie to, co dzieje się w ostatnich latach w Polsce – prowadzona bezrefleksyjnie masowa wycinka drzew, prowadząca do znikania drzew z miast, wsi, ogrodów i pól” – mówi Ola Stanisławska ze znanego serwisu popularnonaukowego “Crazy Nauka”.  Obok niskoemisyjnej energetyki oraz zmian w rolnictwie, drzewa pełnią kluczową rolę redukcji dwutlenku węgla w atmosfery, a tym samym spowolnienie średniego wzrostu temperatury na Ziemi. Dają tlen, cień i ochłodę w upalne dni, ale regulują także gospodarkę wodną. Pozytywnie wpływają na ludzkie zdrowie, jakość życia oraz kondycję psychiczną. Nazywa się to usługami ekosystemowymi. Wartość usług ekosystemowych jest doskonale przeliczalna na pieniądze – są to konkretne, najczęściej wielomilionowe wartości. „Np. 9 mln warszawskich drzew oczyszcza powietrze w usłudze wartej 174 mln zł rocznie” – mówiła OKO Press w lutym Marzena Suchocka, dendrolożka z Wydziału Ogrodnictwa, Biotechnologii i Architektury Krajobrazu Szkoły Głównej Gospodarstwa Wiejskiego w Warszawie. Wreszcie – last but not least – drzewa są wartościowym elementem krajobrazu. „Obecnie polskie prawo chroni drzewa tylko w teorii. W praktyce to nie działa, co widać po tym, jak szybko ubywa starych drzew w miastach” – mówi Piotr Tyszko-Chmielowiec, założyciel i dyrektor Instytutu Drzewa, a także inicjator i lider krajowego programu ochrony drzew przydrożnych Drogi dla Natury w Fundacji EkoRozwoju. „Oczywiście powinna istnieć furtka dla usuwania drzew, które w sposób ewidentny zagrażają upadkiem i szkodą, ale w tej chwili to nie furtka, a szeroko otwarta brama, przez którą przejeżdżają ogromne ilości wyciętych pni. Pożądany stan prawny jest taki, że drzewo powinno być trudno wyciąć, a państwo i samorządy powinny pomagać właścicielom gruntów utrzymać drzewa, ponieważ świadczą usługi na rzecz całej społeczności” – dodaje Tyszko-Chmielowiec. „Częstym usprawiedliwieniem wycinek jest stan zdrowia drzew. To mało precyzyjne kryterium. Przykładowo, większość starych drzew jest mniej lub bardziej wypróchniała wewnątrz. Jednak o ile to wypróchnienie nie jest nadmierne, drzewa mogą bezpiecznie stać, co można ocenić stosując odpowiednie metody diagnostyczne” – mówi ekspert. Tak jednak się nie dzieje. Dlaczego tak masowo wycinamy drzewa? Zdaniem prezesa FOTA4Climate Andrzeja Gąsiorowskiego najważniejszymi przyczynami są ogromne zapotrzebowanie na biomasę oraz inwestycje, których projektanci rzadko uwzględniają tereny zielone czy zachowanie starodrzewów. Ponadto antropopresja, czyli chęć nadmiernego porządkowania otoczenia, a także strach, co wynika z próby niwelowania zwykłych niedogodności i ryzyka życia codziennego. Ludzie zaczynają bać się drzew i znajdują dla tych lęków proste rozwiązanie. „Zaczęliśmy traktować drzewa jako przeszkodę w realizacji naszych planów oraz niepotrzebny, a często wrogi fragment przyrody, która nas otacza. Za skutki swojej bezmyślności zapłacimy już wkrótce, choćby wtedy, gdy latem temperatura w miastach latem dochodzić będzie 50°C” – wieszczy Gąsiorowski. Przeczytaj także:Leśnicy traktują obywateli z góry, manipulują, sięgają po przemoc. Dlaczego? Bo się boją [ROZMOWA]15 grudnia 2020 15 grudnia 2020 Ścinanie drzew przekłada się już dziś na lokalne zaostrzanie skutków zmieniającego się klimatu, tzw. wyspy ciepła, spadek bioróżnorodności, spadek komfortu życia, ale także dewastację estetyczną, moralną i kulturową Polski, przekonuje FOTA4Climate. Niedawne badania przeprowadzone przez naukowców z Uniwersytetu Łódzkiego wykazały, że w czasie zaledwie pół roku obowiązywania zliberalizowanych przepisów dotyczących wycinki drzew – tzw. Lex Szyszko – usunięto niemal tyle samo drzew, ile normalnie ubywało w Łodzi w dziewięć lat. W czasie obowiązywania Lex Szyszko najwięcej drzew usunięto z terenów prywatnych. Wyniki badań pokazały, że – niestety – zieleń w miastach wcale nie jest jednoznacznie doceniana przez ich mieszkańców. „Lata tak zwanej modernizacji i rewitalizacji naszego kraju, zwieńczone wprowadzoną pięć lat temu nowelizacją ustawy o ochronie przyrody tzw. Lex Szyszko, doprowadziły niemal do zagłady drzew w miastach, miasteczkach, wsiach, przy drogach, polach czy ciekach wodnych” – gorzko podsumowuje Gąsiorowski. „Istnieje niebezpieczeństwo, że jeżeli będziemy nadal bezrefleksyjnie niszczyć, wycinać i w bezmyślny sposób ogławiać drzewa, doprowadzi do niemal całkowitego usunięcia drzew z naszej przestrzeni i naszego życia. Jak będzie wtedy wyglądał nasz świat? Czy wyobrażają sobie państwo życie bez cienia drzew w lecie i bez szumu ich za oknem? Sądzą państwo, że na ogołoconych przestrzeniach zdrowo i bezpiecznie wychowają się nasze dzieci?” – pyta Gąsiorowski. Ekologia, Lasy Państwowe,
Dlaczego zakazali przyłbic i dlaczego nie zrobili tego od razu. Rząd błądzi we mgle czy ma rację?^Miłada Jędrysik^26 lutego 2021^https://oko.press/maseczki-dr-wu-lien-teh/^Od soboty 27 lutego będzie obowiązywał zakaz stosowania przyłbic, chust i szali jako ochrony przeciw koronawirusowi. To decyzja związana z trzecią falą epidemii, która natychmiast rodzi pytanie: dlaczego teraz? Wcześniej wam nie przeszkadzały?Czy władza się miota?  Do dziś pod prawie każdym tekstem w internecie na temat zasłaniania ust i nosa ktoś przypomina wypowiedź byłego ministra zdrowia Łukasza Szumowskiego, który zapytany pod koniec lutego 2020 roku o sens noszenia maseczek odpowiedział, że nie ma dużego sensu, bo nie zabezpieczają przed wirusem i przed zachorowaniem. „Światowa Organizacja Zdrowia nie zaleca noszenia maseczek” – powiedział wtedy minister. Nie upłynęło wiele wody w Wiśle, gdy w całej Polsce w połowie kwietnia został wprowadzony obowiązek zasłaniania ust i nosa w miejscach publicznych. Potem zniesiono go na świeżym powietrzu, by znów wprowadzić pod koniec października. Teraz – jak wynika z zapowiedzi ministra zdrowia – wszyscy będziemy musieli nosić maseczki chirurgiczne albo materiałowe. Szumowski w tamtej rozmowie z Robertem Mazurkiem w RMF FM o maseczkach wypowiadał się dość lekceważąco – być może dlatego, że wzywał do ich noszenia jego polityczny oponent, marszałek Senatu Tomasz Grodzki, także lekarz. Nie zmienia to jednak faktu, że jego słowa były zgodne z obowiązującą wtedy wiedzą medyczną. Rząd błądzi w pandemicznej mgle. Dlaczego teraz zakazuje przyłbic i każe nosić maseczki? Minister Szumowski wiosną mówił, że maseczki przed niczym nie chronią Od dawna w naszej części globu nie było pandemii o takich rozmiarach. Dlatego też nie było wielu badań nad skutecznością zasłaniania ust i nosa w zapobieganiu zakażeniom poza szpitalami, nawet w przypadku grypy. Noszone przez chirurgów w czasie operacji czy przez innych członków personelu medycznego w przypadku osób w ciężkim stanie miały przede wszystkim zapobiegać zakażeniu pacjenta chorobą, z którą jego osłabiony organizm mógłby sobie nie poradzić. Światowa Organizacja Zdrowia w związku z tym długo zalecała, by maseczki nosiły tylko osoby chore albo opiekujące się chorymi. WHO jest pod tym względem bardzo ostrożna – zalecenia zmienia dopiero, gdy pojawią się przekonujące wyniki badań. 25 maja 2020 Innego zdania byli eksperci z Azji, gdzie noszenie maseczek w miejscach publicznych przez osoby chore na grypę czy przeziębione było upowszechnione już przed pandemią, i która zaledwie ponad dekadę temu przeszła pandemię SARS. A już na początku XX wieku pochodzący z Malezji słynny chiński epidemiolog Wu Lien-Teh podczas epidemii dżumy płucnej w Mandżurii w 1910 roku stworzył skuteczną wielowarstwową maseczkę z gazy i bawełny i udowodnił jej skuteczność drogą eksperymentów oraz praktyki. Pod koniec marca ubiegłego roku George Gao, szef chińskiego Centrum Kontroli i Zapobiegania Chorobom, w wywiadzie udzielonym magazynowi „Science” powiedział, że największym błędem Europy i Stanów Zjednoczonych podczas wiosennej fali pandemii był brak nakazu noszenia maseczek. Z punktu widzenia chińskiego epidemiologa było oczywiste, że to jedno z podstawowych narzędzi kontroli epidemii. Trudno w tym momencie nie przypomnieć anegdoty związanej z mandżurską dżumą: nowatorski pogląd dr. Wu, że dżuma płucna przenosi się drogą kropelkową, miał wyśmiać jego zwierzchnik, francuski lekarz Gérald Mesny, krzycząc z oburzeniem: „jak śmiesz ze mną dyskutować, Chińczyku!”. Francuz chodził więc po szpitalu zadżumionych bez maseczki, co skończyło się jego śmiercią w ciągu kilku dni. Tak przynajmniej pisze dr Wu w swojej autobiografii, zdaniem badaczy trochę zbyt heroicznej. Nie zmienia to jednak faktu, że maska chińskiego epidemiologa zyskała wielką popularność – na zachodniej półkuli zapomniano o niej po pandemii hiszpanki, ale na wschodniej nie. 13 marca 2020 Gdyby koronawirusem zarażały tylko osoby z wyraźnymi symptomami COVID-19, problemu prawie by nie było. Bo przecież spotykając na ulicy kogoś wyglądającego na przeziębionego albo kaszlącego, odsuwalibyśmy się jak najdalej, a większość z tych osób w ogóle nie pojawiałaby się w miejscach publicznych. Maseczki nie byłyby aż tak konieczne. Niestety aż 40-45 proc. zakażonych nie ma żadnych wyraźnych objawów, tymczasem w ich ślinie wykrywa się znaczne ilości wirusa. Najnowsze badania sugerują, że zarażamy przede wszystkim mówiąc, a im głośniej mówimy, krzyczymy, śpiewamy, tym więcej emitujemy wirusów. W dodatku niektórzy ludzie są „superemitentami” – z ich ust wydobywa się o wiele więcej wirusa niż w przypadku innych. Ale również na temat tego, jak właściwie koronawirus trafia do naszego organizmu, dowiadywaliśmy się stopniowo podczas tych pandemicznych 12 miesięcy. Początkowo wydawało się, że przenosi się przede wszystkim drogą kropelkową, czyli w mikroskopijnych kropelkach śliny i wydzielin z nosa, które wypluwamy lub wykichujemy na relatywnie niewielką odległość. Dlatego zalecenia zachowywania dystansu były tu rozwiązaniem jak najbardziej logicznym. Potem jednak badania pokazały, że SARS-CoV-2 niestety częściowo przenosi się również drogą powietrzną, jak wirus odry – zawierające go cząsteczki są tak lekkie, że mogą się przemieszczać na dalsze odległości. To oznacza, że skuteczna maseczka musi blokować nie większe kropelki ale i mniejsze cząstki zawierające wirusa. Kiedy mówimy, wydalamy kropelki o średnicy 300 mikrometrów. Kiedy kichamy, są one mniejsze – mają średnicę około 100 mikrometrów. Poniżej 100 mikrometrów mówimy o aerozolach. To one długo utrzymują się w powietrzu i dostają się do naszego organizmu, gdy oddychamy. Dlatego też w zaleceniach, jak chronić się przed zakażeniem, pojawia się częste wietrzenie pomieszczeń. 27 sierpnia 2020 Ostatni duży przegląd badań na temat skuteczności noszenia maseczek – od modeli matematycznych do doświadczeń z maskami w laboratorium – zawiera następujące wnioski: mamy już wystarczająco dużo badań, żeby stwierdzić, że maseczki działają, tzn. chronią przed zarażeniem i przed zarażaniem. Co więcej, mogą być jednym z najbardziej skutecznych sposobów zmniejszania transmisji wirusa – pod warunkiem, że używa ich, i to prawidłowo – co najmniej 70 proc. ludzi. Autorzy raportu rekomendują więc, żeby maseczki były w pandemii koronawirusa obowiązkowe. Doświadczenia pokazują, że działają także maseczki z materiału, choć generalnie w mniejszym stopniu niż chirurgiczne. Ale w jednym z przytoczonych badań wyszło, że przed cząsteczkami mniejszymi niż najdrobniejsze aerozole doskonale (w 96 proc.) chroni bardzo gęsto tkana bawełna albo z warstw dwóch materiałów: bawełny, flaneli, jedwabiu, szyfonu. Obserwujący pracę pierwszej wiceprezydentki Stanów Zjednoczonych Kamali Harris mogą zauważyć, że nosi ona dwie maseczki – chirurgiczną, a na nią materiałową.  Ta coraz powszechniejsza w USA moda ma błogosławieństwo tamtejszych Centrów Kontroli i Prewencji Chorób. Zasada: warstwy i różne materiały, wprowadzona przez dr. Wu ponad sto lat temu, okazała się najlepszym rozwiązaniem i podczas tej pandemii. Centra rekomendują, żeby maseczka: Tych kryteriów nie spełniają ani przyłbice, ani chusty czy szaliki. Przyłbice będą mogły być nadal stosowane jako dodatkowa ochrona, przede wszystkim oczu, przez które wirus również może wniknąć do naszego organizmu. Jednak po bombardowaniu ich w laboratoriach mniejszymi i większymi cząsteczkami i kropelkami okazywało się, że wirus przedostaje się górą, dołem, bokami. W przypadku aerozoli są więc nieskuteczne. 18 sierpnia 2020 Autorka tego tekstu widziała wiosną 2020 roku, tuż przed lockdownem, kiedy ludzie rzucili się do sklepów wykupywać kasze i makarony, klienta w masce przeciwgazowej. Umówmy się, że aż taki poziom zabezpieczenia przed wirusem nie jest konieczny. I choć niektóre kraje, jak Austria, Czechy czy niemiecki land Bawaria wprowadziły obowiązek używania masek FFP2 w zamkniętych przestrzeniach publicznych, to też wydaje się nadmiarem ostrożności. Filtrujące maseczki o standardzie FFP2, według amerykańskiej nomenklatury N95 blokują co najmniej 95 proc. cząsteczek o średnicy 0,3 mikrometra, a więc mniejszych niż te, które przenoszą wirusa. Są również bardzo rygorystycznie testowane w maksymalnie trudnych warunkach – no, chyba że to podróbki. 13 lutego 2021 Autorzy przeglądu systematycznego i metaanalizy dotyczącej masek FFP2 rekomendują, by używać ich w szpitalach i wszędzie tam gdzie personel przy chorych na COVID wykonuje zabiegi (jak np. intubacja), które mogą powodować dużą obecność wirusa. Ich zdaniem szerokiej publiczności powinny wystarczyć maseczki chirurgiczne, i materiałowe – albo kombinacja obydwu. Historię maseczek FFP2 można wywieść od wielowarstwowej maseczki dr. Wu, ale ważną rolę gra w niej też… damski biustonosz. W latach 50. XX wieku amerykańska projektantka Sara Little Turnbull zdobyła zlecenie z firmy 3M w sprawie opakowań do prezentów i zwróciła uwagę na nadzwyczajne właściwości syntetycznych materiałów, które ta firma opracowała. Zaprojektowała z nich m.in. właśnie bezszwowy biustonosz. Kiedy jednak choroby i śmierć bliskich zmusiły ją do częstych wizyt w szpitalach, na bazie miseczki swojego biustonosza stworzyła dobrze przylegającą do twarzy, wyprofilowaną maseczkę. Tej analogii z częścią damskiej garderoby raczej nie da się już „odzobaczyć”.  Polski rząd zakazując noszenia przyłbic i chust postąpił „rozsądnie”, bo nie gwarantują one takiej ochrony przed transmisją wirusa jak przylegające do twarzy, wielowarstwowe maseczki. Ale ten pandemiczny zakaz w ogóle nie bierze pod uwagę, że dla wielu osób przejście z przyłbicy na maseczkę może być bardzo poważnym utrudnieniem. Wszyscy, którzy ze względu na charakter pracy muszą w nich przebywać przez osiem godzin praktycznie bez przerwy nie bez przyczyny wybierali przyłbice. Kasjerki w hipermarketach, kierowcy komunikacji publicznej – zwłaszcza te pierwsze pracodawcy zaopatrywali w przyłbice. Po pierwsze tak długo używana maseczka wilgotnieje, po drugie po pewnym czasie daje jednak uczucie dyskomfortu. Autorka tego tekstu nie ma dobrego pomysłu, jak ulżyć osobom, które będą musiały spędzać cały czas pracy w maseczce. Personel medyczny na oddziałach covidowych zwykle pracuje w strojach ochronnych tylko do czterech godzin, bo dłużej w kombinezonach, maseczkach i goglach nie da się wytrzymać. Może personel supermarketów powinien przynajmniej mieć wybór pomiędzy pełną „szychtą” w maseczce albo dłuższą przerwą po czterech godzinach? Z drugiej strony może te obawy są na wyrost, i skończy się tak, jak się zaczęło, kiedy jeszcze w Polsce przyłbic nie było – maseczki będą albo luźne, albo spadną poniżej nosa. Bo przecież inaczej trudno będzie te osiem godzin wytrzymać. Ale to temat na inny tekst: dlaczego władza wprowadzają obostrzenia traktuje wszystkich „po równo”, kiedy bynajmniej w tej epidemii równi nie jesteśmy. 16 maja 2020 Zdrowie, Łukasz Szumowski, maseczki Sara Little Turnbull Wu Lien-Teh
Sąd Najwyższy: można nazywać ONR organizacją faszystowską. „Sami na siebie ukręcili ten bicz”^Dominika Sitnicka^26 lutego 2021^https://oko.press/sad-najwyzszy-mozna-nazywac-onr-organizacja-faszystowska-sami-na-siebie-ukrecili-ten-bicz/^Nawiązujecie do organizacji przedwojennej, która była jawnie organizacją faszystowską, stosujecie te same symbole i nazwy"" - powiedział o ONR sędzia pierwszej instancji. SN po 4 latach zakończył sądowy spór między działaczem ONR, a członkiem partii Razem W środę 17 lutego 2021 Sąd Najwyższy odrzucił kasację od wyroku sądu pierwszej instancji, który uniewinnił Roberta Kolińskiego, działacza partii Razem od zarzutu zniesławienia działacza ONR oraz organizacji Elbląscy Patrioci, Jacka Gierwatowskiego. Wyrok zakończył batalię sądową, która trwała prawie cztery lata. Działacz ONR zarzucał Kolińskiemu, że od 22 lutego 2017 roku do marca 2017 roku wielokrotnie pomawiał go jako organizatora „II Elbląskiego Marszu Żołnierzy Wyklętych”, tym samym narażając go na utratę zaufania do prowadzenia działalności społecznej, patriotycznej i charytatywnej (art. 212 par 2 kk). Koliński we wpisach zamieszczonych na portalu internetowym nazywał organizatorów marszu: faszystami, piewcami morderców Polaków, nacjonał-faszystowskimi bojówkami, neofaszystami, naziolami, rasistami.  Komentarz Roberta Kolińskiego z 22 lutego 2017 roku, od którego zaczął się spór: „W dniu dzisiejszym prasa elbląska podała, że przez ulice naszego miasta ma przejść marsz, który będzie fetował m.in. bandytów, zbrodniarzy, morderców i gwałcicieli Polek i Polaków, których te środowiska nazywają „wyklętymi”. Pomimo naszych wielokrotnych, nagłaśnianych również przez lokalną prasę, apeli do radnych miejskich i Witold Wróblewski – Prezydent Miasta Elbląg władze miejskie pozostały głuche na sprawę swojego patronatu nad obchodami związanymi z tzw. Biegiem Wilczym Tropem (nazwa nieprzypadkowo kojarzy się elblążanom z lokalnym posłem PiS, Jerzym Wilkiem, który od dłuższego czasu wspiera inicjatywy środowisk ultraprawicowych, 'wyklętych' oraz otwarcie faszystowskich w naszym mieście). Ośmielone tym żenującym brakiem wiedzy historycznej elbląskich radnych miejskich oraz jakiejkolwiek pokory wobec ofiar zbrodniczego podziemia powojennego ze strony miejskich decydentów, środowiska prawicowe i neofaszystowskie postanowiły zorganizować prowokacyjny marsz ulicami naszego miasta – organizatorem tego haniebnego wydarzenia są m. in. Obóz Narodowo-Radykalny oraz Młodzież Wszechpolska, organizacje w sposób jawny odwołujące się do swych przedwojennych, faszystowskich, antysemickich, rasistowskich i ksenofobicznych korzeni.   § 1. Kto pomawia inną osobę, grupę osób, instytucję, osobę prawną lub jednostkę organizacyjną niemającą osobowości prawnej o takie postępowanie lub właściwości, które mogą poniżyć ją w opinii publicznej lub narazić na utratę zaufania potrzebnego dla danego stanowiska, zawodu lub rodzaju działalności, podlega grzywnie albo karze ograniczenia wolności. § 2. Jeżeli sprawca dopuszcza się czynu określonego w § 1 za pomocą środków masowego komunikowania, podlega grzywnie, karze ograniczenia wolności albo pozbawienia wolności do roku. § 3. W razie skazania za przestępstwo określone w § 1 lub 2 sąd może orzec nawiązkę na rzecz pokrzywdzonego, Polskiego Czerwonego Krzyża albo na inny cel społeczny wskazany przez pokrzywdzonego. § 4. Ściganie przestępstwa określonego w § 1 lub 2 odbywa się z oskarżenia prywatnego.  W procesie przed Sądem Rejonowym w Elblągu przesłuchano kilkunastu świadków. Robert Koliński na poparcie przedstawiał szereg dowodów w postaci dokumentów, czy wypowiedzi członków ONR. Jego obrońca, adwokat Marcin Wróbel, przekonywał, że celem wpisów Kolińskiego nie było obrażanie Jacka Gierwatowskiego, ale ostrzeganie przed niebezpieczeństwem faszyzmu. W lutym 2018 Robert Koliński został uniewinniony w pierwszej instancji. Po pierwsze sąd uznał, że zamieszczane przez niego komentarze nie dotyczyły osobiście Jacka Gierwatowskiego, ale organizacji ONR jako takiej. Stwierdzono, że komentarze te nie przekraczają granic debaty publicznej, a nawet więcej – odpowiadają rzeczywistości. Sąd w uzasadnieniu odwołał się do art. 213 kodeksu karnego, mówiącego o tym, że nie dopuszcza się zniesławienia ten, kto publicznie podnosi prawdziwy zarzut oraz działa w obronie interesu społecznego.  § 1. Nie ma przestępstwa określonego w art. 212 zniesławienie § 1, jeżeli zarzut uczyniony niepublicznie jest prawdziwy. § 2. Nie popełnia przestępstwa określonego w art. 212 zniesławienie § 1 lub 2, kto publicznie podnosi lub rozgłasza prawdziwy zarzut: 1) dotyczący postępowania osoby pełniącej funkcję publiczną lub 2) służący obronie społecznie uzasadnionego interesu. Jeżeli zarzut dotyczy życia prywatnego lub rodzinnego, dowód prawdy może być przeprowadzony tylko wtedy, gdy zarzut ma zapobiec niebezpieczeństwu dla życia lub zdrowia człowieka albo demoralizacji małoletniego.  Sędzia uznał szereg dowodów wysuwanych przez Kolińskiego na poparcie jego oceny ONR. Na przykład fakt, że w deklaracji ideowej ONR znajduje się postulat zachowania „homogeniczności etnicznej”, a ruch posługuje się symbolem falangi, który był używany w faszystowskiej Hiszpanii. Uzasadniając wyrok, sędzia Maciej Rutkiewicz zwrócił się także bezpośrednio do Gierwatowskiego: „Pańska organizacja sama na siebie ukręciła ten bicz. Nawiązujecie do organizacji przedwojennej, która była jawnie organizacją faszystowską, stosujecie te same symbole i nazwy. Piszecie w deklaracji ideowej, że jesteście przeciwnikami demokracji i że jesteście zwolennikami ustroju hierarchicznego. Cóż to jest ustrój hierarchiczny? To jest właśnie ustrój totalitarny, do dokładnie to samo tylko inaczej nazwane. Nazywajmy rzeczy po imieniu, a zmienią się w okamgnieniu”. Działacz ONR odwołał się od niekorzystnego wyroku. W lipcu 2018 Sąd Okręgowy uchylił wyrok Sądu Rejonowego, stwierdzając, że ten dokonał oceny zgromadzonych dowodów w sposób selektywny i niewystarczająco dokładnie przeanalizował określenia, jakich Koliński ożywał w odniesieniu do ONR. Jak wyjaśnia w rozmowie z  adwokat Marcin Wróbel, sąd po prostu stwierdził, że wyrok powinien być skazujący, nie przedstawiając jednak odpowiednich proceduralnych powodów. Obrona zaskarżyła ten wyrok do Sądu Najwyższego, który uchylił wyrok Sądu Okręgowego i nakazał mu rozpatrzenie sprawy w postępowaniu odwoławczym. To postępowanie również zakończyło się niekorzystnym dla działacza ONR wyrokiem. Gierwatowski złożył kasację od wyroku Sądu Okręgowego do Sądu Najwyższego, który 17 lutego 2021 odrzucił jego skargę. To zakończyło kilkuletni spór. „To satysfakcja, ale i duża ulga. Cztery lata to kawał czasu. Cieszę się, że sąd przyznał rację nie tylko mi, ale wszystkim ludziom, którzy przez lata nazywali tę organizację zgodnie z tym, czym rzeczywiście jest. To ważne, bo nieustannie próbuje się nas za to piętnować” – mówi  Robert Koliński. Zaznacza równocześnie, że wyrok dotyczy jednak jego prawa do nazywania ONR w ten sposób. „Sąd nie potwierdził wprost, że ONR jest organizacją neofaszystowską. Mimo wszystko mam nadzieję, że ten wyrok będzie przyczynkiem do podjęcia działań na rzecz ich delegalizacji”. Uzasadnienie pisemne wyroku Sądu Najwyższego zostanie przesłane stronom w ciągu najbliższych tygodni. Nacjonalizm, Partia Razem, Obóz Narodowo-Radykalny"
11^Polityczki Lewicy złożyły w komisji ds. pedofilii 43 zgłoszenia dotyczące księży i biskupów^Sebastian Klauziński^26 lutego 2021^https://oko.press/komisja-ds-pedofilii-kosciol/^W najbliższym czasie żadna inna komisja nie powstanie, trzeba więc pracować z tą, która jest - mówią nam Joanna Scheuring-Wielgus i Agata Diduszko-Zyglewska. W piątek złożyły w komisji ds. pedofilii 43 zgłoszenia, 34 dotyczą biskupów „Przewodniczący komisji Błażej Kmieciak wielokrotnie mówił w wywiadach, że komisja jest otwarta na wszystkie zgłoszenia. Skoro tak, to postanowiłyśmy powiedzieć: sprawdzam” – mówi nam posłanka Lewicy Joanna Scheuring-Wielgus. Razem z warszawską radną i publicystką Agatą Diduszko-Zyglewską odwiedziły w piątek 26 lutego państwową komisję ds. pedofilii. Scheuring-Wielgus i Diduszko-Zyglewska złożyły 43 zgłoszenia dotyczące księży i biskupów. „Jesteśmy już umówione na zgłoszenie kolejnych kilkudziesięciu spraw” – mówiły polityczki na konferencji w Sejmie. Głównym celem wizyty polityczek w Państwowej Komisji do spraw wyjaśniania przypadków czynności skierowanych przeciwko wolności seksualnej i obyczajności wobec małoletniego poniżej lat 15, zwanej potocznie komisją ds. pedofilii, było przekazanie 43 spraw zgłoszonych za pomocą formularzy dostępnych na stronie internetowej komisji. Z tego 34 sprawy dotyczą biskupów, którzy mając wiedzę na temat przestępstw seksualnych, nie zawiadomili organów ścigania albo przenosili księży z parafii do parafii i ukrywali informacje. Zgłoszenia bazowały na uaktualnionych informacjach z raportu o tuszowaniu przestępstw seksualnych, który w lutym 2019 roku polityczki przekazały papieżowi Franciszkowi. Oto lista 26 hierarchów opisanych w zgłoszeniach: Pozostałe 9 zgłoszonych spraw dotyczy – jak mówiła nam Diduszko-Zyglewska – bieżących spraw, które pojawiły się gdzieś w lokalnych mediach, ale nie wiadomo, co się z nimi teraz dzieje. Zgłoszenia dotyczyły księży z Grudziądza, Ełku, Inowrocławia, Żar, Wieruszowa, Ostrowca Świętokrzyskiego, Bydgoszczy, Mydlnik oraz Ruszowa. Zdaniem Scheuring-Wielgus, szczególnie oburzająca jest sprawa księdza z Ruszowa, który dostał wyrok 5 lat pozbawienia wolności, ale na wyrok sądu apelacyjnego czeka poza aresztem. Ksiądz miał molestować niepełnosprawne dziewczynki. Mimo tego, że były już one przesłuchiwane, teraz sąd wzywa je na przesłuchanie powtórnie. Teraz każda z tych spraw zostanie przekazana prokuraturze. Komisja będzie mogła monitorować postępowania i w razie stwierdzenia uchybień interweniować. Informacje ze zgłoszeń posłużą także do uzupełnienia statystyk i być może rekomendacji do zmian w prawie – to druga, oprócz przyjmowania zgłoszeń, część zadań komisji. 12 lutego 2021 O przebiegu spotkania w komisji rozmawialiśmy z Scheuring-Wielgus i Diduszko-Zyglewską. Spotkały się z nimi trzy osoby z komisji – wiceprzewodnicząca Barbara Chrobak oraz osoba z działu prawnego i osoba z działu ds. psychologicznych. Polityczki podkreślają, że nie miały problemu, żeby umówić się na spotkanie i przekazać dokumenty, a sama rozmowa z komisją była bardzo merytoryczna. „Naszym zdaniem komisja ma wyrwane zęby. Jest zależna od prokuratury, nie może kazać stawić się np. biskupowi, ani żądać dokumentów z kurii. Może jedynie prosić. Z drugiej strony w najbliższym czasie żadna inna komisja nie powstanie, trzeba więc pracować z tą, która jest” – mówi Diduszko-Zyglewska. Tego samego dnia na stronie komisji pojawił się komunikat skierowany do biskupów. Komisja, działając w oparciu o decyzję Watykanu o zniesieniu tzw. tajemnicy papieskiej w sprawach dotyczących nadużyć seksualnych, skierowała pisemne wystąpienia do wszystkich sądów biskupich na terenie Polski. Komisja chce wiedzieć, czy w okresie od 1 stycznia 2000 roku do chwili obecnej prowadzone były postępowania kanoniczne wobec osób duchownych wskazywanych jako sprawcy wykorzystywania seksualnego małoletnich poniżej 15 lat. Komisja zwróciła się także o udostępnienie oryginałów akt tych postępowań. Zdobycie przez państwową komisję tych materiałów byłoby przełomowe. To właśnie wydobycie kościelnych akt było zwykle początkiem prawdziwego rozliczenia problemu przestępstw seksualnych w Kościele w krajach zachodnich. Jednak, w przypadku polskiej komisji, na razie wszystko zależy od biskupów. Jak pisaliśmy, komisja nie może nakazać kuriom wydania dokumentów. 18 maja 2019 A o tym, że biskupi nie są chętni do pomocy organom państwa świadczy choćby sprawa abp. Gądeckiego z czerwca 2019 roku. Wtedy wniosek o przeszukanie archiwów kurii złożył adwokat Artur Nowak, reprezentujący Szymona z Chodzieży, 33-latka, który jeszcze jako dziecko był wykorzystywany seksualnie przez tamtejszego proboszcza, ks. Krzysztofa G. Prokuratura rejonowa w Chodzieży, która prowadziła sprawę, nie zdecydowała się jednak na przeszukanie. Kuria zapewniła ją, że wszystkie akta sprawy, dotyczące księdza Krzysztofa, zostały wysłane do watykańskiej Kongregacji Nauki Wiary. Jednak jak tłumaczyli nam kanoniści, kuria zapewne była w posiadaniu kopii akt. Prokuratura uwierzyła kurii na słowo. 28 czerwca 2019 Inny problem ze zgłoszeniami dotyczy interpretacji art. 240 kodeksu karnego, czyli przestępstwa polegającego na karalnym niezawiadomieniu o przestępstwach seksualnych. To główny zarzut wobec biskupów opisanych w zgłoszeniach. Przepis ten został znowelizowany 13 lipca 2017 roku. Od tamtego czasu do trzech lat więzienia grozi każdemu, kto nie powiadamia organów ścigania, że “ma wiarygodną wiadomość” o m.in.:  § 1. Kto, mając wiarygodną wiadomość o karalnym przygotowaniu albo usiłowaniu lub dokonaniu czynu zabronionego określonego w art. 118 ludobójstwo, art. 118a udział w masowym zamachu, art 120–124, art. 127 zamach stanu, art. 128 zamach na organ konstytucyjny RP, art. 130 szpiegostwo, art. 134 zamach na życie Prezydenta RP, art. 140 zamach na jednostkę sił zbrojnych RP, obiekt albo urządzenie o znaczeniu obronnym, art. 148 zabójstwo, art. 156 spowodowanie ciężkiego uszczerbku na zdrowiu, art. 163 sprowadzenie katastrofy, art. 166 piractwo, art. 189 pozbawienie człowieka wolności, art. 197 zgwałcenie lub wymuszenie czynności seksualnej § 3 lub 4, art. 198 seksualne wykorzystanie bezradności lub niepoczytalności innej osoby, art. 200 obcowanie płciowe z osobą małoletnią lub doprowadzenie jej do poddania się czynnościom seksualnym, art. 252 wzięcie lub przetrzymywanie zakładnika lub przestępstwa o charakterze terrorystycznym, nie zawiadamia niezwłocznie organu powołanego do ścigania przestępstw, podlega karze pozbawienia wolności do lat 3. § 2. Nie popełnia przestępstwa określonego w § 1, kto zaniechał zawiadomienia, mając dostateczną podstawę do przypuszczenia, że wymieniony w § 1 organ wie o przygotowywanym, usiłowanym lub dokonanym czynie zabronionym; nie popełnia przestępstwa również ten, kto zapobiegł popełnieniu przygotowywanego lub usiłowanego czynu zabronionego określonego w § 1. § 2a. Nie podlega karze pokrzywdzony czynem wymienionym w § 1, który zaniechał zawiadomienia o tym czynie. § 3. Nie podlega karze, kto zaniechał zawiadomienia z obawy przed odpowiedzialnością karną grożącą jemu samemu lub jego najbliższym.  Problematyczne są jednak sytuacje, kiedy ktoś dowiedział się o przestępstwie przed 2017 roku i zatajał to po nowelizacji kodeksu karnego, kiedy karalność nie było przedawniona, a prokuratura nic o przestępstwie nie wiedziała. Tak było np. z antybohaterem z filmu braci Sekielskich bp. Edwardem Janiakiem. Biskup w 2016 roku dowiedział się o wykorzystywaniu seksualnym małoletniego przez księdza, jednak po zmianie przepisów w 2017 roku nie zawiadomił w tej sprawie prokuratury. Po zawiadomieniu Joanny Scheuring-Wielgus w tej sprawie, Prokuratura Rejonowa w Pleszewie odmówiła wszczęcia śledztwa, stwierdzając “brak znamion czynu zabronionego”. Więcej na temat pociągania biskupów do odpowiedzialności za niezawiadamianie prokuratury o przestępstwach seksualnych już niedługo na stronie . Kościół, Joanna Scheuring-Wielgus, komisja ds. pedofilii Lewica Razem pedofilia pedofilia w Kościele
12^Osoba religijna i polityk, czyli nowe polskie uprzedzenia. Więcej niechęci niż do Żyda czy geja^Piotr Pacewicz^26 lutego 2021^https://oko.press/osoba-religijna-polityk-czyli-nowe-polskie-uprzedzenia-wiecej-niecheci-niz-do-zyda-czy-geja/^Nie lesbijka, osoba trans, nie Rom czy Żyd, ale były pacjent psychiatryczny, senior, były polityk i osoba silnie religijna przodują na liście polskich uprzedzeń 2021 wg sondażu Ipsos dla . Prof. Bilewicz: W badaniach politycy oceniani są czasem tak źle jak dresiarze Lutowy sondaż Ipsos dla  ujawnił zaskakujący stan uprzedzeń, czyli negatywnych, a nawet wrogich nastawień Polek i Polaków do wskazanych przez nas mniejszości. W pytaniu wysoko zawiesiliśmy poprzeczkę: „Proszę sobie wyobrazić, że pracuje Pan/i w dużym zespole i szefostwo przyprowadza osobę, której nikt z zespołu nie zna i która miałaby kierować zespołem. Proszę wskazać osoby, które mogłyby nie nadawać się do tej roli, nawet jeśli mają doświadczenie w kierowaniu dużym zespołem w Polsce”. Oto wyniki:     Można było wskazać dowolnie dużo z 11 opisanych przez nas grup albo wybrać odpowiedź, że „każda z tych osób by się nadawała”. Do klasycznej listy dyskryminowanych grup mniejszościowych dodaliśmy – jak widać – dwie nietypowe kategorie „byłego działacza partii politycznej” i „osobę silnie religijną”. I trafiliśmy – znalazły się na miejscach 3 i 4, za „osobą, która była w przeszłości leczona psychiatrycznie” (aż 48 proc. wskazań) i „osobą w wieku 72 lata” (40 proc.). „Byłego polityka” nie chciałoby za szefa 27 proc., a osoby mocno religijnej – 25 proc. i te „nowe uprzedzenia” remisowały z silnym w Polsce nastawieniem antyarabskim, wyprzedzając postawy homofobiczne, antyromskie, nie mówiąc o słabszym antysemityzmie czy małych uprzedzeniach wobec osób z niepełnosprawnością. Okazuje się, że życie publiczne w Polsce (a być może nie tylko w Polsce) wykreowało nowe negatywne stereotypy, silniejsze niż wiele tradycyjnych. Osoby badane wybierały średnio prawie trzy (2,7) kategorie. Więcej uprzedzeń wystąpiło wśród ludzi starszych, mniej wykształconych, ze wsi i mniejszych miejscowości a także kobiet (poza młodszymi – do 40 lat). Najwięcej niechęci wyrażały osoby o prawicowych poglądach i zwolennicy PiS (o tym – dalej). Kategoria osób z przeszłością psychiatryczną jest najsilniej dyskryminowana. „Polska nie jest tu wyjątkiem” – mówi  prof. Michał Bilewicz, wybitny znawca problemu dyskryminacji, wieloletni szef Centrum Badań nad Uprzedzeniami UW, znany też z badań mowy nienawiści. „Dobrze pokazuje to eksperyment prof. Rolanda Imhoffa z Uniwersytetu w Moguncji na grupie ponad dwóch tysięcy Niemców. Przedstawił on dwóm grupom badanych opis człowieka zmagającego się z typowymi symptomami schizofrenii. Jednej grupie dodał informację, że ta osoba ma diagnozę schizofrenii i wtedy badani od razu zakładali, że jest agresywna, nie można jej ufać, należy się jej obawiać w codziennych kontaktach. Badani, którzy czytali wyłącznie o objawach w znacznie mniejszym stopniu stygmatyzowali tego człowieka” – opowiada Bilewicz. Jego zdaniem, podobnie wygląda to w badaniu  – etykietka osoby chorej psychicznie powoduje, że badani nie chcieliby widzieć takiego człowieka jako swojego przełożonego. „Jest to głęboko dyskryminujące, bo przecież wiele osób chorych psychicznie żyje wśród nas i doskonale funkcjonuje zawodowo w okresach remisji choroby”. Sondaż wskazuje, że Joe Biden, który w listopadzie 2020 skończył 78 lat, nie miałby w Polsce szans na karierę – aż 40 proc. uznało, że 72-letnia osoba nie nadaje się na ich szefa czy szefową. Co ciekawe, największy odsetek odrzucenia wystąpił wśród najstarszych badanych (60 lat i więcej) – 48 proc. Może to oznaczać, że osoby starsze oceniały, że dla nich samych byłoby to zbyt trudne zadanie. Niekoniecznie mamy tu zatem do czynienia z ejdżyzmem [ang. ageism, od age – wiek], czyli ogólną postawą odrzucenia starszych osób, traktowania ich jako niepotrzebnych, w połączeniu z negatywnym stereotypem, że są nieciekawi, roszczeniowi, kłopotliwi czy głupi. Mówiąc kolokwialnie, możemy lubić naszych seniorów, troszczyć się o nich czy nawet radzić w ważnych sprawach, ale uważamy, że do wymagającej pracy się już nie nadają. Sondaż wskazuje na uprzedzenia ograniczone do sfery zawodowej. Nie zmienia to faktu, że dla wielu ludzi w seniorskim wieku może takie uprzedzenie może być krzywdzące. 9 maja 2020 Jak mówi Bilewicz, wyniki sondażu  „przypominają badania stereotypów Mikołaja Winiewskiego [współpracownika Bilewicza] sprzed ponad dekady, które pokazało, że spośród grup społecznych to politycy oceniani są najbardziej negatywnie”. W badaniach uprzedzeń Marcina Bukowskiego i Mikołaja Winiewskiego osoby badane oceniały 24 grupy społeczne pod względem ich kompetencji oraz ciepła, bliskości, jaką z nimi odczuwają. Jak widać na poniższym wykresie, politycy znaleźli się w lewym dolnym rogu, z najniższymi ocenami w obu wymiarach. Sąsiadują z Cyganami, dresiarzami, narkomanami, więźniami i bezdomnymi. Zgodnie z modelem oznacza to tendencję do wykluczania i ignorowania oraz odczuwanie pogardy.  Bilewicz zwraca uwagę na fatalne skutki takiego stereotypu, bo oznacza on zaniżanie oczekiwań wobec polityków, nawet tych, których popieramy. Powstaje błędne koło: skoro mało oczekujemy, politycy nie muszą się nadmiernie starać, co jeszcze obniża prestiż tego zawodu i osoby bardziej etyczne czy ambitne wybierają inne kariery. W sondażu  szczególnie źle oceniali polityków ludzie mniej wykształceni: jako swoich szefów wykluczyło ich 39 proc. osób z wykształceniem podstawowym i „tylko” 23 proc. z wyższym. Uderzające, że największy odsetek odrzucania polityków (po 31 proc.) wystąpił w elektoratach PiS i KO, czyli dwóch największych od 17 lat polskich partii. Szczególnie zwraca uwagę, że elektorat Kaczyńskiego nie ma większych złudzeń na temat swoich liderów, którzy rządzą Polską już drugą kadencję. Jak mówi Bilewicz, „sondaż wskazuje na najsilniejsze uprzedzenia do Arabów, dalej – osób LGBT i Romów [zapewne użycie stosowanej w innych badaniach nazwy »Cygan« dałoby jeszcze gorszy wynik – red.]. Żyd czy Żydówka byli wybierani rzadziej, a postawy wobec obywatela amerykańskiego są raczej pozytywne”. „Taką hierarchię niechęci widzimy w badaniach od mniej więcej 2015 roku, kiedy to w kampanii wyborczej wykorzystywano retorykę antyuchodźczą i islamofobiczną. Wtedy to właśnie Arabowie »wskoczyli« na pierwsze miejsce w rankingach uprzedzeń” – mówi Bilewicz. Zwraca też uwagę, że podobnie rzecz ma się z osobami LGBT – tutaj niechęć jest pokłosiem politycznie rozbudzanej homofobii. Ale dodajmy, że jest i dobra wiadomość. Uprzedzenia młodszych są słabsze niż starszych, tradycyjna niechęć do „innych” odchodzi w przeszłość wraz ze kolejnymi pokoleniami. Oczywiście teoretycznie możliwe jest, że nie ma tu zmiany pokoleniowej, a tylko narastanie uprzedzeń wraz z wiekiem i obecni 20-latkowie za 40 lat będą równie pełni niechęci do Arabów, Żydów czy lesbijek, jak dziś pokolenie ich dziadków. Wydaje się jednak, że mamy raczej do czynienia ze wzrostem tolerancji i otwartości w wyniku głębokich zmian kulturowych, które silniej oddziałują na młodsze Polki i Polaków. Poniższy wykres pokazuje, że skokowy wzrost „starych uprzedzeń” (antyarabskich, antyromskich, antysemickich czy homofobicznych) następuje w najstarszej grupie badanych 60 plus, czyli wśród ludzi urodzonych w 1960 roku lub wcześniej, których młodość i wczesna dorosłość przypadła na czasy PRL. Poziom „starych uprzedzeń” jest w najstarszej grupie półtora do dwóch razy wyższy niż wśród młodszych badanych. Dotyczy to także odrzucania młodej kobiety (w wieku 25 lat) w roli szefowej. Wykluczyło ją 29 proc. osób 60 plus, a wśród dwudziestolatków – tylko 16 proc. Kolejny wykres pokazuje, że uprzedzenia w elektoracie PiS są wyjątkowo duże (średnio wskazywano 3,5 kategorii). Oczywiście w dużej mierze postawy wyborców Kaczyńskiego „tłumaczą się” wysokim udziałem w tej grupie osób starszych i mniej wykształconych, a także nadreprezentacją mieszkańców wsi, ale są tu charakterystyczne przesunięcia. Szczególnie wysoki jest wśród wyborców PiS poziom odrzucenia lesbijki, geja czy osoby trans (aż 42 proc. wskazań), za to wyjątkowo niskie odrzucenie „osoby silnie religijnej” (15 proc.). Wydaje się, że to może być skutek propagandy czy ideologii PiS, która używała w kampaniach wyborczych (także prezydenta Dudy) homofobii i podsycania lęku przed „ideologią LGBT”. Jarosław Kaczyński rzucił w marcu 2019 haniebne hasło „Wara od naszych dzieci”. Z drugiej strony lider PiS podkreśla i wpisuje do programu partii na wybory w 2015 i 2019 roku, radykalne stwierdzenie, że społeczna nauka Kościoła jest źródłem partyjnego programu. A nawet więcej – „poza nią w Polsce możliwy jest tylko nihilizm”. 9 września 2019 Charakterystyczne, że elektoraty opozycji są znacznie mniej podatne na tradycyjne uprzedzenia, które wyraźnie ustępują nowym. Poza byłym politykiem najczęściej odrzucają osobę silnie religijną (elektorat KO – 34 proc. wskazań i Hołowni – 32 proc., nawet więcej niż Lewicy – 28 proc.). Wyborcy Konfederacji są akurat tutaj bliscy PiS: tylko 17 proc. wskazań. W innych kategoriach są w połowie drogi między opozycją demokratyczną a PiS, nie ulegając np. homofobicznej retoryce swoich liderów, może dlatego, że to elektorat zdecydowanie młody. Polityczny rozkład uprzedzeń oddaje podstawowy dziś w Polsce spór kulturowy między zamkniętym, tradycyjnym i ortodoksyjnie katolickim społeczeństwem mniejszych miejscowości i wyraźnie starszych osób a zmodernizowanym światem ludzi młodszych i z większych miast. Ci pierwsi żywią się tradycyjnymi urazami i uprzedzeniami wobec „innych” niż „my Polacy”, ci drudzy chcą ograniczenia roli Kościoła i są bardziej otwarci na płynące z Zachodu trendy. Na koniec przestroga naukowca, którą cytujemy z pokorą. Prof. Bielewicz: „Interpretując wyniki tego badania przestrzegałbym przed daleko idącymi wnioskami. Pamiętajmy, że zadano tu tylko jedno pytanie dotyczące jednej konkretnej relacji z przedstawicielami grup. Deklarowana niechęć może często wynikać z doświadczeń w relacjach zawodowych. Obawy, czy osoba silnie religijna, starsza bądź zaangażowana politycznie mogłaby być dobrym przełożonym wynikają z konkretnych doświadczeń w tym akurat typie relacji. Badani mogą obawiać się, że osoba religijna czy zaangażowana politycznie mogłaby stosować niemerytoryczne kryteria w ocenie podwładnych. Jednocześnie mogliby uważać, że osoby religijne są solidniejsze i bardziej sumiennie wykonują swoje obowiązki, albo też osobę starszą chętnie widzieliby jako swojego sąsiada czy nauczyciela”. Innymi słowy, mamy tu do czynienia z uprzedzeniami specyficznymi i odrzucanie danej grupy w innych relacjach społecznych wcale nie musi wystąpić. Z drugiej strony, jest dość prawdopodobne, że postaci byłego polityka i osoby silnie religijnej towarzyszą w dzisiejszej Polsce stereotypy rozbudowane na tyle, że niechęć czy podejrzliwość mogą się generalizować na różne relacje. Takie rzeczy można i należy badać w dużych projektach naukowych. Prof. Bilewicz: „W badaniach uprzedzeń zwykle zadajemy wiele pytań, dotyczących różnego typu relacji z daną grupą – by zrozumieć jaki jest faktyczny do niej stosunek, a nie tylko akceptacja w jednej konkretnej sytuacji. Pamiętajmy zresztą, że zwykle nie dowiadujemy się o przekonaniach religijnych czy poglądach naszych przełożonych – apolityczność i neutralność światopoglądowa w miejscu pracy zmniejsza prawdopodobieństwo dyskryminacji”. 25 stycznia 2019 22 października 2019 Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Propaganda, Niepełnosprawność, Nacjonalizm, Kościół, Kobiety, LGBT+, Jarosław Kaczyński, Szymon Hołownia, Koalicja Obywatelska, Prawo i Sprawiedliwość, Sojusz Lewicy Demokratycznej, Polska 2050, Centrum Badań na Uprzedzeniami dyskryminacja sondaż 
13^Sąd apelacyjny: Sędzia Tuleya nie został zawieszony. Izba Dyscyplinarna nie jest legalnym sądem^Mariusz Jałoszewski^26 lutego 2021^https://oko.press/pilne-sad-apelacyjny-sedzia-tuleya-nie-zostal-zawieszony-izba-dyscyplinarna-nie-jest-legalnym-sadem/^"Bezprecedensowe orzeczenie, podważające legalność Izby Dyscyplinarnej i decyzji ws. Igora Tulei, wydał Sąd Apelacyjny w Warszawie. Orzekł, że nie doszło do jego skutecznego zawieszenia w prawach sędziego i nadal ma immunitet. Tuleya: ""W poniedziałek przyjdę normalnie do pracy"" „Igor Tuleya jest nieprzerwanie sędzią sądu powszechnego Rzeczypospolitej Polskiej, z przypisanym do tego urzędu immunitetem i prawem do orzekania” – takie orzeczenie sąd apelacyjny wydał w środę 24 lutego 2021. Sąd rozpoznawał zażalenie prokuratury na ostatnie orzeczenie Tulei – wydał je przed zawieszeniem – w którym zadał pytania prejudycjalne do TSUE. Sędzia pytał w nich o status i uprawnienia Izby Dyscyplinarnej oraz o status zasiadającej w niej osób. Jednocześnie zawiesił on sprawę karną, na kanwie której zadał pytania. I to zawieszenie zaskarżył prokurator zarzucając, że sędzia nie mógł już tego zrobić, bo tego dnia został zawieszony. I to w tej sprawie Sąd Apelacyjny wydał bezprecedensowe orzeczenie podważające zawieszenie Tulei i legalność Izby Dyscyplinarnej. Sprawę ujawniło na swoim profilu na Facebooku stowarzyszenie sędziów Iustitia. Sędzia Igor Tuleya mówi : „Orzeczenie sądu apelacyjnego nie jest zaskoczeniem, bo sąd potwierdził to, o czym wszyscy mówimy od początku. Czyli, że tzw. Izba Dyscyplinarna nie jest niezależnym sądem, nie zapadają tam orzeczenia, co najwyżej niewiążące decyzje. I oczywiście w poniedziałek stawię się w sądzie i będę walczył, żeby dopuszczono mnie do czynności służbowych i orzekania. Złożę podanie do prezesa”. Pisaliśmy w OKO. press o jego ostatnim orzeczeniu i pytaniach prejudycjalnych do TSUE: 20 listopada 2020 Z informacji podanych przez Iustitię wynika, że Igor Tuleya nadal ma prawo do orzekania i chroni go immunitet. W listopadzie 2020 roku uchyliła go nielegalna Izba Dyscyplinarna. Pisaliśmy o tym w : 18 listopada 2020 Sędzia od początku nie uznaje tej decyzji, bo nie uznaje Izby za legalny sąd. I to, że ma rację potwierdził 24 lutego Sąd Apelacyjny w Warszawie. Zobacz całe postanowienie sądu. Sąd apelacyjny oddalając zażalenie prokuratora orzekł, że „Uchylenie immunitetu może nastąpić na podstawie prawomocnego orzeczenia niezależnego, bezstronnego i niezawisłego sądu w toku sprawiedliwego i jawnego rozpatrzenia sprawy. Izba Dyscyplinarna nie ma żadnej z tych właściwości. O losie sędziów [ściąganych i represjonowanych – red.], którym Konstytucja gwarantuje nieusuwalność w tzw. Izbie Dyscyplinarnej decyduje – jak wskazał Sąd Apelacyjny – wąska grupa osób, dobranych na podstawie szybkiego, niemerytorycznego konkursu przed Krajową Radą Sądownictwa powołaną w zakwestionowany przez Sąd Najwyższy i sądy powszechne sposób, z powodu jawnych zależności od władzy ustawodawczej i wykonawczej” – relacjonuje orzeczenie Iustitia. Pisaliśmy w , kto zasiada w nowej KRS: 3 grudnia 2019 Jak pisze Iustitia sąd apelacyjny wskazał też na „Nadzwyczajne uprawnienia Izby Dyscyplinarnej, odrębność organizacyjną i finansową, specjalne dodatki płacowe dla osób tam zasiadających oraz zlecone jej zadania w zakresie polityki karania sędziów. Co powoduje, że nie jest ona sądem ale »rodzajem organu wyjątkowego«, a jego członkom brak jest immanentnej cechy osób tam powołanych, czyli niezawisłości”. Przypomnijmy, że do Izby nowa KRS powołała głównie byłych współpracowników Zbigniewa Ziobry – prokuratorów i sędziów: 31 stycznia 2020 Ponadto Sąd Apelacyjny w Warszawie orzekł, że Izba Dyscyplinarna „Powinna powstrzymać się od orzekania w sprawach dyscyplinarnych na podstawie postanowienia TSUE i uchwały SN. Nie może orzekać o sprawach dyscyplinarnych sędziów, a tym bardziej w sprawach o uchylenie immunitetu”. Sąd apelacyjny odwołuje się do uchwały pełnego składu Sądu Najwyższego ze stycznia 2020 roku, który uznał, że Izba Dyscyplinarna nie jest legalnym sądem, a jej decyzje nie są wiążące. Sąd apelacyjny powołuje się również na orzeczenie TSUE z kwietnia 2020 roku, w którym zawieszono działalność orzeczniczą Izby. Izba nadal jednak orzeka – nie rozpoznaje jedynie dyscyplinarek sędziów: 6 maja 2020 Wreszcie sąd apelacyjny w tym bezprecedensowym orzeczeniu uznał, że decyzje Izby nie są obowiązującymi orzeczeniami i nie trzeba ich wykonywać. „Sam fakt (…) wydania dokumentu, który nie stanowi orzeczenia sądu przez organ niebędący sądem jest wystarczający do uznania tego dokumentu za nieistniejący w porządku prawnym, nieskuteczny i nienaruszający immunitetu sędziego” – podaje na swoim Facebooku Iustitia. To orzeczenie Sąd Apelacyjny w Warszawie wydał w trzyosobowym składzie sędziowskim: Marzanna Piekarska-Drążek, Dorota Tyrała i Przemysław Filipkowski. Sędzia Filipkowski złożył zdanie odrębne, co oznacza, że nie zgadza się z tym orzeczeniem, choćby w części. W styczniu 2021 roku odebrał on od prezydenta Andrzeja Dudy powołanie na sędziego sądu apelacyjnego. Wcześniej rekomendowała go nowa KRS. Nielegalna Izba Dyscyplinarna uchyliła immunitet sędziemu Igorowi Tulei w listopadzie 2020 roku, bo ściga go wydział spraw wewnętrznych Prokuratury Krajowej. Chce mu postawić zarzuty karne za wpuszczenie dziennikarzy na ogłoszenie krytycznego dla PiS orzeczenia. Tuleya miał do tego prawo, co potwierdziła Izba Dyscyplinarna w pierwszej instancji. Prokuratura się od tego odwołała: 10 czerwca 2020 Zarzuty jakie chce postawić Tulei prokuratura są absurdalne i polityczne. Igor Tuleya to symbol wolnych sądów. Broni niezależności sądów, spotyka się z obywatelami. Jest pierwszym ściganym niezależnym sędzią, który może dostać zarzuty karne za wydane orzeczenie. Po decyzji Izby Dyscyplinarnej z listopada 2020 roku Prokuratura Krajowa już dwa razy wzywała sędziego na przesłuchanie i postawienie zarzutów. Ale Tuleya ignoruje je, bo nie uznaje legalności Izby i wydawanych przez nią decyzji. W dniach, gdy miał być przesłuchiwany stał pod Prokuraturą Krajową na pikiecie z niezależnymi sędziami i obywatelami. Teraz Prokuratura Krajowa wystąpi do Izby Dyscyplinarnej o zgodę na jego siłowe zatrzymanie i doprowadzenie przez policję. Taki wniosek jeszcze nie wpłynął. Prokuratura Krajowa może też pójść po tzw. bandzie i sama wydać taką decyzję. Pisaliśmy o tym w : 9 lutego 2021 Nie można wykluczyć, że teraz będą również ścigane sędzie ze składu sądu apelacyjnego, które wydały korzystne dla Tulei orzeczenie. Ścigać je może rzecznik dyscyplinarny Ziobry, powołując się na niekonstytucyjną ustawę kagańcową, która zakazuje sędziom badania statusu sędziów nominowanych przez nową KRS. Igor Tuleya nie orzeka już w sądzie 100 dni. Dostaje też obniżone przez Izbę o 25 procent wynagrodzenie. Wykonując decyzję nielegalnej Izby Dyscyplinarnej od sądzenia odsunął go nowy prezes sądu Piotr Schab, jednocześnie główny rzecznik dyscyplinarny dla sędziów. Znany wraz z zastępcami – Przemysławem Radzikiem i Michałem Lasotą – ze ścigania niezależnych sędziów za byle co. Od niedawna zastępcą prezesa Schaba w sądzie jest Przemysław Radzik. Odpowiada on za pion karny. I w ostatnich dniach dodatkowo upokorzył sędziego Tuleyę zakazując mu nagrywania felietonów o sądach i prawie do obywatelskiego Halo.Radio. Tuleya zapowiada jednak, że nadal będzie je nagrywał i liczy się z kolejną dyscyplinarką. Felietony sędzia nagrywa za darmo: 25 lutego 2021 Sądownictwo, Igor Tuleya, Prokuratura Krajowa, Igor Tuleya Izba Dyscyplinarna SN Prokuratura Krajowa Sąd Apelacyjny w Warszawie zawieszenie"
14^Padre Kaczyński dyscyplinuje niesforną dzieciarnię od Ziobry i Gowina. Dekodujemy wywiad prezesa^Michał Danielewski^26 lutego 2021^https://oko.press/padre-kaczynski-dyscyplinuje-niesforna-dzieciarnie/^Jarosław Kaczyński w rozmowie z PAP łaja koalicyjnych partnerów. Zwraca się do nich przy tym jak do mało rozgarniętych dzieci - za pomocą bajkowych metafor, gróźb i ostrzeżeń. Czy Morawiecki jest jak Giewont, a Ziobro jak Łysica? Rozszyfrowujemy Jeśli prezes PiS Jarosław Kaczyński daje wywiad Polskiej Agencji Prasowej, to znaczy, że coś się dzieje. W rozmowach z PAP prezes zwykł podawać obowiązującą w obozie władzy interpretację bieżących wydarzeń (np. że możliwe jest głosowanie w pandemii), zapowiadać kluczowe ruchy (np. kompromis ws. budżetu UE), albo wskazywać swoich faworytów do sukcesji (jak Mateusza Morawieckiego po wyborach prezydenckich). Tym razem cały wywiad dla Polskiej Agencji Prasowej poświęcony jest batożeniu koalicjantów PiS – Solidarnej Polski i Porozumienia. Choć, jak to u Kaczyńskiego zazwyczaj bywa, nazwa obu ugrupowań w rozmowie nie pada, wszystko odbywa się w sferze metafor, niedopowiedzeń oraz insynuacji. To chyba pierwszy taki wywiad prezesa PiS, który niemal w całości poświęcony jest narzekaniu na partnerów Prawa i Sprawiedliwości w obozie Zjednoczonej Prawicy. Poza rytualnymi oskarżeniami opozycji o prowadzenie wojny domowej, Kaczyński resztę rozmowy poświęca na przytyki, groźby i polityczne szantaże wobec Solidarnej Polski Zbigniewa Ziobry i Porozumienia Jarosława Gowina. Zarzuty? Zrekapitulujmy. Co tak zirytowało prezesa Kaczyńskiego? Zapewne katalizatorem były wydarzenia z czwartku 25 lutego, kiedy Solidarna Polska zagłosowała wraz z opozycją za tym, by wicepremier Piotra Glińskiego udzielił Sejmowi informacji w sprawie wydawania pieniędzy z Funduszu Wsparcia Kultury. Być może szef PiS domyśla się również, że takich głosowań może być więcej – jedno, w sprawie unijnego Funduszu Odbudowy, zapowiada otwarcie partia Ziobry. Powodem gniewu Kaczyńskiego mogą być również medialne szarże zdymisjonowanego wiceministra Janusza Kowalskiego (SP), który po opuszczeniu stanowiska bez ogródek krytykuje premiera Morawieckiego i politykę rządu. Jeśli dodamy do tego nieudaną próbę zabrania partii Jarosławowi Gowinowi (i zapowiedź Porozumienia, że będzie przeciwko forsowanemu przez PiS podatkowi medialnemu), medialne przecieki dotyczące sytuacji wewnętrznej w Zjednoczonej Prawicy i rozpychających się już otwarcie partnerów, kwestionujących potęgę i wszechwładzę prezesa, rozdrażnienie Kaczyńskiego wydaje się z jego punktu widzenia uzasadnione. 9 lutego 2021 „Jeżeli ktoś chce dobrze dla Polski i dobrze dla polskich rodzin i chce, aby te wartości się nie rozpadły, aby ta ofensywa kulturowa z zewnątrz nas nie rozniosła, to musi po prostu robić wszystko, nawet za cenę jakichś daleko idących samoograniczeń – wszyscy musimy im podlegać, nawet i ja – żeby zachować jedność” – mówi PAP Kaczyński. Symptomatyczne „nawet ja” pokazuje, że perspektywa utraty wszechwładzy w obozie rządowym może być dla prezesa gorzką pigułką do przełknięcia. Zdaje się sugerować koalicjantom: jeśli nawet ja, król Zjednoczonej Prawicy, się ograniczam, wy musicie się ograniczyć dziesięć razy bardziej. Co będzie, gdy koalicjanci nie dostosują się do wyznaczonych przez Kaczyńskiego warunków? Oj, będzie źle. „W dziejach Polski było wiele szans, Polska mogła być takim krajem, z którym by się w Europie naprawdę bardzo liczono, tak jak z najsilniejszymi państwami Europy, ale właśnie tego rodzaju postawy to uniemożliwiały. Uniemożliwiały wybór tych lepszych opcji. Niestety to się powtarza i to jest straszliwie bolesne” – mówi prezes. Czy porównuje tym samym Solidarną Polskę i Porozumienie do szlachty nadużywającej zasady liberum veto? A może wręcz do konfederacji targowickiej, zawiązanej przecież w imię obrony wartości – zagrożonej wolności – ale tak naprawdę działającej w interesie wrogiego mocarstwa? Biorąc pod uwagę, że Kaczyński z politycznej, zuchwałej brutalności uczynił metodę działania, można ostrożnie założyć, że ma na myśli tę drugą ewentualność. Tym bardziej, że cały wywód prezesa jest skonstruowany wedle tej analogii: kto knuje przeciwko jedności, ten działa na pasku obcych, wrogich sił: „Los kraju, los polskich rodzin, los Polaków to jest wszystko, co możemy w tej chwili poprawić, ale możemy też to zepchnąć w nieszczęście. Ci, którzy w tej chwili prowadzą te różne partykularne gierki, po prostu pchają nas ku nieszczęściu” – tłumaczy prezes PiS. Kim są sojusznicy „partykularnych graczy” spychających kraj ku przepaści? Opozycja i potężne siły zewnętrzne. Czyli po prostu obce państwa, bo w teorii Kaczyńskiego opozycja jest w prostej linii ekspozyturą wrogich, zewnętrznych sił: „(…) proponują kompletne zdemolowanie Polski w imię ich interesów i – co tu dużo mówić – w imię interesów zewnętrznych. Te interesy to także narzucenie Polsce rewolucji obyczajowej niszczącej rodzinę, tradycję narodową, wszystko, co stanowi o naszej tożsamości”. Nie dość, że Solidarna Polska i Porozumienie próbują uderzać w jedność obozu władzy, to jeszcze wg prezesa są – co tu ukrywać – zwykłymi nieudacznikami: „To trzeba w końcu powiedzieć, bo to udawanie, że się broni jakichś wartości. Niczego się nie broni, broni się swojego interesu, broni się tego, żeby powiedzieć: nie, pan X nie będzie tutaj gwiazdą, bo ja chcę być gwiazdą, chociaż różnica kwalifikacji jest taka jak pomiędzy Górami Świętokrzyskimi a Tatrami” – mówi Kaczyński. Kto jest w tej metaforze marną 614 metrową Łysicą z Gór Świętokrzyskich, a kto potężnymi 2503 metrowymi Rysami, ewentualnie symbolicznie doniosłym 1894 metrowym Giewontem z dumnym krzyżem na szczycie? Biorąc pod uwagę otwarty konflikt Solidarnej Polski z Mateuszem Morawieckim, nikczemnie pagórkowatym wzniesieniem są w tej metaforze albo Zbigniew Ziobro, albo Janusz Kowalski (a niewykluczone, że po prostu obaj), natomiast górą co się zowie – Morawiecki. Prezes konstatuje też, że jego koalicjanci stracili rozum, ale ponieważ, jak wyznaje, jest „z natury optymistą”, wyraża nadzieję, że jednak zmądrzeją: „Zawsze można wrócić do rozumu i przede wszystkim do wartości, ale tych prawdziwych, bo zadeklarować można wszystko”. Kaczyński sugeruje też, że jego partnerzy polityczni są żenująco słabi i jeśli będzie chciał, po prostu ich zniszczy, choć – rzecz to oczywista – chwilowo niszczyć ich nie chce: „My nie chcemy niszczyć naszych sojuszników. Chętnie będziemy dalej rządzić Polską razem z tymi dwiema partiami, ale w proporcji wynikającej z układu sił”. Przekaz do Gowina i Ziobry jest jasny: albo wyzbędziecie się politycznych ambicji i wrócicie do szeregu, albo wasz koniec będzie marny. Teza Kaczyńskiego, choć brutalna, jest też zapewne prawdziwa: ewentualne przyspieszone wybory oznaczałyby niemal pewną utratę władzy przez PiS, ale za to dla Solidarnej Polski i Porozumienia byłyby gwarancją politycznej anihilacji. 13 lutego 2021 „Wcześniejsze wybory?” – pyta dziennikarz PAP. Kaczyński: „Nie chcę rozważać tych wariantów. Na razie mamy rząd większościowy i zobaczymy, co będzie dalej. Zobaczymy, co będzie przy głosowaniach, m.in. unijnego programu odbudowy. My idziemy tą drogą, a jeśli ktoś chce brać odpowiedzialność za to, że się to nie uda, to bardzo źle zapisze się w historii Polski”. Innymi słowy, rozstrzyga się właśnie, czy w podręczniku do historii autorstwa Kaczyńskiego, Ziobro z Gowinem będą sojusznikami „sprawy polskiej”, czy też może zdrajcami. Dla zainteresowanych teoretycznie dylemat prosty do rozwiązania. Chyba że groźby Kaczyńskiego nie mają już takiej mocy wzbudzania lęku jak jeszcze dwa lata temu. A jego koalicjanci na oku mają już innego autora, inny podręcznik i zupełnie inną historię. Władza, Jarosław Kaczyński, Zbigniew Ziobro, Jarosław Gowin, Prawo i Sprawiedliwość, Polska Agencja Prasowa SA,
15^Rząd PiS przeciw europejskiej płacy minimalnej. Bo nie pasuje do bajki o złej Unii i dzielnej władzy^Jakub Szymczak^26 lutego 2021^https://oko.press/placa-minimalna-jako-50-proc-sredniej-na-poziomie-unii-pis-jest-na-nie/^Płaca minimalna na poziomie 50 proc. średniej krajowej? Takie rozwiązanie proponuje Komisja Europejska. Poprawiłoby ono sytuację nawet 20 milionów pracowników w UE, ale rząd PiS jest przeciwny. Dlaczego? Odpowiedź jest kuriozalna W projekcie unijnej dyrektywy o ogólnoeuropejskiej płacy minimalnej opublikowanym w październiku 2020, znajduje się rekomendacja, że powinna ona wynosić 50 proc. średniego wynagrodzenia w danym kraju. „Dzisiejsza propozycja adekwatnych płac minimalnych to ważny sygnał, że także w czasach kryzysu, godność pracy mus być czymś świętym” – mówiła przewodnicząca KE Ursula von der Leyen przedstawiając projekt. „Unia Europejska to nie tylko spójność gospodarcza. To także wspólnota społeczna” – mówi  Piotr Ostrowski z OPZZ. I dodaje: „Skupianie się tylko na wymiarze ekonomicznym, bez zwrócenia uwagi na sprawy społeczne, oznacza kryzys Unii Europejskiej i utratę zaufania do niej wśród obywateli. A utrata zaufania do UE to powrót nacjonalizmów i resentymentów, które w historii Europy nie zakończyły się dla niej dobrze. Dyrektywa w sprawie adekwatnych wynagrodzeń minimalnych w Unii Europejskiej może to zmienić”. Komisja szacuje, że podwyższenie płacy minimalnej w państwach członkowskich do 60 proc. mediany lokalnych wynagrodzeń lub 50 proc. przeciętnego wynagrodzenia: Jak pisze „Fakt”, rząd PiS jest jednak przeciwny dyrektywie. Co ciekawe, płaca minimalna jako 50 proc. średniego wynagrodzenia nie jest nawet twardym wymaganiem dyrektywy. W projekcie czytamy, że „zapewnienie pracownikom w Unii adekwatnego wynagrodzenia ma kluczowe znaczenie dla zagwarantowania odpowiednich warunków pracy i życia”. W punkcie 21 preambuły do dyrektywy mowa o wskaźnikach „powszechnie stosowanych na szczeblu międzynarodowym, takich jak 60 proc. mediany i 50 proc. średniego wynagrodzenia brutto”. PiS nie sprzeciwia się więc dyrektywie, która ustala płacę minimalną jako 50 proc. średniej pensji, ale takiej, która jedynie sugeruje, że to dobry wskaźnik. A Polska ten wskaźnik już przekroczyła. O co więc chodzi? 25 lutego 2021 Płaca minimalna wynosi w 2021 roku 2800 złotych. W pierwszej połowie lutego GUS podał, że prognozuje średnią pensję w gospodarce narodowej w 2021 roku na 5259 złotych. A to oznaczałoby, że minimalna będzie wynosić 53 proc. średniej krajowej. Dlaczego polski rząd się sprzeciwia? Sekretarz Stanu w Ministerstwie Rozwoju, Pracy i Technologii Iwona Michałek przedstawiła stanowisko w grudniu 2020 na posiedzeniu senackiej Komisji Spraw Zagranicznych i Unii Europejskiej. „Propozycja zawarta w projekcie dyrektywy nie uwzględnia tradycji i specyfiki każdego państwa oraz jego sytuacji społeczno-gospodarczej” – wyjaśniała wiceminister. Rząd ma też problem z postulowanym wzrostem roli związków zawodowych. Jego wątpliwości budzi „dążenie do wprowadzenia we wszystkich państwach członkowskich modelu ukierunkowanego na objęcie rokowaniami zbiorowymi co najmniej 70 proc. pracowników. Model ten nie odpowiada uwarunkowaniom wszystkich państw członkowskich. Ze względu na polski system umów zbiorowych pracy, jak również obecną kondycję gospodarczą wielu podmiotów, zwiększenie liczby zawierania nowych układów zbiorowych pracy należałoby uznać za trudne do osiągnięcia”. I wreszcie: „nie jest uzasadnione określanie wskaźników ekonomicznych, które mają służyć jako podstawa ustalania wynagrodzeń minimalnych w każdym państwie. W praktyce prowadzi to do ograniczenia autonomii ustawodawców krajowych”.  Witam, Panie Przewodniczący. Szanowni Państwo! Wysoka Komisjo! W dniu 28 października ubiegłego roku Komisja Europejska przedstawiła projekt dyrektywy Parlamentu Europejskiego i Rady w sprawie adekwatnych minimalnych wynagrodzeń w Unii Europejskiej. Projekt dyrektywy ma na celu zapewnienie pracownikom w Unii Europejskiej odpowiednich wynagrodzeń minimalnych, umożliwiających godny poziom życia niezależnie od miejsca pracy. Przedmiotem ochrony jest także konkurencja na jednolitym rynku. Dotychczasowe działania Rzeczypospolitej Polskiej wpisują się w postulowany przez Komisję Europejską ogólny kierunek, jakim jest poprawa warunków zatrudnienia i przeciwdziałanie ubóstwu pracujących. Nie jesteśmy przeciwni działaniom mającym na celu promowanie postępu gospodarczego i społecznego oraz pozytywnej konwergencji. Naszym celem jest budowanie konkurencyjności opartej na rosnącej produktywności i innowacyjności, a nie na czynniku niskich kosztów pracy. Podzielamy opinię o potrzebie zapewnienia pracownikom odpowiedniego wynagrodzenia minimalnego umożliwiającego godny poziom życia, o czym świadczą działania podejmowane przez rząd w ostatnich latach. Należy podkreślić, że w Polsce wysokość wynagrodzenia minimalnego wzrasta szybciej niż poziom przeciętnego wynagrodzenia w gospodarce narodowej. W 2020 r. prognozowana relacja minimalnego wynagrodzenia do przeciętnego wynagrodzenia w gospodarce narodowej wynosi 51,1 proc. Propozycja zawarta w projekcie dyrektywy nie uwzględnia tradycji i specyfiki każdego państwa oraz jego sytuacji społeczno-gospodarczej. Nasz mechanizm kształtowania minimalnego wynagrodzenia, który uważamy za odpowiedni, odbiega od rozwiązań proponowanych w dyrektywie. Obecnie żaden z 4 elementów wskazanych w dyrektywie, służących zapewnieniu adekwatności płacy minimalnej, nie stanowi obligatoryjnego elementu, który jest uwzględniany w mechanizmie ustalania wynagrodzenia minimalnego w Polsce. Tymczasem dyrektywa nakazuje uwzględniać: siłę nabywczą ustawowych wynagrodzeń minimalnych z uwzględnieniem kosztów utrzymania oraz udziału podatków i świadczeń społecznych, ogólny poziom wynagrodzeń brutto i ich dystrybucję, stopę wzrostu wynagrodzeń brutto i dynamikę zmian wydajności pracy. Mechanizm, który stosujemy, przewiduje wprost, że przy ustaleniu ustawowego minimum uwzględnia się obligatoryjnie jedynie prognozowane i faktyczne wysokości inflacji oraz prognozę realnego wzrostu PKB. Ponadto szczególne wątpliwości budzi dążenie do wprowadzenia we wszystkich państwach członkowskich modelu ukierunkowanego na objęcie rokowaniami zbiorowymi co najmniej 70% pracowników. Model ten nie odpowiada uwarunkowaniom wszystkich państw członkowskich. Ze względu na polski system umów zbiorowych pracy, jak również obecną kondycję gospodarczą wielu podmiotów, zwiększenie liczby zawierania nowych układów zbiorowych pracy należałoby uznać za trudne do osiągnięcia. Projekt dyrektywy budzi także zasadnicze wątpliwości co do zgodności z zasadą pomocniczości. Przede wszystkim projektowane rozwiązania wykraczają poza traktatowe kompetencje Unii Europejskiej, które w zakresie polityki społecznej są… (Zakłócenia w trakcie wypowiedzi)… w odniesieniu do wynagrodzeń. Są więc niezgodne z zasada wspierania państw przez Unię Europejską w dziedzinach, które nie należą do jej wyłącznej kompetencji. Ponadto nie jest uzasadnione określanie wskaźników ekonomicznych, które mają służyć jako podstawa ustalania wynagrodzeń minimalnych w każdym państwie. W praktyce prowadzi to do ograniczenia autonomii ustawodawców krajowych. W związku z powyższym sceptycznie odnosimy się do zaproponowanego przez Komisję Europejską instrumentu, który wydaje się nieadekwatny. Rzeczpospolita Polska będzie dążyć do tego, aby przyjęte na szczeblu Unii Europejskiej regulacje w możliwie niewielkim stopniu wpływały na regulacje krajowe. Dotyczy to w szczególności krajowego systemu kształtowania wynagrodzeń minimalnych. Państwa członkowskie powinny bowiem zachować możliwość kształtowania systemu wynagrodzeń, w tym ustalania wysokości minimalnego wynagrodzenia, uwzględniając różne uwarunkowania historyczne i społeczno-gospodarcze. Istotne jest zapewnienie możliwości reagowania na negatywne zjawiska społeczne i gospodarcze, które nie będą miały odzwierciedlenia w bieżącej koniunkturze. Uprzejmie proszę Wysoką Komisję o przyjęcie tego stanowiska. Dziękuję.  Mówiąc krótko: PiS nie chce oddać w ręce Unii żadnych decyzji dotyczących płacy minimalnej. Chce wszystko robić sam. Przypomnijmy: w kampanii wyborczej w 2019 roku Jarosław Kaczyński obiecywał zwiększenie płacy minimalnej do 4 tys. złotych na początku 2024 roku i 3 tys. złotych w 2021 roku. Pandemia i kryzys zweryfikowały plany i ostatecznie zatrzymano się na 2,8 tys. Gdy w 2019 PiS przedstawiał swoje plany, analizowaliśmy, że 4 tys. złotych płacy minimalnej oznacza, że może ona wynieść nawet 57 proc. średniego wynagrodzenia. W tej samej analizie pokazywaliśmy też, że w 2021 roku ten stosunek miał wynieść 53 proc. I dokładnie tak się stało, pomimo pandemii – obniżona została płaca minimalna, ale niższa od prognozowanej była też średnia. W pewnym sensie rząd PiS idzie więc po wytyczonej wcześniej ścieżce, choć nie dotrzymuje słowa w kwestii nominalnych kwot. 9 września 2019 Za rządów PiS minimalna zaczęła przekraczać 50 proc średniego wynagrodzenia, choć trzeba przyznać, że wcześniej też płacę minimalną podnoszono systematycznie. W latach 2011-2017 stosunek minimalnej do średniej wzrósł z 41 proc. do 47 proc. Później nieco spadł i dopiero przedwyborcza podwyżka do 2,6 tys. złotych w 2020 roku znacznie go podniosła. Wniosek jest prosty: PiS nie może być przeciwny pomysłowi płacy minimalnej jako połowie średniego wynagrodzenia, bo rządząca Polską partia sama doprowadziła do poniesienia tego stosunku powyżej 50 proc. Z punktu widzenia interesu pracowników dyrektywa miałaby oczywistą zaletę: zabezpieczyłaby Polaków w przypadku zmiany rządu. Nikt nie mógłby obniżyć płacy minimalnej poniżej pewnego pułapu. Ale z punktu widzenia politycznego cynizmu to może być wada: nie będzie wówczas można powiedzieć, że PiS podwyższał, a inni obniżają. Piotr Ostrowski z OPZZ mówi nam, że rządowa argumentacja sprowadza się do dwóch punktów: prawnego i ekonomicznego. „Kluczowym argumentem przeciwników dyrektywy, m.in. także rządu polskiego jest to, że projekt dyrektywy jest sprzeczny z art. 153 ust. 5 Traktatu Ustanawiającego Unię Europejską. Jednak zgodnie z art. 153 ust. 1 Traktatu Unia ma obowiązek wspierać i uzupełniać Kraje Członkowskie w kwestii warunków pracy. Niskie płace minimalne, jako trwały element warunków pracy, zasługują na interwencję Unii Europejskiej. Kwestie płac znajdują się w obecnie obowiązujących przepisach unijnych. Możliwość przyjęcia Dyrektywy w obecnym kształcie potwierdzają także wyroki Trybunału Sprawiedliwości UE”.  Piotr Ostrowski: „Oczywiście UE nie może ustalać płac ani ustanawiać płacy minimalnej w UE. Nie oznacza to jednak, że UE nie może zajmować się żadnymi sprawami związanymi z płacami. W kilku dyrektywach UE przewidziano wskaźniki lub progi w poziomach płac i jak dotąd nie były one z tego powodu podważane. Podam dwa przykłady prawa wtórnego UE:  Argument ekonomiczny rządu jest jeszcze prostszy. Według rządu w Polsce jest doskonale w kwestii płac minimalnych, zatem po co wprowadzać rozwiązania unijne? Ostrowski: „Dyrektywa nie narzuca Państwom Członkowskim ani żadnych stawek, ani mechanizmów ich ustalania. Mówi, jakie kwestie należy brać pod uwagę. Rząd polski często stosuje tego typu retorykę w stylu: »My mamy lepiej, więc nie ma sensu tego wprowadzać«. Widzimy ją też w tym przypadku. Tymczasem w przyszłości wcale płaca minimalna nie musi tak dynamicznie rosnąć jak obecnie; dyrektywa jest więc swego rodzaju unijnym zabezpieczeniem dla pracowników na przyszłość. Dodatkowo rozwiązanie unijne przybliża nas do socjalnej integracji w ramach UE. To jest wartość sama w sobie”. Postawa rządu w sprawie europejskiej płacy minimalnej przypomina trochę stanowisko PiS podczas niedawnej dyskusji nad jedną z socjalnych rezolucji Parlamentu Europejskiego. W styczniu 2021 PE wezwał państwa UE do podjęcia działań dążących do rozwiązania kryzysu mieszkaniowego, aby zapewnić powszechny dostęp do godnych i przystępnych cenowo mieszkań. „Powszechny dostęp do mieszkań to niewątpliwie priorytet” – mówiła Beata Szydło podczas dyskusji nad rezolucją. Przyznała, że zgadza się z niemal wszystkimi jej punktami. „Ale nie zgadzam się z tym sprawozdaniem w tej części, kiedy próbuje się w nim narzucać kolejne normy, kolejne regulacje i wchodzić w kompetencje państw członkowskich. Powinniśmy wspierać państwa członkowskie przy finansowaniu dobrych projektów, ale nie narzucać kolejnych regulacji” – mówiła Szydło. Zagłosowała przeciw. 23 lutego 2021 Ostrowski zwraca uwagę, że sprzeciwiając się dyrektywie o płacy minimalnej, rząd torpeduje większą rolę partnerów społecznych. „Rząd polski ma tendencję do omijania instytucji pozarządowych i partnerów społecznych, zwracając się bezpośrednio do obywateli. Pomaga w tym przekaz mediów publicznych. Rząd mówi społeczeństwu: »wzrost płacy minimalnej jest wyłącznie naszą zasługą«. To oczywiście nieprawda, bo nie bierze pod uwagę procesu negocjacji i wymiany argumentów ze związkami zawodowymi. Rząd nie chce dzielić się też z instytucjami europejskimi działaniami w zakresie płac minimalnych. Nie jest przypadkowe, że przeciwnikiem dyrektywy jest także premier Węgier Victor Orbán. Przeciwne są także kraje skandynawskie, ale zupełnie z innego powodu”. W Danii, Finlandii i Szwecji minimalne wynagrodzenie jest ustalane w układach zbiorowych, czyli na podstawie negocjacji między związkami zawodowymi a pracodawcami. Aby ustalić konkretną, ogólnokrajową płacę minimalną, te kraje musiałyby zmienić cały system jej ustalania. Ten problem w ogóle nie dotyczy jednak Polski. Projekt dyrektywy obejmuje znacznie więcej problemów niż tylko płacę minimalną. Jednym z nich są właśnie układy zbiorowe. Piotr Ostrowski: „Poziom objęcia układami zbiorowymi w Polsce jest zatrważająco niski. Wg. badań dublińskiej Europejskiej Fundacji na rzecz Poprawy Życia i Pracy (Eurofound) Polska jest na szarym końcu Europy, jeśli chodzi o poziom demokracji przemysłowej. Projekt dyrektywy daje nadzieję na zmianę na lepsze. Będzie zachęcać kraje członkowskie do opracowywania, wraz z partnerami społecznymi, Krajowego Planu Działania na rzecz wzmocnienia rokowań zbiorowych. Przypomnę, że ochrona prawa pracowników do zrzeszania się w związkach zawodowych i prowadzenia rokowań zbiorowych jest wymogiem w zakresie praw człowieka i została uwzględniona w traktatach UE, w Karcie Praw Podstawowych UE oraz w Europejskim Filarze Praw Socjalnych”. Polityka społeczna, Gospodarka, Ministerstwo Rozwoju, płaca minimalna
16^Polacy nie czekają na przełom. Większość uważa, że epidemia potrwa co najmniej kilka lat [SONDAŻ]^Michał Danielewski^26 lutego 2021^https://oko.press/wiekszosc-uwaza-ze-epidemia-potrwa-co-najmniej-kilka-lat-sondaz/^Mimo dobrego tempa szczepień i mniejszej liczby zachorowań niż jesienią, Polacy nie liczą na szybkie pożegnanie z epidemią koronawirusa - tak wynika z sondażu Ipsos dla . Covidowy pesymizm czy racjonalizm?  „Dziś możemy w końcu zacząć myśleć o powrocie do normalności, może się on zdarzyć dzięki szczepionce” – mówił 27 grudnia 2020 premier Mateusz Morawiecki. Rozpoczynała się akcja szczepień, a rząd próbował po pandemicznych świętach Bożego Narodzenia rozbudzić optymizm wśród Polaków. „Światełko w tunelu już widzimy, są nim szczepienia. Jeśli dostawy preparatów będą przebiegać według planu i ludzie masowo będą zgłaszać się do zaszczepienia, to w drugim kwartale 2021 roku zaczniemy powoli wychodzić z epidemii. Będziemy wracać do normalności. A być może latem będziemy mogli się cieszyć niemal jej pełnią” – wskazywał Morawiecki kilka dni wcześniej w rozmowie z „Gazetą Polską”. Dziś wiemy już, że dostawy szczepionek się opóźniają, ale tempo szczepień w Polsce jest co najmniej niezłe na tle Europy: jesteśmy w czołówce, jeśli chodzi o średnią w przeliczeniu na 100 mieszkańców, według harmonogramów rządowych do końca kwartału mamy wykonać 5,5 milionów szczepień.  Mimo to Polacy są sceptyczni, jeśli chodzi o szybkie zakończenie epidemii. Ipsos dla  zadał w sondażu następujące pytanie: „Jak długo jeszcze według Pana/Pani potrwa epidemia koronawirusa?” Aż 56 proc. badanych uważa, że potrwa co najmniej kilka lat, w tym 30 proc., że zostanie z nami już na zawsze   Ipsos przeprowadził badanie w dniach 10-12 lutego, czyli w chwili znoszenia wielu obostrzeń przez rząd, a sondaż zakończył się dzień przed słynnym weekendem na Krupówkach, gdy deptak w Zakopanem przerodził się miejsce masowej, ulicznej imprezy bez zachowania dystansu społecznego i środków ostrożności. Natomiast było to jeszcze przed obserwowanym dziś ponownym wzrostem zachorowań, hospitalizacji i początkiem trzeciej fali epidemii w Polsce.     Ankietowani mówili więc o swoim stosunku do epidemii w chwili, która raczej skłaniała do optymizmu: z relatywnie małą liczbą nowych zakażeń, luzowaniem obostrzeń i coraz większą liczbą osób zaszczepionych. Mimo to wśród Polaków dominuje sceptycyzm. Nie spodziewamy się przełomu, jesteśmy w większości przekonani, że z epidemią koronawirusa będziemy żyli jeszcze długie lata. Co więcej, jesteśmy zapewne sceptyczni nadmiernie. O ile rzeczywiście wirus Covid-19 już z nami zostanie, to jego rozprzestrzenianie się może skutecznie zablokować szczepionka, a powrót do normalności na przełomie 2021 i 2022 roku jest realną perspektywą. Tym bardziej, że firma Moderna ogłosiła właśnie powstanie zmodyfikowanej szczepionki, która skutecznie zapobiega zakażeniu południowoafrykańskim, szczególnie zjadliwym szczepem wirusa. Skąd więc rezerwa wśród większości Polaków? Zapewne to skutek uboczny nastrojów z wiosny 2020 roku, kiedy wydawało nam się, że epidemia to kwestia góra kilku miesięcy. To oczekiwanie podsycali rządzący, kiedy ogłaszali latem, że „wirus jest niegroźny i nie należy się już go bać”. Jesień i zbierająca śmiertelne żniwo druga fala epidemii skutecznie ostudziły te oczekiwania. Paradoksalnie cierpliwość Polaków może być polem do popisu dla rządu Mateusza Morawieckiego. Najwyraźniej nie oczekujemy, że władza łatwo przywróci życie społeczne do stanu przed epidemii, w większości przyjmujemy jako fakt, że proces powrotu do życia, które znamy z czasów przed 2020 rokiem, będzie długi, a być może nigdy w 100 proc. się nie zakończy. To oznacza, że zarysowana przez rządzących długofalowa strategia stabilizacji w warunkach epidemicznych mogłaby się spotkać z przychylnością większości Polaków. Na razie jednak obóz władzy i rząd Mateusza Morawieckiego miotają się od ściany do ściany, a komunikacja to chyba najmniej udany element walki z pandemią. Raz słyszymy, że epidemii już właściwie nie ma, później rządzący rysują perspektywę koronawirusowego Armagedonu, by następnie mówić o światełku w tunelu i powrocie do normalności, a chwilę później po raz kolejny straszyć – tym razem trzecią falą epidemii. Kłopotem – zarówno politycznym dla władzy jak i epidemicznym w kontekście przestrzegania obostrzeń – może być postawa młodych Polaków (do 39. roku życia). W tej grupie cierpliwość najwyraźniej się kończy, a oczekiwanie, że epidemia przejdzie do historii w ciągu kilku miesięcy lub najdalej do końca roku jest wyraźnie wyższe niż wśród reszty badanych:   Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości Zdrowie, epidemia koronawirusa szczepionka
17^Polska zaskarżona do TSUE za odkrywkę Turów. Czeski rząd: naruszono prawa naszych obywateli^Katarzyna Kojzar^26 lutego 2021^https://oko.press/polska-zaskarzona-do-tsue-za-odkrywke-turow/^Polska po raz pierwszy od wejścia do UE będzie pozwana do Trybunału Sprawiedliwości przez inny kraj członkowski. Według Czechów to jedyna szansa na pomoc mieszkańcom pogranicza, którzy odczuwają negatywne skutki działania polskiej odkrywki Kopalnia odkrywkowa Turów należy do spółki Polska Grupa Energetyczna Górnictwo i Energetyka Konwencjonalna (PGE GiEK) i jest położona w Bogatyni na trójstyku granic – polskiej, niemieckiej i czeskiej.  Do czeskiego Kraju Libereckiego i niemieckiego miasta Żytawa jedzie się stamtąd zaledwie kilkanaście minut. Kopalnię doskonale widać z wiosek po czeskiej stronie granicy. Mieszkańcy obawiają się, że odkrywka będzie się rozrastać, a bezpośrednio pod ich oknami pojawi się ogromna dziura w ziemi.  Bo Turów to nie jest małe wydobycie – powierzchnia odkrywki to 2,5 tys. hektarów, z których rocznie pozyskuje się 8 mln ton węgla.  Jednak nieestetyczny widok jest najmniejszym problemem, jaki powoduje polska kopalnia.  31 stycznia 2020 Żeby można było wydobywać węgiel z odkrywki, należy stale osuszać teren. Przy granicach kopalni tworzy się tzw. lej depresyjny, a tym samym obniża się lustro wody gruntowej. Teren ten sięga za czeską granicę, powodując, że studnie w przygranicznych wioskach wysychają. „Tylko w 2020 roku poziom wód gruntowych na tym terenie obniżył się o 8 metrów, czyli dwukrotnie bardziej niż, według zapowiedzi PGE, miało to nastąpić do 2044 roku. Nasze obawy przerodziły się w strach” – komentuje Milan Starec, mieszkaniec przygranicznej wsi Uhelná.  Niektóre szacunki mówią, że nawet 30 tysięcy osób może stracić dostęp do wody przez działalność i powiększanie odkrywki. Lista problemów jest dłuższa. Chodzi między innymi o hałas i pyły nawiewane znad Turowa, które pogarszają jakość powietrza. Przeciwnicy kopalni po niemieckiej stronie wskazują, że przez osiadanie gruntów pękają ściany domów w Żytawie.  Koncesja na eksploatację tego złoża wygasała na wiosnę zeszłego roku. Minister klimatu Michał Kurtyka przedłużył ją na kolejnych sześć lat, a PGE ogłosiło, że będzie się starać o jeszcze dłuższe pozwolenie na eksploatację złoża. Planowo do 2044 roku.  Już wtedy Czesi zapowiedzieli, że rozważają pozew do TSUE.  20 lipca 2020 „Długo starałem się rozwiązać ten spór bez walki prawnej. Wynik jest dla nas ważny, czyli pomoc dziesiątkom tysięcy Czechów na granicy” – mówił czeski minister spraw zagranicznych Tomáš Petříček.  „Górnictwo ma negatywny wpływ na ich życie każdego dnia. Tak może być przez następnych kilka lat. W międzyczasie kopalnia będzie nadal odprowadzać wodę, a pył nadal będzie zanieczyszczał powietrze, którym oddychają” – dodał Petříček. 12 lutego członek praskiego rządu spotkał się w Warszawie z polskim ministrem spraw zagranicznych Zbigniewem Rau. Czeski MSZ podkreślał, że głównym tematem rozmów była „Ochrona czeskich obywateli, na których życie (…) ma wpływ rozbudowująca się kopalnia węgla brunatnego Turów”. W komunikacie polskiego resortu o Turowie nie ma ani słowa.  „Wśród głównych tematów rozmów znalazły się m.in.: kwestie dwustronne, współpraca regionalna (Grupa Wyszehradzka – V4, Trójmorze), ale również sytuacja na Białorusi, Rosji i Ukrainie oraz elementy agendy europejskiej” – czytamy na stronie MSZ. Spotkanie było ostatnią szansą na wypracowanie rozwiązania w sprawie odkrywki. Dzień później na styku granic zorganizowano międzynarodowy protest przeciwko kopalni i elektrowni Turów. Na transparentach manifestujący mieli przetłumaczone na trzy języki hasło: „Węgiel brunatny, zniszczenie bez granic”. „Niestety, negocjacje nie potoczyły się zgodnie z naszymi pomysłami. Dlatego złożymy pozew” – wyjaśnia minister Tomáš Petříček. Jak tłumaczy wiceminister spraw zagranicznych Martin Smolek, pozew dotyczy przede wszystkim naruszenia praw obywateli Czech. „Nie mogli brać udziału ani w wydaniu zezwolenia na wydobycie, ani w sądowej kontroli tej decyzji. Polska nie dostarczyła również stronie czeskiej niezbędnych dokumentów związanych z górnictwem i nie uwzględniła oceny oddziaływania na środowisko” – wymienia.  Ministerstwo Klimatu jest zdziwione zapowiedzią złożenia pozwu. W rozmowie z Polską Agencją Prasową mówił o tym rzecznik resortu Aleksander Brzózka. Jego zdaniem z przebiegu negocjacji „można było wnioskować, że jest szansa na polubowne zakończenie sporu”. Czesi będą ubiegać się także o środki tymczasowe. Gdyby sąd je przyznał, wydobycie w Turowie musiałoby zostać wstrzymane do czasu wydania wyroku.  Taka decyzja może zapaść w ciągu zaledwie kilku tygodni. Nasi południowi sąsiedzi chcą także, by sprawie nadano pierwszeństwo. W ten sposób można będzie przyspieszyć jej zakończenie. Jak czytamy na stronie czeskiego MSZ, wyrok mógłby wtedy zapaść już za około rok.  Z informacji Fundacji RT-ON wynika, że pozew zostanie złożony juz dziś (26 lutego). 1 lutego 2021 Pozew Czechów do TSUE nie jest jedyną skargą, jaka została skierowana do instytucji unijnych przeciwko Polsce w sprawie Turowa.  W styczniu władze i obywatele miasta Żytawa, posłowie do Parlamentu Saksońskiego i powiatu Görlitz zaskarżyli Polskę do Komisji Europejskiej.  „Skarga mieszkańców Żytawy oraz członków niemieckich Zielonych dotyczy negatywnego wpływu odkrywki Turów na wody podziemne po niemieckiej stronie granicy” – tłumaczył wtedy Kuba Gogolewski z Fundacji „Rozwój TAK – Odkrywki NIE”.  Jak wynika z badań hydrologa, dr hab. Ralfa E. Kruppa, przez polską odkrywkę poziom wód gruntowych po niemieckiej stronie granicy spadł o 100 metrów. Do 2044 roku poziom wody mógłby spaść o kolejne 20 metrów, prowadząc do osiadania gruntów – nawet o 72 cm w centrum Żytawy i 1,2 metra przy samej granicy. „Jednocześnie PGE cały czas zaprzecza, destrukcyjnemu działaniu odkrywki na wody podziemne zarówno po niemieckiej, jak i po czeskiej stronie. O ile PGE oraz kontrolujący spółkę polski rząd nie zmienią swojego nastawienia, trudno będzie uniknąć eskalacji konfliktu” – dodał Gogolewski.  Ekologia, kopalnia odkrywkowa kopalnie węgiel
18^Wiceszef Ordo Iuris nie będzie doradzał UE ws. LGBT. Trwa postępowanie wyjaśniające^Maria Pankowska^25 lutego 2021^https://oko.press/wiceszef-ordo-iuris-nie-bedzie-doradzal-ue-ws-lgbt-trwa-postepowanie-wyjasniajace/^W oczekiwaniu na dokończenie procedury pan Zych zgodził się nie uczestniczyć w żadnych pracach grupy roboczej zajmującej się strategią równości LGBTIQ na lata 2020-2025 - pisze Europejski Komitet Ekonomiczno-Społeczny w odpowiedzi na apel eurodeputowanych Kierownictwo grupy Różnorodność Europa w Europejskim Komitecie Ekonomiczno-Społecznym (EKES) odpowiada na apel 34 europosłów i europosłanek zrzeszonych w Intergrupie ds. praw osób LGBT. W liście z 18 lutego 2021 eurodeputowani alarmowali, że członkiem EKES kilka miesięcy temu został wiceprezes Ordo Iuris Tymoteusz Zych. Dopytywali, czy osoba o takich poglądach powinna uczestniczyć w opiniowaniu unijnej strategii LGBT. I czy będzie w stanie działać na rzecz statutowych celów grupy Różnorodność Europa, w tym praw kobiet i mniejszości. 24 lutego 2021 Zych trafił do Komitetu nie jako członek Ordo Iuris, a przedstawiciel Konfederacji Inicjatyw Pozarządowych Rzeczpospolitej, której OI jest członkiem. Zdaniem eurodeputowanych informacja o członkostwie w OI została „wygodnie pominięta” w profilu kandydata. Przewodniczący i wiceprzewodniczący Grupy Różnorodność Europa w EKES przyznają, że są „poważnie zaniepokojeni”, informacjami przekazanymi przez europosłów i europosłanki. „Stanowisko organizacji »Ordo Iuris« w tematach równości praw, zwłaszcza praw osób LGBTI, jest sprzeczne z wartościami Komitetu i traktatami (art. 2 i 3 Traktatu o UE)” – piszą członkowie EKES w liście z 24 lutego 2021. Na tym jednak nie koniec. Kierownictwo grupy Różnorodność Europa powołuje się na regulamin Komitetu. Od jego członków wymaga się, by zapewniali „propagowanie, skuteczną ochronę i poszanowanie praw podstawowych i wartości takich jak godność osoby ludzkiej, niedyskryminacja, tolerancja, wolność, solidarność, zasada praworządności i równość płci”. W reakcji na list europosłów przewodniczący postanowili wszcząć wobec Tymoteusza Zycha postępowanie wyjaśniające. Zamierzają: Na podstawie tych informacji i po wysłuchaniu Zycha kierownictwo wyda grupie stosowne rekomendacje. Do tego czasu Zych ma nie uczestniczyć w pracach nad opinią o strategii równości LGBT na lata 2020-2025. Członkowie EKES deklarują, że chętnie przedyskutują z sygnatariuszami listu procedurę przyjmowania członków do Komitetu. „Pragniemy przypomnieć, że proces nominacji (art. 302 Traktatu o Funkcjonowaniu UE) jest poza naszą kontrolą. Rządy państw członkowskich przedstawiają kandydatury, a Rada przyjmuje je po konsultacji z Komisją […]. Kiedy ten proces się kończy, EKES po prostu akceptuje nominację” – tłumaczą w liście. Podkreślają, że w tracie procedury wyłaniania kandydatów żadna instytucja nie zgłosiła sprzeciwu wobec nominacji Zycha. Jak pisaliśmy w  EKES (ang. European Economic and Social Committee, EESC) to ciało doradcze Unii Europejskiej, które opiniuje pomysły legislacyjne unijnych instytucji. Komitet, w którym zasiada 21 członków z Polski, co roku wydaje średnio 175 opinii i raportów. Tymoteusz Zych do grupy Różnorodność Europa – w której pracują m.in. przedstawiciele organizacji pozarządowych – trafił w wyniku skomplikowanej procedury nominacyjnej, bez wymaganej opinii sejmowej Komisji ds. Unii Europejskiej. W EKES przyłączył się m.in. do zespołu pracującego nad opinią o unijnej strategii na rzecz osób LGBT. „Okazało się, że było tam najmniej chętnych, więc zostałem przyjęty. Interesuję się tym tematem, a zwłaszcza nadawaniem tej dyskusji mniej jednowymiarowego charakteru” – powiedział Zych w rozmowie z . Europarlamentarzyści działający w Intergrupie ds. praw osób LGBTI mieli jednak poważne wątpliwości, czy ultrakonserwatywna agenda spod szyldu Ordo Iuris powinna mieć swoją reprezentację w EKES. „Czy członkowie organizacji, która działa przeciwko podstawowym prawom dla osób LGBTI i przeciwko równości płci, powinni zasiadać w ciałach, które odgrywają tak dużą rolę w instytucjach europejskich? Instytucjach, które powinny te prawa promować i wzmacniać? Uważamy, że przynajmniej trzeba to przedyskutować” – mówiła nam eurodeputowana Terry Reintke. Tymoteusz Zych reakcję Komitetu na list eurodeputowanych skomentował w rozmowie z tygodnikiem „Do Rzeczy”: „Ku mojemu zdziwieniu, nie zignorowano go, a nawet wezwano mnie do złożenia wyjaśnień na temat moich poglądów. Takie przesłuchanie przed kierownictwem grupy ma mieć miejsce w przyszłym tygodniu. Na tej podstawie władze grupy chcą rekomendować członkom decyzję co do mojego udziału w jej pracach. Cała ta procedura nie ma jakiejkolwiek podstawy prawnej. Budzi to tym większe zdziwienie, że zgodnie z Traktatem o funkcjonowaniu UE członek EKES dysponuje wolnym mandatem i nie podlega żadnym instrukcjom”. LGBT+, Prawa człowieka, Kobiety, Świat, Ordo Iuris, Parlament Europejski VIII kadencji, Unia Europejska, Europejski Komitet Ekonomiczno-Społeczny Terry Reintke Tymoteusz Zych
19^Rzecznik Müller zapomniał o AstraZenece? Szczepień może być więcej, niż mówi rząd^Piotr Pacewicz^25 lutego 2021^https://oko.press/rzecznik-muller-zapomnial-o-astrazenece-szczepien-moze-byc-wiecej-niz-mowi-rzad/^"Rzecznik rządu podał, że zgodnie z zapowiedziami w I kwartale zaszczepionych zostanie ""trzy a nawet ponad trzy miliony osób"". Ale odwołał się do zapowiedzi, które nie uwzględniały dostawy 2,7 mln dawek AstraZeneki. Zapomniał? Nie wiedział? Czy gorzej? Oceniając zagrożenie epidemią COVID-19 Piotr Müller powiedział w czwartek 25 lutego w publicznym radiu: Plan realizacji 3 mln, co najmniej 3 mln szczepień do końca marca nie jest zagrożony  Piotr Müller, Sygnały dnia, Program I PR - 25/02/2021 26.11.2019 Warszawa . Kancelaria Prezesa Rady Ministrow . Wizyta przewodniczacego - elekta Rady Europejskiej Charlesa Michela . Rzecznik rzadu Piotr Muller podczas konferencji prasowej przewodniczacego - elekta Rady Europejskiej Charlesa Michela i premiera Mateusza Morawieckiego . Fot. Slawomir Kaminski / Agencja Gazeta  próbuje zrozumieć, co rzecznik rządu miał na myśli oraz ocenić, czy to dobra, czy zła wiadomość. W tym celu sięgamy do dwóch harmonogramów ogłoszonych przez rząd. Pierwszy z nich podano do wiadomości na początku lutego po zawirowaniach z dostawami szczepionek Pfizera:  Jak widać, w I kwartale miało być wykonanych 5,5 mln szczepień w tym 3,1 mln pierwszą dawką i 2,4 mln drugą dawką. Innymi słowy: szczepienia miały objąć 3,1 mln osób, z których 2,4 mln dostanie obie dawki, a 0,7 mln tylko pierwszą. Rzucona przez Müllera liczba „trzech, a nawet ponad trzech milionów szczepień”, nie dotyczy chyba – wbrew jego słowom – liczby wykonanych szczepień (dawek), ale liczby osób zaszczepionych choćby jedną dawką. Można by apelować do rzecznika, by wyrażał się precyzyjniej i zakończyć na tym analizę, gdyby nie fakt, że 19 lutego 2021 powyższy harmonogram się zdezaktualizował. 19 lutego 2021 Odpowiedzialny za Narodowy Program Szczepień przeciwko COVID-19 minister Michał Dworczyk przedstawił tego dnia nowy harmonogram dostaw, uwzględniający ofertę AstryZeneki (łącznie 2,7 mln dawek w I kwartale). Poinformował też, że do końca marca dostaniemy po wszystkich korektach prawie 8,2 mln szczepionek, czyli o 2,4 mln więcej niż według poprzedniego harmonogramu:    Rząd nie zaktualizował harmonogramu szczepień, więc nie wiemy, jak nowe dostawy szczepionek przełożą się na liczbę szczepień i osób zaszczepionych, zwłaszcza że między dawkami AstraZeneki rekomendowany jest dłuższy odstęp. Tak czy inaczej, 2,4 mln dawek więcej powinno przełożyć się na około 2 mln szczepień, bo Polska kupiła aż 20 mln dawek AstraZeneki i nie trzeba trzymać w rezerwie całej drugiej dawki. Oznaczałoby to, że liczba osób zaszczepionych co najmniej pierwszą dawką powinna wzrosnąć z 3,1 mln nawet do 5,0 mln. Czy jest możliwe, że rzecznik rządu zatrzymał się na etapie poprzedniego harmonogramu i przeoczył planowaną dostawę 2,7 mln szczepionek? Wydawałoby się to mało prawdopodobne, ale proces komunikacji w wykonaniu władz jest tak chaotyczny, że nie sposób tego wykluczyć. Jest jednak gorsza możliwość: zakłócenie dostaw AstraZeneki i/lub innych szczepionek. Müller mówi: „Największym wyzwaniem są dostawy. Informacje dotyczące dostaw szczepionek są niestety często negatywne, to znaczy, że nie będą realizowane w takim zakresie, w jak były zagwarantowane”. Czego nie podaje rząd, ustalają media. Jak poinformowało RMF FM 23 lutego, w tygodniu 22-28 lutego (nr 9 w rządowych harmonogramach – powyżej) zamiast 389 tys. dawek, dostaniemy tylko 230 tys. i to z tygodniowym opóźnieniem. W następnej transzy – zamiast 241 tys. będzie 62 tys. dawek. Za to w tygodniu 11 dostaniemy 320 tys. zamiast planowanych 88 tys. To by oznaczało, że do 14 marca trafi do Polski 612 tys. zamiast 717 tys. dawek szczepionki AstraZeneki, o 105 tys. mniej. To sporo, ale to przecież nie unicestwia całej operacji szczepienia ogromną liczbą ponad 2 mln dawek. Chyba, że problemy są większe, niż doraźne obcięcie dostaw, i rzecznik rządu wie o czymś, o czym nam nie mówi. Tymczasem średnia dzienna szczepień stabilizuje się na poziomie ok. 80-83 tys. dziennie. Utrzymanie takiego tempa do końca marca dałoby ok. 2,7-2,8 mln szczepień. Do tej pory wykonano ich niemal 3 mln. Razem do końca kwartału wykonalibyśmy 5,7-5,8 mln, czyli tyle ile przewidywał stary harmonogram. Według tego właśnie starego harmonogramu do niedzieli 28 lutego powinno zostać wykonane 1 993 tys. pierwszych szczepień i 1 263 tys. drugich, czyli razem 3 256 tys. Obserwując tygodniowy rytm i średnią kroczącą wydaje się, że taki mniej więcej wynik poznamy w poniedziałek 1 marca (kiedy zostaną podane dane do niedzieli). Czyli – znowu – przyspieszenia związanego z dostawą AstraZeneki nie widać. Może to oznaczać, że pesymizm rzecznika jest uzasadniony, choć niezrozumiały, bo przecież do Polski już dotarło pół miliona dawek AstraZeneki (wg harmonogramu dostaw). Nie jest zatem jasne, na co mogą liczyć czekający w kolejce, zwłaszcza osoby szczególnie zagrożone COVID-em z grupy przewlekle chorych, których szczepienia mają się zacząć 15 marca. Nie wydaje się, by ten termin mógł być zagrożony, zwłaszcza że ta grupa została w porównaniu z innymi krajami zdefiniowana bardzo wąsko i ograniczona do osób dializowanych, wymagających mechanicznej wentylacji i w trakcie choroby nowotworowej.  uznało za skandal także fakt, że najbardziej narażeni na śmierć zostali ustawieni w kolejce za szeroko zdefiniowanymi „medykami”. W efekcie przed osobami ciężko chorymi, a także najstarszymi Polkami i Polakami, zaszczepieni zostali np. kierowcy, którzy dowożą leki do aptek, pracownicy hurtowni farmaceutycznych, studenci medycyny, sekretarki w sanepidzie, osoby wykładające psychoterapię na uczelniach publicznych lub prywatnych. 27 stycznia 2021 22 marca mają się zacząć szczepienia osób w wieku 60-69 lat oraz służb mundurowych (uzupełnionych po interwencji ministra Ziobry o prokuratorów), które mimo krytyki utrzymały wysoką pozycję w kolejce szczepień. Dla nich wiadomość o „znikającej szczepionce AstraZeneka” ma duże znaczenie, bo wpływa na tempo szczepień. Kliknij, by przeczytać więcej  Kategoria „medyków” poza lekarzami i lekarkami, pielęgniarkami, dentystami, położnymi i sanitariuszami obejmuje m.in.wszystkie osoby zatrudnione w szpitalach, przychodniach i innych placówkach medycznych i stacjach sanitarno-epidemiologicznych (personel medyczny oraz personel pomocniczy i administracyjny);farmaceutów i techników farmaceutycznych;nauczycieli akademickich w uczelniach medycznych oraz doktorantów i studentów,osoby zatrudnione w domach pomocy społecznej i innych tego typu placówkach;pracowników punktów zaopatrzenia w wyroby medyczne;diagnostów laboratoryjnych;psychologów klinicznych i inni;pracowników hurtowni farmaceutycznych orazfirm transportujących leki.   Kategoria „medyków” poza lekarzami i lekarkami, pielęgniarkami, dentystami, położnymi i sanitariuszami obejmuje m.in. Zdrowie, Michał Dworczyk, Piotr Müller, Adam Niedzielski, Rząd Mateusza Morawieckiego, Ministerstwo Zdrowia, COVID-19 kolejność szczepień szczepienia na COVID-19"
20^Aborcja w Sejmie po raz pierwszy po wyroku TK. Ustawa ratunkowa odesłana przez PiS do zamrażarki^Dominika Sitnicka^25 lutego 2021^https://oko.press/aborcja-ustawa-ratunkowa-odeslana-przez-pis-do-zamrazarki/^Głosami posłów PiS (ale nie tylko) odrzucono wniosek o wprowadzenie pod obrady Sejmu tzw. ustawy ratunkowej, która chroni lekarzy przed karnymi konsekwencjami wyroku TK z 22 października Po raz pierwszy od czasu wyroku z 22 października Trybunału Konstytucyjnego Julii Przyłębskiej Sejm miał okazję do głosowania w sprawie dotyczącej aborcji. W czwartek po godzinie 17.00 Sejm głosował nad uzupełnieniem porządku obrad o tzw. ustawę ratunkową. To projekt Lewicy, który ma chronić lekarzy oraz osoby bliskie pomagające kobiecie przed karnymi skutkami wyroku TK. Klub złożył go w Kancelarii Sejmu jeszcze w październiku 2020 roku, ale aż do dziś przeleżał on w tzw. zamrażarce. Projekt ustawy ratunkowej Lewicy jest krótki, zawiera tylko dwa artykuły. Co w nich zapisano? „To jest ustawa na już, po to, żeby lekarze nie bali się pomóc kobietom” – wyjaśniała w rozmowie z  posłanka Magdalena Biejat (Lewica). „Mówi się, że można przerwać ciążę, jeśli zagraża życiu kobiety, ale wiemy, jaki mamy klimat. Jeśli lekarz będzie chciał pomóc kobiecie, to natychmiast znajdzie się prawnik z Ordo Iuris, który go oskarży. Nie chcemy stawiać lekarzy przed wyborem: pomóc pacjentce i ryzykować karę więzienia czy zachować się wbrew etyce?” – mówiła posłanka. 3 lutego 2021 Wszystko wskazuje jednak na to, że projekt Lewicy trafi ponownie do zamrażarki na nieokreślony czas. W czwartkowym głosowaniu aż 242 posłów było przeciw uzupełnieniu obrad o ten punkt. Za włączeniem do porządku obrad zagłosowało 195 parlamentarzystów.  „Za” w klubie PiS głosowali Marek Ast i Elżbieta Płonka. W Konfederacji projekt poparło aż siedmiu posłów – Krzysztof Bosak, Grzegorz Braun, Artur Dziambor, Michał Urbaniak, Dobromir Sośnierz, Janusz Korwin-Mikke, Robert Winnicki. Klub Lewicy oraz koło posłanek Polski 2050 w całości głosowały za wprowadzeniem projektu pod obrady. W klubie KO wyłamała się czwórka posłów: Ireneusz Raś, Małgorzata Pępek, Mirosława Nykiel i Waldemar Sługocki. Przeciwko wprowadzeniu ustawy do porządku obrad w klubie Koalicji Polskiej zagłosowali między innymi Władysław Kosiniak-Kamysz oraz Marek Sawicki. 25 lutego 2021 Jeszcze w tym tygodniu lekarze wystosowali do posłów i posłanek list otwarty z apelem o dopuszczenie pod obrady projektu Lewicy. W tekście wyjaśniają, że z medycznego punktu widzenia kontynuowanie ciąży w przypadku nieuleczalnej choroby czy upośledzenia płodu niemal zawsze stanowi zagrożenie dla zdrowia kobiety – jeśli nie fizycznego, to psychicznego. „Kontynuowanie niechcianej ciąży, która prawdopodobnie skończy się poronieniem, obumarciem płodu bądź urodzeniem śmiertelnie chorego dziecka, stanowi ogromne ryzyko wystąpienia zaburzeń psychicznych, takich jak depresja, zaburzenia lękowe czy zespół stresu pourazowego”. W teorii troska o zdrowie i życie kobiet wciąż stanowi dopuszczalną przesłankę do przerwania ciąży, jednak istnieją poważne obawy, że wykonywanie takich zabiegów może łączyć się z represjami. Jeśli przesłanki zostaną uznane za niewystarczające, lekarzowi czy lekarce kierującym pacjentkę na zabieg przerwania ciąży albo wykonującym aborcję grozić mogą nawet 3 lata więzienia. Kodeks Etyki Lekarskiej mówi jednoznacznie, że powołaniem lekarza jest niesienie ulgi w cierpieniu, a najwyższym nakazem moralnym dobro pacjenta i zdrowie publiczne. Wyrok Trybunału Konstytucyjnego sprawił, że prawo w Polsce stoi w sprzeczności z etyką zawodu lekarza” – czytamy w dokumencie. Lekarze zaapelowali, by politycy dopuścili ustawę ratunkową pod obrady niezależnie od swojej politycznej afiliacji i poglądów na dopuszczalność aborcji. 24 lutego 2021 Kobiety, Zdrowie, Prawa człowieka, Trybunał Konstytucyjny, aborcja
21^Ziemia płonie, a politycy zawodzą. Extinction Rebellion rozpoczyna bunt o nasze życie^Marta K. Nowak^25 lutego 2021^https://oko.press/extinction-rebellion-bunt-o-nasze-zycie/^Nie chodzi o jakieś białe niedźwiedzie, tylko o życie nas wszystkich, moje, pańskie, policjantów. Jestem przerażony, że za kilka lat czeka nas wojna klimatyczna, że będę mógł kogoś zabić za wodę. Extinction Rebellion rozpoczyna bunt w całej Polsce 24 listopada grupa Extinction Rebellion Polska dała rządzącym ultimatum: albo zorganizują ogólnopolski obywatelski panel klimatyczny, albo aktywiści rozpoczną akcję obywatelskiego nieposłuszeństwa. Pokojowy bunt jest tylko sposobem, żeby nagłośnić sprawę, bo to, co naprawdę nam grozi, jeśli nie zaczniemy działać, to katastrofa klimatyczna. „Nieposłuszeństwo to narzędzie obywateli, które mamy prawo i obowiązek zastosować wobec przemocy systemu, barbarzyńsko bezczynnej władzy. Wychodzimy na ulice w obronie wszystkiego, co kochamy. Czas na bunt” – zapowiedziano podczas środowej konferencji. Cykl akcji obywatelskiego nieposłuszeństwa rozpoczęła w czwartek 25 lutego blokada Mostu Poniatowskiego w Warszawie. „Moją motywacją jest miłość. Miłość do moich bliskich, ale też do moich sąsiadów, czy ludzi, którzy mieszkają daleko stąd. Przeraża mnie to w jak trudnej sytuacji już znajduje się wielu ludzi i w jak trudnej sytuacji będą moi siostrzeńcy, którzy mają kilka lat. Martwię się, troszczę i wiem, że muszę coś zrobić” – mówiła aktywistka z Krakowa. Wszystko zaczęło się w środę 24 lutego od konferencji prasowej pod Sejmem. „Dzisiaj mija ostatni dzień, który daliśmy parlamentowi na zainicjowanie ogólnopolskiego obywatelskiego panelu klimatycznego” – poinformowała jedna z aktywistek Jadwiga Klata. Obok trwał niemy performance „Koniec”. Przed konferencją 30 aktywistów ubranych w garnitury zawiesiło na barierkach otaczających Sejm żółte wstążki, na których zapisali „rzeczy nam najdroższe, o które walczymy, boimy się, które są nam zabierane przez ludzi za barierkami” – mówiła Klata. „Kocham psy i koty” – napisano na jednej z nich. „Kocham to, że czuję się bezpiecznie”, „Cieszę się, że mam dostęp do wody”. Dlaczego Extinction Rebellion zażądało akurat panelu klimatycznego? „To forma demokracji bezpośredniej, w której zwykli obywatele i obywatelki z pomocą ekspertów, ekspertek, naukowczyń i naukowców podejmują wiążące dla rządu decyzje” – wyjaśniała Klata. – „To jedyne narzędzie dostosowane do sytuacji politycznej, w jakiej się znajdujemy. Ludzie siedzący w parlamencie są zbyt powolni, za mało radykalni, nie chronią nas”. „Przychodzi czas na masowe nieposłuszeństwo wobec władzy i systemu, które o nas nie dbają, choć mają taki obowiązek” – mówił inny aktywista, Maciej z Bydgoszczy. „Nieposłuszeństwo to narzędzie obywateli, które mamy prawo i obowiązek zastosować wobec przemocy systemu, barbarzyńsko bezczynnej władzy. Wychodzimy na ulice w obronie wszystkiego, co kochamy. Czas na bunt”. W czwartek 25 lutego o 08:00 rano samotny aktywista Extinction Rebellion zablokował ruch na moście Poniatowskiego. Na żywo relacjonował to nasz dziennikarz Maciej Piasecki.  Aktywista stał na moście sam z transparentem: “Jestem przerażony, że będę mógł zabić za wodę w wojnie klimatycznej”. Na miejsce przyjechało 9 radiowozów. Po kilku minutach protestu czterech policjantów wyniosło go z jezdni. Aktywista bez słowa wręczył policjantom dokumenty do wylegitymowania i siedząc na poboczu, protestował dalej. „Realizujemy najczarniejszy scenariusz dla ludzkości, najprawdopodobniej za 10 lat będziemy mieli wojnę klimatyczną. Ludzie będą uciekali przed upałem, w którym nie da się oddychać. Przeraża mnie to, że będę zmuszony zabijać za wodę, że ktoś może zabić za nią mnie. Nie wiem, jak się zachowam, jak zachowają się miliardy ludzi. Nasz rząd nie robi nic. Nie chodzi o jakieś białe niedźwiedzie tylko o życie nas wszystkich, mnie, Pana, panią, tak samo policjantów” – mówił aktywista. Opowiadał o tym, co czeka nas za kilka lat, jeśli nie zadbamy o klimat, wyliczał absurdalne decyzje i działania polskich polityków. Policjanci nie ułatwiali dziennikarzom relacjonowania wydarzenia, w pewnym momencie jedna z policjantek wydała polecenie: zasłońcie i policjanci ustawili się tak, żeby dziennikarzom trudniej było rejestrować to, co dzieje się w środku kordonu.  „Pochodzę z Bytomia, moja mama pracowała 40 lat na kopalni, znam tych ludzi, oni sami wiedzą, że węgla już się nie da wydobywać. Czekają, żeby ktoś powiedział: rozumiemy wasz ból, waszą stratę, jak możemy wam pomóc dokonać transformacji? Mamy na to pieniądze z UE. A Ziobro co robi? Głosuje przeciw!” – mówił aktywista, który za blokowanie drogi dostał mandat. „Rząd nas olał, nie odpowiedział, już wiemy, że niczego nie zrobią” – mówił  aktywista. „Wyszliśmy w całej Polsce, rozpoczęliśmy bunt. Będziemy działać radykalnie, informować, co się dzieje, budzić ludzi do tego, żeby żądali zdecydowanych działań”. Około godziny 13:30 pod Kancelarią Sejmu jedna aktywistka przykleiła się do drzwi klejem, druga usiadła w drzwiach wejściowych. „Mamy jeszcze szanse, by się uratować. Dlatego tu jesteśmy i narażamy się na konsekwencje prawne, żeby obudzić obywateli”. – mówiła jedna z aktywistek w drzwiach Sejmu. Dojścia do nich blokowała policja. Ośmioro funkcjonariuszy legitymowało protestujące osoby. Nasza relacja jest tutaj: „W ciągu tych dwóch dni protestowania pod Sejmem dostałam numery i kontakty od posłów i posłanek, o których nawet nie marzyłam. Musimy działać, musimy wychodzić, tylko tak będziemy widoczni. Musimy przekuć to, co jest dla nas najważniejsze w odwagę” – mówiła Jadwiga. „To jest skuteczne, robienie radykalnych akcji to jedyny adekwatny sposób do tego, jak mało mamy czasu” – wyjaśniała . „Ale my nie chcemy jedynie poparcia polityków, tylko żeby wychodzili na mównicę Sejmu i informowali o tym, że żyjemy w czasach katastrofy” – tłumaczyła posłankom Lewicy obecnym na proteście, które zapowiedziały, że będą o klimat walczyć. „To nie jest wasza walka, którą my możemy wspierać, to nasza wspólna walka” – przekonywała posłanka Lewicy Agnieszka Dziemianowicz-Bąk pod naciskiem aktywistów zirytowanych brakiem zdecydowanych działań parlamentu. „Musimy o katastrofie słyszeć od was, od autorytetów, połowa społeczeństwa nie wie o katastrofie klimatycznej. Nie mamy czasu” – naciskali. Protesty odbywają się w całej Polsce. W Krakowie aktywiści Extinction Rebellion zablokowali stację PKN Orlen.  „Doskonale widzimy, że wszelkie zmiany na poziomie UE są blokowane. Potrzebujemy zmian i panelu obywatelskiego, żeby były sprawiedliwe. Dopiero zaczynamy bunt, nie przestaniemy, dopóki nie uda nam się zabezpieczyć naszych wspólnych interesów. Bo nasza planeta płonie, musimy robić wszystko, żeby zminimalizować konsekwencje tego, co już się dzieje. Wzywamy wszystkich, by następnym razem było nas znacznie więcej” – mówiła aktywistka w Krakowie. „Naszą motywacją jest miłość. Miłość do moich bliskich, ale też do moich sąsiadów, ludzi, którzy mieszkają daleko stąd. Przeraża mnie to w jak trudnej sytuacji już znajduje się wielu ludzi i w jak trudnej sytuacji będą moi siostrzeńcy, którzy mają kilka lat. Martwię się, troszczę i wiem, że muszę coś zrobić”. W Szczecinie akcja nieposłuszeństwa odbyła się o 16:00 w pobliżu Placu Żołnierza. W Toruniu aktywiści przypięli się łańcuchami do bramy siedziby Radia Maryja  Jutro w Poznaniu na placu Wolności planowany jest protest głodowy. Ekologia, Protesty, Prawa człowieka, Extinction Rebellion katastrofa klimatyczna
22^Sejm uczcił rocznicę śmierci Jolanty Brzeskiej. Lewica i PO jednak się dogadały^Agata Szczęśniak^25 lutego 2021^https://oko.press/sejm-uczcil-rocznice-smierci-jolanty-brzeskiej-lewica-jednak-dogadala-sie-z-po/^Sejm przyjął przez aklamację uchwałę w 10. rocznicę śmierci Jolanty Brzeskiej. W dokumencie pojawia się deklaracja o przeprowadzeniu rzetelnego śledztwa w sprawie zabójstwa działaczki W czwartek 25 lutego Sejm przyjął przez aklamację uchwałę upamiętniającą działaczkę lokatorską Jolantę Brzeską w 10. rocznicę jej śmierci. Pomimo wcześniejszych politycznych sporów dotyczących jej treści Lewicy udało się dojść do porozumienia z Platformą Obywatelską. Ostatecznie w uchwale przeczytać możemy, że:  1 marca 2011 roku Jolanta Brzeska, działaczka ruchu lokatorskiego, została zamordowana w Lesie Kabackim. Zbrodni dokonano ze szczególnym okrucieństwem – w momencie podpalenia Jolanta Brzeska wciąż żyła. Do dziś przebieg morderstwa nie został wyjaśniony, a jego bezpośredni sprawcy oraz ich mocodawcy nie zostali ukarani. Jolanta Brzeska organizowała Warszawskie Stowarzyszenie Lokatorów – ruch oporu lokatorów przeciw bezprawiu. Pomagała poszkodowanym w postępowaniach sądowych i znajdowała pomoc w sytuacjach beznadziejnych. Zabiegała u władz Warszawy o zatrzymanie reprywatyzacji i zorganizowanie pomocy poszkodowanym. Dzięki jej wysiłkom oraz ruchu, który zapoczątkowała, o reprywatyzacji usłyszała cała Polska. Jolanta Brzeska została zamordowana za głośny sprzeciw wobec reprywatyzacji, której sama padła ofiarą. Po przejęciu kamienicy, w której mieszkała, nowy właściciel drastycznie podwyższył opłaty, w związku z czym Jolancie Brzeskiej groziła eksmisja. Nie walczyła jednak wyłącznie w swojej sprawie. Proces reprywatyzacji przyniósł olbrzymie straty Rzeczpospolitej Polskiej, stał się źródłem krzywd lokatorów i lokatorek mieszkań komunalnych, naruszał konstytucyjną zasadę prowadzenia polityki sprzyjającej zaspokojeniu potrzeb mieszkaniowych. W wyniku systematycznego procesu przywłaszczania i bezwzględnego opróżniania mieszkań poszkodowanych zostało niezliczone tysiące osób w polskich miastach. W 10. rocznicę zabójstwa Jolanty Brzeskiej Sejm Rzeczypospolitej Polskiej wyraża szacunek i podziw dla jej odwagi i determinacji w walce o los poszkodowanych w wyniku reprywatyzacji. Sejm Rzeczypospolitej Polskiej domaga się przeprowadzenia rzetelnego śledztwa w sprawie zabójstwa Jolanty Brzeskiej, zakończonego skazaniem sprawców zbrodni oraz ich mocodawców.  25 lutego 2021 1 marca 2021 minie 10. rocznica śmierci warszawskiej działaczki lokatorskiej, Jolanty Brzeskiej. Jej spalone ciało zastało znalezione w Lesie Kabackim. Śledztwo w tej sprawie najpierw umorzono, później Zbigniew Ziobro przekazał sprawę prokuraturze w Gdańsku. Ta zgromadziła już 40 tomów akt. Nikomu nie postawiono zarzutów, nie ma też podejrzanych. 18 października 2016 Uchwałę upamiętniającą Jolantę Brzeską zaproponowała Magdalena Biejat, warszawska posłanka Lewicy. Chciała, żeby została ona przyjęta przez aklamację. W środę 24 lutego sprzeciwiła się temu jednak Platforma Obywatelska i zwróciła się o skierowanie uchwały do prac w komisji. Pierwotna wersja nieznacznie różniła się od tej przyjętej przez Sejm w czwartek. Pojawiała się informacja, że Brzeska sprzeciwiała się „warszawskiej reprywatyzacji”, w zdaniu o „niezliczonych tysiącach ofiar reprywatyzacji” znajdowała się informacja o „poszkodowanych co najmniej 50 tysięcy mieszkanek i mieszkańców Warszawy”. Przeczytać można było także, że „Sejm Rzeczypospolitej Polskiej potępia dotychczasowy proces reprywatyzacji w Polsce i zobowiązuje się dążyć do jak najszybszego uregulowania problemu”. Posłowie PO w rozmowie z  twierdzili, że sprzeciw klubu wobec pierwszej wersji dotyczył trybu procedowania. Ścieżka przyjmowania przez aklamację miała ich zdaniem dotyczyć tylko spraw nagłych, do których sprawa Jolanty Brzeskiej się nie zaliczała. Kością niezgody była jednak najprawdopodobniej podana w uchwale liczba 50 tysięcy ofiar warszawskiej reprywatyzacji. Tę liczbę podaje stowarzyszenie Miasto Jest Nasze, warszawski ratusz przekonywał jednak, że reprywatyzacja dotknęła 12,5 tys. warszawiaków. Tymczasem 23 lutego Warszawskie Stowarzyszenie Lokatorów, które tworzyła Jolanta Brzeska, opublikowało list otwarty do posłów. WSL domaga się powołania sejmowej komisji śledczej. Miałaby ona zbadać naciski polityczne, które „skazały na obstrukcję oba śledztwa wokół tragedii Jolanty Brzeskiej: o zabójstwo oraz o udział policji i prokuratury w zacieraniu śladów”. „Oba śledztwa w sprawie Brzeskiej okryto kompletnym milczeniem, zamieciono pod dywan prokuratora generalnego”. „Brutalne zabójstwo Jolanty Brzeskiej to jedna z największych, niewyjaśnionych zbrodni politycznych w III RP. Polskie elity wciąż nie potrafią oczyścić się z odpowiedzialności za stan dojrzałej III RP, w której można bezkarnie zamordować liderkę socjalnego ruchu” – napisali działacze lokatorscy. Opozycja, Magdalena Biejat, Jolanta Brzeska, reprywatyzacja
23^I Prezes SN robi zamach na jawność. Ograniczy dostęp do informacji o nadużyciach władzy^Maria Pankowska^25 lutego 2021^https://oko.press/zamach-na-jawnosc-wniosek-i-prezes-sn/^"I Prezes SN Małgorzata Manowska złożyła wniosek do TK o uznanie za niekonstytucyjne przepisów ustawy o dostępie do informacji publicznej. ""Nie będę zaskoczony, jeśli tę datę zapamiętamy jako koniec jawności władz publicznych"" - napisał Mirosław Wróblewski z Biura RPO Informację o wniosku Manowskiej Wróblewski opublikował na Twitterze 24 lutego 2021 wieczorem. RPO z urzędu otrzymał kopię tego dokumentu. Nie ma go jeszcze ani na stronie Sądu Najwyższego, ani na stronie TK. I Prezes SN prosi w nim TK Julii Przyłębskiej o zbadanie przepisów ustawy o dostępie do informacji publicznej. Ustawa określa, na jakich zasadach obywatele mogą domagać się wiedzy o działaniach władz państwowych. Na 32 stronach swego wniosku I prezes SN zarzuca ustawie, że: Manowska uznaje, że są to przepisy niekonstytucyjne i prosi, by TK to potwierdził.  Zdaniem sędzi Manowskiej niektóre przepisy ustawy o dostępie do informacji publicznej są sprzeczne z:  „16 lutego I Prezes SN złożyła do TK wniosek o uznanie niekonstytucyjności ustawy o dostępie do informacji publicznej K 1/21 w tak obszernym zakresie, że nie będę zaskoczony, iż tę datę zapamiętamy jako koniec jawności władz publicznych” – napisał na Twitterze Mirosław Wróblewski. 2 lipca 2020 Wniosek prezes Manowskiej komentuje dla  Krzysztof Izdebski – prawnik, dyrektor programowy Fundacji ePaństwo i aktywista na rzecz przejrzystości działania władz. Wskazuje, że zarzuty I Prezes zmierzają przede wszystkim do ograniczenia liczby instytucji, które powinny udostępniać informacje obywatelom. „Być może chodzi o to, by wyłączyć z tej grupy ciała pokroju Polskiej Fundacji Narodowej, quasi-rządowe agencje czy spółki skarbu państwa. Te, które nie zawsze mają bezpośredni związek z pieniędzmi publicznymi, ale wykonują zadania publiczne i mają wpływ na to, jak wygląda życie publiczne” – mówi Izdebski. Po drugie Małgorzata Manowska argumentuje, że chce chronić prywatność urzędników i współpracujących z nimi osób. Zdaniem Krzysztofa Izdebskiego już dziś jednak jawności w tym zakresie jest zbyt mało. „Dostajemy odmowy dostępu do informacji na temat ludzi, którzy brali udział w pracach nad projektem ustawy, a jednocześnie nie byli urzędnikami. Z byłym ministerstwem cyfryzacji procesujemy się po tym, jak odmówiono nam podania nazwisk doradców ministra, argumentując, że działali w swoim czasie prywatnym” – wspomina Izdebski. Według prezesa Fundacji ePaństwo nie może być także mowy o naruszeniu przepisów RODO. „Kiedy wdrażaliśmy tę dyrektywę, odbyła się dyskusja i stwierdzono, że osoby pełniące funkcje publiczne mają ograniczone prawo do prywatności. Same przepisy RODO precyzują, że nie mogą mieć wpływu na dostęp do informacji publicznej” – podkreśla Izdebski. 12 lutego 2021 Szczególnie wątpliwy jest zarzut I Prezes, że urzędy nie mogą sprawdzać, w jakim celu wnioskodawca prosi o daną informację. „To zaprzeczenie całej idei prawa do informacji. Nie powinno mieć znaczenia, co ja z tą informacją dalej zrobię. Jeśli dojdzie do zmiany prawa, będzie można oceniać, które cele są słuszne, a które nie. Czyli rozciągać ograniczenia” – ubolewa Izdebski. Wniosek opatrzono obszernym uzasadnieniem. Jednak zdaniem Krzysztofa Izdebskiego prezes Manowska nie wskazuje w nim na generalne, systemowe problemy ze stosowaniem ustawy. „Zamiast tego powołuje się na anegdotyczne historie. To przypomina rok 2013, kiedy I Prezes SN Stanisław Dąbrowski postanowił rozprawić się z ustawą, bo przegrywał sprawy o dostęp do informacji publicznej” – mówi Izdebski. Wniosek Dąbrowskiego ostatecznie wycofała z Trybunału Konstytucyjnego następczyni Dąbrowskiego I Prezes Małgorzata Gersdorf, jednak dopiero po tym, jak PiS zaczęło przejmować TK. Dokument zdążył jednak wywołać efekt mrożący. „Gdy pojawił się w 2013 roku, wiele urzędów zaczęło wnosić do sądów administracyjnych o zawieszenie postępowania do czasu rozstrzygnięcia sprawy przez Trybunał. Niektóre sądy to uznawały i sprawy przesuwały się o dwa-trzy lata. Nawet jeśli ostatecznie urząd musiał udostępnić daną informację, często było już za późno” – wspomina Krzysztof Izdebski. Jego zdaniem także wniosek prezes Manowskiej doprowadzi do ograniczenia informacji o działaniach urzędów oraz osobach, które biorą udział w procesie legislacyjnym. A także o ew. nieprawidłowościach, np. wykorzystywaniu majątku publicznego do celów prywatnych. „Na krótką metę na tych zmianach ucierpią obywatele, dziennikarze i opinia publiczna. W dłuższej perspektywie – państwo i instytucje publiczne. W dostępie do informacji chodzi o to, by urzędy działały w sposób efektywny. Teraz będzie łatwiej zamiatać ich problemy pod dywan, ale to nie spowoduje, że te problemy będą znikać. Wręcz przeciwnie, będą narastać” – ubolewa Izdebski. 18 września 2018 To nie pierwszy raz, gdy władza próbuje wysłużyć się upolitycznionymi SN i TK, by przeforsować korzystne dla siebie rozwiązania. Wniosek prezes Manowskiej może otworzyć drzwi do dalszego ograniczania prawa obywateli do dostępu do informacji o działaniach władzy. Na posiedzeniu Sejmu w dniach 24-25 lutego 2021 procedowane są dwa projekty ustaw, które znacznie zawężą to prawo: „Jak widać pomysłów na ograniczenia jest dużo. Otwarcie ustawy o dostępie do informacji publicznej może spowodować, że pojawi się ich dużo więcej” – ostrzega Krzysztof Izdebski. 25 stycznia 2021 Takie pomysły pojawiały się także i wcześniej. Choćby 2017 roku rząd PiS planował wprowadzenie ustawy „o jawności życia publicznego”, która zamiast zwiększyć jawność mogła ułatwić organom władzy ignorowanie trudnych pytań obywateli i dziennikarzy. Ignorowanie to ma miejsce i bez zmian w prawie. W  wielokrotnie pisaliśmy o tym, jak władze zbywają nasze pytania o dostęp do informacji publicznej, odpowiadają wymijająco bądź nadużywają prawa do wydłużenia 14-dniowego terminu na odpowiedź. Zawiadamialiśmy w tej sprawie prokuraturę i sądy. Wniosek sędzi Manowskiej może spowodować, że część nadużyć władzy zostanie wyjętych z zakresu ustawy o dostępie do informacji i nigdy nie ujrzy światła dziennego. Władza, Sądownictwo, Małgorzata Manowska, Julia Przyłębska, Sąd Najwyższy, Trybunał Konstytucyjny, Sejm IX kadencji, informacja publiczna jawność"
24^Człowiek Ziobry cenzuruje sędziego Igora Tuleyę. Zakazał mu felietonów o sądach w radiu^Mariusz Jałoszewski^25 lutego 2021^https://oko.press/czlowiek-ziobry-cenzuruje-sedziego-igora-tuleye-zakazal-mu-felietonow-o-sadach-w-radiu/^Zakaz nagrywania felietonów wydał Przemysław Radzik, człowiek ministra Ziobry do ścigania niezależnych sędziów i jego nominat w największym sądzie w Polsce. Radzikowi nie spodobało się, że Tuleya chce nagrywać felietony o sądach i praworządności do obywatelskiego Halo.Radio To dodatkowa szykana wobec represjonowanego dyscyplinarnie i ściganego karnie przez Prokuraturę Krajową sędziego Igora Tulei z Warszawy. Sędzia na początku lutego 2021 roku poinformował przełożonych w macierzystym Sądzie Okręgowym w Warszawie o zamiarze nagrywania felietonów dla obywatelskiego Halo.Radio. Sędzia zrobił to, bo to dodatkowe zajęcie. Felietony nie będą przeszkadzały w pracy sędziego, bo od 99 dni Tuleya nie orzeka po tym jak zawiesiła go nielegalna Izba Dyscyplinarna (obcięła mu też pensję o 25 procent), a władze sądu odsunęły go od orzekania. Felietony sędzia miał też nagrywać za darmo. W środę 24 lutego dostał jednak zakaz współpracy z Halo.Radio. Decyzję wydał słynny Przemysław Radzik, który jako zastępca głównego rzecznika dyscyplinarnego ściga niezależnych sędziów, a od niedawna jest wiceprezesem Sądu Okręgowego w Warszawie z nominacji resortu Ziobry. Pisaliśmy o tym w : 15 grudnia 2020 Radzikowi nie spodobało się radio, które uznał za „upolitycznione”. „Radzik już nie tylko jest rzecznikiem dyscyplinarnym i wiceprezesem sądu, ale chce również być cenzorem. Jego ocena Halo.Radio jest bulwersująca. Pewnie będę dalej robił felietony za co z automatu zrobią mi dyscyplinarkę” – mówi  sędzia Igor Tuleya. Sędzia Igor Tuleya to symbol wolnych sądów. Jest ścigany przez ludzi Ziobry za krytykę „reform” ministra, obronę wolnych sądów, spotkania z obywatelami. Ma za to kilka dyscyplinarek. A za niekorzystne dla PiS orzeczenie na które wpuścił dziennikarzy wydział spraw wewnętrznych Prokuratury Krajowej chce mu postawić zarzut karny. W tym celu w listopadzie 2020 roku nielegalna Izba Dyscyplinarna uchyliła mu immunitet i jednocześnie zawiesiła go w obowiązkach sędziego. Tuleya nie uznaje jednak legalności Izby i już dwa razy nie stawił się na wezwania Prokuratury Krajowej na przesłuchanie. Teraz można się spodziewać, że prokuratura złoży wniosek do Izby o zgodę na zatrzymanie i doprowadzenie go siłą przez policję. Tuleya się z tym liczy, ale stoi za nim murem środowisko sędziowskie. Pisaliśmy o tym w : 9 lutego 2021 Tuleya w piśmie do władz Sądu Okręgowego w Warszawie informował, że chce publikować felietony o tematyce edukacyjnej i szeroko pojętej praworządności. Poproszono go, by doprecyzował dokładnie, o czym one będą. Sędzia precyzował, że 2 – 5 minutowe felietony będą zamieszczane na stronie internetowej radia. Będą one wcześniej nagrane. I będą dotyczyć m.in. prawa do rzetelnego procesu, niezależności sądownictwa, niezawisłości sędziowskiej, wymiaru sprawiedliwości w Konstytucji i procedury karnej. Jego felieton z 19 lutego jest na stronie radia, sędzia mówi w nim o typach przedwojennych sędziów. Decyzję o zakazie nagrywania felietonów podjął wiceprezes do spraw karnych Sądu Okręgowego w Warszawie Przemysław Radzik, który wyraził sprzeciw. Powołał się na przepis ustawy o sądach, który mówi, że sprzeciw dotyczący dodatkowego zatrudnienia sędziego wydaje się, gdy będzie ono przeszkadzało w wykonywaniu obowiązków sędziego, osłabi zaufanie do jego bezstronności lub przyniesie ujmę godności urzędu sędziego. Zastępca głównego rzecznika dyscyplinarnego dla sędziów i wiceprezes Sądu Okręgowego w Warszawie Przemysław Radzik.  Radzik w decyzji napisał, że założone przez Fundację Obywatelską i utrzymujące się z wpłat słuchaczy Halo.Radio w jego ocenie jest skrajnie „upolitycznione”. Dla Radzika dowodem na to jest opis charakteru radia z jego strony internetowej. Radio o sobie pisze tak: „HALO.RADIO to nowoczesny projekt medialny, oparty na fundamencie BEZSTRONNOŚCI, czyli podstawie dziennikarstwa. Nie opowiadamy się za żadną opcją polityczną, chcąc spełniać rolę nośnika informacji i bezstronnego komentarza. Z równym zaangażowaniem i energią, patrzymy na ręce wszystkich polityków, bez względu na to jaki obóz czy opcję reprezentują”. Radzikowi nie spodobało się stwierdzenie, że radio patrzy na ręce wszystkim politykom, dzieląc ich na opcje, czyli władzę i opozycję. Zwraca też uwagę, że radio powstało z inicjatywy Fundacji Obywatelskiej i że w radiu są ostre, dosadne audycje publicystyczne, unikające „poprawności politycznej”. Ale z jego decyzji nie wynika dlaczego taką formułę radia uważa za skrajnie upolitycznioną. W swojej decyzji pisze, że lepsza jest współpraca z Krajową Szkołą Sądownictwa i Prokuratury, która podlega ministrowi Ziobro, a na jej czele stoi Dariusz Pawłyszcze, prywatnie partner Dagmary Pawełczyk-Woickiej, członkini nowej KRS i prezes Sądu Okręgowego w Krakowie, z nominacji resortu Ziobry. Pisaliśmy o nich w : 18 czerwca 2020 Radzik daje do zrozumienia, że lepsze od felietonów są również szkolenia dla prawników. Współpraca z podmiotami prywatnymi jest zaś dla niego wątpliwa. Ponadto Radzik obawia się, że felietony Tulei mogłyby zwiększyć zasięg oddziaływania Fundacji Obywatelskiej, która założyła radio. A jego „polityczny” charakter osłabi zaufanie do zawodu sędziego. Zdaniem Radzika współpraca Tulei z tym radiem naruszałaby ponadto Zbiór Zasad Etyki Zawodowej Sędziów i Asesorów Sądowych, który mówi, że sędzia musi unikać zachowań podważających jego bezstronność. Radzik na koniec swojej decyzji popada w absurd i śmieszność. Pisze, że publikowanie felietonów prawnych w Halo.Radio „w niebezpieczny sposób może zyskiwać przymiot świadczenia przez niego [Tuleyę – red.] porad prawnych”. Cała jego decyzja jest na profilu na Facebooku stowarzyszenia sędziów Iustitia, które ją ujawniło. Pismo Radzika nie wyjaśnia powodów zakazu publikowania felietonów przez Tuleyę w Halo.Radio. Wiceprezes sądu nie podał poważnych zarzutów na swoją tezę o „upolitycznieniu” radia. Może więc chodzi mu o zapowiedź opublikowanego już felietonu Tulei, w którym sędzia jest przedstawiony jako „sędzia represjonowany przez reżim Kaczyńskiego”. Radzikowi mogą również nie podobać się felietoniści radia, czyli prof. Magdalena Środa, adwokat Sylwia Gregorczyk-Abram z Wolnych Sądów, która broni represjonowanych sędziów, czy współpracujący z radiem prof. Marcin Matczak, broniący praworządności w Polsce. „Radzikowi już nie wystarcza funkcja wiceprezesa i rzecznika dyscyplinarnego, teraz postanowił zostać cenzorem i wybierać, w których mediach Igor Tuleya może się wypowiadać. Nie wiem skąd ta fascynacja PRL-owskimi metodami u Pana Radzika, zachowuje się jak postać przeniesiona z innej epoki” – komentuje zakaz dla Tulei sędzia Bartłomiej Przymusiński, członek Zarządu Stowarzyszenia Sędziów Polskich „Iustitia”. I dodaje: „Nie będzie naszej zgody na cenzorskie działania. Ta sprawa powinna wywołać również sprzeciw środowiska dziennikarzy”. Sędziego broni też warszawski oddział Iustitii: „Ile jeszcze instrumentów i narzędzi będzie wykorzystanych, aby poniżyć i upokorzyć sędziego Igora Tuleyę? To jest kuriozum. Sędziemu, który to jest zawieszony, któremu zakazano podejmowania jakiejkolwiek czynności zakazuje się działalności edukacyjnej, z argumentacją, że to będzie „osłabiało zaufanie do jego bezstronności”. Przecież on nie może podjąć ani jednej decyzji procesowej w żadnej sprawie! Zatem nie ma mowy o osłabianiu zaufania co do jego bezstronności, a dopiero sama treść felietonów i wypowiedzi sędziego mogą świadczyć, czy są one niegodne sędziego” – mówi sędzia Katarzyna Wróbel-Zumbrzycka, prezes oddziału warszawskiego Iustitii. Zdumiony treścią decyzji Radzika i zarzutami wobec radia jest też redaktor naczelny Halo.Radio Mariusz Rokos. „Chciałem zatrudnić detektywa, by poszukał w decyzji Radzika sensu i logiki. Nie można w bezstronności i patrzeniu wszystkim politykom na ręce doszukiwać się upolitycznienia radia. Radzik nie rozumie, czym jest wolność słowa i czym są niezależne media” – mówi  Mariusz Rokos. I dodaje: „Radzik żąda od Tulei, by przestał mówić na antenie o niezawisłości sędziowskiej i niezależnych sądach. Ale Tuleya dalej będzie mówił, nikt mu ust nie zamknie. Radio stoi za nim murem. Będziemy bronić prawa sędziego Tulei do wolności wypowiedzi”. To kolejny przykład na to, że nowe władze Sądu Okręgowego w Warszawie z nominacji ministra Ziobry będą zaostrzać kurs wobec stołecznych sędziów. Prezesem jest tu od kilku miesięcy Piotr Schab, jednocześnie główny rzecznik dyscyplinarny ministra Ziobry. Zastąpił on Joannę Bitner. Pisaliśmy o tym w : 16 listopada 2020 A od niedawna jego zastępcą do spraw karnych jest Przemysław Radzik, który jest jednocześnie zastępcą głównego rzecznika dyscyplinarnego (czyli Schaba w innej roli). Radzik już pokazał, że będzie ścigać stołecznych sędziów na drodze służbowej. Problemy ma już sędzia Piotr Gąciarek, bardzo aktywny w obronie wolnych sądów, członek warszawskiej Iustitii. Tydzień temu prezes sądu Piotr Schab złożył na niego zawiadomienie do rzecznika dyscyplinarnego. Prezesowi nie spodobało się, że Gąciarek bronił Tulei pod siedzibą Prokuratury Krajowej. Nie spodobała mu się też krytyka prokuratury oraz to, że zorganizował pikietę w obronie prokuratury i że poszedł na nią bez jego zgody. Na tym się nie skończyło. Bo Radzik – jako wiceprezes sądu – idąc w ślady Schaba zakazał Gąciarkowi udziału w szkoleniu dla aplikantów adwokackich. Pisaliśmy o tym w : 16 lutego 2021 Radzik nie jest jednak konsekwentny. Bo o ile w zakazie dla Tulei chwali szkolenia dla prawników, tak wobec Gąciarka uznał, że gdyby on ich szkolił to przyniosłoby to ujmę godności urzędu sędziego. Nowe władze największego sądu na tym nie poprzestały. Wpisały do regulaminu sądu zakaz robienia zdjęć w sądzie bez ich zgody. Co uderza w niezależnych sędziów, bo wcześniej robili oni w sądzie zdjęcia solidarnościowe z represjonowanymi sędziami. Teraz warszawscy sędziowie pikiety solidarnościowe robią poza terenem sądu – na parkingu po drugiej stronie Al. Solidarności, vis à vis sądu okręgowego. Ale nie tylko ludzie Ziobry w sądach dokręcają śrubę. To samo dzieje się w prokuraturze Ziobry, który jest też Prokuratorem Generalnym. Represje i dodatkowe szykany dotykają głównie niepokornych prokuratorów ze stowarzyszenia Lex Super Omnia, krytycznego wobec Ziobry i Prokuratora Krajowego Bogdana Święczkowskiego. W sumie na karne delegacje po kilkaset kilometrów od domu Bogdan Święczkowski wysłał siedmiu prokuratorów. Ale to nie był koniec. Niedawno Ewa Wrzosek z Warszawy, która pracuje teraz w Śremie w Wielkopolsce dostała od przełożonego zakaz udziału w spotkaniu ze studentami prawa. Pisaliśmy o tym w : 19 lutego 2021 Zaś w środę 24 lutego 2021 roku Prokuratura Krajowa zapowiedziała, że pozwie szefową stowarzyszenia Lex Super Omnia Katarzynę Kwiatkowską, zesłaną karnie do pracy w Golubiu-Dobrzyniu. Prokuratura zapowiedziała pozew, bo zabolała ją krytyka prokuratury Ziobry i Prokuratora Krajowego Bogdana Święczkowskiego. Kwiatkowska krytykowała w wywiadzie dla „Gazety Wyborczej”. Zapowiedź pozwu może jednak być odpowiedzią za pozew Kwiatkowskiej. Bo we wtorek 23 lutego złożyła ona w sądzie pozew przeciwko prokuraturze za karną delegację i domaga się odszkodowania. Pisaliśmy o tym w : 24 lutego 2021 Sądownictwo, Igor Tuleya, Prokuratura Krajowa, felietony Halo.Radio Przemysław Radzik Sąd Okręgowy w Warszawie sędzia Igor Tuleya
25^Sejm uczci Jolantę Brzeską? Lewica i Platforma Obywatelska uzgodniły uchwałę^Agata Szczęśniak^25 lutego 2021^https://oko.press/sejm-uczci-jolante-brzeska-cala-ta-sprawa-to-szukanie-sensacji-tam-gdzie-jej-nie-ma/^"W Sejmie trwają prace nad uchwałą upamiętniającą Jolantę Brzeską. Lewica chce, by stało się to przez aklamację. PO się sprzeciwiała, ale udało się uzgodnić wspólną wersję tekstu. Magdalena Biejat (Lewica): „Walka o sprawiedliwość dla ofiar reprywatyzacji powinna być wspólną sprawą"" Aktualizacja, godz. 15:45: Lewica i Platforma Obywatelska uzgodniły wspólną wersję uchwały. PiS sprzeciwia jednak zapisowi, że Sejm zobowiązuje rząd do jak najszybszego przyjęcia ustawy reprywatyzacyjnej. Z pierwotnego tekstu zaproponowanego przez Lewicę usunięto m.in. sformułowanie, że w wyniku reprywatyzacji poszkodowanych zostało „co najmniej 50 tysięcy mieszkanek i mieszkańców Warszawy”. Zapis teraz brzmi: „niezliczone tysiące ofiar w polskich miastach”. Nie wiadomo, czy wszystkie kluby dojdą do porozumienia przed blokiem głosowań. Jeśli tak, uchwała zostanie przyjęta przez aklamację.  1 marca 2021 minie 10. rocznica śmierci warszawskiej działaczki lokatorskiej, Jolanty Brzeskiej. Jej spalone ciało zastało znalezione w Lesie Kabackim. Śledztwo w tej sprawie najpierw umorzono, później Zbigniew Ziobro przekazał sprawę prokuraturze w Gdańsku. Ta zgromadziła już 40 tomów akt. Nikomu nie postawiono zarzutów, nie ma też podejrzanych. 18 października 2016 Magdalena Biejat, warszawska posłanka Lewicy, zaproponowała uchwałę upamiętniającą Jolantę Brzeską. Chciała, żeby została ona przyjęta przez aklamację. Temu sprzeciwiła się jednak Platforma Obywatelska i zwróciła się o skierowanie uchwały do prac w komisji. Co jest w uchwale? W uchwale napisano też, że proces reprywatyzacji „przyniósł olbrzymie straty Rzeczypospolitej Polskiej, stał się źródłem krzywd lokatorów i lokatorek mieszkań komunalnych, naruszał konstytucyjną zasadę prowadzenia polityki sprzyjającej zaspokojeniu potrzeb mieszkaniowych”. A w wyniku „przywłaszczania i bezwzględnego opróżniania mieszkań” miało zostać poszkodowanych „co najmniej 50 tysięcy mieszkanek i mieszkańców Warszawy”.  1 marca 2011 roku Jolanta Brzeska, działaczka lokatorska i współzałożycielka Warszawskiego Stowarzyszenia Lokatorów, została zamordowana w Lesie Kabackim. Zbrodni dokonano ze szczególnym okrucieństwem – w momencie podpalenia wciąż żyła. Do dziś przebieg morderstwa nie został wyjaśniony, a jego bezpośredni sprawcy oraz ich mocodawcy ukarani. Jolanta Brzeska została zamordowana za głośny sprzeciw wobec warszawskiej reprywatyzacji, której sama padła ofiarą. Po przejęciu kamienicy, w której mieszkała, nowy właściciel drastycznie podwyższył opłaty, w związku z czym Brzeskiej groziła eksmisja. Nie walczyła jednak wyłącznie w swojej sprawie. Proces reprywatyzacji przyniósł olbrzymie straty Rzeczypospolitej Polskiej, stał się źródłem krzywd lokatorów i lokatorek mieszkań komunalnych, naruszał konstytucyjną zasadę prowadzenia polityki sprzyjającej zaspokojeniu potrzeb mieszkaniowych. W wyniku systematycznego procesu przywłaszczania i bezwzględnego opróżniania mieszkań, poszkodowanych zostało co najmniej 50 tysięcy mieszkanek i mieszkańców Warszawy i niezliczone tysiące osób w innych polskich miastach. Jolanta Brzeska organizowała Warszawskie Stowarzyszenie Lokatorów – ruch oporu lokatorów przeciw bezprawiu. Pomagała w postępowaniach sądowych i znajdowała pomoc w sytuacjach beznadziejnych. Zabiegała u władz Warszawy o zatrzymanie reprywatyzacji i zorganizowanie pomocy poszkodowanym. Dzięki wysiłkom jej oraz ruchu, który zapoczątkowała, o reprywatyzacji usłyszała cała Polska. W 10. rocznicę zabójstwa Jolanty Brzeskiej Sejm Rzeczypospolitej Polskiej wyraża szacunek i podziw dla jej odwagi i determinacji w walce o los poszkodowanych w wyniku reprywatyzacji. Sejm Rzeczypospolitej Polskiej potępia dotychczasowy proces reprywatyzacji w Polsce i zobowiązuje się dążyć do jak najszybszego uregulowania problemu reprywatyzacji. Sejm Rzeczypospolitej Polskiej domaga się przeprowadzenia rzetelnego śledztwa w sprawie zabójstwa Jolanty Brzeskiej, zakończonego skazaniem sprawców zbrodni oraz ich mocodawców.  „Cała ta sprawa to szukanie sensacji tam, gdzie jej nie ma” – mówi  poseł z Platformy Obywatelskiej. Poseł tłumaczy, że uchwały upamiętniające różne postaci i zdarzenia przechodzą przez Sejm dwoma trybami: albo normalnym – prace nad tekstem odbywają się w komisji, albo uchwałę przyjmuje prezydium Sejmu, a potem posłowie przez aklamację. Lewica chciała, żeby uchwała o Brzeskiej była procedowana w drugi sposób. „Taki tryb dotyczy sytuacji nagłych” – uważa poseł PO. „Na tym posiedzeniu Sejmu przyjmiemy uchwały upamiętniające łódzkie włókniarki, Tadeusza Boya-Żeleńskiego i Józefa Brandta. Będzie nad nimi dyskusja. Dlaczego mielibyśmy otwierać nowy temat bez dyskusji? Ja chętnie zabrałbym głos w tej sprawie na sali sejmowej, a nie zatwierdzał druk przez aklamację”. „Przed chwilą upamiętniliśmy przez aklamację trenera Kazimierza Górskiego, który urodził się sto lat temu. To jest nagła sytuacja?” – ripostuje Magdalena Biejat. Przypomina też, że w 2017 roku Sejm przez aklamację uczcił Narodowe Siły Zbrojne z okazji 75. rocznicy ich powstania. „My też złożyliśmy wiele uchwał w normalnym trybie. Ale niektóre tematy są na tyle ważne, że przyjęcie uchwały przez Sejm przez aklamację ma duży wymiar symboliczny. Tutaj chodzi o walkę o prawo do mieszkania, o dach nad głową, bezpieczeństwo – sprawy dużej wagi” – broni specjalnego trybu Magdalena Biejat. W środę minutą ciszy Sejm uczcił tragicznie zmarłego Jana Lityńskiego – bez sprzeciwów i dyskusji. Czy z Jolantą Brzeską, 10 lat po jej śmierci, nie można postąpić tak samo? „Lityński zmarł nagle i Sejm oddał mu cześć. Tu mówimy o szerszym kontekście”. Biejat uważa, że w treści uchwały nie ma nic, z czym Platforma nie mogłaby się zgodzić: „Jest napisana w sposób absolutnie apolityczny. Uznaje walkę lokatorów i oddaje cześć ofiarom reprywatyzacji. Nie próbuje rozstrzygać o niczyjej winie ani odpowiedzialności”. Poseł PO się z tym nie zgadza: „Projekt uchwały wykracza poza upamiętnienie zmarłej Jolanty Brzeskiej, jest próbą oceny całego procesu reprywatyzacji, za który odpowiedzialna jest cała klasa polityczna. Pojawia się tam np. liczba 50 tys. ofiar reprywatyzacji, która była kwestionowana” – przekonuje poseł PO. Tę liczbę podaje stowarzyszenie Miasto Jest Nasze, warszawski ratusz przekonywał jednak, że reprywatyzacja dotknęła 12,5 tys. warszawiaków. Poseł, z którym rozmawiamy dodaje, że Platforma Obywatelska zrobiła najwięcej w sprawie reprywatyzacji: „Jedyny projekt, który zyskał w tej sprawie szersze poparcie, to był projekt tzw. małej reprywatyzacji z 2015 roku. Dzięki temu ocalało kilkaset nieruchomości, parki, szpitale, przychodnie. PiS tej ustawy nie poparł, przeszła głosami PO i PSL. Wszystkim powinno zależeć, żeby Sejm przyjął dużą ustawę reprywatyzacyjną. Przez wiele lat zapowiadało ją Ministerstwo Sprawiedliwości, założenia sygnalizowali Patryk Jaki i Kamil Zaradkiewicz, jeden zniknął w europarlamencie, drugi w Sądzie Najwyższym, porzucili temat”. Cezary Tomczyk, przewodniczący sejmowego Klubu Koalicji Obywatelskiej, zarzucił w środę 24 lutego wieczorem Magdalenie Biejat, że ta manipuluje, sugerując, że Platforma nie chciała przyjąć uchwały. „Poprosiliśmy o dalsze procedowanie w Komisji, tak aby tekst był dopracowywany. Prosiłbym, aby nie mijać się z prawdą. Taka manipulacja jest niedopuszczalna”. Zacytował też pismo, w którym prosi o skierowanie uchwały do prac w komisji. Odpowiedział mu Adrian Zandberg: „Proszę – bez hipokryzji”. Poseł Lewicy uważa, że odsyłanie do komisji to sposób postępowania PiS. „Nikt nie narzuca siłą pierwotnej treści uchwały, my, Lewica, wielokrotnie zgłaszaliśmy poprawki do różnych uchwał. Platforma nie zgłosiła żadnych uwag. Moim zdaniem liczyła, że uchwała wsiąknie w komisji” – mówi  Magdalena Biejat. „Nikt nie sprzeciwił się procedowaniu tematu” – odpowiada poseł PO. „Nie jest tak, że przewodniczący klubu posiada jednoosobowe pełnomocnictwo do wypowiadania się w każdej sprawie w imieniu 130 posłów. Jesteśmy różnorodnym klubem, każdy temat musi być przedyskutowany. Ta afera nie pomaga wspólnej sprawie. Jeśli ktoś pisze coś na TT, powinien to robić w duchu odpowiedzialności, w duchu odpowiedzialności za projekt zjednoczonej opozycji”. Odpowiada Magdalena Biejat: „To jest sprawa ważna dla mnie jako warszawianki, a dla lokatorów w całej Polsce to sprawa dotycząca ich codziennej, trudnej walki. Platforma Obywatelska nie powinna udawać, że tego nie wie. Wspólną sprawą powinna być walka o sprawiedliwość dla ofiar reprywatyzacji. A nie walka o stołki”. „Jest gotowość Koalicji Obywatelskiej do przyjęcia uchwały upamiętniającej Jolantę Brzeską” – podkreśla poseł Platformy. Miałaby być jednak lakoniczna i nie wykraczać poza wspomnienie działaczki lokatorskiej. W tej chwili nie wiadomo, kto miałby ją napisać. Tymczasem 23 lutego Warszawskie Stowarzyszenie Lokatorów, które tworzyła Jolanta Brzeska, opublikowało list otwarty do posłów. WSL domaga się powołania sejmowej komisji śledczej. Miałaby ona zbadać naciski polityczne, które „skazały na obstrukcję oba śledztwa wokół tragedii Jolanty Brzeskiej: o zabójstwo oraz o udział policji i prokuratury w zacieraniu śladów”. „Oba śledztwa w sprawie Brzeskiej okryto kompletnym milczeniem, zamieciono pod dywan prokuratora generalnego”. „Brutalne zabójstwo Jolanty Brzeskiej to jedna z największych, niewyjaśnionych zbrodni politycznych w III RP. Polskie elity wciąż nie potrafią oczyścić się z odpowiedzialności za stan dojrzałej III RP, w której można bezkarnie zamordować liderkę socjalnego ruchu” – napisali działacze lokatorscy.  Opozycja, Magdalena Biejat, reprywatyzacja"
26^Dziś w Sejmie (być może) ustawa ratunkowa. Ułatwi dostęp do aborcji? [ROZMOWA Z PRAWNIKIEM]^Sławomir Zagórski^25 lutego 2021^https://oko.press/dzis-w-sejmie-byc-moze-ustawa-ratunkowa-ulatwi-dostep-do-aborcji-rozmowa-z-prawnikiem/^"Mecenas Jarosław Jagura: Jaką mam radę dla lekarzy? Nie ulegajcie atmosferze zastraszenia. Wiem, że taka rada to żadna rada. Bardzo bym chciał powiedzieć: ""Nie bójcie się"", ‘""Na pewno wygramy przed sądem, jeżeli przeprowadzicie aborcję"". Niestety, nie mogę tego zagwarantować Sławomir Zagórski, : Jak pan ocenia ustawę ratunkową, którą być może jeszcze dziś [25 lutego 2021] zajmie się Sejm? Przypomnę, że chodzi o projekt ustawy znoszącej karanie lekarzy za przeprowadzenie zabiegu aborcji, a bliskich za udzielenie kobietom pomocy. Mec. Jarosław Jagura*: Ten projekt oparty jest na rozwiązaniach niemieckich. Sadzę, że to dobre rozwiązanie. Być może wprowadzenie ustawy ratunkowej ułatwiłoby dostęp do zabiegów przerwania ciąży. Bo z tym dostępem było bardzo źle także wcześniej. Po wyroku Trybunału Konstytucyjnego z 22 października 2020, ale jeszcze przed jego formalnym opublikowaniem, sprawdziliśmy jako Helsińska Fundacja Praw Człowieka jak wyglądała ta dostępność. Wysłaliśmy zapytania do 130 losowo wybranych szpitali w całej Polsce mających oddział ginekologiczno-położniczy czy deklarują możliwość przeprowadzania u nich aborcji ze względu na poważne i nieodwracalne uszkodzenie płodu. Niemal 40 proc. placówek odpowiedziało, że u nich nie ma takiej możliwości. Tak naprawdę, wszystkie aborcje, które do tej pory były legalnie przeprowadzane w Polsce, były wykonywane w zaledwie 10 proc. szpitali, które teoretycznie mają taką możliwość. 16 grudnia 2020 W czasie, kiedy przeprowadzaliśmy nasze badanie, lekarzom nie groziły jeszcze żadne prawne konsekwencje za przeprowadzenie aborcji ze względów embriopatologicznych. Wyrok TK nie obowiązywał, było przed jego publikacją. Wspomniana ustawa ratunkowa może być krokiem w dobrą stronę. Natomiast mam wątpliwości na ile realnie będzie stanowiło to pomoc. Bo nie wiem, czy lekarze nie będą nadal odmawiali udzielania tego typu świadczeń medycznych, powołując się na klauzulę sumienia, czy po prostu odsyłając kobietę z kwitkiem bez podania przyczyn. W naszych badaniach 7 szpitali wprost wskazało, że wszyscy lekarze z ich placówki podpisali klauzulę sumienia i odmawiają przerywania ciąży. 7 innych placówek zasłaniało się różnymi przyczynami organizacyjno-proceduralnymi. A 4 wskazały, że nawet nieopublikowany wyrok Trybunału uniemożliwia im wykonywanie aborcji. Są regiony w Polsce, jak np. woj. podkarpackie, w którym w zasadzie żaden szpital nie deklaruje możliwości przerwania ciąży. Martwimy się więc o lekarzy, ale to przecież nie oni, tylko kobiety były i są w fatalnej sytuacji. To oczywiste. Są też w Polsce naturalnie lekarze niezwykle wrażliwi, empatyczni, odważni. Ale z racji mojej pracy w Fundacji mam taką gorzką perspektywę, że nie wiem na ile ta ustawa, o której mówimy, faktycznie pomoże. Do tej pory twierdzono i teraz też się głośno mówi, że to lekarze stoją pod ścianą. A to oni do tej pory stawiali kobiety pod ścianą. W Polsce przez lata kobietom było bardzo ciężko skorzystać z legalnej aborcji, bo to lekarze mnożyli przeszkody. Dlatego trochę trudno ujmować mi się dziś za lekarzami. Z drugiej strony warto też pamiętać o cenie, jaką płacili niektórzy lekarze za swoją bezkompromisowość i bezwarunkową pomoc, jakiej udzielali kobietom będącym w dramatycznej sytuacji. Myślę tu o zmarłym prof. Romualdzie Dębskim. Przed szpitalem, w którym pracował, bez przerwy odbywały protesty fanatyków pro-life. Trzeba było mieć bardzo wysoką odporność, żeby coś takiego wytrzymać. To prawda. Lekarz, który nie unika leczenia trudnych przypadków, który przejmuje się losem swoich pacjentów, ma naprawdę ciężką, niezwykle odpowiedzialną pracę. Zapewne dla tych medyków i medyczek zmiana prawa byłaby pomocna. Może za ich przykładem podążyliby wówczas inni, a dzięki temu uległaby poprawa sytuacji pacjentek w Polsce. Maria Lempart zaraz po wyroku TK apelowała do lekarzy, żeby go w ogóle nie uznawali. To nie zostało dobrze przyjęte przez środowisko medyczne. Także ci wrażliwi, empatyczni medycy, tłumaczyli, że chociaż się z tym wyrokiem nie zgadzają, muszą działać w zakresie prawa. Rozumiem apel pani Lempart, ale to jednak lekarze sporo ryzykują w tym momencie. Jako prawnik, w przypadku próby oskarżenia lekarza, mogę starać się przekonywać sąd, że wykonał on aborcję ze względu na wadę płodu, również w obecnej sytuacji, gdy jest to niedopuszczalne po wyroku TK. Jestem w stanie zbudować argumentację, że stosowanie kodeksu karnego powinno uwzględniać Konstytucję i to, że wyrok Trybunału nie powinien być stosowany ze względu na wadliwy skład sędziowski, brak niezależności tej instytucji itd., i dlatego lekarz nie powinien ponosić odpowiedzialności. Ale to jednak jest narażanie się na działanie prokuratury, wszczęcie postępowania. Więc trudno mi kategorycznie wzywać lekarzy do heroicznych działań. Tak naprawdę nie mamy dziś dobrego wyjścia z tej sytuacji. Może faktycznie, zniesienie karalności lekarzy byłoby krokiem w dobrą stronę. Sądzi pan, że do tego dojdzie? Nie sądzę. Jeżeli obecna władza, obecna większość w Sejmie, chciała rzeczywiście coś zrobić, to miała na to czas od 22 października 2020 do 27 stycznia 2021. Nawet prezydent złożył jakiś projekt ustawy, lepszy, gorszy, nieważne. On w ogóle nie był procedowany. Nie wiem, czy będzie wola polityczna tutaj. Niestety, obawiam się, że nie. 24 lutego 2021 Gdyby nawet się tak stało, to i tak przy obecnym składzie Sejmu ustawa ratunkowa nie przejdzie. Uznajemy więc, że sukcesem będzie, jeżeli w ogóle wejdzie do porządku obrad. Zgodnie z obowiązującym prawem na co dokładnie naraża się dziś lekarz? Za dokonanie aborcji wbrew ustawie grozi kara do trzech lat pozbawienia wolności. Dodatkowo można tutaj orzekać różne środki w trakcie czy nawet na czas postępowania. Prokuratura może zawiesić możliwość wykonywania zawodu jeszcze przed zajęciem się sprawą przez sąd. Wyrokiem sądu można orzec zakaz wykonywania określonych funkcji przez lekarza. Do tej pory nie mieliśmy zbyt wielu tego typu spraw. Szacuje się, że rocznie ok. 80 – 200 tys. Polek decyduje się na pozasystemową aborcję czy to w Polsce, czy poza granicami kraju. Jak na to, spraw o przeprowadzenie aborcji czy udzielenie pomocy w jej dokonaniu, jest naprawdę niewiele. Policja i prokuratura rocznie zajmują się około 100-300 takimi sprawami, ale przykładowo w 2018 roku za przeprowadzenie aborcji wbrew prawu skazano 6 osób, a za udzielenie pomocy w przerwaniu ciąży 26 osób. Pozostałe sprawy zakończyły się bez wyroku skazującego. To są niewielkie liczby, ale ryzyko jest. Musimy też pamiętać o przepisie, który zakazuje pomocy w przeprowadzeniu aborcji. Niestety, sądy interpretowały to szeroko. Że to jest oprócz dostarczania środków do przeprowadzenia aborcji również udzielanie pomocy w dojeździe do miejsca, w którym odbędzie się aborcja czy też nawet udzielanie rad lub informacji na ten temat. Bardzo szeroko to było ujmowane, mam wrażenie, że zdecydowanie za szeroko. Sąd w jednej ze spraw uznał, że jeżeli to dotyczy aborcji wykonywanej poza granicami, to tego przepisu nie można jednak stosować. Jeśli bowiem w miejscu przeprowadzenia aborcji jest ona legalna, to nikogo nie można skazać za to, że pomagał np. dojechać kobiecie na miejsce, udzielił rady itd. 24 lutego 2021 Ale były też sądy, które skazywały za pomoc przy aborcjach zagranicznych. Mamy dość restrykcyjną sytuację w tym względzie i lepiej, żeby to się zmieniło. Na pewno byłby to krok w dobrym kierunku, choć jeszcze niepełny sukces. Są na szczęście organizacje, które jawnie pomagają. Znamy ich telefony, pracujący w nich ludzie się nie boją. Jeżeli są to organizacje, które działają poza granicami, są zarejestrowane w innym kraju, np. Ciocia Basia, Ciocia Czesia itd., to z perspektywy prawa polskiego, nikogo to nie powinno obchodzić. Władza prokuratury i sądu polskiego tutaj nie sięga. Informowanie o tym, że za granicą można przeprowadzić aborcję, też nie powinno być karane. Mieliśmy takie sprawy, co prawda niepolskie, sprzed wielu lat, przed Europejskim Trybunałem Praw Człowieka, gdzie właśnie zakazywano informowania o możliwości przerwania ciąży poza Irlandią. Trybunał uznał, że to jednak było za daleko idące ograniczenie wolności słowa czy dostępu do informacji. Nie można więc zakazywać informowania o tym, że poza granicami Polski można przeprowadzić aborcję. Za rozpowszechnianie numerów telefonów czy namiarów, nie można nikogo pociągnąć do odpowiedzialności. Jest to po prostu informowanie, że jest taka możliwość. Trzeba też pamiętać, że kobieta nigdy nie jest w Polsce karana za przeprowadzenie aborcji. Jeżeli ona zamówi sobie tabletki, które wywołają poronienie, nikt jej za to nie skaże. Ale jeśli te same tabletki zamówi dla niej ktoś inny, to niestety może ponieść odpowiedzialność. W zeszłym roku doszło do skazania osoby bliskiej w takiej sytuacji. To był partner, który zamówił kobiecie na jej prośbę tabletki poronne. I on został skazany, jeśli dobrze pamiętam, na pół roku pozbawienia wolności. Więc tutaj się zaczyna to ryzyko. Udzielenie pomocy konkretnej osobie, zamówienie tabletek czy kwestia jej podwiezienia, teoretycznie mogłyby podchodzić pod pomocnictwo. Jeszcze przed ogłoszeniem wyroku TK białostocka prokuratura wystąpiła do Uniwersyteckiego Szpitala Klinicznego w tym mieście o dane pacjentek, u których były dokonywane zabiegi aborcji po 22 października 2020. Prokuratura Krajowa wprawdzie uznała to za błąd, ale strach pozostał. Jak pan to ocenia?  Białystok był niepokojący. To było w czasie, kiedy wyrok Trybunału nie został formalnie opublikowany, więc nadal obowiązywały stare przepisy. Jakie były intencje, nie wiem. Czy chodziło faktycznie o ściganie tych ginekologów, czy to była tylko nadgorliwość ze strony tamtejszej prokuratury, bo oni się później szybko z tego wycofali. Ale na pewno lekarzom włączyła się lampka ostrzegawcza. Mogło tu chodzić o wywołanie efektu mrożącego. Może to także działać na psychiatrów, którzy teraz wystawiają zaświadczenia o zagrożeniu zdrowia kobiet. 9 lutego 2021 Mógłby pan udzielić rady lekarzom jak mają postępować w tych nienormalnych czasach, żeby pozostawać w zgodzie z samym sobą, ale też z prawem? Radzę, żeby kierowali się przede wszystkim dobrem pacjentki i wskazaniami wiedzy medycznej. Jeżeli przyjdzie co do czego i do tłumaczenia się przed prokuratorem, wiedza medyczna się obroni. W kwestii zdrowia psychicznego, wskazań ze względu na zagrożenie życia lub zdrowia kobiety, to w razie czego w procesie i tak ta sytuacja będzie musiała być oceniana z udziałem biegłych lekarzy. To oni będą w razie czego oceniali czy dany lekarz zasadnie wystawił zaświadczenie o tym, że ciąża zagraża zdrowiu bądź życiu kobiety. A zatem lekarze nie powinni ulegać atmosferze zastraszenia. Ale zdaję sobie oczywiście sprawę, że taka rada to żadna rada. Bardzo bym chciał powiedzieć: „Nie bójcie się”, „Na pewno wygramy przed sądem, jeżeli przeprowadzicie aborcję”. Niestety nie mogę tego zagwarantować. Ale na pewno, jeżeli lekarze znajdą się w trudnej sytuacji, to my jako Helsińska Fundacja Praw Człowieka, będziemy w stanie udzielić pomocy prawnej. Przede wszystkim chciałbym, żeby w ogóle do takich sytuacji nie musiało dochodzić. Najważniejsze jest to, żeby patrzeć na dobro pacjentów i na wskazania wiedzy medycznej, na to, co mówi medycyna. Prawo jest tu trochę wtórne. W przypadku zagrożenia zdrowia i życia liczy się ocena lekarska, a nie prawnicza. Sąd ewentualnie będzie oceniał, ale jednak z uwzględnieniem oceny lekarskiej, która powinna być wolna od pozamerytorycznych kwestii. Tylko czy na pewno będzie wolna? Wyobraża pan sobie, że biegły lekarz podważa zaświadczenie psychiatry o zagrożeniu zdrowia psychicznego kobiety, która nosi w sobie płód z letalną wadą? Nie mogę wykluczyć takiej sytuacji. Nie mamy praktyki w tym zakresie. W przypadku Irlandii, gdzie było restrykcyjne prawo, czasami stosowano przesłankę zagrożenia dla zdrowia i życia kobiety jako tę, która pozwalała na przerwanie ciąży. To też był taki wentyl bezpieczeństwa. Nie wiem, czy to ma znaczenie dla lekarzy, ale Komitet Praw Człowieka ONZ uznał, że brak możliwości przerwania ciąży, jeżeli płód ma poważne wady, jest tak naprawdę skazywaniem na nieludzkie, poniżające traktowanie. Moim zdaniem ta perspektywa może mieć znaczenie dla oceny stanu zdrowia kobiety. 25 lutego 2021 Wydaje mi się, że potrzebny byłby głos ze strony konsultantów w dziedzinie psychiatrii, ginekologii czy towarzystw naukowych z tego zakresu, żeby wypracować jakieś standardy czy wytyczne, które pozwoliłyby lekarzom mieć jakiś punkt odniesienia. Bo w tym momencie ciężar jest po ich stronie. Ta sytuacja, którą mamy teraz, chyba nie może długo trwać? Doktor psychiatrii, z którą rozmawiałem ostatnio, mówiła, że tak się nie da pracować. Nie wiem. Wiele razy myślałem, że jesteśmy w punkcie granicznym, że to się wszystko cofnie i pójdziemy w lepszą stronę. Jako prawnik myślę o prawnych rozwiązaniach, które mogłyby coś zmienić. Może jakąś nadzieją byłoby, gdyby zapadły orzeczenia Europejskiego Trybunału Praw Człowieka w sprawach kobiet, które teraz się znajdują w takiej sytuacji, że nie mogły uzyskać przerwania ciąży ze względu na wadę płodu. Do tej pory mamy trzy sprawy dotyczące dostępu do aborcji, przegrane przez Polskę przed Europejskim Trybunałem Praw Człowieka. Jedna z nich to sprawa Alicji Tysiąc? Tak. Dwie pozostałe to R.R. przeciwko Polsce oraz P. i S. przeciwko Polsce. Czwarta sprawa B.B. p. Polsce została oficjalnie zakomunikowania polskim władzom, więc może niedługo zapadnie kolejny wyrok Trybunału. Tylko, że te sprawy w Europejskim Trybunale leżały od czterech do siedmiu lat. Więc nie wiem, czy możemy liczyć na szybką reakcję, jeżeli takie skargi będą. Mam nadzieję, że te ewentualne sprawy zostaną potraktowane priorytetowo. Ja bym bardzo sobie życzył, żeby doszło do jakiegoś odbicia, żebyśmy poszli w drugim kierunku. Ale czy znajdzie się do tego wola polityczna, czy społeczna? Ciężko mi powiedzieć. To też rzecz przyszła i niepewna. Trudno mi wysuwać jakąś diagnozę. *Mecenas Jarosław Jagura, jest adwokatem, pracuje w Helsińskiej Fundacji Praw Człowieka Zdrowie, Trybunał Konstytucyjny, aborcja klauzula sumienia legalna aborcja prokuratura"
27^Czy Polki mogą przerwać ciążę w Czechach?^Ula Idzikowska^25 lutego 2021^https://oko.press/czy-polki-moga-przerwac-ciaze-w-czechach/^Nie pomożemy Polkom w aborcji - głosiły nagłówki czeskiej i polskiej prasy. Czeskie ministerstwo zdrowia przeprosiło za błąd w komunikacji. Polki mogą przyjeżdżać do Czech na zabieg, ale wiele szpitali odmawia im pomocy  „Nic się nie zmieniło – działamy dalej”. Tak ostatnie aborcyjne nieporozumienie w Czechach podsumowuje Katarzyna Byrtek z kolektywu Ciocia Czesia, o którym pisaliśmy już na łamach . Aktywistka jest jedną z czternastu wolontariuszek, które od listopada wspierają osoby z Polski, które decydują się na aborcję w Czechach. W ubiegły piątek tygodnik Respekt opublikował artykuł zatytułowany „Czechy nie pomogą Polkom w aborcji”. Autorka cytowała w nim fragment listu ministra zdrowia Jana Blatneho (na zdjęciu) do posła czeskich Piratów Františka Kopřivy, który od końca października nawołuje rząd do okazania solidarności Polkom. Autor listu opisywał w nim sytuację prawną związaną z aborcją. Wspominał przy tym, że według obowiązującego od 1986 roku prawa aborcyjnego lekarze, którzy wykonają zabieg aborcji cudzoziemkom mogliby zostać pociągnięci do odpowiedzialności karnej. Nawet przygotowania do takiego zabiegu mogłyby być uznane za przestępstwo. Byrtek była rozczarowana. „Spodziewałam się większego wsparcia w Czechach. Na początku naszej działalności pytałyśmy szpitali i klinik, czy możemy tam kierować Polki. Większość odmawiała. Ze względu na niejasność obowiązujących przepisów. Do tej pory udało nam się nawiązać współpracę z jedną prywatną kliniką i jednym szpitalem publicznym. A teraz jeszcze to!”. Wiadomość o wypowiedzi Blatneho podchwycił dziennik Deník N. Nagłówek parafrazował słowa ministra: „Nie ważcie się wykonywać aborcji Polkom!”. Autor Pavel Houdek komentował, że „Czechy raz kolejny straciły okazję do okazania międzynarodowej solidarności, pokazania się w przychylnym świetle i udzielenia pomocy potrzebującym”. Dwa dni po ukazaniu się tego artykułu, w czwartek 18 lutego, Ministerstwo Zdrowia zamieściło na swojej stronie komunikat prasowy, w którym przyznawało się do błędu. Sporządzony w listopadzie list zawierał bowiem nie tylko interpretację medyczną, ale też prawną. A te ostatnie powinny być konsultowane z ministrem, Departamentem Prawnym i Departamentem Komunikacji. „W tym przypadku tak się nie stało. W rezultacie odpowiedź ta zawiera wnioski niezgodne z obowiązującym prawem”. Ministerstwo zapewniło przy tym, że nadal zajmuje stanowisko z 2016 roku.  To wtedy wiceminister ds. Ustawodawstwa i prawa stwierdził, że przeprowadzanie aborcji obywatelom państw członkowskich Unii Europejskiej jest zgodne z porządkiem prawnym obowiązującym w Czechach. To potwierdzenie było konieczne ze względu na jeden z przepisów ustawy o przerywaniu ciąży, który budził wątpliwości. Zakłada on, że prawo do aborcji posiadają też cudzoziemki posiadające zezwolenie na pobyt na podstawie specjalnych przepisów lub umów międzyrządowych. Pytanie, czy również osoby, które nie posiadają w Czechach zezwolenia na pobyt mogą przyjechać do kraju na zabieg. Oficjalne stanowisko brzmiało (i wciąż brzmi), że tak. Ale tylko w teorii. W praktyce Czeska Izba Lekarska odrzuca tę interpretację i zaleca placówkom medycznym, aby te stosowały się do obowiązującego prawa z 1986 roku. Ze względu na możliwe konsekwencje prawne. „Środowisko prawników wielokrotnie zaznaczało, że tylko lekarz, który wykonuje zabieg niezgodnie z warunkami wymienionymi w prawie aborcyjnym może zostać pociągnięty do odpowiedzialności karnej”, wyjaśnia prawniczka Barbora Vráblová. „Czyn karalny w rozumieniu kodeksu karnego popełnia lekarz, który na przykład zastosuje nieodpowiednią metodę lub wykona zabieg w drugim trymestrze ciąży z innych powodów niż wskazania medyczne. Ale argumenty prawników nie przemawiają do wszystkich. Izba Lekarska stanowi autorytet. Dlatego wielu lekarzy stosuje się do zaleceń Izby, a nie rządu. Straszak w postaci ewentualnego ukarania działa więc skutecznie”. Szpitale i kliniki uzasadniają odmowy rzekomą nielegalnością zabiegów. Tego argumentu użyła między innymi kierowniczka PR holdingu medycznego, który prowadzi szpitale w Trutnovie, Jičínie, Náchodzie i Dvoře Králové: „Aborcja cudzoziemek jest w Czechach nielegalna, więc oczywiście nie pozwalamy na to polskim obywatelom. A biorąc pod uwagę, że ten fakt jest znany w Polsce, w naszych szpitalach nie ma popytu”. Zarówno prawnicy jak i Ombudsman przypominają, że odmowa wykonania zabiegu Polkom jest dyskryminująca. Obywatele UE powinni mieć możliwość skorzystania z opieki medycznej na terenie innych państw członkowskich. Prawniczka Vráblová zaznaczała w rozmowie z , że chętnie zajmie się indywidualnymi przypadkami odmowy wykonania aborcji: „Jesteśmy w trakcie tworzenie zespołu adwokatów, którzy mogliby wesprzeć Polki”. Osoby, które odesłano w czeskiej klinice czy szpitalu z kwitkiem mogą się też zwracać do Cioci Czesi. W ciągu ostatnich czterech miesięcy aktywistki pomogły w zorganizowaniu aborcji dla 90 Polek, w tym 60 w 2021 roku. Obecnie główną przeszkodą nie jest niejasna sytuacja prawna, ale pandemia. W kraju wciąż obowiązuje stan wyjątkowy. Podróżni z Polski mogą wjechać do Czech wyłącznie w uzasadnionych przypadkach np. do pracy, na leczenie lub z powodów rodzinnych. Pobyt w celu wykonania pilnego zabiegu medycznego nie może natomiast przekraczać 12 godzin. „Dlatego zabiegi w prywatnej klinice w Ostrawie gdzie kierujemy Polki odbywają się wcześnie rano. Osoby są przyjmowane jeszcze przed siódmą”, opowiada An Urbanek, która razem z Byrtek działa w Cioci Czesi. „Osoba tego samego dnia wraca do kraju. Zwykle musi jej ktoś towarzyszyć, ponieważ po narkozie nie można prowadzić”. Gdy jest taka potrzeba aktywistki pomagają zorganizować transport. „Zawsze jest możliwość dojazdu do Cieszyna i przekroczyć granicę pieszo. Dobrze gdyby ktoś czekał po drugiej stronie”. Sytuacja wokół aborcji cudzoziemek w Czechach pozostanie niejasna dopóki nie zmieni się prawo. Ministerstwo Zdrowia zapowiedziało wprawdzie nowelizację ustawy z 1986 roku, ale nie wcześniej niż w 2022 roku – po jesiennych wyborach parlamentarnych. “Wielokrotnie wskazywano, że prawo jest przestarzałe i niejasne pod wieloma względami. Wielokrotnie podejmowano też próby nowelizacji czy zupełnej zmiany prawa. Ale nigdy się to nie powiodło”, mówi Vráblová. „Okoliczności w 2016 roku nie wywołały na tyle burzliwej dyskusji, aby zmienić sytuację. Poza tym uznano, że nowa interpretacja jest wystarczająca – nie było zatem motywacji, żeby zmienić prawo. Obawiam się, że na razie wszystko zostanie po staremu”. Wpadka ministerstwa zdrowia nie przyspieszy zmian? Vráblová w to wątpi: „Żadna z partii politycznych nie planowała zmian w tym okresie wyborczym. Do tego trwa pandemia. Jeżeli w przyszłości nastąpią jakiekolwiek zmiany w prawie, to trzeba będzie je bardzo dobrze przygotować i omówić w różnych grupach społeczno-zawodowych. Pamiętajmy, że chodzi o pierwszą modyfikację od 1986 roku. Wydaje mi się, że nikt nie spieszy się ze zmianą tej jednej części ustawy. Ta mogłaby »zablokować« zmiany w innych częściach”. W międzyczasie prawniczka liczy, że uda jej się przekonać Czeską Izbę Lekarską do zmiany stanowiska. Na początku lutego wraz z aktywistkami z Cioci Czesi i prawniczką Michaelą Tejmlovą specjalizującą się w prawie europejskim złożyła wniosek do Komisji Europejskiej z prośbą o sprawdzenie, czy w Czechach nie dochodzi do dyskryminacji innych obywateli UE i czy czeskie praktyki są zgodne z europejskim prawem. W Czechach aborcja jest dostępna do 12. tygodnia bez podawania powodu. Po 12. tygodniu tylko ze względów zdrowotnych lub w przypadku, gdy ciąża jest następstwem czynu zabronionego. Aborcja na wniosek kobiety jest odpłatna, natomiast aborcja z przyczyn zdrowotnych jest pokrywana przez kasę chorych. W przypadku kobiet poniżej 16. roku życia zgodę musi wyrazić rodzic lub opiekun prawny. A od osób między 16. a 18. rokiem życia placówka medyczna ma prawo domagać się pisemnej zgody obojga rodziców lub opiekuna prawnego. Według Czeskiego Urzędu Statystycznego w 2019 roku aborcji poddało się niespełna tysiąc cudzoziemek, głównie osób należących do największych mniejszości: Słowaczek, Ukrainek i Wietnamek. Kobiety, aborcja Aborcja w Czechach
28^Uber coraz ostrzej regulowany w Europie. W Polsce ma się jak pączek w maśle [ROZMOWA]^Jakub Szymczak^25 lutego 2021^https://oko.press/sad-najwyzszy-w-uk-kierowcy-ubera-sa-jego-pracownikami/^Kierowcy Ubera z Wielkiej Brytanii wygrali w kolejnej instancji. Sąd Najwyższy Zjednoczonego Królestwa orzekł: są pracownikami firmy, a nie niezależnymi firmami. Czy w Polsce jest na to szansa? Sąd Najwyższy w Wielkiej Brytanii zdecydował: kierowcy Ubera są pracownikami tej korporacji, a nie zleceniobiorcami. Rozstrzygnięcie z piątku 19 lutego jest kolejną odsłoną trwającej od 2016 roku batalii sądowej. Korporacja została pozwana przez dwójkę jej byłych kierowców: Jamesa Farrara i Yaseena Aslama. W każdej kolejnej instancji pracownicy firmy wygrywali, ale Uber odwoływał się ponownie. Farrar i Aslam domagali się uznania, że są pracownikami Ubera. W ten sposób otworzyliby drogę do zmuszenia firmy do zapewnienia jej kierowcom dostępu do płacy minimalnej i wynagrodzenia w trakcie urlopu. „Pogląd, że Uber jest mozaiką 30 tys. małych biznesów połączonych wspólną platformą, jest naszym zdaniem nieco niedorzeczny” – uzasadniał w oryginalnym wyroku z 2016 roku sąd pracy. Teraz brytyjski Sąd Najwyższy podtrzymał wyrok i potwierdził, że kierowcy Ubera są pracownikami amerykańskiej korporacji. Uber zmienił rynek taksówkarski. Aplikację polubiły miliony użytkowników na całym świecie. Za jej pomocą można jednocześnie zamówić i zapłacić za przejazd. I jednocześnie, od lat firma twierdzi, że wcale nie jest firmą przewozową, nie zatrudnia ludzi. Dostarcza jedynie technologię, dzięki której kierowca i pasażer mogą się połączyć, a następnie kierowca może wyświadczyć usługę na rzecz pasażera. Dlatego firma utrzymywała, że kierowcy korzystający z ich aplikacji są samozatrudnieni. O sytuacji pracowników Ubera w Polsce i na świecie rozmawiamy z Dominikiem Owczarkiem, socjologiem, dyrektorem Programu Polityki Społecznej w Instytucie Spraw Publicznych. 15 kwietnia 2019 Jakub Szymczak, : Uber publicznie twierdzi, że dostarcza tylko technologię, żeby kierowca i pasażer mogli się połączyć, że nie zatrudnia żadnych pracowników. Czy firma rzeczywiście w to wierzy? Jak siebie postrzega Uber i czym jest naprawdę? Dominik Owczarek*: Uber jest bardzo świadomy swojej roli. Wie, że balansuje na krawędzi tego co jest legalne i co jest nielegalne. Uber na pewno nie jest zaskoczony, że sądy poszczególnych państw kwestionują jego model biznesowy. Bo to nie tylko Wielka Brytania. Także Sądy Najwyższe we Włoszech, Hiszpanii, Francji a ostatnio także Europejski Trybunał Sprawiedliwości wydały orzeczenia, w których wskazywały, że pracownicy platform są pracownikami podporządkowanymi, a z tego wynikają wszelkie prawa jakie daje umowa o pracę. Uber świadomie i konsekwentnie realizuje swoją agresywną strategię biznesową. A ta jest oparta na przerzucaniu ryzyka związanego z prowadzeniem działalności na swoich użytkowników, np. kierowców. Takim ryzykiem jest zatrudnienie pracowników z całym pakietem praw pracowniczych. Gdy firma twierdzi, że pracowników nie zatrudnia, nie musi się wówczas przejmować minimalnymi stawkami, urlopami. W ten sposób – przy uwspólnieniu odpowiedzialności i prywatyzacji zysku – Uber liczy na szybką ekspansję i monopolizację krajowych rynków. Uber jednak wciąż nie osiąga zysków. Między 2016 a 2020 rokiem firma tylko raz – w 2018 roku – zanotowała zyski. W 2020 była to strata rzędu 6,5 miliarda dolarów. Strategia Ubera, jak i innych firm – np. Amazona – polega na długofalowym inwestowaniu środków finansowych. Inwestorami Ubera i podobnych firm są duzi gracze finansowi. Liczą, że innowacyjne rozwiązania przyniosą im korzyści w dłuższej perspektywie. Model biznesowy wygląda tak: przy pomocy aplikacji wkracza w bardzo prosty sposób na rynki bardzo wielu państw niemal jednocześnie. Przy zastosowaniu bardzo niskich stawek – możliwych dzięki omijaniu prawa pracy – łatwiej jest zdobyć lokalny rynek, konkurując z małymi podmiotami respektującymi krajowe regulacje, które na tak niskie stawki pozwolić sobie nie mogą. Dzięki temu zdobywa monopolistyczną lub bardzo silną pozycję na niektórych rynkach. Z krajów, gdzie nie udało się uzyskać silnej pozycji na rynku, nawet jeśli ma np. kilkanaście procent rynku, Uber się wycofuje. W połowie 2020 roku Uber Eats zapowiedział wyjście z Czech, Rumunii i Ukrainy w Europie, a także z Egiptu, Hondurasu, Arabii Saudyjskiej i Urugwaju argumentując, że nie udało mu się uzyskać pozycji dominującego gracza. Jak idzie mu w Polsce? W Polsce jest na bardzo dobrej drodze do uzyskania pozycji lidera rynku. Pod wpływem lobbyingu tej firmy, z ogromną pomocą ambasady amerykańskiej, udało się dostosować prawo całego sektora taksówkarskiego do wymagań Ubera. Przede wszystkim zliberalizowano zasady przyznawania licencji kierowcom: zlikwidowano na przykład egzamin ze znajomości topografii miasta i prawa lokalnego, a także z obowiązkowego wcześniej szkolenia. Prawo zostało dostosowane do nowego gracza, bez uwzględnienia potrzeb innych podmiotów w tym sektorze. Zupełnie inaczej jest w Niemczech. Tam Uber funkcjonuje na zasadach powszechnie obowiązujących wszystkich taksówkarzy od lat. Czyli to Uber musiał się dostosować. W Polsce dokładnie odwrotnie – taksówkarze musieli dostosować się do Ubera. I teraz w Polsce Uber ma się jak pączek w maśle. Dlaczego na zachodzie Europy wygląda to inaczej niż w Polsce? Tam sądownictwo, szczególnie sądownictwo pracy, jak i zbiorowe stosunki pracy są lepiej ukształtowane. I tam dumpingowa strategia Ubera napotyka na różne bariery. W Polsce idzie natomiast jak burza i nic mu nie przeszkadza, nawet prawo da się zmienić. Tymczasem na zachodzie silne są związki zawodowe. Powszechne są sektorowe zbiorowe układy pracy, które nakazują zapewnić odpowiednie warunki dotyczące płacy, czasu pracy, BHP w całym sektorze, nie tylko u konkretnych pracodawców. W niektórych krajach, tak jak we Włoszech, stosuje się też regulacje na poziomie samorządowym. W Karcie Bolońskiej uregulowana jest działalność pracy platformowej na terenie miasta Bolonia. U nas to jest nie do pomyślenia, takich możliwości w prawie nie ma. Są też sądy. Pracownicy platform cyfrowych mogą wnosić sprawy do sądu, gdy tak się dzieje, często są wspierani przez związki zawodowe od strony prawnej. Dzięki temu udaje się uzyskać korzystniejsze wyroki w sądzie, odszkodowania. Czyli jesteśmy skazani w tej sprawie na Europę dwóch prędkości? Jest szansa na przyjęcie prawa, które będzie obowiązywać w całej Unii Europejskiej. To jest nadzieja, że w ten sposób praca na platformach cyfrowych zostanie ucywilizowana także w Polsce i we wschodniej części Unii, gdzie instytucji dialogu społecznego praktycznie nie ma lub są bardzo słabe. Trwają pracę nad takim prawem, które prawdopodobnie przyjmie postać dyrektywy. Cały czas toczą się negocjacje co do najważniejszego punktu – czy pracowników platform cyfrowych należy traktować jako pracowników podporządkowanych czy jako niezależnych kontrahentów. Cały świat pracy chciałby, żeby wygrała ta pierwsza opcja. Uber walczy o to, by się tak nie stało. Wiemy już, że gdyby uznać, że są to pracownicy podporządkowani, to z tego tytułu przysługują im różne prawa pracownicze. A skąd wiemy, czy ktoś jest lub nie jest pracownikiem podporządkowanym? W kodeksie pracy zapisane są trzy przesłanki definiujące pracę podporządkowaną: Wydaje się, że pracownicy platform spełniają te warunki. Weźmy taksówkarza. Miejsce pracy jest określone – to jest samochód, zwykle na terenie jednej, konkretnej gminy. Miejsce jest mobilne, ale taka jest specyfika zawodu. Czy czas jest wyznaczony? Tutaj można się spierać, czy Uber wyznacza czas pracy czy nie. Z jednej strony kierowca ma dowolność kształtowania swojego czasu pracy, ale z drugiej Uber stosuje różne stawki w zależności od ruchu, od godziny. Czyli niejako wymusza na kierowcach, by pracowali w określonych godzinach. Zewnętrznie wpływa na decyzje kierowców o ich czasie pracy. W odniesieniu do trzeciego kryterium – mamy do czynienia z aplikacją należącą do zewnętrznego podmiotu, która organizuje pracę kierowcy – przesyła powiadomienia o zleceniach, pozwala rozliczyć opłatę za przejazd i ocenić kierowcę przez klienta. Wyroki sądów najwyższych z Wielkiej Brytanii i innych krajów zinterpretowały pracę platformową jako pracę zewnętrznie koordynowaną. Czyli istnieje zewnętrzny podmiot, który pracę organizuje. Jeśli jestem kierowcą Ubera, to nie ja sam znajduję sobie klienta, którego przewożę – to platforma mi go wyszukuje i daje mi zlecenie, które mogę odrzucić lub przyjąć. To wskazuje na zewnętrzną koordynację mojej pracy. Uznajemy w takim razie za sądem najwyższym w Wielkiej Brytanii, że kierowcy Ubera są pracownikami podporządkowanymi. Jakie ma to konsekwencje? Gdyby uznać, że tak jest, wtedy pracownicy Ubera musieliby otrzymać umowę o pracę, gdzie zapisany byłby wymiar czasu pracy, na przykład 40 czy 20 godzin pracy w wymiarze tygodniowym, przysługiwałaby płaca minimalna, urlopy wypoczynkowe, chorobowe, macierzyńskie, etc. 28 września 2016 Części pracowników Ubera to jednak odpowiada – w ten sposób sobie dorabiają, potrzebują elastyczności. Czy to by im nie zaszkodziło?  Jeśli chce pracować mniej lub więcej, trzeba to wszystko wynegocjować i zapisać w umowie. W Polsce może się nam to wydawać dziwne. Jesteśmy przyzwyczajeni, że rynek taksówkarski jest oparty o indywidualne działalności gospodarcze. Przyzwyczailiśmy się traktować taksówkarzy jako samozatrudnionych, posiadających lub leasingujących auta, jeżdżących głównie dla korporacji i rozliczających się z nimi na zasadzie b2b. Więc w pewnym stopniu model biznesowy Ubera w Polsce jest zbliżony do modelu całej branży. Dlatego walka z Uberem o prawa pracownicze w Polsce jest trudna ze względu na ten kontekst. Ale na Zachodzie kierowcy Ubera często zatrudnieni są jako pracownicy, obowiązują ich układy zbiorowe regulujące minimalne wynagrodzenie za pracę, płatnych urlopów, urlopów chorobowych. To też krajobraz rynku pracy w podobnych zawodach, jak np. kurierzy. Ale jeśli spojrzymy na kurierów, to historycznie wygląda to inaczej. Kurierzy jeszcze niedawno byli zwykle zatrudnieni w firmach na umowę o pracę czy umowę zlecenie. To nie były jednoosobowe firmy. Teraz już właściwie kurierów na umowie o pracę nie ma. Czy gdyby polscy kierowcy Ubera poszli do sądu z analogiczną sprawą jak dwaj Brytyjczycy, to sąd również uznałby, że są pracownikami amerykańskiej firmy? To jest dobre pytanie, które najłatwiej byłoby rozstrzygnąć w boju, w sądzie. Taki proces mógłby stać się podstawą do budowy orzecznictwa w polskim systemie prawnym. Ale jaki byłby wyrok – nie umiem w tej chwili przewidzieć. Wiele zależy także od konkretnego przypadku. *Dominik Owczarek jest dyrektorem Programu Polityki Społecznej w Instytucie Spraw Publicznych, polskim korespondentem European Foundation for the Improvement of Living and Working Conditions (EUROFOUND), członkiem Trade Union related Research Institutes (TURI) network przy brukselskim ETUI. Realizował projekty badawcze dla Komisji Europejskiej, Banku Światowego, UN-HABITAT, Europe-Asia Foundation, Deloitte. Gospodarka,
29^Prokuratura Krajowa straszy zesłaną w Polskę prokurator. Pozwie ją za krytykę Bogdana Święczkowskiego^Mariusz Jałoszewski^24 lutego 2021^https://oko.press/prokurator-pozwana-za-krytyke-swieczkowskiego/^Nie widać końca represji i retorsji wobec delegowanych karnie w Polskę niezależnych prokuratorów. Prokuratura Krajowa zapowiedziała właśnie, że pozwie prokurator Katarzynę Kwiatkowską, zesłaną do Golubia-Dobrzynia. To próba uciszenia szefowej stowarzyszenia niezależnych prokuratorów Lex Super Omnia  Prokuratura Krajowa pozwanie do sądu pełniącej obowiązki prezesa Lex Super Omnia Katarzyny Kwiatkowskiej zapowiedziała w środę 24 lutego 2021. Wydała komunikat, pod którym podpisało się biuro prasowe. Prokuratura zapowiada, że będzie się domagać „zaniechania naruszeń, opublikowania stosownych przeprosin i wpłaty określonej kwoty na cel społeczny” za jej krytyczny wywiad dla „Gazety Wyborczej”. Kwiatkowska skrytykowała w nim Prokuraturę Krajową i stojącego na jej czele Bogdana Święczkowskiego, zaufanego Prokuratora Generalnego Zbigniewa Ziobry. Kwiatkowska zarzucała w wywiadzie Prokuraturze Krajowej łamanie prawa. Krytycznie też oceniała karne delegacje w Polskę, które objęły grupę niezależnych prokuratorów, głównie z Lex Super Omnia. Krytyka bezpośrednio uderzała w Prokuratora Krajowego Bogdana Święczkowskiego, bo to on wydał decyzję o zsyłkach. Wywiad w „Gazecie Wyborczej” jak widać zabolał Prokuraturę Krajową. Może to tylko zbieżność czasu, ale komunikat o pozwaniu Kwiatkowskiej pojawił się dzień po tym, jak złożyła w sądzie pozew przeciwko prokuraturze za karną delegację do Golubia-Dobrzynia, 180 kilometrów od domu. Kwiatkowska zapowiadała też wcześniej, że złoży na Bogdana Święczkowskiego zawiadomienie do prokuratury. 30 stycznia 2021 Działania prokuratury wobec Kwiatkowskiej doświadczony prokurator komentuje  tak: „Zapowiedź pozwu, to próba uciszenia Kwiatkowskiej jako prokuratora i szefowej Lex Super Omnia. Prokuratura mówi: »jak nie będziesz siedziała cicho, to poniesiesz tego koszty służbowe i finansowe«. Pozywa ją, bo nie chodzi o jej ukaranie w trybie dyscyplinarnym. Chodzi o to, by się ukorzyła i przeprosiła Bogdana Święczkowskiego. Ale znam ją i ona nie przeprosi. Bo powiedziała prawdę. W sądzie przedstawi fakty, które pokażą skalę naruszeń popełnianych w prokuraturze. A jest ich dużo”. Te dowody są choćby w raportach Lex Super Omnia, o których pisaliśmy w : 6 sierpnia 2019 Przypomnijmy. Na karne delegacje wysłano w połowie stycznia 2021 roku siedmioro niezależnych prokuratorów. Sześcioro z nich to członkowie Lex Super Omnia, które broni niezależności prokuratury i ostro krytykuje prokuraturę Ziobry, w tym troje członków zarządu stowarzyszenia. Dlatego zsyłki są odbierane jako uderzenie w Lex Super Omnia. Karnie delegowani to: 4 kwietnia 2020 Kwiatkowska przygotowywała raporty Lex Super Omnia o prokuraturze Ziobry. 24 kwietnia 2020 W mediach po ujawnieniu decyzji Święczkowskiego o karnych delegacjach pojawiło się wiele wypowiedzi zesłanych prokuratorów. Komentowali między innymi kuriozalną wypowiedź prezydenta Andrzeja Dudy, który radził im, by zmienili pracę. O tym i o prokuraturze mówiła też Katarzyna Kwiatkowska w wywiadzie dla „Gazety Wyborczej”, który ukazał się 30 stycznia 2021 roku pod tytułem „Ukarana prokuratorka ostrzega szefów: Nie chcę nikogo straszyć, ale gromadzimy dowody”. Kwiatkowska mówiła w nim, że prokuratura Ziobry „Jest wykorzystywana do załatwiania partykularnych interesów rządzących. Wiele sił i środków przeznacza się albo na ściganie zwykłych obywateli, którzy uczestniczą w różnych formach społecznego protestu w obronie praworządności, albo do zwalczania przeciwników politycznych. Cel polityczny stał się w prokuraturze dominujący wobec przepisów prawa i orzecznictwa”. Narzekała na ingerencje w niezależność prokuratorów i represjonowanie ich za decyzje. Skrytykowała elastyczną politykę kadrową, która polega na awansach dla „swoich” i „zaufanych”. „Teraz wystarcza lojalność i poddaństwo wobec przełożonych” – zaznaczała Kwiatkowska. Podkreślała, że Lex Super Omnia jest solą w oku kierownictwa prokuratury, i że gdy objęła władzę w stowarzyszeniu po Krzysztofie Parchimowiczu, to liczyła się z tym, że może mieć problemy. O karnej delegacji do Golubia-Dobrzynia mówiła w wywiadzie, że to kolejna retorsja i szykana. Uważa, że decyzje o karnych delegacjach „wydają osoby, które powinny stać na straży prawa, a to prawo otwarcie łamią”. A o Prokuratorze Krajowym Bogdanie Święczkowskim szefowa Lex Super Omnia mówiła tak: „Prokuratura nie jest służbą mundurową, czy specjalną. Prokurator Krajowy, w przeszłości szef ABW, chyba przejął te metody zarządzania kadrami ze służb. Jesteśmy przedmiotem podejmowanych wobec nas działań, a nie podmiotem mającym określone prawa i obowiązki. (…) Pan Święczkowski nie potrafi odpowiedzieć na konstruktywną krytyczną ocenę stanu polskiej prokuratury. Zatem nadużywa kompetencji do szykanowania niezależnych prokuratorów, inicjując postępowania dyscyplinarne, karne, czy też delegując do odległych jednostek. To nie odwaga, ale objaw słabości, niskich pobudek i emocji (…) Kiedyś te rządy się skończą i przyjdzie czas merytorycznych rozliczeń. W przypadku prokuratora Bogdana Święczkowskiego w grę będzie wchodziło wiele postępowań nie tylko dyscyplinarnych, ale też karnych. Nie chce nikogo straszyć, ale stowarzyszanie gromadzi na to dowody”. Co się nie spodobało w tym wywiadzie Prokuraturze Krajowej? Biuro prasowe pisze, że „Wypowiedzi Pani prokurator Katarzyny Kwiatkowskiej zawarte w artykule pt. »Ukarana prokuratorka ostrzega szefów: Nie chcę nikogo straszyć, ale gromadzimy dowody«, opublikowanym w »Gazecie Wyborczej«, zawierające insynuacje, że kierownictwo Prokuratury Krajowej dopuszcza się przestępstw i innych naruszeń, są bezprawne. Podważają autorytet Prokuratury Krajowej i godzą w jej dobre imię. Autorka wypowiedzi, przedstawiając Prokuraturę jako instytucję, gdzie dochodzi do łamania przepisów prawa, podważa wiarygodność i narusza godność urzędu, który sama reprezentuje”. I dodaje: „Kierownictwo Prokuratury Krajowej szanuje zagwarantowaną każdemu konstytucyjnie wolność wypowiedzi i prawo do krytyki, jednak tego rodzaju bezprawne, nieprawdziwe i szkalujące wypowiedzi pełniącego swoje obowiązki prokuratora muszą spotkać się ze zdecydowaną reakcją. Dlatego Prokuratura Krajowa wystąpiła wobec autorki na drogę sądową, domagając się zaniechania naruszeń, opublikowania stosownych przeprosin i wpłaty określonej kwoty na cel społeczny”. Prokuratura Krajowa jako instytucja ma prawo do wizerunku i może wytoczyć proces cywilny o ochronę dóbr osobistych. Ale będzie to nadużycie pozycji. Rzadko się zdarza, by instytucje publiczne, które muszą liczyć się nawet z ostrą krytyką, pozywały za wypowiedzi w ramach debaty publicznej – tym bardziej, że za taki proces płacą podatnicy. A Skarb Państwa nie powinien płacić za potyczki kierownictwa prokuratury z niezależnymi prokuratorami. Zwłaszcza, jeśli celem jest wywołanie efektu mrożącego na prokuratorach. Prokuratura Krajowa już raz zastosowała taki mrożący manewr wobec byłego szefa Lex Super Omnia Krzysztofa Parchimowicza. Groziła mu procesem i żądaniem 60 tys. zł na cel społeczny za ujawnienie sprawy ryczałtów mieszkaniowych dla prokuratorów z Prokuratury Krajowej. Parchimowicz nie przestraszył się i nie przeprosił. Procesem grożono też dziennikarce Ewie Ivanovej, która to opisała (obecnie pracuje w „Gazecie Wyborczej”). Wtedy na postraszeniu pozwem się skończyło. Ale portal, w którym wtedy pracowała Ivanova tekst o ryczałtach zdjął. Pisaliśmy o tych ryczałtach w : 12 września 2019 Prokurator Katarzyna Kwiatkowska w wywiadzie, za który chce ją ścigać w sądzie Prokuratura Krajowa zapowiadała, że nie da się złamać i nadal będzie bronić honoru zawodu prokuratora. Dlatego broniąc swych praw pracowniczych we wtorek 23 lutego 2021 roku złożyła pozew przeciwko prokuraturze za karną delegację do Golubia-Dobrzynia. Domaga się w nim 76 tys. zł odszkodowania za dyskryminację w pracy oraz za nierówne traktowanie. Chce też, by sąd wstrzymał decyzję o delegacji. Pozew opisała „Gazeta Wyborcza”. Kwiatkowska uważa, że jest szykanowana za działalność w Lex Super Omnia i za to, że już wcześniej pozwała Prokuraturę Krajową za degradację na niższy szczebel, po przejęciu kontroli nad prokuraturą przez Zbigniewa Ziobrę. Podkreśla, że decyzja Bogdana Święczkowskiego miała „charakter dowolny i dyskryminujący, i została wydana z naruszeniem praw i godności pracowniczej powódki jako prokuratora. (…) W konsekwencji czynność tę należy uznać za nieważną i niewywołującą w zakresie stosunku pracy powódki żadnych skutków prawnych”. Zarzuca, że delegacja do Golubia-Dobrzynia nie ma merytorycznego uzasadnienia, bo w tamtejszej prokuraturze jest mało spraw. Dlatego swoją delegację uznaje za rodzaj kary dyscyplinarnej. Pracę w Golubiu-Dobrzyniu Kwiatkowska zacznie od 1 marca. To nie jedyna dodatkowa kara, jaka spadła na zesłanych karnie po kilkaset kilometrów od domu niezależnych prokuratorów. Szykany spadły też na prokurator Ewę Wrzosek, zesłaną z Warszawy do Wielkopolski. Pracuje teraz w Śremie, 310 kilometrów od domu. Ostatnio prokurator okręgowy w Warszawie Mariusz Dubowski nie zgodził się, by wzięła udział w spotkaniu ze studentami prawa. Wrzosek pro bono, po godzinach pracy miała opowiadać o pracy w prokuraturze. 19 lutego 2021 Represje mogą też spaść na 12 prokuratorów z apelacji szczecińskiej, którzy podpisali list 380 szczecińskich prawników w obronie karnie delegowanych prokuratorów. Jak ujawniliśmy w , podpisy prokuratorów pod tym listem nie spodobały się rzeczniczce dyscyplinarnej dla prokuratorów ze Szczecina Magdalenie Blank. Wszczęła ona postępowanie wyjaśniające, które może skończyć się dla sygnatariuszy listu dyscyplinarkami. 7 lutego 2021 Prokurator Katarzyna Kwiatkowska nie jest pierwszą osobą, która chce się bronić przed karną delegacją w sądzie. Zrobił to już Mariusz Krasoń z Prokuratury Regionalnej w Krakowie, też z zarządu Lex Super Omnia. On również został teraz zesłany, ale do prokuratury rejonowej na terenie Krakowa, bo opiekuje się starszymi rodzicami. Ale w 2019 roku wysłano go aż do Wrocławia. To była kara za zainicjowanie przyjęcia przez samorząd małopolskich prokuratorów krytycznej wobec prokuratury Ziobry uchwały. Za delegacją stał Prokurator Krajowy Bogdan Święczkowski. 13 lipca 2019 Krasoń nie dał się złamać. Pozwał prokuraturę do krakowskiego sądu. Miał szanse na korzystny wyrok, bo wcześniej zapadły w sądzie korzystne dla niego decyzje procesowe, m.in. sąd wstrzymał delegację. Prokuratura to zlekceważyła, delegacji nie cofnęła i potem zapłaciła za to swego rodzaju karę finansową. Ale nie darowała Krasoniowi wytoczenia procesu. Pod koniec 2020 roku przed rozprawą w sądzie Prokuratura Krajowa nagle zaczęła wzywać na przesłuchania sędziów z Krakowa, którzy wydali dla Krasonia pozytywne orzeczenia procesowe. Wezwania dostało aż 14 sędziów, co odebrano jako wywieranie nacisku na sąd. Sędziom grożą teraz zarzuty karne. 29 grudnia 2020  zapytało Katarzynę Kwiatkowską o komentarz do zapowiedzi pozwania ją przez Prokuraturę Krajową. Odpowiedziała, że zajmie stanowisko po zapoznaniu się z zarzutami. Sądownictwo, Zbigniew Ziobro, Prokuratura Krajowa, Bogdan Święczkowski delegacje prokuratorów Lex Super Omnia prokurator Katarzyna Kwiatkowska
30^Europosłowie o wyroku TK: „To nielegalne i nieludzkie”. Kempa: „Lewacki pociąg cywilizacji śmierci”^Magdalena Chrzczonowicz^24 lutego 2021^https://oko.press/o-aborcji-w-polsce-w-pe/^"W Parlamencie Europejskim odbyła się dziś debata o zakazie aborcji w Polsce. PiS nie znalazł na niej ani jednego sojusznika, ale zaciekle bronił decyzji TK: „Nie wjedziecie nam bez paszportu i bez pozwolenia pociągiem lewackim"". Padły ostrzeżenia przed ekspansją Ordo Iuris „To prawo zakazujące aborcji nie zakaże aborcji. To znaczy zakaże, ale tylko bezpiecznej aborcji. Zakazując tej jednej przesłanki rząd polski narusza przynajmniej sześć traktatów międzynarodowych. A równouprawnienie jest jednym z podstawowych praw UE”, rozpoczęła dyskusję szefowa Komisji Praw Kobiet i Równouprawnienia w PE Evelyn Regner. 24 lutego 2021 w Parlamencie Europejskim odbyła się debata „Atak na prawo do aborcji i naruszenia praworządności w Polsce” połączonych komisji: Praw Kobiet i Równouprawnienia (FEMM) i Wolności Obywatelskich, Sprawiedliwości i Spraw Wewnętrznych (LIBE). Wzięła w niej udział m.in. Helena Dalli, komisarz Komisji Europejskiej ds równości, Marta Lempart, Wojciech Hermeliński. 9 lutego 2021 Decyzji TK bronili: Patryk Jaki, Jadwiga Wiśniewska, Beata Kempa, Dorota Bojemska (szefowa Rady Rodziny przy Ministerstwie Rodziny, Pracy i Polityki Społecznej) i ambasador Polski przy UE Andrzej Sadoś. Prezentujemy wypowiedzi niektórych europosłów, które padły podczas debaty. Wszyscy przemawiający (poza politykami PiS) krytykowali skrajnie restrykcyjne prawo antyaborcyjne, które obowiązuje w Polsce od publikacji wyroku TK Julii Przyłębskiej. PiS nie znalazł ani jednego sojusznika. Warto doczytać do samego końca! Ze strony Polski dyskusję rozpoczął ambasador Polski przy UE Andrzej Sadoś. Podkreślił, że prawo aborcyjne leży w gestii państw członkowskich i nie powinno być przedmiotem dyskusji lub ingerencji PE. „Polska zawsze opowiadała się za ochroną życia”, dodał. Po jego prezentacji rozpoczęła się pierwsza runda pytań i pierwszych komentarzy. Maria Walsh (Irlandia): „Chęć wypowiedzenia konwencji stambulskiej, próby zakazu edukacji seksualnej, zakazu in vitro, a teraz zakaz aborcji. To wszystko sprawia wrażenie, jakby Polska się cofała na swojej ścieżce demokratycznej. Co Unia Europejska może zrobić, żeby chronić obszar społeczeństwa obywatelskiego w takich krajach jak Polska?”. Frances Fitzgerald (Irlandia): „Co polskie kobiety w ciąży z wadami płodu mają teraz zrobić? Będą zmuszone do urodzenia? Ja jestem z Irlandii i dobrze pamiętam przez co my przechodziliśmy w kwestii praw reprodukcyjnych. Czy Polska będzie teraz eksportować problem? To znaczy kobiety z Polski będą robić aborcje w innych krajach?”. Katarina Barley (Niemcy): „Prawo do aborcji należy do praw podstawowych”. Samira Rafaela (Holandia): „Według traktatów UE państwo musi zapewnić prawo do aborcji w przypadku wad płodu. Panie ambasadorze, co Polska zrobi, żeby zagwarantować Polkom prawa?”. Terry Reintke (Niemcy): „Ta dyskusja jest absurdalna. Są duże wątpliwości, czy TK w Polsce jest niezależny, więc bronienie się tutaj trójpodziałem władzy i niezależnością sądów jest absurdalne”. 24 lutego 2021 Patryk Jaki (PiS): „Nie macie prawa zajmować się kwestiami aborcji, bezczelnie łamiecie prawo, wiecie, że łamiecie prawo. Powtarzacie kłamstwa o »banie« na aborcje w Polsce, a wiecie, że dalej są dwie przesłanki, kiedy można zrobić aborcję w Polsce. Mówicie też, że takie orzeczenie stawia pod znakiem zapytania niezależność TK. To może od razu ustalcie, które orzeczenia są zgodne z prawem, a które nie. I wtedy TK będzie naprawdę niezależny.  Robicie politykę łamiąc wszystkie traktaty i zwyczaje. Na koniec chcę powiedzieć, że wartość życia osób niepełnosprawnych ma dla wielu Polaków takie samo znaczenie jak życie osób pełnosprawnych”.  Jadwiga Wiśniewska (PiS): „Kto z państwa jest za karą śmierci? Nikt, a przecież aborcje jest niczym innym jak odebraniem życia dziecku. Chcecie, żeby aborcja stała się środkiem antykoncepcyjnym. Następnym krokiem będzie eutanazja dzieci, które urodziły się chore. Wybieracie cywilizację śmierci zamiast cywilizacji życia”.  Malin Bjork (Szwecja): „To, co dzieje się w Polsce, to atak skrajnych sił konserwatywnych. Naruszanie praw podstawowych nie jest na pewno sprawą wewnętrzną kraju. Mam pytanie: czy wyjdziemy poza dyskusję i przystąpimy do działania?”. 20 lutego 2021 Eugenia Rodriguez Palop (Hiszpania): „Nie zachowujmy się jak idioci, bo tu nie chodzi o prawo do zdrowia, ale o prawa kobiet. To narusza prawo kobiet, to program antyfeministyczny. Tego chce cała prawica w Europie. Widzimy to też w Hiszpanii”.  Na pytania odpowiedziała Helena Dalli, komisarz ds. równości w Komisji Europejskiej. Podkreślała, że KE nie może wiele zrobić z prawem do aborcji z Polsce. Helena Dalli: „Odpowiem na pytanie pani Walsh. Komisja Europejska zrobi, co może w tej sprawie zrobić. Nie mamy żadnej kompetencji jeżeli chodzi o aborcję, ale mamy pieniądze na programy dotyczące społeczeństwa obywatelskiego i równości. Mogę zapewnić, że KE robi wszystko, co jest w jej mocy. Musimy być bardzo ostrożni, będziemy przyglądać się sytuacji w Polsce”. Dalli podkreśliła natomiast, że niezależność sądów w Polsce jest kwestionowania, a co za tym idzie pod znakiem zapytania staje ochrona praw człowieka w Polsce. W tej sprawie toczą się już postępowania wobec Polski. Kolejną częścią dyskusji był „panel”, w którym czworo uczestników mogło wygłosić dłuższe przemówienia. Na początek przemawiał Wojciech Hermeliński, były sędzia TK i były przewodniczący PKW. Wojciech Hermeliński wskazał przede wszystkim, że wyrok TK jest dotknięty potrójną wadliwością: Jednocześnie sędzia stwierdził, że wyrok jest ważny w tym sensie, że niesie ze sobą skutki w postaci braku możliwości przerwania ciąży. Hermeliński zgodził się ze zdaniami odrębnymi sędziów TK – Leona Kieresa i Piotra Pszczółkowskiego – do wyroku z 22 października. W art. 38 konstytucji nie ma mowy o ochronie życia od poczęcia, a na takim założeniu oparł się TK. Hermeliński wskazał także, że w wyroku TK położono nacisk na godność płodu, a pominięto godność kobiety, jej zdrowie i życie: „Kobietę pozbawiono prawa do wolności od tortur i okrutnego traktowania”.  13 lutego 2021 Następnie przemawiała Marta Lempart, liderka Ogólnopolskiego Strajku Kobiet: „I na zakończenie – drodzy europejscy politycy, nie proszę o Waszą »troskę« czy »zaniepokojenie«. Nie proszę o deklaracje. Domagam się działań. Taka jest moja rola i moje prawo. Jestem obywatelką Europy. Wasze podstawowe zobowiązane jest wobec mnie. Walczcie o mnie, Europejkę. Stańcie w obronie moich praw, mnie, Europejki. Postawcie na pierwszym miejscu mnie, Europejki. Działajcie! Idźcie z polskim rządem do sądów. Stosujcie sankcje. Zastosujcie WSZYSTKIE środki. Tak, potrzebna jest wola polityczna, której oczywiście wciąż brakuje. Jest jej wciąż za mało. Wciąż jest za mało odwagi”. Cytujemy całą jej wypowiedź za Ogólnopolskim Strajkiem Kobiet:  Witam was, Europejki i Europejczycy. Nie, nie przychodzę tu jako „przewodnicząca” ruchu kobiecego, choć moja afiliacja jest oczywista – jestem jedną ze Strajku Kobiet Polskich, masowego ruchu oddolnego, którego poparcie w polskim społeczeństwie wynosi 70 proc., dwukrotnie przekraczając sondaże partii rządzącej. Przychodzę tu jako obywatelka, która organizowała się i protestowała na ulicach w 2015 roku, kiedy polski rząd zaczął demontować praworządność w Polsce. Walczyliśmy o Trybunał Konstytucyjny, walczyliśmy o Sąd Najwyższy, walczyliśmy o niezależność sądownictwa. Przez cały czas, przez ostatnie 5 lat, za każdym razem kiedy praworządność i niezależność sądownictwa były atakowane przez polski rząd. Przez te lata nie mieliśmy jednak podstawowej odpowiedzi na zasadnicze pytanie – dlaczego to tak wiele znaczy? Dlaczego praworządność jest tak ważna? Odpowiedź tę znamy teraz. Otrzymaliśmy ją 22 października 2020 roku, kiedy mgr Julia Przyłębska ogłosiła faktyczny, choć nieprawny, zakaz aborcji w Polsce, bo tak nakazał jej dyktator Polski Jarosław Kaczyński. Mamy odpowiedź – jeśli stracimy praworządność, jeśli stracimy niezawisłość sądów, stracimy wszystko. Wojna polskiego rządu z prawami kobiet nie jest niczym nowym – zaczęła się natychmiast, gdy objęli władzę. Pozbawia się nas wszystkich praw reprodukcyjnych, jedno po drugim – edukacji seksualnej, antykoncepcji, antykoncepcji awaryjnej, procedury in vitro, aborcji, ale także pozbawia się nas ochrony przed przemocą domową, ponieważ rząd obciął fundusze dla organizacji wspierających ofiary przemocy domowej i przeprowadził naloty na ich biura. Teraz chce rozmontować system i zalegalizować przemoc domową tak samo, jak to się stało w Rosji w 2017 roku, wycofując Polskę z Konwencji Stambulskiej i procedując podobny, wzorowany na kremlowskim projekt ustawy, który jest w pracach polskiego rządu od 2018 roku. Jako Strajk Kobiet jesteśmy na ulicach, protestując w obronie naszych praw od 4 lat. Telewizja publiczna, która przyłożyła rękę do zabójstwa Pawła Adamowicza – prezydenta Gdańska – poprzez swoją propagandę, teraz stosuje ten sam schemat w stosunku do mnie. I to jest trudne. To jest TRUDNE. Mam 65 spraw za organizowanie protestów, ostatnie postawione mi zarzuty to 8 lat więzienia. Tracimy pracę. Nasze rodziny cierpią. Jesteśmy zatrzymywane. Jesteśmy bite, jesteśmy gazowane. Narażamy nasze ciała, narażamy nasze życie. I to jest potwornie trudne. A jednak trwamy. My, kobiety w Polsce, trwamy. My, naród, trwamy. 5 lat – a ostatnio 100 kolejnych dni. 600 miast. 3000 osób oskarżanych, badanych, prześladowanych. Tysiące traktowanych przez nasze państwo jak wrogowie. Państwo polskie traktuje swoje obywatelki i obywateli jak wrogów! Ale my będziemy stać. Nie jesteśmy już aktywistkami. Jesteśmy wojowniczkami o wolność, a wolność jest jak biblijna miłość – nie unosi się gniewem, zawsze ma nadzieję, nigdy nie ustaje. Wolność nigdy nie ustaje. Nie ma tylu policjantów, wojskowych, sług dyktatury, żeby ją zatrzymać, nigdy. Jest nas więcej. Jest nas więcej, jest więcej ludzi pragnących wolności niż wszelkich bojówkarzy i haniebnych, kłamliwych sługusów dyktatora. Zawsze więcej jest ludzi, którzy pragną wolności – i są gotowi i są gotowi oddać za nią życie. Polski rząd nigdy nie był tak nisko w ich notowaniach jak ostatnio. Gdy patrzycie na mnie, widzicie jedną z osób, spośród tysięcy i tysięcy innych, które do tego doprowadziły. Zrobiliśmy to, pomimo państwowej przemocy i propagandy. Zobaczcie nas. Stańcie po naszej stronie. I na zakończenie – drodzy europejscy politycy, nie proszę o Waszą „troskę” czy „zaniepokojenie”. Nie proszę o deklaracje. Domagam się działań. Taka jest moja rola i moje prawo. Jestem obywatelką Europy. Wasze podstawowe zobowiązane jest wobec mnie. Walczcie o mnie, Europejkę. Stańcie w obronie moich praw, mnie, Europejki. Postawcie na pierwszym miejscu mnie, Europejki. Działajcie! Idźcie z polskim rządem do sądów. Stosujcie sankcje. Zastosujcie WSZYSTKIE środki. Tak, potrzebna jest wola polityczna, której oczywiście wciąż brakuje. Jest jej wciąż za mało. Wciąż jest za mało odwagi. Wiem, że to nie jest dyplomatyczne. Wiem, że to nie jest miłe. Nie jestem miła, to nie moja rola. My nie jesteśmy miłe. Jesteśmy wściekłe i przerażone. Jesteśmy odważne i silne. Wzywamy was do walki za nas, obywatelki i obywateli Europy. Zawalczcie tak jak my w Polsce walczymy każdego dnia o podstawowe wartości, na których zbudowano Unię Europejską. Za nas wszystkich.  Jako trzeci przemawiał Neil Datta, sekretarz Forum Parlamentu Europejskiego ds. Praw Seksualnych i Reprodukcyjnych, autor raportu „Restoring the natural order. The religious extremists’ vision to mobilize European societies against human rights on sexuality and reproduction”, w którym opisywał ekspansję organizacji fundamentalistycznych w Europie. Neil Datta: „Mam kilka słów na temat tego, co się dzieje w Polsce. Po pierwsze, to jest nielegalne. Po drugie, to jest nieludzkie. Po trzecie, to jest dopiero początek. Po czwarte, to się będzie rozprzestrzeniać – to nie zostanie w Polsce”. Tym razem także dużo mówił o Ordo Iuris i zagrożeniach, które wynikają z jego „marszu przez instytucje”: strefy wolne od LGBT, wycofanie się z konwencji stambulskiej, kryminalizacja edukacji seksualnej.  Przypomniał historię Ordo Iuris i jej związki ze zrodzonym w Brazylii ruchem Tradycja, Rodzina i Własność, który pragnie „cofnąć świat do wyidealizowanego średniowiecza”.  Zwrócił uwagę na inspirowane przez Ordo Iuris inicjatywy rządu polskiego, jak próba stworzenia z Chorwacją, Słowenią i Słowacją koalicji na rzecz wycofania się z konwencji stambulskiej i przyjęcia alternatywnej konwencji praw rodziny.  Czwartą panelistką była Dorota Bojemska, przewodnicząca Rady Rodziny przy Ministerstwie Rodziny. Broniła decyzji TK Julii Przyłębskiej, argumentując, że prawo do aborcji to w istocie wcale nie prawo kobiet. Przekonywała, że szacunek i wysoka pozycja kobiet to polska tradycja: Polki dostały prawa wyborcze już w 1918 roku, luka płacowa jest w Polsce bardzo mała, a przemocy wobec kobiet mamy najmniej w Europie. I przede wszystkim 500 plus zapewniło kobietom bezpieczeństwo i stabilizację. 8 lutego 2021 Dorota Bojemska: „Wyrok ten jest zerwaniem z dyskryminacją dzieci podejrzanych o niepełnosprawność z prawami dzieci pełnosprawnych. W Polsce chronimy życie od poczęcia. Dzisiaj w UE powszechnie się uważa, że człowiek w fazie prenatalnej nie ma prawa do życia. To, kiedy stajemy się człowiekiem, nie powinno zależeć od arbitralnego wyboru innych ludzi. To tworzy grupę nadludzi, którzy mogą rozstrzygać o życiu innych”. Na końcu debaty Bojemska znowu dostała głos. Zarysowała historię praw człowieka w Polsce od konstytucji 3 maja: „Polska będzie pochwałą wolności człowieczeństwa. Tutaj mieliśmy pierwszą konstytucje w Europie w 1791. Tutaj nigdy nie mieliśmy niewolnictwa, a kobiety dostały prawa wyborcze bardzo wcześnie. tutaj nigdy nie mieliśmy aktów prawnych penalizujących homoseksualizm. Ja osobiście jestem wnuczką sprawiedliwych wśród narodów świata, którzy nie bali się stanąć w obronie tych, których reżim nazistowski chciał odhumanizować. I dzisiaj mam tytuł, żeby bronić tych, którzy są dyskryminowani ze względu na etap rozwoju. Domyślam się z jakim niedowierzaniem słuchacie moich słów. Tak samo 100 lat temu z niedowierzaniem słuchano obrończyń praw kobiet i tych, którzy postulowali zniesienie niewolnictwa”. Do słów Bojemskiej odniosło się potem kilku europarlamentarzystów: Kostas Papadakis (Grecja): „Jestem rozczarowany i zaniepokojony tym, co dzieje się w Polsce. To prawo, które zagraża kobietom. Ciało kobiety należy tylko do niej. Pani Bojemska, w jaki sposób zagwarantujemy zdrową rodzinę, jeżeli rząd dyskryminuje kobiety?”. Arba Kokalari (Szwecja): „Pani Bojemska, jak pani zagwarantuje, że żadna kobieta nie umrze lub nie zachoruje, bo zmusicie ją do niebezpiecznej aborcji? Pani Dalli, już wiemy, że zakaz aborcji jest wynikiem naruszenia praworządności w Polsce. Jesteśmy zmęczeni monitoringiem, sprawozdaniami i tym, że Polska traktuje UE jak bankomat. Trzeba wstrzymać finanse dla Polski”.  W ostatniej części debaty głos zabrała europosłanka PiS Beata Kempa. Przytaczamy jej wypowiedź niemal w całości, bo jest dość spektakularna. Beata Kempa: Mamy oto kolejny dzień sądu nad Polską. Ale ja mam dla was i dobrą, i złą wiadomość. My nie ustaniemy w obronie cywilizacji życia. Jesteśmy krajem, gdzie dba się o dzieci, bo to jest przyszłość narodu.  Nie wjedziecie nam bez paszportu i bez pozwolenia pociągiem lewackim, który promuje cywilizację śmierci.  Prawo do życia dla dzieci to także prawo podstawowe, to prawo konstytucyjne. Podważaliście tutaj legalność Trybunału Konstytucyjnego. Kto wam naopowiadał takich bzdur? Zostaliście zaprzęgnięci do walki o władzę opozycji, która nie jest w stanie wygrać wyborów. Pani Marta Lempart jest jej zbrojnym ramieniem. Mam dla pani złą wiadomość: nasze notowania są nadal bardzo dobre i kilkakrotnie wygraliśmy pod rząd wybory.  I ona nie godzi się z tym, dlatego nawet dzieci są wyciągane na ulice i muszą wysłuchiwać słów obelżywych. Niszczone są kościoły i łamane są prawa chrześcijan…”. W tym momencie prowadzący obrady próbował przerwać Kempie, bo przekroczyła czas wypowiedzi. Wtedy Kempa powiedziała: „Mam jedno pytanie do pana przewodniczącego. Dlaczego pan tak nienawidzi Polski?”. 6 lutego 2021 Kobiety, Patryk Jaki, Beata Kempa, Parlament Europejski VIII kadencji, Ordo Iuris, aborcja debata w PE"
31^Skandaliczne słowa Kurskiego w sądzie: gdyby zabójca oglądał TVP Info, może Adamowicz by żył^Anna Wójcik^24 lutego 2021^https://oko.press/kurski-w-sadzie-o-zabojcy-adamowicza/^"„Znane są cechy charakterologiczne pana Kurskiego, ale nawet jak na siebie wyszedł na człowieka wyjątkowo butnego i bezczelnego"" - prof. Wojciech Sadurski komentuje dla  wystąpienie prezesa TVP jako świadka na własnym procesie  24 lutego 2021 w warszawskim Sądzie Rejonowym Kurski zeznawał w procesie karnym o zniesławienie, wytoczonym przez TVP z artykułu 212 kodeksu karnego przeciwko prof. Wojciechowi Sadurskiemu za wpis na Twitterze. 16 stycznia 2019 roku na Twitterze prof. Sadurski wezwał polityków opozycji w Polsce do nieprzekraczania „progów Goebbelsowskich mediów”, gdyż jego zdaniem prezydent Gdańska Paweł Adamowicz „został zaszczuty przez rządowe media”. Pięć dni później TVP S.A wniosło akt oskarżenia w sprawie z oskarżenia prywatnego, twierdząc, że Wojciech Sadurski publicznie, za pomocą środków masowego komunikowania, dopuścił się w sposób umyślny i z góry powziętym zamiarem, zniesławienia TVP. Wyrok zostanie ogłoszony 5 marca. Sprawę rozstrzyga Sędzia Sądu Rejonowego Agnieszka Prokopowicz. Prof. Sadurski proponował, żeby w sprawie powołać dwóch świadków. Sąd wyraził zgodę jedynie na wezwanie na świadka zaproponowanego przez oskarżycielkę, TVP S.A. – Jacka Kurskiego. Na sali sądowej nie było mediów, oprócz TVP, która nagrywała trzygodzinną rozprawę. Oskarżony prof. Wojciech Sadurski podzielił się wrażeniami z rozprawy z : „Jestem lekko rozczarowany, że nie zapadł wyrok, bo moim zdaniem sprawa jest dość jasna. Nie ma w niej wątpliwości do co faktów. Te są poza jakąkolwiek kontrowersją. Nie sądzę również, żeby sprawa była specjalnie skomplikowana z punktu widzenia prawa. Wręcz przeciwnie. To jedna z najprostszych i najmniej kontrowersyjnych spraw, jeśli chodzi o ochronę wolności słowa. W pełni szanuję decyzję pani sędzi, że ze względu na zawiłość sprawy odracza rozprawę do początku marca. Absolutnie nie mam zastrzeżeń co do prowadzenia całego przewodu, nie tylko dzisiejszej rozprawy. Nie chcę ani kadzić, ani brzmieć protekcjonalnie, ale moim zdaniem pani sędzia prowadziła ją w sposób modelowy. Była bezstronna. Uchylała pewne wnioski drugiej strony, ale z drugiej strony uchylała też moje i mojego obrońcy. Nie wstrzymywała się przed wyrażaniem dezaprobaty dla pewnych moich pytań. 16 stycznia 2021 Z prawniczego punktu widzenia, a nie ciekawostek dotyczących wystąpienia Jacka Kurskiego, o których powiem później, najciekawsze było to, że pani sędzia ogłosiła, iż rezerwuje sobie możliwość zmiany kwalifikacji prawnej z aktu oskarżenia ze znieważenia (art. 212 § 1 kodeksu karnego) na zniewagę (art. Art. 216 kodeksu karnego). Z mojej perspektywy wychodzi na to samo, bo oba są zagrożone sankcją do roku pozbawienia wolności. Natomiast zmiana kwalifikacji daje inny charakter dowodu. Informacja, że istnieje możliwość zmiany kwalifikacji prawnej, spotkała się z negatywną reakcją oskarżycielki, czyli TVP. Natomiast sędzia odpowiedziała, że postępowanie karne nie przewiduje opozycji wobec takiej decyzji. Pani sędzia tylko zamarkowała jednym zdaniem, że do takiego wniosku mogła dojść pod wpływem wyjaśnień świadka Jacka Kurskiego. Rekonstruuję jej myśl następująco: zakwestionowano kwalifikację sprawy o zniesławienie, którego istotą jest naruszenie dobrego imienia i reputacji, niezbędnych do prowadzenia działalności. Z kolei istotą zniewagi jest to, że jest obrazą, upokorzeniem, ale nie zakłada naruszenia interesów reputacyjnych; wymaga jedynie, żeby padło upokarzające, obraźliwe sformułowanie. Domyślam się, że taką decyzję zarezerwowała sobie po wyjaśnieniach Jacka Kurskiego, jak bardzo moje słowa o »Goebbelsowskich mediach« upokorzyły wszystkich pracowników TVP. 19 stycznia 2021 Z przemówienia Jacka Kurskiego zapamiętałem przede wszystkim ogólny ton. Znane są cechy charakterologiczne pana Kurskiego, ale nawet jak na siebie wyszedł na człowieka wyjątkowo butnego i bezczelnego. Używał wobec mnie, kilkukrotnie, słów powszechnie uznawanych za obraźliwe, takich jak »chamski«. Z tym tonem dziwacznie kontrastowało użalanie się nad losem TVP, spowodowanym rzekomo przez mojego tweeta i moje wypowiedzi. Największą »karierę« zrobiła już wypowiedź Jacka Kurskiego na sali sądowej: »Szkoda, że zabójca Pawła Adamowicza nie oglądał TVP info, bo być może Paweł Adamowicz nadal by żył«. Tę groteskową wypowiedź trzeba ująć w szerszym kontekście. Jacek Kurski obsesyjnie przytaczał zdanie, że ponoć między wyjściem z więzienia sprawcy a zamordowaniem prezydenta Gdańska w TVP nie było materiałów dotyczących Pawła Adamowicza. Czy to prawda, nie wiem. Ale to nieistotne dla mojej sprawy. Ja i mój obrońca nie podnosiliśmy w ogóle, czy zabójca Pawła Adamowicza miał dostęp do TVP Info, czy nie. Mówiliśmy za to o długotrwałym, systematycznym procesie nękania Pawła Adamowicza. Przytaczaliśmy rozmaite artykuły, w tym artykuł Agaty Szczęśniak w  »TVP mówiła o Adamowiczu prawie 1800 razy w 2018 roku. Średnio prawie 5 razy dziennie«. 1 lutego 2019 My w ogóle nie mówiliśmy o konkretnym człowieku, który zabił Pawła Adamowicza. Natomiast Jacek Kurski, zamiast odpowiadać na pytania, z ogólnym nastawieniem nacechowanym naszym zdaniem wielką stronniczością i agresją, cały czas powtarzał swoje. Mówił, że podobno TVP Info podawało, że Adamowicz nie jest w PO, a ponoć zabójca miał zamordować Adamowicza jako »platformersa«. W wypowiedzi Jacka Kurskiego uderzyło mnie jeszcze kilka rzeczy, pomijając wielką agresywność. My staraliśmy się takiej agresywności uniknąć przez szacunek dla sądu. 24 września 2020 W pewnym momencie pan Kurski kompletnie się zapętlił. Ja na Twitterze pisałem o mediach rządowych. Dlatego twierdziłem, że TVP nie ma mandatu do bycia oskarżycielem prywatnym. Natomiast Kurski mówił na zmianę, że TVP to media publiczne, a raz, że rządowe. Mówił, że media publiczne w naturalny sposób poświęcają dużo miejsca informowaniu o inicjatywach rządu, ale percepcja, że są mediami rządowymi, jest nieprawdziwa. A dla oskarżycielki, TVP S.A., niezbędne jest stwierdzenie, że »media rządowe« są jednoznaczne z mediami publicznymi, bo mój wpis był o mediach rządowych. Zapytałem Jacka Kurskiego, czy większość ludzi w Polsce myli się do charakteru TVP. Nie uzyskałem odpowiedzi. 19 lipca 2020 Żeby udowodnić moim zdaniem karkołomną tezę, że TVP w swoich programach informacyjnych i publicystycznych jest bezstronna, Jacek Kurski powiedział, że bardzo często dostaje telefony od wysokich rangą polityków kolacji rządzącej, polityków władzy, którzy wyrażają niezadowolenie, że w rozmaitych programach w TVP jest zapraszanych więcej osób z opozycji, niż z kolacji rządzącej. Pomijam stan faktyczny, czy takie są w TVP dysproporcje na korzyść opozycji. Zadałem mu pytanie, czy uważa, że normalne, że w państwie demokratycznym prezes telewizji publicznej dostaje telefony od polityków, którzy wyrażają zaniepokojenie decyzjami programowymi TVP. Odpowiedział, że to telefony prywatne, a prywatnie mogą powiedzieć, co chcą. »Mówią do mnie nie jako do prezesa TVP, ale do Jacka Kurskiego«”. 6 maja 2019 Równolegle do sprawy karnej TVP wytoczyło prof. Sadurskiemu sprawę cywilną o ochronę dóbr osobistych, która jest w toku, pierwsza rozprawa odbyła się w grudniu 2020 roku. W odniesieniu do innego wpisu na Twitterze, porównującego PiS do zorganizowanej grupy przestępczej, partia Prawo i Sprawiedliwość pozwała Sadurskiego na drodze cywilnej. 18 czerwca 2020 roku Sąd Okręgowy w Warszawie oddalił powództwo PiS. 18 czerwca 2020 Pozwy przeciwko prof. Sadurskiemu spełniają kryteria Strategicznego Pozwu Przeciwko Partycypacji Publicznej. Takie pozwy są kierowane przez silniejszą stronę przeciwko stronie słabszej, nie tylko, żeby proces wygrać, ale przede wszystkim, żeby oskarżonego (czy w wypadku spraw cywilnych, pozwanego) zastraszyć, zmęczyć, nadszarpnąć finansowo i zniechęcić do dalszego zabierania głosu w debacie publicznej. To w przypadku prof. Sadurskiego się nie udało. Mowa końcowa prof. Wojciecha Sadurskiego:  Media, Prawa człowieka, Jacek Kurski, Paweł Adamowicz, Telewizja Polska, SLAPP Strategiczny Pozew Przeciwko Partycypacji Publicznej Wojciech Sadurski"
32^„Musimy wykonać mały kroczek wstecz”. Rząd wprowadza nowe obostrzenia^Sebastian Klauziński^24 lutego 2021^https://oko.press/nowe-obostrzenia-covid-19/^W województwie warmińsko-mazurskim wraca lockdown, a osoby wracające z Czech i Słowacji będą poddawane kwarantannie. Do tego w całej Polsce do zakrywania ust i nosa będą mogły służyć jedynie maseczki. Nowe obostrzenia zaczną obowiązywać w sobotę 27 lutego Nowe obostrzenia to skutek trzeciej fali pandemii COVID-19, która z dnia na dzień przyspiesza. „Jesteśmy już w sytuacji, kiedy średnia dzienna na tle ostatniego tygodnia osiągnęła poziom 8 tys. przypadków, a tydzień temu było niecałe 6 tys. przypadków. Czyli z tygodnia na tydzień obserwujemy wzrost o blisko jedną trzecią” – mówił w środę 24 lutego na konferencji prasowej minister zdrowia Adam Niedzielski. Wzrasta też liczba przypadków brytyjskiej mutacji koronawirusa i pojawił się pierwszy przypadek mutacji południowoafrykańskiej. W związku z tym od soboty 27 lutego rząd wprowadza nowe obostrzenia. Będą one dotyczyć przede wszystkim województwa warmińsko-mazurskiego oraz osób wracających z Czech i Słowacji. Rząd doprecyzował także to, czym możemy zasłaniać usta i nos. „Przekroczyliśmy barierę 10 tys. nowych przypadków dziennie. Rośnie liczba zajętych łóżek i respiratorów w szpitalach oraz liczba zleconych testów. Sytuacja epidemiczna w województwie warmińsko-mazurskim jest szczególnie trudna. Jedna trzecia wyników testów wykonywanych w województwie daje pozytywny wynik, dlatego od 27 lutego zaostrzamy zasady bezpieczeństwa w tym regionie” – poinformował w środę minister zdrowia. „Do tej pory nasze kroki luzujące obostrzenia były bardzo odważne, teraz musimy wykonać mały kroczek wstecz, a tak naprawdę musimy cofnąć się o jedną szesnastą kroku” – mówił w środę Niedzielski. Dotyczy to przede wszystkim województwa warmińsko-mazurskiego. „Bieżące dane wskazują wysoki odsetek zakażonych pracowników przedszkoli i żłobków – 7 proc., a także wysoką liczbę uczniów na nauczaniu zdalnym w tym regionie – 6.69 proc.” – informuje rząd. W związku z tym od najbliższej soboty uczniowie klas I-III w tym regionie wracają do zdalnego nauczania. Na jaki okres? Jak mówił minister Niedzielski, obostrzenia będą obowiązywać przez najbliższe dwa tygodnie. Jeśli sytuacja epidemiologiczna się poprawi, to – po konsultacjach z ministrem edukacji Przemysławem Czarnkiem – możliwy jest powrót do szkół już za tydzień (licząc od soboty 27 lutego). Niedzielski był także pytany o próbne matury, które mają się odbyć w pierwszym tygodniu marca. Jak mówił minister, próbny egzamin dla uczniów w tym regionie będzie prawdopodobnie przełożony. Ostateczna decyzja należy jednak do ministra edukacji. Nowe restrykcje na Warmii i Mazurach nie dotyczą jedynie szkół. Od najbliższej soboty na terenie całego województwa zamknięte zostaną: Ze względu na bardzo złą sytuacją epidemiczną w Czechach i Słowacji, rząd wprowadza kwarantannę dla osób, które przyjadą z tych krajów od 27 lutego. Dotyczy to również osób, które będą przekraczać granicę samochodem. Jak czytamy na rządowej stronie, „wyjątek stanowią osoby zaszczepione dwoma dawkami szczepionki przeciw COVID-19 lub osoby posiadające negatywny wynik testu. Test musi być wykonany przed przekroczeniem granicy. Jest ważny przez 48 godzin, licząc od momentu otrzymania wyniku”. Rząd doprecyzował także kwestię zakrywania ust i nosa w przestrzeni publicznej. Od soboty 27 lutego będziemy mogli do tego celu używać wyłącznie maseczek. Nie będą mogły do tego służyć szaliki, chusty, bandany ani przyłbice. Tę zmianę wyjaśniała na środowej konferencji prof. Iwona Paradowska-Stankiewicz, konsultant krajowy w zakresie epidemiologii. „Wcześniej mówiliśmy o przyłbicach, ponieważ na początku dane dotyczące ochrony były ograniczone. Fakt, że odkryto, że wirus przenosi się również drogą powietrzną, spowodował, że przyłbice nie są dobrą ochroną przed wirusem. Stanowią one barierę mechaniczną, która w pewnym stopniu zabezpiecza oczy, ale nie jest szczelnym zasłonięciem twarzy (…). Istotne jest również, aby prawidłowo nosić maseczki. Tak, aby zasłaniały nos i usta. Zamienniki, które nam służyły do ochrony też nie są skuteczne” – mówiła Paradowska-Stankiewicz. Ministerstwo zdrowia rekomenduje używanie maseczek chirurgicznych – lub wyżej”, czyli np. maseczek FFP2 i FFP3. Dozwolone będzie jednak noszenie wszystkich rodzajów maseczek, również tych materiałowych. Minister Niedzielski zachęcał także do używania aplikacji STOP COVID oraz częstego wietrzenia pomieszczeń. 27 sierpnia 2020 W środę 24 lutego mamy 12 146 nowych zakażeń COVID-19. To najwyższy wynik od 6 stycznia. Zmarły 372 osoby. Rośnie także liczba zajętych łóżek i respiratorów w szpitalach oraz liczba zleconych testów. Zdrowie, Adam Niedzielski, Ministerstwo Zdrowia, COVID-19 koronawirus
33^Homoseksualizm jest dziś karany w 68 krajach – czy Bidenowi i jego soft power uda się to zmienić?^Katarzyna Jaremko^24 lutego 2021^https://oko.press/usa-i-prawa-lgbtq/^Donald Trump chwalił się, że jako pierwszy mianował geja na stanowisko w randze ministra. W praktyce jednak dla praw LGBTQ zrobił niewiele, a nawet je okroił. Kadencja Joego Bidena już zapowiada się inaczej W styczniu 2021 roku prezydent Biden podpisał historyczne memorandum deklarujące, że Ameryka będzie walczyć o prawa mniejszości seksualnych na całym globie. Wzywa ono agencje rządowe do walki z kryminalizacją tożsamości lub zachowań osób LGBTQ, ochrony uchodźców i osób ubiegających się o azyl dla osób z tej społeczności, zajęcia się naruszeniami praw człowieka ich dotyczącymi oraz współpracy z podobnie myślącymi narodami i organizacjami międzynarodowymi w celu zwalczania dyskryminacji. Biden uczynił prawa osób LGBTQ kluczowym elementem swojej kampanii – m.in. obiecał pomoc w uchwaleniu ustawy o równości (Equality Act), która dodaje orientację seksualną i tożsamość płciową do listy cech chronionych w wielu federalnych aktach prawnych dotyczących praw obywatelskich. Jego agenda w kwestii LGBTQ obejmuje również przywrócenie ochrony dla osób LGBTQ doświadczających bezdomności, walkę z przemocą wobec transseksualnych kobiet, zakończenie szerokich wyjątków od przepisów antydyskryminacyjnych i powstrzymanie epidemii HIV/AIDS do 2025 roku. 8 lutego 2021 Ameryka wraca na ścieżkę troski o mniejszości seksualne po kilku latach posuchy w tym temacie. Przypomnijmy, że pierwszym prezydentem Stanów Zjednoczonych, który z walki o prawa LGBTQ uczynił priorytet amerykańskiej dyplomacji był Barack Obama. 6 grudnia 2011 roku podpisał on memorandum nakazujące rządowi USA brać tę sprawę pod uwagę. Gdy ogłaszał decyzję o publikacji dokumentu oświadczył, że jest głęboko zaniepokojony sytuacją osób nieheteroseksualnych i wymierzoną w nie przemocą w wielu regionach świata. Trzy miesiące wcześniej przemawiał na forum Zgromadzenia Ogólnego ONZ. „Żaden kraj nie powinien odmawiać ludziom ich praw do wolności słowa i wolności wyznania, ale też żaden kraj nie powinien odmawiać ludziom ich praw z powodu tego, kogo kochają, dlatego też musimy stanąć w obronie praw gejów i lesbijek na całym świecie” – stwierdził amerykański prezydent. Niedługo później podczas obrad Rady Praw Człowieka ONZ w Genewie ówczesna szefowa amerykańskiej dyplomacji Hillary Clinton powiedziała jeszcze więcej na ten temat. „Żadna praktyka czy tradycja nie jest ważniejsza od praw człowieka, które przysługują nam wszystkim. Dotyczy to również stosowania przemocy wobec osób LGBT, kryminalizacji ich statusu lub wyrzucania ich z rodzin i społeczności, milczącej lub jawnej akceptacji ich zabijania” – oświadczyła polityczka, która już wówczas szykowała się do kandydowania na prezydenta. Działania rządu pochwaliły oczywiście amerykańskie organizacje broniące praw człowieka, w tym najpotężniejsza z nich, czyli American Civil Liberties Union (Amerykański Związek Wolności Obywatelskich). Po swojemu zareagowała jednak prawica i jej akolici. „Prezydent Obama zachowuje się tak, jakby zachowania homoseksualne były powszechnie uznawane za prawo człowieka, a tak po prostu nie jest. Nie ma żadnego traktatu; nie ma żadnego powszechnie przyjętego międzynarodowego oświadczenia, które deklarowałoby, że zachowania homoseksualne są prawem człowieka. Więc on naprawdę działa tu na zasadzie fikcji” – skomentował ówczesny gubernator Teksasu Rick Perry, potem minister energetyki w rządzie Trumpa. A fundamentalistyczna protestancka organizacja Family Research Council (Rada na Rzecz Rodziny) w sposób nieodległy współczesnym polskim ortodoksom ogłosiła, że Obama ryzykuje reputacją Stanów Zjednoczonych, by promować za granicą „radykalną ideologię rewolucji seksualnej”. Trzeba tu przypomnieć, że podejście Baracka Obamy do tematu praw osób homoseksualnych, transseksualnych i niebinarnych się zmieniało. Przed swoimi pierwszymi wyborami prezydenckimi w 2008 roku jako ówczesny senator z Illinois mówił, że popiera związki partnerskie, ale małżeństwo jest dla niego związkiem „kobiety i mężczyzny”. Zdania w tej sprawie nie zmienił przed swoją drugą kampanią w 2012, jednak wystąpił z inicjatywą, by walkę z dyskryminacją uznać za priorytet amerykańskiej dyplomacji. W roli przysłowiowego „dobrego policjanta” przed kampanią o reelekcję wystąpił… ówczesny wiceprezydent Joe Biden, który poparł pełną równość małżeńską. Obama zrobił to dopiero w swoim inauguracyjnym przemówieniu po zaprzysiężeniu na drugą kadencję w styczniu 2013 roku. A małżeństwa osób tej samej płci stały się legalne na obszarze całych Stanów Zjednoczonych na mocy wyroku Sądu Najwyższego w sprawie Obergefell przeciwko Hodges wydanego latem 2015 roku. Z Donaldem Trumpem i prawami osób nieheteronormatywnych jest pewien problem. Miliarder jako gospodarz Białego Domu był, trawestując klasyka, za, a nawet przeciw. Jego machina komunikacyjna wysyłała w świat informację, że jest „najlepszym w dziejach prezydentem dla społeczności LGBT”. Uruchomił ją mniej więcej rok temu, kiedy zaczynała się prezydencka kampania i było już wiadomo, że jego rywalem będzie Joe Biden. Biały Dom zaczął się chwalić tym, że Donald Trump jest pierwszym prezydentem, który mianował otwartego geja na stanowisko w randze ministra, czyli Richarda Grenella, na szefa Wywiadu Narodowego (choć był tylko pełniącym obowiązki). Wcześniej, w 2019 roku, kiedy był ambasadorem w Berlinie, wspomniany polityk ogłosił, że zaczął pracować nad dyplomatyczną strategią USA na rzecz dekryminalizacji homoseksualizmu w 69 krajach, w których za takie stosunki seksualne grożą kary. Ambasada USA w Niemczech gościła okrągły stół poświęcony dekryminalizacji, a ambasador podkreślił złożoność zadania podczas grudniowej sesji ONZ poświęconej temu projektowi. „Musimy mieć 69 różnych planów działania, ponieważ mamy do czynienia z 69 różnymi krajami. To długa droga” – powiedział. Ale w ciągu roku tylko jeden kraj, Botswana, zniósł przepisy penalizujące seks między dwoma mężczyznami. Sąd Najwyższy odrzucił w czerwcu 2019 roku jako niekonstytucyjne przepisy kodeksu karnego przewidujące karę do siedmiu lat więzienia za takie stosunki. Amerykańska organizacja zajmująca się prawami osób LGBT Human Rights Campaign (Kampania na Rzecz Praw Człowieka) oceniła, że rząd Trumpa nie podjął jednak znaczących wysiłków w tej sprawie na świecie. „Byłoby inaczej, gdyby się starali, ale nie jest nawet jasne, że w ogóle robią coś sensownego” – powiedziała Charlotte Clymer, rzeczniczka HRC. „Jest to kolejny przypadek, kiedy Biały Dom pod rządami Trumpa składa obietnice osobom LGBTQ, podczas gdy umożliwia dyskryminację i przemoc wobec nas w kraju i za granicą” – dodała. 15 lutego 2021 I zdaje się, że właśnie bilans prezydentury Trumpa na forum krajowym w tych kwestiach stawia byłą głowę państwa w niekorzystnym świetle. Donald Trump cofnął rozporządzenie Baracka Obamy obejmujące ubezpieczeniem zdrowotnym pacjentów transpłciowych w trakcie korekty płci w ramach systemu Affordable Care Act, czyli Obamacare. Wychodzi na to, że Trump dość cynicznie wykorzystał społeczność LGBTQ w kampanii 2016, kiedy podburzał ją do nienawiści przeciwko muzułmanom po zamachu w gejowskim klubie nocnym Pulse w Orlando, gdzie mężczyzna wyznający islam zabił 49 osób. W 2020 roku próbował ożywić narrację o obrońcy ludzi LGBTQ, ale z bardzo marnym skutkiem. Spośród wszystkich wyborców LGBTQ 81 proc. głosowało na Joego Bidena, a 14 proc. na Trumpa. Natomiast wśród tych osób nieheteronormatywnych, które po raz pierwszy wzięły udział w wyborach 86 proc. głosowało na demokratę, a tylko 10 proc. na republikanina. Już po wyborach prezydenckich lewicujący think tank Center for American Progress, założony 18 lat temu przez Johna Podestę, bliskiego współpracownika Clintonów i Obamy, i kierowany m.in. przez byłego szefa klubu Partii Demokratycznej w Senacie Toma Daschle’a oraz wschodzącą gwiazdę demokratów Stacey Abrams z Georgii ogłosił raport o tym, jak powinna wyglądać amerykańska dyplomacja w sprawach dotyczących praw społeczności LGBTQ. To odważny program wsparcia dla osób nieheteroseksualnych. Autorzy mówią o niezbędnych działaniach mających na celu zmianę istniejącego w wielu zakątkach świata paradygmatu uporczywej marginalizacji, braku bezpieczeństwa, wykluczenia, wykorzystywania i przemocy, które dzisiaj niestety utrudniają życie tak wielu osób LGBTQ. Wśród zmian, które zdaniem Center for American Progress rząd Bidena powinien potraktować priorytetowo, znajdują się m.in. stworzenie sprawiedliwego, humanitarnego i sprawnego systemu imigracyjnego, chroniącego imigrantów i uchodźców o nieheteronormatywnej tożsamości, realizacja wielostronnych programów rozwojowych, które nadadzą rangę strategii walki z ubóstwem w tej społeczności oraz wzrostu gospodarczego sprzyjającego działaniom inkluzyjnym, także dawanie dobrego przykładu i wykorzystanie amerykańskiej soft power. 7 listopada 2020 Wyjaśnijmy, co znaczy to ostatnie pojęcie. Wybitny amerykański ekspert od dyplomacji Joseph S. Nye pisał, że każdy wie, czym jest „siła pięści” – hard power. Militarna i gospodarcza potęga często sprawia, że inni zmieniają swoje stanowisko. Hard power może opierać się na pokusach i groźbach. Ale czasami można osiągnąć rezultaty, których się pragnie, bez stosowania gróźb lub zapłaty. Inne kraje – podziwiając jego wartości, naśladując jego przykład, aspirując do jego poziomu otwartości – chcą za nim podążać. To soft power – sprawianie, by inni pragnęli tych samych skutków, co my – przyciąga raczej ludzi, niż ich przymusza. Nye, były wiceszef Pentagonu w rządzie Billa Clintona konstatuje, że opiera się ona na zdolności kształtowania preferencji innych. Wiele krajów, jak piszą autorzy wspomnianego raportu, dalej wierzy w autorytet Stanów Zjednoczonych. „Kiedy USA aspirują do tego, by żyć zgodnie ze swoim credo, że wszyscy są stworzeni równymi i wykonują niezbędną pracę, by ten wzniosły cel stał się rzeczywistością, inspirują niezliczone rzesze innych zwolenników, przywódców i krajów do zrobienia tego samego. Tegoroczne zabójstwa George’a Floyda, Breonny Taylor i wielu innych czarnoskórych mieszkańców Stanów Zjednoczonych stały się bodźcem do protestów w obronie życia czarnoskórych i sprawiedliwości rasowej, które ogarnęły cały kraj i świat. Podczas gdy protesty były głównie skierowane przeciwko rasizmowi w Ameryce wobec Afroamerykanów, zmusiły one również protestujących na całym świecie do spojrzenia w głąb siebie i przyjrzenia się nierównościom w ich własnych społeczeństwach oraz do pracy nad zapewnieniem większej równości ich marginalizowanym grupom” – napisano w raporcie Center for American Progress. Think tank pisze, że polityka rządu Trumpa posłużyła jako inspiracja dla autorytarnych przywódców i zasygnalizowała zwolennikom równości LGBTQ na całym świecie, że rząd USA ich opuścił. Stany Zjednoczone porzuciły zwolenników równości i przywódców politycznych z krajów, które niegdyś były bliskimi sojusznikami, z powodu polityki administracji prezydenta polegającej na stopniowym wycofywaniu się ze świata, chociażby przez krytykę NATO. Konkluzja z raportu jest następująca: nowy rząd Stanów Zjednoczonych powinien nadal wspierać działania globalnego ruchu LGBTQ poprzez środki z Departamentu Stanu, USAID i Globalnego Funduszu Równości (GEF). Jednak USA muszą zwiększyć finansowanie tych projektów i być bardziej transparentne w swojej pracy na całym świecie. A poza tym Ameryka nie może zachęcać innych krajów do wspierania godności i praw osób LGBTQ, jeśli sama nie modeluje tych samych działań u siebie. Związki Center for American Progress z ekipą Bidena gwarantują, że jest szansa na zmianę. Wracając do ponurych sezonów kadencji Trumpa: były tu jednak i chlubne wyjątki, jak chociażby działalność byłej ambasadorki w Warszawie Georgette Mosbacher. Nie jest przecież tajemnicą, że przyjaźń z Ameryką i wzór kulturowy, jaki stamtąd płynie, jest ważny dla obecnych polskich władz, tak jak zresztą dla wszystkich naszych rządów po 1989 roku. A jednak w minionych miesiącach pojawił się dysonans, gdy w ramach soft power USA szefowa amerykańskiej placówki w Warszawie chciała dać dobry przykład w sprawie poszanowania praw osób LGBTQ. „Niemniej musicie wiedzieć, że w kwestii LGBT jesteście po złej stronie historii. Mówię o postępie, który się dokonuje bez względu na wszystko. Używanie tego typu retoryki wobec mniejszości seksualnych jedynie wyobcowuje Polskę, przekładając się też na konkretne decyzje biznesowe” – powiedziała w jednym z wywiadów. Prawicowi publicyści i politycy zareagowali, delikatnie mówiąc, szyderczo. Babsku ewidentnie zaszkodziły hialurynyhttps://t.co/q1tcqhzA2K — witold gadowski (@GadowskiWitold) September 29, 2020  Do dyskusji o wypowiedzi Mosbacher dołączył także Witold Waszczykowski, były szef MSZ, a obecnie europoseł PiS. Czy ktoś przypomni ambasadorom 41 art Konwencji Wiedeńskiej z 1961. Konwencja zakazuje dyplomatom ingerowania w wewnętrzne życie polityczne w kraju urzędowania ⁦@USAmbPoland⁩ ⁦@Amb_Niemiec⁩ ⁦@Amb_Francji⁩ ⁦@IsraelinPoland⁩ https://t.co/9XFN36cVt2 — Witold Waszczykowski (@WaszczykowskiW) September 27, 2020  Jeżeli władze w Warszawie nie chciały o kwestii ludzi LGBTQ rozmawiać językiem proponowanym przez Trumpowską szefową placówki nad Wisłą, to przy nowym ambasadorze wskazanym przez Bidena, ktokolwiek nim zostanie, będzie im znacznie trudniej. Probierzem tego, jak ważne dla Waszyngtonu będą teraz prawa osób nieheteroseksualnych, mogą być słowa wypowiedziane w rozmowie telefonicznej z Krzysztofem Szczerskim przez Jake’a Sullivana, nowego szefa Biura Bezpieczeństwa Narodowego w Białym Domu. Urzędnik potwierdził wielkie zaangażowanie administracji Bidena we wspieranie instytucji demokratycznych, rządów prawa i praw człowieka.       Świat, LGBT+, Joe Biden, Barack Obama, Donald Trump, Georgette Mosbacher LGBT Stany Zjednoczone
34^Niemal 40 proc. Polaków za karaniem historyków ujawniających polski współudział w Zagładzie [SONDAŻ]^Adam Leszczyński^24 lutego 2021^https://oko.press/niemal-40-proc-polakow-za-karaniem-historykow/^39 proc. Polaków chce cenzurowania historii polskiego współudziału w Zagładzie i stawiania pod sądem historyków, którzy o nim piszą - wynika z sondażu Ipsos dla . „To efekt narcystycznej tożsamości narodowej” -  komentuje psycholog społeczny, prof. Michał Bilewicz Po głośnym procesie cywilnym wytoczonym historykom prof. Janowi Grabowskiemu oraz prof. Barbarze Engelking przez krewną jednego z bohaterów książki historycznej „Dalej jest noc” – pozwie wspieranym przez współfinansowaną przez państwo „Redutę Dobrego Imienia” –  postanowiło zapytać Polaków, co myślą o stawianiu przed sądem historyków za pisanie o przykrym dla zbiorowego samopoczucia wymiarze polsko-żydowskiej przeszłości. Zadaliśmy pytanie: „Czy należy stawiać przed sądem historyków, którzy narażają reputację Polski, np. pisząc o współudziale Polaków w Zagładzie Żydów w czasie II wojny światowej?”. Dlaczego w ten sposób sformułowaliśmy pytanie? Ponieważ dokładnie takie jest przesłanie propagandy rządowej (oraz prorządowych mediów i takich organizacji, jak „Reduta Dobrego Imienia”): że historycy odsłaniający przypadki współpracy Polaków z Niemcami w Zagładzie – np. wydawania Żydów czy zabijania ich na własną rękę – narażają na szwank reputację Polski i Polaków. Chcieliśmy się dowiedzieć, ilu Polaków sprzyja takiemu poglądowi. 30 stycznia 2021 O sądzie wspominaliśmy także nieprzypadkowo. 9 lutego 2021 roku zapadł wyrok (w pierwszej instancji, nieprawomocny) w procesie wytoczonym przez Filomenę Leszczyńską, bratanicę Edwarda Malinowskiego ze wsi Malinowo, dwójce badaczy Zagłady – prof. Barbarze Engelking i prof. Janowi Grabowskiemu. Sędzia Ewa Jończyk orzekła, że naukowcy mają na stronie Instytutu Badań nad Holokaustem umieścić oświadczenie, w którym przepraszają Leszczyńską za „naruszenie jego czci” poprzez „podanie nieścisłych informacji” o tym, że w czasie wojny ograbił Żydówkę i przyczynił się do śmierci Żydów, którzy ukrywali się w lesie. Takie oświadczenie mają też wysłać w liście do Leszczyńskiej. W następnych wydaniach książki fragment o Malinowskim ma być zmieniony. Sąd odrzucił finansowe żądanie, by historycy zapłacili 100 tys. zł. odszkodowania. W pozwie domagano się obrony nie tylko pamięci po Malinowskim, ale także obrony „prawa do tożsamości i dumy narodowej”, „prawa do pamięci o Polakach ratujących Żydów”, a nawet „prawa do niezakłamywania historii II wojny światowej”. 9 lutego 2021 Proces odbił się szerokim echem w mediach. Pisaliśmy o nim wielokrotnie w . Media prorządowe uznały go za zwycięstwo i dowód na to, że badania Grabowskiego i Engelking są niewiarygodne (chociaż sąd zakwestionował jedno zdanie z liczącej 1700 stron książki).  Sondaż został przeprowadzony w momencie, w którym media mówiły o procesie Engelking i Grabowskiego – 10-12 lutego. Pokazuje więc stan opinii publicznej poddanej m.in. propagandzie TVP. Jak widać, może ona trafiać do dużej części odbiorców. Stawiania przed sądem historyków „narażających reputację Polski” chce aż 39 proc. respondentów. Pocieszające, że nieznaczna większość jest temu przeciwna – „nie” oraz „raczej nie” odpowiedziało 51 proc. badanych.   Karanie historyków ma duże grupy zwolenników we wszystkich grupach wiekowych i demograficznych, wśród mężczyzn i kobiet. Najbardziej skłonne są do tego osoby w wieku powyżej 60. lat z wykształceniem podstawowym i zawodowym, mieszkające na wsi i w małych miastach, ale chce tego także np. 15 proc. respondentów z wykształceniem wyższym.     Stawiania przed sądem badaczy domaga się – co nie zaskakuje – głównie elektorat Zjednoczonej Prawicy (prawie 70 proc.!) oraz Konfederacji (52 proc.). Ma najmniej zwolenników w elektoratach Lewicy i Koalicji Obywatelskiej.   W badaniach prowadzonych od lat 90. widać wpływ polityki historycznej podkreślającej wyjątkowość i znaczenie polskich cierpień w czasie II wojny światowej. Od lat 90. XX wieku rośnie np. systematycznie odsetek Polaków przekonanych, że polskie cierpienia w czasie II wojny światowej były równe żydowskim lub większe. O ile w 1992 roku na pytanie „Kto ucierpiał bardziej podczas ostatniej wojny – naród żydowski czy naród polski” 46 proc. odpowiadało, że bardziej ucierpieli Żydzi, w 2021 roku było to już tylko 28 proc. W tym samym czasie wzrósł znacząco odsetek przekonanych, że Polacy i Żydzi ucierpieli tyle samo – z 32 proc. do 51 proc. (podajemy dane za prof. Michałem Bilewiczem).  O tym, jak historia opowiadana przez jej żyjących świadków ustępuje fikcji tworzonej przez politykę historyczną świadczą zmiany procentowe widoczne w sondażach ogólnopolskich (gwiazdką zaznaczyłem jedno badanie zrobione na próbie młodzieży; nie wliczam niezdecydowanych). pic.twitter.com/SOnDFvI3Kq — Michał Bilewicz (@Michal_Bilewicz) January 30, 2021  Towarzyszą tym zmianom także próby wprowadzenia kar za głoszenie poglądów, które np. mówią o współudziale Polaków w Zagładzie. Taką próbą była podjęta w 2018 roku nowelizacja Ustawy o IPN, która wywołała kryzys dyplomatyczny w relacjach z USA i Izraelem oraz potępienie dużej części światowej opinii publicznej. Rząd PiS wycofał się z niej po kilku tygodniach. Także przeciwko procesowi prof. Grabowskiego i prof. Engelking protestowały liczne organizacje międzynarodowe i stowarzyszenia polskich oraz zagranicznych historyków, w tym np. American Historical Association, największe i najważniejsze zawodowe stowarzyszenie historyków i historyczek w USA.  poprosiło o komentarz do sondażu prof. Michała Bilewicza, psychologa społecznego, specjalizującego się w badaniach uprzedzeń – m.in. antysemityzmu czy wrogości wobec uchodźców. Przytaczamy go poniżej w całości. „Niestety tendencja do cenzurowania historyków jest w naszych czasach bardzo powszechna. W Turcji za pisanie o ludobójstwie Ormian można trafić do więzienia. W Polsce dwa lata temu partia rządząca planowała wprowadzenie podobnych sankcji karnych do ustawy o IPN, co zostało zatrzymane przez trybunał konstytucyjny. Badanie Ipsos dla  po raz kolejny pokazuje skalę poparcia dla tego typu działań. W sondażach Centrum Badań nad Uprzedzeniami UW od lat mierzymy stosunek Polaków do ujawniania wiedzy o zbrodniach dokonanych przez Polaków na Żydach. W ostatnich dwóch takich badaniach, przeprowadzonych w roku 2020, co drugi Polak odczuwał irytację z powodu ujawniania ciemnych kart relacji polsko-żydowskich. Swego czasu porównywaliśmy to zjawisko w Polsce i w Izraelu – w obu krajach społeczeństwa wręcz domagają się od polityków naruszeń wolności akademickich i zagłuszania krytycznych narracji o historii narodu. Użyliśmy wtedy z izraelskim psychologiem Yechielem Klarem metafory człowieka jako „cenzora-amatora”. Z czego się bierze ta potrzeba do cenzurowania historii? Po pierwsze z konformizmu poznawczego. Ludzie zamknięci na nową wiedzę, chętnie przystosowujący się do większości, będą reagować furią na wszelkie próby zachwiania konsensusu co do historii. Historia ma być taka, jaką poznali w szkole i kropka. Drugim źródłem tendencji do cenzurowania jest niepewna, narcystyczna tożsamość narodowa. Największymi cenzorami nie są więc ludzie rzeczywiście dumni z historii własnego narodu – a ci, którzy mają głębokie poczucie, że ich przodkowie zachowywali się niemoralnie, a sam naród wcale nie jest takim ideałem. To powoduje głęboki lęk, że inni odkryją mroczną skrywaną prawdę. Trzeba ich zatem uciszyć, zanim tylko zaczną ujawniać swoją wiedzę. Jest to więc kolejne badanie, które pokazuje, że takie regulacje prawne jak niesławny artykuł 55a ustawy o IPN, czy obecny od dawna w kodeksie karnym artykuł 133 („kto publicznie znieważa Naród lub Rzeczpospolitą Polską, podlega karze pozbawienia wolności do lat 3”) mają głębokie poparcie społeczne – choć jednocześnie stanowią poważne zagrożenie dla działalności naukowej i debaty o przeszłości w Polsce”.  Sondaż IPSOS dla  przeprowadzony w dniach 10-12 lutego 2021 roku metodą CATI na próbie reprezentatywnej (1014 respondentów). Historia, polityka historyczna udział Polaków w Zagładzie Żydów Zagłada Żydów
35^Wiceprezes Ordo Iuris doradza UE m.in. w sprawach LGBT. Jak to się stało?^Maria Pankowska^24 lutego 2021^https://oko.press/wiceprezes-ordo-iuris-doradza-ue-m-in-w-sprawach-lgbt-jak-to-sie-stalo/^Tymoteusz Zych - wiceprezes zarządu Ordo Iuris - od września 2020 zasiada w Europejskim Komitecie Ekonomiczno-Społecznym, ciele doradczym UE. Europosłowie i europosłanki pytają EKES: czy osoba o takich poglądach powinna zajmować się prawami osób LGBTI i równouprawnieniem kobiet? „My, członkowie Intergrupy Parlamentu Europejskiego ds. praw osób LGBTI, zwracamy się do Państwa, by wyrazić swoje obawy w związku z niedawnym podjęciem pracy jako polskiego członka Europejskiego Komitetu Ekonomiczno-Społecznego przez Tymoteusza Zycha” – pisze 34 eurodeputowanych w liście z 18 lutego 2021. EKES (ang. European Economic and Social Committee, EESC) to ciało doradcze Unii Europejskiej, które opiniuje pomysły legislacyjne unijnych instytucji. Ma za zadanie poszukiwanie równowagi między interesami różnych grup np. pracodawców, pracowników, rolników czy konsumentów. Komitet co roku wydaje średnio 175 opinii i raportów. W EKES zasiada 329 członków, w tym 21 z Polski. Ich pięcioletnie kadencje mogą być przedłużane. Reprezentanci danego kraju, choć są wyłaniani przez rządy, działają niezależnie i „dla dobra UE”. Dzielą się na trzy grupy: I – przedstawicieli pracodawców, II – pracowników i III – grupę Różnorodność Europa (ang. Diversity Europe). Tymoteusz Zych – wiceprezes zarządu Ordo Iuris – od 21 września 2020 jest członkiem w tej trzeciej. O proponowanych polskich reprezentantach w składzie komisji decyduje rząd. Do grupy, w której jest Zych, należą m.in. reprezentanci małych i średnich przedsiębiorstw, organizacje konsumenckie, ekologiczne, te zajmujące się rodzinami, prawami kobiet i równością, walczące o prawa osób z niepełnosprawnościami. Europosłowie i europosłanki w piszą, że niepokoi ich potencjalny wpływ Zycha na działalność grupy Różnorodność Europa. Pytają jej kierownictwo, czy jego rola jako wiceprezesa Ordo Iuris nie rodzi konfliktu interesów w pracach na rzecz praw osób LGBTI i równouprawnienia kobiet. 27 lutego 2020 Eurodeputowani uważają, że informacja o jego funkcjach w Ordo Iuris została „wygodnie pominięta” na jego profilu jako członka Komitetu. „Jak być może państwo wiedzą, Ordo Iuris jest organizacją, która od dawna promuje w Polsce retorykę anty-LGBTI, przeciwną prawom kobiet, antyaborcyjną i anty-gender, także poprzez bliskie związki z polityką polskiego rządu w tych tematach” – piszą członkowie Intergrupy ds. praw osób LGBTI. Przypominają także rezolucję Parlamentu Europejskiego z 26 listopada 2020. Parlament potępił w niej wyrok Trybunału Konstytucyjnego Julii Przyłębskiej ws. aborcji. Bezpośrednio odniósł się też do potencjalnie destrukcyjnego wpływu Ordo Iuris na stan przestrzegania w Polsce praw podstawowych. Na Polsce jednak nie koniec. Jak wskazują eurodeputowani, Ordo Iuris reprezentuje interesy międzynarodowego think tanku Agenda Europe, którego celem jest „odwrócenie zdobyczy rewolucji kulturalnej lat 60. w Europie”. Ta „rewolucja” to m.in. równouprawnienie kobiet oraz równe traktowanie mniejszości seksualnych. „W rezultacie niedawne powołanie pana Zycha niewątpliwie rodzi pytania o zasadność jego pracy w tej dziedzinie i intencje stojące za jego nominacją” – czytamy w liście. Podpisali się pod nim eurodeputowani reprezentujący największe ugrupowania w PE, w tym przewodniczący Intergrupy ds. praw osób LGBTI Terry Reintke i Marc Angel. Spośród polskich europosłów list sygnowali Magdalena Adamowicz (z Europejskiej Partii Ludowej), Sylwia Spurek (z Zielonych), Łukasz Kohut i Robert Biedroń (z Socjalistów i Demokratów). Jak Tymoteusz Zych w ogóle trafił do Europejskiego Komitetu Ekonomiczno-Społecznego? Procedura wyboru członków EKES ma kilka etapów. Po tym, jak Ministerstwo Rodziny, Pracy i Polityki Społecznej ogłosi nabór, kandydaci do poszczególnych grup roboczych EKES są rekomendowani przez organizacje zrzeszone w Radzie Dialogu Społecznego lub Radzie Działalności Pożytku Publicznego. Obie Rady przekazują MRPiPS uzgodnione wewnętrznie listy kandydatów lub po prostu wszystkie zgłoszone kandydatury. Minister ma następnie 14 dni na wyłonienie najlepszych. Listę wybranych powinien pokazać rządowemu Komitetowi ds. Europejskich, a następnie dać do zatwierdzenia Radzie Ministrów. Rząd przed zatwierdzeniem listy prosi jeszcze o opinię sejmową Komisję do Spraw Unii Europejskiej. Dopiero potem lista przekazywana jest do akceptacji Komisji Europejskiej i głosowana w Radzie UE. Problem w tym, że przy naborze na kadencję 2020-2025 niektóre z tych kroków pominięto, na co wskazywał w interpelacji z 12 sierpnia 2020 poseł Lewicy Andrzej Szejna. Lista kandydatów, na której znalazło się m.in. nazwisko Tymoteusza Zycha, nie została zaopiniowana przez sejmową komisję. „Do konsultacji przez Komisję ds. Unii Europejskiej miało nie dojść dlatego, że ta nie zajęła stanowiska w terminie. Ministerstwo tłumaczyło, że nie złamało żadnych przepisów, ponieważ miało swobodę działania” – relacjonuje Szejna w rozmowie z . „Rzeczywiście, resort poruszał się w ramach procedury, ale taktycznie naginał prawo. Procedura nie przebiegała transparentnie, była wręcz pokrętna. To są moje wnioski po kontroli, którą przeprowadziłem” – podkreśla poseł. Zdaniem Szejny unijne instytucje rzadko podają w wątpliwość kandydatury zgłaszane przez państwa członkowskie. „Zwykle szanują ich wybór, może poza rażącymi przypadkami osób, które np. miały przeszłość kryminalną. To trochę tak jak z ambasadorami” – tłumaczy. 15 lutego 2021 Tymoteusz Zych uważa, że osoby, które dostały się do EKES, stanowią niejednorodną grupę. „Bynajmniej nie są to osoby o jednakowym profilu ideowym czy sposobie myślenia o problemach społecznych. Widzę w tym wartość, tak powinno to wyglądać. Reprezentacja organizacji pozarządowych powinna odzwierciedlać rzeczywiste społeczeństwo obywatelskie, a ono jest zróżnicowane” – mówi  wiceprezes Ordo Iuris. Zych został zgłoszony jako kandydat Konfederacji Inicjatyw Pozarządowych Rzeczypospolitej, której jest współzałożycielem i wiceprezesem. KIPR obecnie zrzesza 57 organizacji w tym m.in. Ordo Iuris, katolicką fundację Vexilla Regis, stowarzyszenie Polska Jest Najważniejsza Jana Żaryna, Kresy.pl, czy antyaborcyjne Centrum Życia i Rodziny. We wrześniu 2020 roku KIPR otrzymała 900 tys. zł grantu od Narodowego Instytutu Wolności na „rozwój instytucjonalny”. „Działania, które chcę podejmować w EKES, wiążą się z celami statutowymi tych organizacji społecznych, w tym także Instytutu Ordo Iuris. Reprezentuję KIPR, która mnie wytypowała i rekomendowała. A dopiero w dalszym rzędzie pozostałe organizacje, z którymi jestem związany” – mówi nam Zych. W EKES został członkiem dwóch sekcji tematycznych (ds. społecznych i pracowniczych oraz jednolitego rynku) oraz jednym z 20 członków grupy ds. praw podstawowych i praworządności. „Ta problematyka szczególnie mnie ciekawi” – tłumaczy. Zych zgłosił się także do pracy nad przygotowaniem opinii EKES dotyczących: W przypadku nieobecności na spotkaniach Zycha zastępować będzie dyrektorka Centrum Prawa Międzynarodowego w Ordo Iuris, Karolina Pawłowska. „Grupa robocza pracująca nad opinią o strategii równości LGBTI była jedną z czterech, do których się zgłosiłem w grudniu zeszłego roku. Okazało się, że było tam najmniej chętnych, więc zostałem przyjęty. Interesuję się tym tematem, a zwłaszcza nadawaniem tej dyskusji mniej jednowymiarowego charakteru” – zapewnia Zych. 12 lutego 2021 Europarlamentarzyści działający w Intergrupie ds. praw osób LGBTI mają jednak poważne wątpliwości, czy ultrakonserwatywna agenda spod szyldu Ordo Iuris powinna mieć swoją reprezentację w EKES. „Ostatecznie to Komitet decyduje, kto w nim zasiada. Postanowiliśmy jednak naświetlić tę sprawę, bo szefostwo EKES powinno wiedzieć o fundamentalistycznych poglądach jednego z członków. Fakt, że pan Zych jest członkiem zarządu Ordo Iuris najpewniej nie został im jednoznacznie zakomunikowany” – mówi  Terry Reintke, europosłanka Zielonych i jedna z autorek listu. „Czy członkowie organizacji, która działa przeciwko podstawowym prawom dla osób LGBTI i przeciwko równości płci, powinni zasiadać w ciałach, które odgrywają tak dużą rolę w instytucjach europejskich? Instytucjach, które powinny te prawa promować i wzmacniać? Uważamy, że przynajmniej trzeba to przedyskutować” – tłumaczy Reintke. Zdaniem europosłanki o poglądach Ordo Iuris najlepiej świadczy zaangażowanie organizacji po stronie gmin, które ogłosiły się strefami „wolnymi od ideologii LGBT” i przyjęły samorządowe Karty Praw Rodzin. A także kampania na rzecz odrzucenia konwencji przeciwko przemocy wobec kobiet. 9 lutego 2021 „Obserwujemy te organizacje w PE, gdy próbują brać udział w wysłuchaniach i debatach. Organizują też konferencje, by się promować i przedstawiać jako zwyczajne, demokratyczne inicjatywy społeczne. W istocie jednak ich celem jest ograniczenie fundamentalnych praw pewnych grup ludzi. To dzieje się nie tylko w UE” – wskazuje Reintke. „Takie fundamentalistyczne poglądy są coraz częściej normalizowane. Bardzo nas to niepokoi. Dlatego za każdym razem będziemy podnosić nasze argumenty i nie pozwolimy, by ich narracja się utarła” – zapewnia europosłanka. LGBT+, Świat, Prawa człowieka, Ordo Iuris, Parlament Europejski VIII kadencji, Unia Europejska, Europejski Komitet Ekonomiczno-Społeczny Terry Reintke Tymoteusz Zych
36^Sejm zdecyduje, co dalej z aborcyjną ustawą ratunkową. Apel lekarzy i lekarek: Przyjmijcie ją!^OKO.press^24 lutego 2021^https://oko.press/sejm-zdecyduje-co-dalej-z-aborcyjna-ustawa-ratunkowa-apel-lekarzy-i-lekarek-przyjmijcie-ja/^Lekarze i lekarki apelują do posłów, by zajęli się tzw. ustawą ratunkową ws. aborcji. To złożona przez Lewicę propozycja, która zakłada brak kar dla lekarzy za przerwanie ciąży. Na rozpoczętym 24 lutego posiedzeniu Sejm zdecyduje, czy zająć się tym projektem  Projekt ustawy ratunkowej Lewicy jest krótki, zawiera tylko dwa artykuły. Co w nich zapisano? „To jest ustawa na już, po to, żeby lekarze nie bali się pomóc kobietom” – wyjaśniała w rozmowie z  posłanka Magdalena Biejat (Lewica). „Mówi się, że można przerwać ciążę, jeśli zagraża życiu kobiety, ale wiemy, jaki mamy klimat. Jeśli lekarz będzie chciał pomóc kobiecie, to natychmiast znajdzie się prawnik z Ordo Iuris, który go oskarży. Nie chcemy stawiać lekarzy przed wyborem: pomóc pacjentce i ryzykować karę więzienia czy zachować się wbrew etyce?” – mówiła posłanka. 3 lutego 2021 Poparcie dla ustawy ratunkowej wyrażają lekarze i lekarki. Poniżej publikujemy w całości ich apel do polityków. Apelujemy do posłów i posłanek wszystkich opcji politycznych o przyjęcie pod obrady projektu tzw. Ustawy Ratunkowej. Zakłada on usunięcie z kodeksu karnego zapisu o podżeganiu i pomocnictwie w przerywaniu ciąży. Projekt stanowi odpowiedź na wyrok Trybunału Konstytucyjnego z 22 października 2020 roku, który doprowadził do wykreślenia z dopuszczalnych przesłanek przerywania ciąży duże prawdopodobieństwo ciężkiego i nieuleczalnego upośledzenia płodu albo nieuleczalnej choroby, zagrażającej jego życiu. Z naszego doświadczenia i wiedzy medycznej wynika, że kontynuowanie ciąży w przypadku nieuleczalnej choroby czy upośledzenia płodu niemal zawsze stanowi zagrożenie dla zdrowia kobiety – jeśli nie fizycznego, to psychicznego. Przy tego typu ciążach mówimy o znacznie większym ryzyku zakażeń wewnątrzmacicznych czy powikłań zakrzepowo-zatorowych w połogu. W przypadku kobiet, które leczą się na niepłodność, ciąża z wielowadziem może na zawsze pogrzebać nadzieje na macierzyństwo. Przede wszystkim należy zwrócić uwagę na zdrowie psychiczne pacjentki – kontynuowanie niechcianej ciąży, która prawdopodobnie skończy się poronieniem, obumarciem płodu bądź urodzeniem śmiertelnie chorego dziecka, stanowi ogromne ryzyko wystąpienia zaburzeń psychicznych, takich jak depresja, zaburzenia lękowe czy zespół stresu pourazowego. W teorii troska o zdrowie i życie kobiet wciąż stanowi dopuszczalną przesłankę do przerwania ciąży, jednak istnieją poważne obawy, że wykonywanie takich zabiegów może łączyć się z represjami. Jeśli podstawy zostaną uznane za niewystarczające, lekarzowi czy lekarce kierującym pacjentkę na zabieg przerwania ciąży albo wykonującym aborcję grozić mogą nawet 3 lata więzienia. Kodeks Etyki Lekarskiej mówi jednoznacznie, że powołaniem lekarza jest niesienie ulgi w cierpieniu, a najwyższym nakazem moralnym dobro pacjenta i zdrowie publiczne. Wyrok Trybunału Konstytucyjnego sprawił, że prawo w Polsce stoi w sprzeczności z etyką zawodu lekarza. Wkracza w relację pomiędzy lekarzem a pacjentką, narusza zaufanie pacjentek do personelu medycznego. W chwili obecnej, z obawy przed konsekwencjami karnymi, lekarze będą zmuszeni do zadawania czy też przedłużania cierpienia pacjentki. Troska o jej dobrostan i działania podyktowane tą troską będą stanowić ryzyko zawodowe i osobiste. Apelujemy do posłów i posłanek na Sejm RP, żeby niezależnie od reprezentowanej opcji politycznej i poglądów w kwestii dopuszczalności przerywania ciąży, dopuścili pod obrady projekt Ustawy Ratunkowej. Jeśli chcesz poprzeć nasz apel wyślij maila na: [email protected] swoje imię i nazwisko, wraz z tytułem naukowym i PWZ. To pierwsze podpisy, napływają kolejne: dr hab.med. Dawid Murawa prof UZ, prof WSZUiE dr n. med. Bożena Jawień-Rościszewska dr n. med. Aleksandra Krasowska dr n. med. Tomasz Sarosiek dr n. med. Maciej W. Socha, lek. spec. położnictwa i ginekologii, ginekologii onkologicznej, perinatologii, p.o. Kierownik Katedry Perinatologii, Ginekologii i Ginekologii Onkologicznej UMK Collegium Medicum w Bydgoszczy, Kierownik Oddziału Położniczo- Ginekologicznego Szpitala Św. Wojciecha w Gdańsku, Kierownik Poradni Ginekologii, Andrologii i Rozrodczości kliniki LEKARZE Mostowa 4 w Bydgoszczy dr n. med. Bartłomiej Wolski, lek. spec. położnictwa i ginekologii, seksuologii, Zastępca Kierownika Oddziału Położniczo- Ginekologicznego Szpitala Św. Wojciecha w Gdańsku Kierownik Poradni Seksuologii i Patologii Współżycia kliniki LEKARZE Mostowa 4 w Bydgoszczy dr n. med. Tomasz Jackowski dr n. med. Joanna Kardas lek. Kaja Filaczyńska lek. Marek Królak, rezydent chirurgii ogólnej lek. Adam Fałkowski lek. Oleg Fedyk lek. Bartosz Korzekwiński lek. Magdalena Al-Ameri lek. Anna Parzyńska Lekarz Andżelika Kędzierska lek. Zuzanna Brzozowska lek. Paweł Piwowarczyk lek. Zuzanna Lewandowska lek. Natalia Jakacka lek. Maja Wasylecka-Juszczyńska lek. Aleksandra Szprucińska lek. Elżbieta Kunachowicz lek. Katarzyna Elert lek. Justyna Tulec lek. Anna Jakieła lek. Marta Witczak lek. Justyna Chwalińska lek. Justyna Kupczyńska lek. Katarzyna Sandomierz lek. Agnieszka Kilian lek. Małgorzata Żurawska lek. Katarzyna Chudzio lek. Justyna Moriak lek. Maciej Bedryło lek. Jakub Wyszyński Kobiety, Prawa człowieka, Sejm IX kadencji, aborcja lewica
37^Prezydent hurtowo awansuje współpracowników resortu Ziobry. Zastępczyni ministra trafiła aż do NSA^Mariusz Jałoszewski^24 lutego 2021^https://oko.press/prezydent-hurtowo-awansuje-wspolpracownikow-resortu-ziobry/^Prezydent Andrzej Duda dał wysoki awans wiceminister sprawiedliwości Annie Dalkowskiej. Prezydent awansował też 58 osób do największego sądu w Polsce, w tym nominatów i współpracowników Ziobry oraz partnerów życiowych sędziów „dobrej zmiany” Awanse, czyli powołania do sądów wyższej instancji, prezydent Andrzej Duda wręczył we wtorek 23 lutego. Takie awanse prezydent daje co jakiś czas. Ale tym razem uwagę zwraca ich liczba. Bo dostało je aż 82 sędziów, z czego aż 58 do największego i ważnego sądu w Polsce, czyli do Sądu Okręgowego w Warszawie.  przejrzało listę awansowanych. Są na niej sędziowie, którzy mają długoletnie doświadczenie w sądzeniu i niezależne wyroki w życiorysie. Ale w oczy rzucają się awanse dla sędziów zajmujących funkcyjne stanowiska w stołecznych sądach. Na takie stanowiska powołuje resort Ziobry, raczej zaufanych sędziów lub z rekomendacji. W kilku awansach widać powiązania rodzinne i prywatne. Co nie oznacza, że miały one wpływ na awans.  nie ocenia, czy sędziowie powołani teraz przez prezydenta do Sądu Okręgowego w Warszawie zasłużyli na ten awans swoją pracą i dorobkiem orzeczniczym. Niektórzy w sądach są długo, wydawali niezależne wyroki, a teraz po prostu skorzystali z okazji, że były wakaty i wystartowali w konkursie przed upolitycznioną KRS. Choć do bojkotu tych konkursów wzywało największe stowarzyszenie niezależnych sędziów Iustitia. 8 lutego 2018 Dla dobra publicznego – obywatele mają prawo wiedzieć, kto ich będzie sądził w ważnym sądzie – pokazujemy jednak pewne trendy. Najbardziej spektakularny awans dostała Anna Dalkowska, wiceminister sprawiedliwości odpowiedzialna za sądy. W 2019 roku zastąpiła ona wiceministra Łukasza Piebiaka, który musiał odejść po wybuchu afery hejterskiej. Dalkowska na co dzień jest sędzią liniowym Sądu Rejonowego w Gdyni (od 2000 roku). I teraz prezydent powołał ją do Naczelnego Sądu Administracyjnego, który rangą jest równy Sądowi Najwyższemu. Dalkowska od razu wskoczyła więc na czwarty, najwyższy szczebel w sądownictwie. Taki awans zapewni jej miękkie lądowanie po pracy dla ministra Ziobry. Jako sędzia NSA będzie też miała wysokie zarobki i w przyszłości wysoką emeryturę. Dalkowska reprezentowała rząd przed TSUE w sprawach dotyczących polskiego wymiaru sprawiedliwości. I broniła tam „dobrej zmiany” w sądach. Dyscyplinuje też prezesów sądów. To z powodu tarć z Dalkowską miała zrezygnować prezes Sądu Okręgowego w Warszawie Joanna Bitner. 16 listopada 2020 Dalkowska chce też odwołać wiceprezes Sądu Rejonowego w Myśliborzu Alicję Karpus-Rutkowską, która nie zgodziła się aresztować uczestnika Strajku Kobiet, który uderzył księdza. Orzeczenie sędzi jest poprawne, ale dwa razy podpadała prokuraturze. Pierwszy raz odmową aresztu, a drugi raz, gdy nie chciała na jej żądanie otworzyć sądu w nocy. 17 lutego 2021 Na liście awansowanych jest też sędzia Rafał Terlecki, dotychczas sędzia Sądu Okręgowego w Gdańsku i prezes tego sądu z nominacji resortu Ziobry. Terlecki dostał awans na sędziego Sądu Apelacyjnego w Gdańsku. Wcześniej on też starał się o awans do NSA. Nie udało nam się ustalić, czy nadal o to zabiega, czy też zrezygnował. Ciekawa jest lista aż 58 awansowanych przez prezydenta Andrzeja Dudę do Sądu Okręgowego w Warszawie. To ważny sąd – są tu największe, najważniejsze i medialne procesy w Polsce. Bo w Warszawie mają siedziby duże firmy, redakcje i urzędy rządowe. I tak powołani przez prezydenta na sędziów okręgowych to m.in.: 18 lutego 2018 Prezydent awansował też we wtorek 23 lutego do Sądu Okręgowego w Warszawie sędziów, którzy pracowali na delegacji w Ministerstwie Sprawiedliwości. To sędziowie: 18 grudnia 2019 22 grudnia 2020 29 stycznia 2019 Na liście awansowanych przez prezydenta na sędziów okręgowych w Warszawie znaleźliśmy jeszcze partnerów życiowych sędziów „dobrej zmiany” i pomocniczkę rzeczników dyscyplinarnych Piotra Schaba, Przemysława Radzika i Michała Lasoty. To oni ścigają niezależnych sędziów. Wśród awansowanych są: 10 listopada 2020 Prywatnie związana jest z wiceprezesem Sądu Okręgowego Warszawa-Praga Jackiem Łabudą (z nominacji resortu Ziobry, stanowisko objął po poprzedniku, któremu skończyła się kadencja). Prezydent awansował jeszcze sędzię Iwonę Szymańską, prywatnie żonę ministra ds. Unii Europejskiej Konrada Szymańskiego. Szymańska jest sędzią z wieloletnim stażem, ma na koncie niezależne orzeczenia, w tym korzystne dla uczestników antyrządowych protestów. Piszemy o jej nominacji tylko w imię jawności procesu powoływania sędziów. Na nominacjach prezydenta Andrzeja Dudy nie skończy się wpuszczanie na wyższe szczeble sądowe sędziów, którzy poszli na współpracę z „dobrą zmianą”. Pisaliśmy wiele razy, że nowa KRS daje awanse również swoich członkom, sędziom zasłużonym dla „dobrej zmiany”, czy dla ich życiowych partnerów. Jak informował TVN24, w ostatnich trzech latach nowa KRS zajmowała się 16 takimi nominacjami. Część nominowanych do awansu prezydent już powołał, pozostali czekają. I są już kolejne wnioski o awanse od „swoich”. O takie awanse zabiegali członkowie nowej KRS: 21 lutego 2021 Pisaliśmy o tych awansach w : 18 czerwca 2020 Nowa KRS dała też awanse rzecznikom dyscyplinarnym Ziobry, którzy znani są ze ścigania niezależnych sędziów. Dostali je: 29 października 2020 Wysoki awanse dostają też partnerzy rzeczników dyscyplinarnych i członków nowej KRS. To: Pisaliśmy w  kto jeszcze kojarzony z „dobrą zmianą” idzie do NSA: 5 listopada 2020 Ponadto na awans od nowej KRS czeka jeszcze sędzia Łukasz Piebiak, były wiceminister sprawiedliwości. Chce awansować aż do NSA, choć jest szeregowym sędzią rejonowym. Piebiak ma szanse, bo choć nie jest już wiceministrem, to mówi się, że chce odbudować wpływy w wymiarze sprawiedliwości. Wiąże się z nim sporą grupę członków nowej KRS tzw. jastrzębi. Piebiak zresztą startuje też do nowej KRS w której zwolnił się wakat. Pisaliśmy o tym w : 1 lutego 2021 Sądownictwo, Andrzej Duda, Zbigniew Ziobro, Prezydent, Krajowa Rada Sądownictwa, Naczelny Sąd Administracyjny, Sąd Okręgowy w Warszawie wiceminister Anna Dalkowska
38^Chaos po Brexicie. Brytyjskie kanapki nie wjadą do Unii, a Elton John musi mieć wizę do pracy^Tomasz Bielecki^24 lutego 2021^https://oko.press/brytyjskie-kanapki-nie-wjada-do-unii/^Muzycy liczą koszty wiz pracowniczych, rybacy żądają odszkodowań od Londynu, a giełda w Amsterdamie już prześcignęła Londyn w giełdowym obrocie akcjami. A to dopiero niespełna dwa miesiące mierzenia się Brytyjczyków ze skutkami brexitu Brytyjczycy opuścili Unię Europejską przed ponad rokiem, ale dopiero od początku stycznia – po zakończeniu pobrexitowego okresu przejściowego – funkcjonują poza unijnym wspólnym rynkiem (a także unią celną). 9 stycznia 2021 „Proszę oddać kanapki. Od czasu brexitu nie wolno przywozić do Unii niektórych nieskontrolowanych rodzajów żywności, takich jak mięso, owoce, warzywa, ryby… Welcome to the Brexit, sir. I’m sorry!” – tak Holendrzy witali brytyjskich kierowców ciężarówek, którzy zjeżdżali z promów, co w połowie stycznia pokazała holenderska TV. Może i konfiskowanie pojedynczych kanapek z szynką było nadmierną skrupulatnością Holendrów, ale nowe wymogi weterynaryjne i fitosanitarne między UE i Wlk. Brytanią to jedna z tych nowości brexitowych, które – jak się wydaje – nadal najbardziej zaskakują zwykłych Brytyjczyków oraz mały i średni biznes. Brytyjskie media donosiły już w styczniu od „tonach mięsa gnijących” w holenderskich portach z braku dokumentacji sanitarnej, a jednocześnie o brytyjskich hodowcach świń odkładających ubój już około 100 tys. zwierząt z obawy, że nie potrafią wyeksportować swych wyrobów do UE. Unia egzekwuje od początku stycznia zasady pobrexitowej umowy handlowej (z nielicznymi okresami przejściowymi), to Londyn – z braku wyszkolonej obsługi oraz infrastruktury granicznej – jednostronnie odroczył wiele wymogów o pół roku. A to znaczy, że np. import unijnego mięsa do Wlk. Brytanii odbywa się nadal bez barier i ta nierównowaga będzie uderzać w brytyjski biznes jeszcze przez parę miesięcy. I dopiero od połowy 2021 roku eksporterzy unijni, w tym polscy, zetkną się na dobre z rzeczywistością brexitową. Paradoksem jest, że brytyjscy rybacy byli jedną z grup najbardziej entuzjastycznie głosujących w referendum za brexitem, teraz bodaj najszybciej odczuli jego skutki na swej skórze. Zwłaszcza eksport ostryg, omułków, małży i innych owoców morza nadal tkwi w zapaści, bo wiele brytyjskich firm rybackich – do grudnia sprzedających swe świeże połowy na kontynent w kilkanaście godzin – teraz nie potrafi uwinąć się z uzyskaniem certyfikatów weterynaryjnych i wypełnieniem dokumentacji szybciej, niż w cztery-pięć dni. Brytyjskie media cytują doraźne wyliczenia firm rybackich, wedle których cały koszt wywozu kilograma towaru np. do Francji wcześniej kosztował ćwierć funta, a teraz koszty weterynaryjno-graniczne wywindowały go do 1,2 funta. Nowe graniczne wymogi weterynaryjno-fitosanitarne to jeden ze skutków przedkładania tradycyjnie pojmowanej suwerenności nad wolność handlu, na co postawił rząd Borisa Johnsona. Utrzymanie systemu wzajemnej i automatycznej uznawalności standardów przez Wlk. Brytanię i Unię wymagałaby systemu nadzoru zaskarżalnego m.in. do unijnego Trybunału Sprawiedliwości, a to ze względów ideologicznych było nie do przyjęcia dla Londynu. Niedawno szef torysowskiej większości Jacob Rees-Mogg pół żartem, pół serio pocieszał w Izbie Gmin, że pomimo nowych trudności administracyjnych ryby łowione po brexicie są brytyjskie i dlatego szczęśliwsze, ale takim poczuciem humoru nie trafił do rybaków. Kolejna grupa zawodowa, która czuje się teraz „zdradzona” przez rząd Johnsona, to artyści (głównie muzycy) uzmysławiający sobie nowe ograniczenia wizowe podczas swych występów, czyli pracy na terenie Unii. Chodzi o przyszłe wojaże, bo na razie pandemia i tak blokuje takie podróże, a granice zewnętrzne Unii (poza Irlandią) pozostają – ze względów sanitarnych – zamknięte dla Brytyjczyków (poza „podróżami niezbędnymi”) na takich samych zasadach, jak dla np. Amerykanów. Niedawno m.in. Elton John publicznie wzywał rząd Johnsona, by „powrócił do negocjacji z UE” oraz uzyskał lepsze warunki dla artystów wyjeżdżających z występami na kontynent. Jednak na razie zupełnie się na to nie zanosi. If the issue of visa free touring in the EU for emerging artists isn't solved, the only acts who are going to have any meaningful kind of live career are big, august, mainstream artists like me. And, trust me, I don’t want that any more than you do.https://t.co/8d9y3GlF7P — Elton John (@eltonofficial) February 8, 2021  Niektórzy torysi próbowali przekonywać, że to Bruksela odrzuciła brytyjską propozycję ułatwień m.in. dla muzyków, ale to kłamstwo miało bardzo krótkie nogi, bo – opublikowany w marcu 2020 roku (i wciąż dostępny w internecie) – unijny projekt umowy handlowej UE z Londynem zawiera ofertę szczególnych wzajemnych ułatwień dla m.in. artystów, sportowców, dziennikarzy, biznesmenów. Johnson to odrzucił, a teraz w Londynie pojawiają się pomysły na uzyskanie takich ułatwień w dwustronnych umowach z niektórymi krajami Unii – byle nie z Brukselą. Przy przeprawach towarowych pod kanałem La Manche raczej nie ma teraz kolejek, a dlaczego? Brytyjskie stowarzyszenie przewoźników drogowych ogłosiło w połowie lutego, że – liczona rok do roku – wielkość ładunku przerzucanego przez La Manche spadła o ponad 60 proc. od początku stycznia. Brytyjski rząd podważa te dane, a ponadto teraz istotnie trudno stwierdzić, ile w tym skutków brexitu (i nagromadzenia towarów przez hurtownie na zapas przed styczniem), a ile covidu oraz jak będzie wyglądał przewóz, gdy firmy lepiej nauczą się nowych formalności pobrexitowych. Ale jest już faktem, że promowy transport towarów z Irlandii bezpośrednio do UE, czyli głównie do francuskich portów wzrósł już trzykrotnie. Do końca 2020 roku dla ciężarówek to była trasa nie tylko dłuższa, ale i kosztowniejsza od przejazdu z Irlandii promem przez Morze Irlandzkie do Wlk. Brytanii i stąd Kanałem La Manche, ale teraz sytuacja odwróciła się przez pobrexitowe trudności i koszty graniczne. Eksport z Wlk. Brytanii do Unii to nie tylko ryzyko ceł (do zerowych stawek kwalifikuje się tylko wzajemny eksport towarów o pochodzeniu w większości brytyjskim lub unijnym), ale też koszty obsługi granicznej nawet przy zerowej stawce celnej oraz administracyjnej związanej m.in. z granicą VAT-owską. Brytyjskie media przywołują m.in. przykład brytyjskiego sprzedawcy odzieży męskiej, który od paru lat wysyłał – wyprodukowane w Japonii – dżinsy m.in. do Niemiec. Teraz wysyłka takich spodni w cenie 265 funtów z Wlk. Brytanii kosztuje go dodatkowe „brexitowe” 88 funtów w cłach i kosztach obsługi granicznej. Zresztą, wiele brytyjskich sklepów wysyłkowych nadal zupełnie nie ogarnęło nowych problemów, bo ich klienci w UE dopiero w momencie odbioru paczek dowiadują się o dodatkowym koszcie obsługi celnej (nawet przy zerowej stawce) zwykle niewspółmiernie dużym przy małych przesyłkach np. 25 euro do paczki wartej 40 euro. Pobrexitowa umowa handlowa, którą wynegocjował rząd Johnsona, dla londyńskiego City zasadniczo nie różni się niczym od scenariusza „no-deal”, bo Londyn zajmował się negocjowaniem kwot połowowych, a zarazem już na początku odpuścił usługi finansowe, bo wszelkie unijno-brytyjskie ułatwienia w tej kwestii też groziłby „ograniczeniem suwerenności”. Teraz City czeka na ewentualne jednostronne decyzje Brukseli co do ułatwień dla niektórych brytyjskich usług finansowych. Jednak już w pierwszym tygodniu lutego ogłoszono, że giełda w Amsterdamie odebrała Londynowi pierwsze miejsce w Europie co do wartości obrotu akcjami. To wprawdzie nie jest najważniejsza dziedzina dla City, które najwięcej zarabia na innych usługach finansowych, ale jednak cios dla Londynu jest niemały zarówno finansowo, jak i prestiżowo. Eksport towarów do Irlandii Płn. z pozostałej części Zjednoczonego Królestwa jest – za sprawą umowy brexitowej – traktowany jak import (ewentualne cła są rekompensowane przez brytyjski rząd), by na wyspie irlandzkiej móc utrzymać „niewidzialną granicę” między unijną brytyjską Irlandią Płn. i unijną Irlandią, czyli unijnym wspólnym rynkiem. Gdy Komisja Europejska pod koniec stycznia wprowadziła system zezwoleń na wywóz szczepionek poza UE, sięgnęła po awaryjną klauzulę brexitową pozwalającą na kontrole międzyirlandzkiego eksportu/importu (w tym przypadku farmaceutycznego). Wprawdzie Bruksela wycofała się z tego po pięciu godzinach, ale ten błąd tylko wyjaskrawił napięcia wokół irlandzkich rozwiązań brexitowych. Na początku lutego po pogróżkach (zapewne ze strony radykalnych unionistów), z irlandzkich portów na kilka dni wycofano pracowników odpowiedzialnych za – uderzające w poczucie brytyjskiej suwerenności – kontrole eksportu na Morzu Irlandzkim. Bruksela zaproponowała Londynowi telefoniczną „gorącą linię” do rozstrzygania problemów z irlandzkimi kontrolami granicznymi, które – jak się wydaje – na długo pozostaną bardzo gorącym kłopotem wynikłym z brexitu. Brytyjskie władze na razie mają dość słaby obraz najnowszych migracyjnych skutków brexitu. W styczniu ogłoszono szacunki urzędu statystycznego ONS co do stanu na połowę 2020 roku, wedle których w Wlk. Brytanii mieszkało wówczas 815 tys. osób z polskim obywatelstwem. Według poprzedniego badania z końca 2019 roku liczba polskich obywateli w Wlk. Brytanii była szacowana na 900 tys., a w rekordowym 2017 roku sięgnęła aż 1,021 mln. Na pewno za część tego spadku odpowiadał zbliżający się brexit, choć w ostatnim roku dodatkowym powodem mógł być Covid-19 i związana z nim recesja. Świat, Unia Europejska, Brexit Wielka Brytania
39^Referendum aborcyjne to nieuczciwy i ryzykowny pomysł. Nie jesteśmy Irlandią [WIDZĘ TO TAK]^Patrycja Wieczorkiewicz^23 lutego 2021^https://oko.press/referendum-aborcyjne-to-nieuczciwy-i-ryzykowny-pomysl-nie-jestesmy-irlandia-widze-to-tak/^Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem - pisze Patrycja Wieczorkiewicz Polska 2050 Szymona Hołowni, w tym nowa członkini ruchu Joanna Mucha, proponują referendum, w którym społeczeństwo mogłoby zadecydować, w jakim zakresie dozwolone będzie przerywanie ciąży. Szymon Hołownia: „Jeżeli nie (referendum), to jak to rozstrzygnąć? Jeżeli mamy dwie strony, z których jedna mówi: nie robimy referendum, bo aborcja to prawo kobiet, a druga mówi: nie wolno głosować, bo to jest kwestia prawa do życia – to jeżeli ja wezmę swoje poglądy i umieszczę w korpusie nienaruszalnych praw człowieka i z jednej, i z drugiej strony, to jak my mamy prawo w Polsce ułożyć? To unieważnia demokrację. Trzeba w pewnym momencie to rozstrzygnąć”. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik. Chociaż Platforma Obywatelska przedstawiła swoje stanowisko w kwestii aborcji (dozwolona do 12. tygodnia ciąży po konsultacji z psychologiem), wielu jej polityków nadal uważa, że referendum to lepszy pomysł.Obstaje przy nim także PSL i jego lider Władysław Kosiniak-Kamysz. Pomysł referendum nie dziwi u polityków przeciwnych liberalizacji prawa, takich jak Hołownia czy Kosiniak-Kamysz. Ale ideę referendum wsparła także m.in. Joanna Mucha z Polska 2050 – zwolenniczka liberalizacji prawa aborcyjnego.  „Proponujemy zorganizowanie – oczywiście po tym, jak PiS odejdzie od władzy, bo dzisiaj to jest niemożliwe – panelu obywatelskiego tak, jak to się odbyło w Irlandii, gdzie wspomagani przez ekspertów obywatele przez kilka miesięcy wypracowywali pytanie referendalne. To pytanie zostało w końcu postawione wszystkim obywatelom i w wyniku referendum prawo w Irlandii zostało zmienione”,przekonywała w Onecie Mucha. Niestety – Polska nie będzie drugą Irlandią, której faktycznie w stosunkowo krótkim czasie udało się przejść od kościelnej dyktatury do szybko postępującej sekularyzacji, na co wpływ miały m.in. kolejne skandale pedofilskie z udziałem księży i zorganizowany proceder tuszowania tego typu spraw. Jednak intensywna kampania informacyjna rozpoczęła się sześć lat przed referendum, w którym Irlandki i Irlandczycy zdecydowali, że z Konstytucji usunięty zostanie artykuł uniemożliwiający złagodzenie przepisów. Tysiące irlandzkich aktywistek przez długie lata pracowało jak mrówki, zwykle nieodpłatnie, by przekazać społeczeństwu wiedzę o aborcji i zdrowiu reprodukcyjnym opartą na faktach naukowych, badaniach i realnych doświadczeniach osób przerywających ciążę. Kiedy w wyniku skandali ludzie zaczęli tracić zaufanie do Kościoła, wzrosło poparcie dla liberalizacji przepisów dotyczących aborcji. Liderzy centroprawicowej koalicji rządzącej zobaczyli w tym szansę na zapewnienie sobie dodatkowych głosów. Co więcej, referendum nie dotyczyło konkretnych zmian w prawie, a jedynie usunięcia zapisu Konstytucji, który uniemożliwiał liberalizację przepisów dotyczących aborcji. Ósma poprawka do konstytucji zrównywała życie osoby w ciąży z życiem płodu. Usunięcie jej było jedyną możliwą droga do zmiany, a zgodnie z irlandzkim prawem można to było zrobić wyłącznie w drodze referendum. W referendum nie zapytano jednak o to, czy przerywanie ciąży powinno być dozwolone i w jakim stopniu. Pytanie brzmiało: “Czy jesteś za tym, by 8. poprawka do Konstytucji została wykreślona?”. Rząd już wcześniej zapewnił, że jeśli naród podejmie decyzję, która da przepustkę do zmiany prawa, poprze projekt zapewniający dostęp do bezpiecznej aborcji do 12. tygodnia ciąży, bez konieczności podawania przyczyny decyzji, a w dodatku obejmie zabieg ubezpieczeniem zdrowotnym. Skąd tak odważna deklaracja? Z sondaży. Politycy uznali, że to im się opłaca.  O tym, czy Polska może powtórzyć irlandzki scenariusz, rozmawiałam z Grace Wilentz, pisarką i aktywistką, która była jednym z motorów szeroko zakrojonej kampanii informacyjnej, dzięki której Irlandki uzyskały dostęp do europejskiego standardu opieki medycznej. „Myślę, że najpierw należy zmieniać postawy zwykłych ludzi. Politycy, kiedy na podstawie sondaży i presji społecznej, w tym protestów, uznają, że poparcie dla jakiejś sprawy zapewni im wzrost poparcia, opowiedzą się za tym. Tak było z nami. Pierwsza była zmiana społeczna, za nią poszli politycy, a w efekcie prawo. Myślę, że Polska jest dziś tam, gdzie Irlandia była 4-5 lat temu.  Było nam o tyle łatwiej, że mamy silne instytucje demokratyczne i wolne media, z których wiele otwarcie zaangażowało się w kampanię edukacyjną w sposób pozbawiony religijnych wpływów. Byliśmy dobrze przygotowani również dlatego, że nie robiliśmy tego po raz pierwszy”. W 2015 roku społeczeństwo irlandzkie zdecydowało w referendum, że Konstytucja powinna umożliwić zawieranie małżeństw bez względu na płeć partnerów. Dla osób zaangażowanych w kampanię na rzecz praw osób LGBT+ już wtedy było oczywiste, że następna zmiana będzie dotyczyć zapisu uniemożliwiającego legalizację aborcji. Aktywistki i aktywiści naciskali na polityków, by przestali unikać odpowiedzialności za zdrowie połowy społeczeństwa. Z roku na rok marsze na rzecz legalnej i bezpiecznej aborcji, organizowane w Dublinie, przyciągały coraz więcej osób z całego kraju. Kolejne osoby publicznie opowiadały o swoich zagranicznych i domowych poronieniach, a pozostali zdawali sobie sprawę, że zakaz jest fikcyjny i stwarza jedynie większe zagrożenie dla zdrowia osób przerywających ciążę. „To była ważna część naszej kampanii. Uświadamiałyśmy ludziom, że to powszechny zabieg i że wszyscy mają wokół siebie osoby z tym doświadczeniem. Do zmiany świadomości w ogromnym stopniu przyczyniła się śmierć Savity Halappanavar. Kobieta zmarła po tym, jak lekarze odmówili jej przerwania ciąży, stwierdzając, że poronienie, z jakim trafiła do szpitala, jest niekompletne, więc prawo nie pozwala im na przeprowadzenie zabiegu. Nie był to odosobniony przypadek. Coraz więcej osób rozumiało, że prawo do aborcji jest kwestią zdrowia i życia. Starsze osoby mówiły nam: Zdaliśmy sobie sprawę, że to kwestia bezpieczeństwa naszych wnuczek”. Gdyby w Polsce ogłosić referendum aborcyjne, organizacje anti-choice dysponujące ogromnymi pieniędzmi, na czele z Ordo Iuris, spuściłyby ze smyczy wszystkie swoje psy. Mielibyśmy kampanię dezinformacyjną stulecia. Aktywistki pro-choice, które większość pracy wykonują wolontaryjnie, po godzinach, zamiast skupić się na zapewnianiu konkretnym osobom dostępu do aborcji, zostałyby wciągnięte w nierówną walkę, w której druga strona nie zawaha się zastosować chwytów poniżej pasa. Podzieliłam się tą obawą z Hanną Gill-Piątek z Polski 2050, zdeklarowaną zwolenniczką liberalizacji przepisów. „Konieczne byłoby ukrócenie lobbingu politycznego w formie, w jakiej robi to Ordo Iuris. Nie wiemy, jaki jest rzeczywisty wpływ tej organizacji na proces legislacyjny, nie figuruje nawet na liście lobbystów. Musimy wprowadzić w tej kwestii pełną jawność. Dopóki nie rozwiążemy tego problemu, organizowanie referendum faktycznie nie ma sensu” – mówi posłanka. Przyznaje, że idea referendum ws. aborcji nie jest jej szczególnie bliska:  „W kwestiach bezpośrednio dotyczących zdrowia referendum jest formą przemocy większości nad mniejszością. Moim zdaniem doprowadziłoby to do eskalacji wojny polsko-polskiej. Dwie strony spolaryzowanego sporu rzuciłyby się sobie do gardeł”. „To jest stanowisko, które przedstawiam w partii, ale wiem, że w tej kwestii nie będzie między nami pełnej zgody. Jeśli jednak zdecydowalibyśmy się na wykorzystanie tej formy demokracji bezpośredniej, zorganizowanie paneli obywatelskich, na których prezentowane byłyby przede wszystkim argumenty medyczne, mogłoby doprowadzić do liberalizacji prawa. Oznaczałoby to zaangażowanie bardzo wielu różnych środowisk, włączenie nowych głosów, danie szansy tym, którzy popierają daleko idące restrykcje, opierając się na nierzetelnych informacjach”. W jednym z niedawnych wpisów na Twitterze redaktor naczelny „Newsweeka” Tomasz Lis ocenił: “Często słychać, że referendum w sprawie aborcji jest złe, bo nie głosuje się nad prawami człowieka. Ok. Między wierszami można jednak wyczuć prawdziwy strach, że zwolennicy nieograniczonego prawa do aborcji po prostu by przegrali i to wcale nie przez TVP”. Owszem, istnieje wysokie prawdopodobieństwo, że zwolenniczki liberalizacji ustawy odniosłyby porażkę. Zgadzam się też, że powodem nie byłaby antyaborcyjna propaganda TVP. Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem. Nie tylko dlatego, że z zasady nie głosuje się nad prawami człowieka, a prawo do bezpiecznej aborcji do nich należy. To przede wszystkim nieuczciwa propozycja, która stwarza poważne ryzyko zakonserwowania nieco mniej makabrycznych niż obecne, ale wciąż najbardziej restrykcyjnych przepisów w Europie na bardzo długie lata. Referendum w Polsce to pomysł równie odpowiedzialny, jak to w sprawie Brexitu. Brytyjczycy postanowili zerwać z Unią Europejską, a na drugi dzień masowo pytali Google o to, czym ona właściwie jest i z czym wiąże się wystąpienie. Kilka tygodni po głosowaniu poparcie dla Brexitu spadło, ale było za późno. Mówiono nawet o powtórzeniu referendum, ale premier nie wiedział, jak miałby to wytłumaczyć Unii Europejskiej i konsekwentnie antyunijnej części społeczeństwa. Dotąd to Kościół kształtował sposób, w jaki myślimy o aborcji. W wolnej Polsce temat ten stał się jego największą obsesją, czy jak ktoś woli: misją. Do niedawna powszechnie uważany za największego Polaka i obrońcę wolności Jan Paweł II z całych sił walczył o bezwzględny zakaz przerywania ciąży. Głosił, że demokracja nie może sankcjonować prawnie “zła moralnego”, za jakie uważał zabieg, straszył zgubnymi skutkami sekularyzacji. Jedną z osób, które najchętniej wypowiadały się na ten temat w mediach, była Wanda Półtawska, uznawana za wielki autorytet przez wszystkie media głównego nurtu. Przez trzy dekady straszono nas także mitycznym syndromem poaborcyjnym, który według współczesnej wiedzy psychologicznej nie istnieje – nie ma żadnych badań, które dowodziłyby, że jest inaczej. Na ulicach miast widzieliśmy zdjęcia rozczłonkowanych płodów, zwykle sprzed kilkudziesięciu lat, ukazujące poronienia na bardzo zaawansowanym etapie ciąży. Wszyscy rozmawiali o aborcji językiem Kościoła. Moje pokolenie już w podstawówce oglądało “Niemy krzyk”, krwawy, antyaborcyjny film propagandowy, co i dziś zdarza się w szkołach. Prawie wszyscy chodziliśmy na religię, podczas której sączono w nas przekonanie, że aborcja jest niczym innym, jak tylko zabiciem dziecka nienarodzonego, skrajnie egoistyczną decyzją. Bywało, że to samo słyszeliśmy na Wychowaniu do Życia w Rodzinie, zresztą lekcje nierzadko prowadzą katechetki. Przez trzydzieści lat rozmawialiśmy tylko o płodach: Kiedy zaczyna się życie? Czy potrafimy określić dokładny moment? Czy dwumiesięczny płód to już człowiek? Czy potrafi reagować na bodźce? Czuje ból? Kiedy rozwija się dusza? Co czuje lekarz, który musi wykonać zabieg? Co na ten temat mówi Biblia? Czy aborcja to grzech śmiertelny? Nawet wśród filozofów, którzy byli zwolennikami prawa do aborcji, dominowały rozważania o podmiotowości płodu. Zapomnieliśmy o jednym – o osobie będącej w ciąży. Nie rozmawialiśmy o jej uczuciach, zdrowiu, bólu, planach, marzeniach i lękach. Uważaliśmy, że nie ma powodu, by pytać ją o zdanie. Empatyzowaliśmy z płodem, choć z logicznego punktu widzenia nie ma to sensu, bo empatia to współodczuwanie, a lekarze, przynajmniej ci, którzy oddzielają wiarę religijną od nauki, są zgodni, że płód nie jest świadomy swojego istnienia, a do siódmego miesiąca ciąży nie odczuwa bólu (tyle zajmuje wykształcenie się sieci połączeń między systemem nerwowym a korą mózgową). Osoby w niechcianych ciążach nie miały nic do powiedzenia. Dopiero niedawno zaczęliśmy oddawać im głos, choć i wciąż nie jest to regułą. Wszystkie główne stacje telewizyjne do rozmów o aborcji zapraszają księży i skrajnie konserwatywnych polityków, a działaczki feministyczne pyta się podczas konferencji prasowych, czy jeśli zalegalizujemy aborcję, to kobiety będą mogły się skrobać “za pięć dwunasta”. Media chcące uchodzić za progresywne używają takich terminów jak “aborcja eugeniczna”, “dziecko nienarodzone”, osobę w niechcianej ciąży nazywają “matką”. „W Irlandii ogromne znaczenie miał fakt, że media głównego nurtu zaczęły oddawać łamy osobom z doświadczeniem aborcji, a dziennikarze i dziennikarki coraz śmielej opowiadali się za wyborem.  Kitty Holland z “Irish Times” co tydzień pisała artykuł o tym, jak wygląda przerywanie ciąży w innych krajach, a w końcu została rzeczniczką prasową Abortion Rights Campaign. Gazeta jej nie zwolniła, do dziś w niej pracuje.  W polskich mediach też są takie osoby, ale duże koncerny rzadko dopuszczają je do głosu. Nawet te uchodzące za liberalne mówią o aborcji językiem jej przeciwników” – mówi Natalia Broniarczyk z Aborcji Bez Granic. Zwolennikiem organizacji referendum jest m.in. aktywista Jan Śpiewak. Twierdzi on, że przeciwnicy tego rozwiązania nie proponują żadnej alternatywnej strategii liberalizacji prawa. Liderkom Strajku Kobiet zarzuca neutralizowanie powszechnego wzburzenia i rozbijanie ruchu społecznego poprzez stworzenie rady konsultacyjnej, do której zaproszono przedstawicieli liberalnych elit. “Jak ma wyglądać zmiana drakońskiego prawa? Nie wiadomo” – stwierdził w jednym z wpisów na Facebooku. Czy środowiska pro-choice rzeczywiście nie proponują innej drogi niż referendalna? Komitet Legalna Aborcja Bez Kompromisów, w skład którego wchodzi m.in. Strajk Kobiet i Aborcyjny Dream Team, przygotował projekt ustawy, który zakłada możliwość przerywania ciąży: W projekcie nie ma słowa o ciążach powstałych w wyniku czynu zabronionego. Natalia Broniarczyk tłumaczy, że to przemyślana decyzja. Należy bowiem zwrócić uwagę na kwestię zagrożenia zdrowia psychicznego, które jest równie ważne, jak to fizyczne, więc ta przesłanka powinna obejmować również osoby zgwałcone, które mierzą się z traumą. Konieczność donoszenia niechcianej ciąży, przypominającej o doznanej krzywdzie, zawsze zagraża zdrowiu i życiu. Broniarczyk: „Ludzi powinno się uczyć, że nie mają prawa tak dalece ingerować w życie i zdrowie innych. Referendum byłoby formą zachęcenia społeczeństwa do sprawowania kontroli nad nie swoimi ciałami. Ostatnio Stanisław Karczewski z PiS, zapytany, czy zmusiłby córkę do urodzenia dziecka z wadą letalną, zaprzeczył i zapewnił, że byłaby to wyłącznie jej decyzja. Córki posłów mogą pozwolić sobie na wyjazd do zagranicznej kliniki. Osoby popierające zakaz aborcji, kiedy problem niechcianej ciąży dotknie ich osobiście, uważają, że to »wyjątkowy przypadek«. A każdy przypadek niechcianej ciąży jest wyjątkowy. Życie nie składa się z prostych pytań, które można by było zadać w referendum”. Pod koniec 2020 roku zmianę restrykcyjnych dotąd przepisów wywalczyły Argentynki. Podczas szesnastogodzinnej debaty w argentyńskim parlamencie, która poprzedziła głosowanie nad ustawą dopuszczającą przerywanie ciąży “na żądanie” do 14. tygodnia, zdecydowana większość polityków, również prawicowych, opowiedziała się za liberalizacją prawa. Zrozumieli, że musi ono przystawać do rzeczywistości. A rzeczywistość jest taka, że zakaz aborcji nie zmniejsza ich liczby, sprawia jedynie, że mówi się o niej po cichu, ze wstydem, z poczuciem winy. Bardzo konserwatywni posłowie mówili:  “Dwa lata temu głosowałem przeciw, ale zrozumiałem, że jako polityk muszę być odpowiedzialny, kształtować prawo, które będzie odpowiadać na potrzeby społeczne, a nie trzymać się swoich przekonań, które ostatecznie i tak nie mają wpływu na rzeczywistość”. “Mam nadzieję, że politycy i polityczki, którzy forsują pomysł przeprowadzenia referendum w sprawie aborcji, zapoznają się z projektem ustawy i uznają, że to optymalne rozwiązanie, niezależnie od tego, co sami myślą o przerywaniu ciąży” – mówi Natalia Broniarczyk.  Rozwiązaniem, jakie proponuje środowisko pro-choice, jest więc popularyzacja w społeczeństwie faktów dotyczących aborcji i stopniowa zmiana postaw osób, którym dopuszczenie zabiegu wyłącznie w trzech skrajnych przypadkach jawi się dziś jako rozwiązanie kompromisowe. Za zmianą społeczną pójdą zaś bardziej odważne, postępowe deklaracje polityków.  „Myślę, że od polityków opozycji powinniście oczekiwać uznania faktu, że daleko idące restrykcje ograniczają bezpieczeństwo osób przerywających ciąże, ale nie liczbę wykonywanych aborcji. Jeśli uznają, że poparcie dla liberalizacji prawa zapewni im dodatkowe głosy, a jednocześnie nie narazi na utratę znacznej części elektoratu, staną po stronie wyboru. Organizacja referendum to ryzyko zakonserwowania postaw w znacznej mierze opartych na dezinformacji i schowanie tematu do szuflady na wiele, wiele lat. Politycy nie mogą obarczać społeczeństwa taką odpowiedzialnością, ich zadaniem jest zapewnienie nam bezpieczeństwa” – mówi Grace Wilentz. Hanna Gill-Piątek zapewnia, że nie ustanie w wysiłkach, by przekonać partyjnych kolegów do opowiedzenia się za liberalizacją prawa, a propozycja rozpisania referendum na razie nie jest wiążąca. Kobiety, Świat, Irlandia legalna aborcja
40^Młodzi mieszkają z rodzicami, bo są leniwi? „Zmień pracę, weź kredyt” w wydaniu Konfederacji^Dominika Sitnicka^23 lutego 2021^https://oko.press/mlodzi-mieszkaja-z-rodzicami-bo-sa-leniwi-zmien-prace-wez-kredyt-w-wydaniu-konfederacji/^"Na konwencji Lewicy młodzi politycy opowiadali m.in. o problemach z dostępem do mieszkań. ""Trzeba się było uczyć, pracować i oszczędzać"" - poucza gniazdowników Sławomir Mentzen z Konfederacji. Czy młodzi Polacy rzeczywiście są leniwi i ""roszczeniowi""? Dane wskazują na coś zupełnie innego „Żyję w państwie, które miliony marzeń młodych ludzi co roku zmienia w miliony złudzeń. Nasza przyszłość brutalna to życie ciągle na kredycie, to praca na śmieciówce, to ciągły stres. Brutalna prawda jest taka, że połowa naszego pokolenia będzie do 35. roku życia mieszkać z rodzicami” – mówił podczas sobotniej konwencji Lewicy Łukasz Michnik, działacz Młodej Lewicy z Olsztyna. 21 lutego 2021 Fragment z tą wypowiedzią zaszerował na Twitterze Sławomir Mentzen, polityk Konfederacji i wiceprezes KORWiN, a także autor słynnej „piątki Konfederacji” („Nie chcemy Żydów, gejów, aborcji, podatków i UE”). Mentzen cytat opatrzył komentarzem: „Brutalna prawda jest taka, że trzeba było się uczyć, pracować i oszczędzać. Nauczylibyście się malować ściany, spawać, prowadzić TIRa, to byście z rodzicami nie mieszkali. Niestety, zamiast pracować, wolicie zabierać tym, którym chciało się brać odpowiedzialność za własne życie”.  Wypowiedź Mentzena przypomina oczywiście niesławny cytat Bronisława Komorowskiego „weź kredyt, zmień pracę”. Przekonanie o tym, że złe warunki życiowe są wynikiem błędnych indywidualnych wyborów, a nie sytuacji społeczno-ekonomicznej, jest wśród polskich polityków i komentatorów bardzo rozpowszechnione. Polityk Konfederacji dokłada do tego liberalny podział na zaradnych i produktywnych (w domyśle: takich jak on) i ludzi niezaradnych, żyjących z socjalu. W tej opowieści odnaleźli się też niektórzy politycy obozu władzy. „Takiemu młodemu człowiekowi, który nie jest nauczony pracy, zaradności, odpowiedzialności i do 35. roku życia mieszka z rodzicami rzeczywiście nie pozostaje nic innego jak biegać po ulicach z flagami LGBT i pluć na Kościół i pomniki narodowe” – napisał na Twitterze poseł Solidarnej Polski Mariusz Kałużny (skasował Tweeta m.in. po tym, jak przypomniano mu, że w Warszawie za 750 zł. wynajmował 90 metrowe mieszkanie od Centralnego Ośrodka Sportu, państwowej instytucji, której był wicedyrektorem). Nie pierwszy raz toczy się spór o to, czy młodzi Polacy nie są przypadkiem zbyt leniwi i „roszczeniowi” (cokolwiek by to miało znaczyć). Co jednak na temat ich sytuacji i perspektyw mówią dane? 1 maja 2019 W Polsce odsetek gniazdowników, czyli osób w wieku 25-34 lata mieszkających z rodzicami, jest rzeczywiście wysoki. Według danych z badania EU-SILC w 2018 roku wynosił on aż 45,1 proc., podczas gdy średnia dla Unii Europejskiej wyniosła 28,6 proc. W minionej dekadzie skala zjawiska w UE utrzymywała się na zbliżonym poziomie. W Polsce jednak od 2005 do 2018 roku odsetek ten wzrósł o 9 proc. Czy w takim razie, idąc tokiem myślenia Mentzena, oznacza to, że młodzi Polacy są bardziej gnuśni niż ich europejscy rówieśnicy? Nic na to nie wskazuje. Według danych Eurostatu odsetek Polaków w wieku od 15 do 34 lat, którzy nie uczą się, ale są zatrudnieni, wynosi aż 53,4 proc. To więcej niż średnia europejska wynosząca 43 proc. Kolejne 7 proc. jednocześnie uczy się i pracuje. (Łącznie uczy się lub szkoli zawodowo 33 proc. osób w tym wieku, pracujących i niepracujących). W badaniu GUS w 2018 odsetek gniazdowników wśród osób od 25 do 34 lat oszacowano na 36 proc. W badaniu tym, w przeciwieństwie do badania EU-SILC, brano pod uwagę jedynie osoby, które nie posiadają współmałżonków. Gniazdownikami zdecydowanie częściej są mężczyźni (43 proc. mężczyzn w tym przedziale wiekowym), niż kobiety (29 proc.). Im starszy rocznik, tym dysproporcja między płciami jest większa. Autorzy raportu wśród powodów gniazdownictwa wymieniają względy indywidualnych preferencji, czy potrzebę opieki nad rodzicami. Zaznaczają jednak, że najczęstszym problemem w usamodzielnieniu się młodych dorosłych są dochody. „Jak wynika z danych 60 proc. gniazdowników nie posiadało żadnego dochodu lub osiągało średni miesięczny dochód poniżej stawki minimalnej, która w 2018 roku wynosiła 2100 zł” – czytamy w raporcie GUS. I jednocześnie dowiadujemy się, że w badanym okresie aż dwie trzecie z gniazdowników pracowała i to najczęściej w pełnym wymiarze godzin. Krótko mówiąc – młodzi pracują, a i tak nie stać ich na usamodzielnienie się. W 2018 to 380 mieszkań na 1000 osób. Średnia europejska to 435. Słabszy wynik wśród krajów UE odnotowano jedynie na Słowacji (369 mieszkań). Dla porównania wskaźnik ten wyniósł w Niemczech 509 mieszkań na 1 000 mieszkańców, na Węgrzech – 456, w Czechach – 455. W raporcie dotyczącym mieszkalnictwa z marca 2020 rząd podaje, że w 2019 wskaźnik skoczył do poziomu 386 mieszkań, ale jednocześnie, by nasycić rynek musiałby osiągnąć pułap 450. W Polsce mamy niski odsetek mieszkań, które można wynająć, a ludzie mieszkają głównie w mieszkaniach własnościowych. Wg Eurostatu aż 84 proc. Polaków mieszka na swoim, a zdecydowana większość z nich nie jest obciążona kredytem (spłacający kredyty to 11,3 proc. ogółu). W bogatej Szwajcarii to zaledwie 42,5 proc., w Niemczech – 51,5 proc., we Francji – 65 proc.  Polska nie prowadzi polityki, która wspierałaby długoterminowy najem. Przeciwnie – stymulowano popyt na mieszkania poprzez programy państwowych dopłat do kredytów takich jak „Mieszkanie dla młodych” i „Rodzina na swoim”. Program „Mieszkanie plus”, który zakłada budowanie tanich mieszkań na wynajem na razie (po ponad 5 latach rządów PiS) jest jeszcze w powijakach. 2 stycznia 2020 W roku 2019 wśród wszystkich wybudowanych mieszkań aż 97,8 proc. stanowiło budownictwo deweloperskie oraz inwestycje realizowane przez osoby fizyczne. Budownictwo komunalne, mieszkania w ramach towarzystw budownictwa społecznego i mieszkania zakładowe – stanowiły w 2019 roku zaledwie 2,2 proc. Eksperci wskazują, że rozwój mieszkalnictwa oparty wyłącznie na mieszkaniach kupowanych na własność jest czymś, co po prostu nie może się udać – kredyt hipoteczny zawsze będzie poza zasięgiem sporej części społeczeństwa. Według Habitat for Humanity, organizacji pozarządowej działającej na rzecz poprawy warunków mieszkaniowych osób niezamożnych, aż 70 proc. polskich gospodarstw domowych nie stać na zaspokojenie własnych potrzeb mieszkaniowych na zasadach rynkowych. Sam rząd stwierdza w ubiegłorocznym Raporcie o stanie mieszkalnictwa, że „Wzrost liczby oddawanych do użytku mieszkań nie poprawia w znaczący sposób dostępności mieszkań dla osób o dochodach zbyt niskich, by nabyć lub wynająć mieszkanie na zasadach rynkowych, a jednocześnie zbyt wysokich, aby móc ubiegać się o najem mieszkania komunalnego. Problem ten dotyka przede wszystkim ludzi młodych, którzy wchodzą na rynek pracy, rodzin wielodzietnych oraz osób samotnie wychowujących dzieci. W ostatnich ośmiu latach udział mieszkań, które służyłyby potrzebom osób o przeciętnych i niskich dochodach, stanowił średnio jedynie 2,5 proc. nowych zasobów mieszkaniowych”. Mieszkań komunalnych, o których mówi raport zresztą po prostu nie ma. Wg raportu NIK z czerwca 2019 – większość gmin nie zaspokaja potrzeb mieszkaniowych ludności. Czas oczekiwania na mieszkanie komunalne może dziś wynieść nawet 20 lat. Oczywiście, zawsze można jak Sławomir Mentzen wspaniałomyślnie doradzić ludziom, by po prostu przestali być osobami o przeciętnych i niskich dochodach. I zajęli się lukratywnymi w jego opinii zajęciami takimi jak malowanie ścian, spawanie, prowadzenie TIRa. Należy jednak od razu spytać, kto sprzeda nam bułkę w sklepie, jeśli wszyscy nagle zaczną spawać? Jeszcze ważniejszym pytaniem będzie: dlaczego właściwie mamy pogodzić się z tym, że ciężko pracujący kasjer ma być pozbawiony szansy na mieszkanie w godnych warunkach? Gospodarka, Polityka społeczna, Sojusz Lewicy Demokratycznej, Partia Razem, Wiosna, Konfederacja mieszkalnictwo w polsce Sławomir Mentzen"
41^Ścigana sędzia Beata Morawiec nadal z immunitetem. Izba Dyscyplinarna odkłada sprawę^Mariusz Jałoszewski^23 lutego 2021^https://oko.press/scigana-sedzia-beata-morawiec-nadal-z-immunitetem-izba-dyscyplinarna-odklada-sprawe/^Nielegalna Izba Dyscyplinarna nie uchyliła ostatecznie immunitetu sędzi Morawiec, której Prokuratura Krajowa chce postawić niewiarygodne zarzuty karne. Odroczyła posiedzenie bez terminu. Tymczasem niespodziewanie Morawiec w obronę wziął krakowski rzecznik dyscyplinarny Nielegalna Izba Dyscyplinarna sprawę immunitetu sędzi Beaty Morawiec z Sądu Okręgowego w Krakowie odroczyła we wtorek 23 lutego 2021 roku. Tego dnia Izba w trzy osobowym składzie miała ostatecznie zdecydować czy daje zgodę na karne ściganie sędzi, która jest znana z obrony wolnych sądów. Morawiec ściga Prokuratura Krajowa, która chce postawić wydumane zarzuty. Ale obrońcy sędzi na posiedzeniu Izby złożyli kilka wniosków formalnych idących w kierunku zagwarantowania jej prawa do rozpoznania sprawy przez legalny, niezawisły i niezależny sąd. Te wnioski trzeba rozpoznać i dlatego sprawa została przez Izbę odroczona bez terminu. Gdy Izba obradowała nad wnioskami obrońców pod Sądem Najwyższym trwała pikieta solidarności z sędzią. Była na niej Beata Morawiec, niezależni sędziowie – w tym Igor Tuleya – obywatele i prawnicy z Komitetu Obrony Sprawiedliwości, którzy bronią niezależnych sędziów. Morawiec nie weszła na posiedzenie Izby Dyscyplinarnej, bo jak wielu prawników nie uznaje jej za legalny sąd.  Sędzia Beata Morawiec przez Sądem Najwyższym na konferencji KOS-u. Fot. Mariusz Jałoszewski Przypomnijmy. Sędzi Morawiec zarzuty karne chce postawić wydział spraw wewnętrznych Prokuratury Krajowej, który PiS powołał do ścigania sędziów i prokuratorów. Sprawę prowadzi prokurator Marcin Rosiak z Prokuratury Okręgowej w Koninie, delegowany do Prokuratury Krajowej. We wtorek był w Izbie Dyscyplinarnej. Pisaliśmy, kto w tym wydziale ściga sędziów i prokuratorów: 9 lutego 2021 Rosiak chce postawić sędzi Morawiec trzy zarzuty karne. Prokurator opierając się na zeznaniach osób – które same miały problemy prawne – założył, że sędzia wzięła łapówkę w postaci telefonu komórkowego. Miała go przyjąć za korzystny wyrok. Prokurator zarzuca też sędzi, że przyjęła 5 tys. zł wynagrodzenia za fikcyjną opinię. Problem w tym, że sędzia opinię napisała. I ujawniła ją na Twitterze. Co spotkało się z ostrą reakcją prokuratury, która weszła do niej rano do domu i pod groźbą nielegalnego przeszukania zabrała jej komputer. Potem sąd orzekł, że prokuratura złamała chroniący sędzię immunitet, a wydana zgoda na przeszukanie była bezprawna. Pisaliśmy o tym w : 29 stycznia 2021 Prokuratura zrobiła najście na dom sędzi, bo podejrzewała, że sędzia opinię napisała teraz. Ale sędzia ma prywatną opinię biegłego (na jej zlecenie), z której wynika, że opinię napisała w 2013 roku, czyli wtedy kiedy jej to zlecono. Opinia ta jest w aktach Izby Dyscyplinarnej. Prokuratura wcześniej uznała jednak, że skoro nie może znaleźć tej opinii – mogła się zawieruszyć w sądzie lub prokuratura zabrała ją do innej, dużej sprawy nieprawidłowości w Sądzie Apelacyjnym w Krakowie – to pewnie Morawiec jej nie napisała. Sędzia od samego początku podkreśla, że jest niewinna. Zaprzecza również, by miała wziąć telefon za wydanie korzystnego wyroku. To, że Prokuratura Krajowa chce postawić zarzuty Beacie Morawiec nie jest przypadkiem. Od kilku lat broni ona wolnych sądów. Jest też szefową stowarzyszenia niezależnych sędziów Themis, które ostro krytykuje „reformy” ministra Ziobry. Sędzia osobiście zadarła również z ministrem sprawiedliwości. I to może mieć znaczenie dla obecnego ścigania jej przez prokuraturę, na czele której stoi przecież ten sam Zbigniew Ziobro. Beata Morawiec była prezeską Sądu Okręgowego w Krakowie. Resort Ziobry odwołał ją nagle z tego stanowiska w 2017 roku. Ale w komunikacie resort sprawiedliwości informację o jej odwołaniu i rzekomych zarzutach wobec jej pracy, powiązał z informacją o zatrzymaniach dyrektorów w małopolskich sądach. Sędzia z tą drugą sprawą nie miała nic wspólnego i powiązanie jej z zatrzymaniami rzuciło na nią podejrzenia. Pisaliśmy o tym w : 18 listopada 2018 Dlatego pozwała za komunikat ministra sprawiedliwości do sądu i niedawno wygrała z nim prawomocnie proces cywilny o ochronę dóbr osobistych. Minister ma ją przeprosić za zniesławiający komunikat, ale ten chce złożyć kasację do Sądu Najwyższego. I na razie nie wykona prawomocnego wyroku. Ta sprawa może rzutować na obecną sprawę karną, bo zeznania obciążające sędzię w prokuraturze pojawiły się gdy złożyła pozew. Pisaliśmy o tym w : 20 stycznia 2021 Prokuratura Krajowa, by postawić sędzi zarzuty, wystąpiła o uchylenie jej immunitetu do nielegalnej Izby Dyscyplinarnej. Ta w pierwszej instancji zgodziła się na to. Jednocześnie zawiesiła sędzię w obowiązkach i obcięła jej pensję aż o 50 procent. Tę skandaliczną decyzję 12 października 2020 roku wydał jednoosobowo – pod osłoną nocy – Adam Tomczyński, który przed powołaniem do Izby pracował jako prawnik i znany był z chwalenia obecnej władzy na Twitterze. Pisaliśmy o tym w : 12 października 2020 Zażalenie na jego decyzję złożyli obrońcy sędzi. Bo uchylenie immunitetu nie jest prawomocne i nadal chroni on sędzię. Wykonano już jednak decyzję o zawieszeniu sędzi – w macierzystym Sądzie Okręgowym w Krakowie została odsunięta od orzekania. We wtorek 23 lutego 2021 roku Izba Dyscyplinarna miała te zażalenia rozpoznać w trzy osobowym składzie: Jan Majchrowski (przewodniczący składu), Paweł Zubert (sprawozdawca sprawy) i Mariusz Łodko. Na niejawne posiedzenie sędzia Morawiec jednak nie weszła, bo nie uznaje legalności Izby Dyscyplinarnej. Byli jednak na nim jej obrońcy: sędzia Anna Korwin-Piotrowska z Opola, sędzia Maciej Czajka z Krakowa i adwokat Radosław Baszuk. Był też prokurator, który ją ściga, czyli Marcin Rosiak i zastępca głównego rzecznika dyscyplinarnego dla sędziów Michał Lasota (znany ze ścigania niezależnych sędziów). Obrońcy na posiedzeniu złożyli kilka wniosków formalnych. Wnoszą o przekazanie sprawy do rozpoznania przez starą, legalną Izbę Karną SN. Zażądali też wyłączenia ze sprawy Pawła Zuberta i Jana Majchrowskiego. Pierwszy, to były prokurator z Katowic, gdzie pracował też wcześniej Prokurator Krajowy Bogdan Święczkowski, którego podwładni ścigają dziś Morawiec. Z kolei Majchrowski na dzień przez tym posiedzeniem wydał oświadczenie, że są wywierane na niego naciski w związku ze sprawą sędzi Morawiec. Tymi naciskami ma być uchwała Rady Wydziału Prawa i Administracji Uniwersytetu Warszawskiego, której wnioskodawcą był m.in. prof. Marcin Matczak, który też broni praworządności i ostro recenzuje „dobrą zmianę” w wymiarze sprawiedliwości. Uchwała jest z 19 października 2020 roku i dotyczy uchylenia immunitetu sędzi Morawiec oraz „innych postępowań przed Izbą Dyscyplinarną”. Majchrowski uważa, że uchwała jest wymierzona w niego, bo jest profesorem na tym wydziale. Dlatego odbiera ją jako próbę wywarcia nacisku. Zapowiada, że będzie jednak „bezstronny”. Jego oświadczenie jest tutaj. Majchrowski nie ma jednak racji i zdaniem prawników się ośmiesza. Bo uchwała nie odnosi się do niego. Wydano ją tydzień po tym jak Izba Dyscyplinarna uchyliła immunitet Morawiec w pierwszej instancji. Uchwała potępiała tę decyzję. Wtedy nikt nie mógł przewidzieć, że Majchrowski będzie w składzie, który będzie rozpoznawał zażalenie. Skład ten wyznaczono 14 listopada 2020 roku, czyli prawie miesiąc po wydaniu uchwały. Prawnicy ironizują, że Majchrowski nagle – na dzień przed posiedzeniem – przypomniał sobie, że akademicy z UW wywierają na niego naciski.  W dniu posiedzenia Izby Dyscyplinarnej pikietę solidarnościową w Krakowie zorganizowali pod swoim sądem krakowscy sędziowie. Fot. fb krakowskich sędziów.  Ale jego oświadczenie jest podstawą wniosku obrońców Beaty Morawiec o jego wyłączenie. Chcą, by inny skład ocenił czy Majchrowski jest pod presją i czy w związku z tym będzie obiektywnie zachowywał się w tej sprawie. Wnioski obrońców muszą teraz rozpoznać inne składy Izby Dyscyplinarnej i Izba Kontroli Nadzwyczajnej i Spraw Publicznych. Dlatego obrońcy chcą też zawieszenia sprawy. I z tych powodów Izba Dyscyplinarna odroczyła bez terminu rozpoznanie sprawy immunitetu sędzi Morawiec. Co ciekawe, na dzień przed posiedzeniem Izby zażalenie na odebranie sędzi immunitetu w pierwszej instancji złożył zastępca rzecznika dyscyplinarnego przy Sądzie Apelacyjnym w Krakowie Tomasz Szymański. Wątpi on w rzekome dowody na winę sędzi. Dlatego bierze ją w obronę. Izba pozostawiła jednak jego zażalenie bez rozpoznania, bo uznała, że nie może wstąpić do sprawy. Sędzia Beata Morawiec to drugi niezależny sędzia znany z obrony wolnych sądów, któremu Prokuratura Krajowa chce postawić naciągane, pokazowe zarzuty, które mają zmrozić innych sędziów. Prokuratura Krajowa ściga też sędziego Igora Tuleyę z Warszawy za wpuszczenie dziennikarzy na krytyczne wobec PiS orzeczenie. To tylko pretekst do ukarania Tulei za całokształt jego działalności. Jest on już symbolem wolnych sądów, których broni. Spotyka się z obywatelami, krytykuje „dobrą zmianę” w sądach. Tuleya prokuratury się nie boi. Też nie uznaje Izby Dyscyplinarnej za sąd i dlatego lekceważy wezwania z prokuratury na przesłuchanie. Grozi mu siłowe zatrzymanie. Pisaliśmy o tym w : 9 lutego 2021 Pod Sądem Najwyższym na konferencji Komitetu Obrony Sprawiedliwości sędzia Morawiec mówiła: „Jestem w miejscu, które przez całe moje życie uważałam za pałac sprawiedliwości. W sytuacji, gdy muszę kontestować osoby wymierzające tam quasi sprawiedliwość jest mi bardzo przykro. Bo zawsze uważałam, że jest to miejsce, do którego każdy prawnik, sędzia dąży. Jest mi przykro, że nie mogę tu przyjść pełna wiary w to, że orzeczenie, które zapadnie będzie orzeczeniem opartym na prawie i będzie wydane przez osoby mające atrybut niezależności i niezawisłości”. I zapewniała: „Jestem osobą transparentną, silną, mówię otwarcie, co myślę. Ile to będzie mnie kosztowało, jak się to odbije na mnie, to się okaże. Ale nie robię tego tylko, żeby się bronić. Chcę pokazać, że warto walczyć o prawdę, praworządność, że warto walczyć o to, żeby żyć w państwie prawa. Tak mnie wychowano i uczono, i ja chcę by te wartości zostały zachowane”. Dodała jeszcze, że nie tylko ona, sędzia Tuleya i sędzia Paweł Juszczyszyn z Olsztyna (pierwszy zawieszony sędzia przez Izbę Dyscyplinarną) są represjonowani i atakowani. Ale również setki innych niezależnych sędziów, którzy muszą się bronić przed „bezprawnymi zarzutami” w postępowaniach dyscyplinarnych.  zrobiło transmisję z tej konferencji: https://www.facebook.com/oko.press/videos/2862860287292008  opublikowało listę ściganych i represjonowanych niezależnych sędziów. Wkrótce opublikujemy aktualną listę, bo represjonowanych wciąż przybywa: 28 czerwca 2020  Pikieta poparcia dla Beaty Morawiec pod Sądem Rejonowym w Chrzanowie. Fot. uczestników pikiety.   Pikieta poparcia dla sędzi Morawiec pod Wojewódzkim Sądem Administracyjnym w Krakowie. Fot. uczestników pikiety.  Pikieta poparcia dla sędzi Morawiec pod Sądem Rejonowym w Oświęcimiu. Fot. uczestników pikiety.  Sądownictwo, Zbigniew Ziobro, Prokuratura Krajowa, immunitet Izba Dyscyplinarna SN prokurator Marcin Rosiak Prokuratura Krajowa sędzia Beata Morawiec
42^Śmierć i narodziny w jednym małym pokoju. „To zabija gorzej niż nóż w serce”^Marta K. Nowak^23 lutego 2021^https://oko.press/smierc-i-narodziny-w-jednym-malym-pokoju-to-zabija-gorzej-niz-noz-w-serce/^Usuwa płód, umieszcza w jakimś pojemniku i podsuwa mi pod oczy. »Widzi pani? To miała pani urodzić, ale coś nie wyszło...«. Zaczynam wyć, jak ranne zwierzę. Zawożą mnie na salę, znów słyszę bicie serca dziecka sąsiadki. Puk, puk, puk. Bez przerwy. Dostaję histerii. Odmawiam jedzenia. Ciągle słyszę - TO miała pani urodzić NIK sprawdził, w jakich warunkach kobiety przechodzą poronienia i martwe porody. Rezultaty nie są optymistyczne. Choć każdego roku ok. 1700 kobiet rodzi martwe dziecko, a u ok. 40 tys. kobiet ciąża kończy się poronieniem, wciąż w wielu szpitalach nie mogą liczyć na odpowiednie traktowanie, kontakt z psychologiem, czy nawet bycie w innym pokoju niż kobiety w ciąży lub po udanym porodzie. Wyniki kontroli NIK streściliśmy w artykule i choć sam raport jest wstrząsający, jeszcze bardziej wstrząsające okazały się komentarze, które pojawiły się pod naszym tekstem. Na facebooku i instagramie wiele kobiet podzieliło się własnymi traumatycznymi doświadczeniami ronienia lub martwego porodu w szpitalu, niektóre miały miejsce kilkadziesiąt lat temu, inne kilkanaście, a jeszcze inne – całkiem niedawno. 12 lutego 2021 „Matko, nic się nie zmieniło” – piszą kobiety. Ich przejścia to przerażająca lektura w kraju, w którym po wyroku Trybunału Konstytucyjnego Julii Przyłębskiej kobiety są zmuszane nawet do rodzenia dzieci bez szans na przeżycie i gdzie „świętość życia” przesiąknięta jest hipokryzją. Jak wynika z listów pisanych do Fundacji Rodzić po Ludzku, kobiety, które przeżywają poronienie lub śmierci dziecka wciąż słyszą „nie płacz, urodzisz inne”, a ich emocje wywołują u personelu medycznego irytację i agresję. „Sala 5-osobowa. »Która to pani X? Zmarł pani syn. Nie martwi się pani, będzie pani miała następne«. Minęło 30 lat, a mi nadal dźwięczy to w uszach” – napisała pani Ilona. „Potem kazano mi zabrać swoje rzeczy i iść do izolatki, żeby nie leżeć z pacjentkami w ciąży. Za ścianą była sala z wcześniakami, przez cały dzień słyszałam płacz dzieci. Nikt się mną nie interesował. Od lekarza usłyszałam, że pretensje mam mieć do męża, że niedorobione dzieci rodzi. Przez trzy dni nikt nie pomógł mi nawet pójść do toalety, a sama nie miałam siły. Kiedy wróciłam do domu mama myła mnie w wannie, jak małe dziecko. Miałam 20 lat”. „No i po ptakach” – poinformowała lekarka kobietę, która poroniła. „No cóż, dziecko nie żyje” – usłyszała Monika. „Czemu beczysz, masz jeszcze drugie” – ryknął stojąc w progu sali lekarz, do kobiety, której zmarło jedno z bliźniąt. „Czego ryczysz, nie pierwsze to i nie ostatnie” – usłyszała Paulina. „Kobiety zawsze roniły, za szybko się przywiązujecie” – powiedziano Klaudii. Pani Elżbieta też usłyszała po poronieniu, że będzie miała następne. „Niestety, następnego nie było” – komentuje. „W pewnym momencie nie wiedziałam, czy płaczę ze strachu o dziecko, czy przez to, jak traktuje mnie położna” – napisała Aleksandra. Zdaniem Oliwii brak empatii to często nie wina lekarzy, tylko „systemu, który ich nie wspiera, żeby mogli wspierać tych, o których zdrowie i życie walczą”. Według raportu NIK personel jest zwykle zostawiony sam sobie na dyżurach, które trwają nawet 88 godzin, bez odpowiednich szkoleń ani superwizji. „Towarzyszenie osobie, której umarło dziecko albo doświadczyła poronienia, jest bardzo trudne. Konfrontujemy się wtedy z własnymi odczuciami na temat śmierci, lękami, myślimy o tym, co sami byśmy czuli w podobnej sytuacji” – tłumaczyła  Joanna Pietrusiewicz z Fundacji Rodzić po Ludzku. Małgorzata nie daje personelowi taryfy ulgowej. „Niedofinansowanie szpitali nie upoważnia do traktowania kobiet jak bydła” – uważa i opowiada swoją historię. „Kilkanaście lat temu, upragniona ciąża, mnóstwo badań, bo już po jednej stracie. Niestety płód obumarł. Lekarz prowadzący mówi: może sobie pani w domu poczekać, organizm sam to wydali, jak płód zacznie gnić”. Małgorzata czekać nie ma zamiaru, jedzie do szpitala. Trafia na salę z kobietą w ciąży, u której bez przerwy monitorowana jest praca serca dziecka. Dowiaduje się, że na zmianę sali nie ma szans. „Myślę: do jutra wytrzymam. Rano słyszę, że zabieg jednak nie dziś, może jutro, może później. Naciskam, ordynator w końcu się zgadza. Lekarka czyści macicę. Brzmi, jak drapanie paznokciami po ścianie. Modlę się, żeby po złości nie zrobiła mi krzywdy” – relacjonuje Małgorzata. „Usuwa płód, umieszcza w jakimś pojemniku i podsuwa mi pod oczy. »Widzi pani? To miała pani urodzić, ale coś nie wyszło…«. Zaczynam wyć, jak ranne zwierzę. Zawożą mnie na salę, znów słyszę bicie serca dziecka sąsiadki. Puk, puk, puk. Bez przerwy. Dostaję histerii. Odmawiam jedzenia. Ciągle słyszę – TO miała pani urodzić”. „Przysyłają pielęgniarkę, która ma mnie pilnować. Siedzi przy mnie ze zwieszoną głową. Czasem bierze gazetę. Milczymy. Zmiana warty, siada inna pielęgniarka. »Jestem tutaj, żeby nie wyskoczyła nam pani przez okno…« – mówi. Stan zapalny po zabiegu mam przez kolejne 5 tygodni. Ból nie daje o sobie zapomnieć, uśmiech córki czekającej w domu nieco go łagodzi. A ja? Przestaję żyć na 2 lata”. Jak wynika z raportu NIK, kontakt z psychologiem, do którego pacjentka ma prawo, wciąż jest rzadkością. „Na oddziale ginekologicznym przyszła do nas pielęgniarka i powiedziała, że zaraz przywiozą dziewczynę po »czyszczeniu« i żeby trochę ściszyć telewizor, bo śpi. W nocy było słychać jak płacze. Była z tym kompletnie sama, nikt do niej nie przyszedł oprócz pielęgniarki na standardowe badanie temperatury o 6. rano” – napisała pani Katarzyna. „Po zabiegu wydobycia martwych bliźniąt wypchnięto mnie do pustego pokoju i pozostawiono z własnymi myślami. To było straszne. Tak chciałam, żeby ktoś wtedy przy mnie był. Niekoniecznie, żeby pocieszał, po prostu był” – wspomina Barbara. „Ciąża obumarła w poniedziałek rano, urodziłam w czwartek w południe, na oddziale byłam do poniedziałku. W tym czasie ani psychologa, ani nawet zapytania, czy czegoś potrzebuję, traktowanie jak persona non grata, unikanie przez personel. Wszystko na dziewięcioosobowej sali” – napisała Katarzyna. Nawet jeśli kobiety mają możliwość kontaktu z psychologiem, nie zawsze dostają od niego właściwą pomoc. „Przyszła do mnie 10 minut przed cesarskim cięciem. Chwilę wcześniej dowiedziałam się, że serduszko mojej córki w 39. tygodniu ciąży nie biło. Od psycholog usłyszałam »Młoda jesteś, się nie przejmuj, urodzisz sobie jeszcze dziecko. A rzeczy schowaj i wyciągnij, jak będziesz w kolejnej ciąży«” – napisała Paulina. „Te słowa jeszcze bardziej mnie załamały. To był październik 2020 roku”. „Po poronieniu nie dostałam nawet zwolnienia, na drugi dzień do pracy” – relacjonuje Monika. Kobiety, które nie mogą liczyć na psychologa, bywają dodatkowo traumatyzowane przez księży, którzy odmawiają duchowego wsparcia. Pani Ewa opowiada, że kiedy sama rodziła ponad 20 lat temu, jednej z przebywających na sali dziewczyn obumarła ciąża. Była wierząca, martwiła się, co dalej z dzieckiem. „Ksiądz powiedział tylko, jak się urodzi martwe, to pochować, jak żywe, to ochrzcić. A wiedział, że płód obumarł” – relacjonuje pani Ewa. „Tylko ja próbowałam zwyczajnie, po ludzku ją przytulać i pocieszać”. „To jest właśnie to kościelne dziecko od poczęcia. A jak trzeba pochować poronione, to już nie dzieci, tylko »czegoś takiego się nie chowa«” – cytuje księdza Małgorzata, której odmówiono ochrzczenia dziecka przed śmiercią. Obarczanie grzechem i winą dosięga kobiety nawet w najbardziej dramatycznych sytuacji. Artystka Monika Wińczyk opowiadała  o kobiecie w ciąży z obumierającym płodem, do której zamiast psychologa przyszedł ksiądz i powiedział, że to jej wina, bo najwyraźniej zgrzeszyła. 8 lutego 2021 „Nie ma co myśleć, pytać dlaczego. No, chyba że Pani nagrzeszyła” – usłyszała od lekarza kobieta, która poroniła w styczniu 2020 roku. Iza pisze o tym, co widziała, kiedy leżała na podtrzymaniu ciąży. „Kobieta z przenoszoną ciążą, która drugi dzień prosiła się o pomoc. Chodziła i wszystkim mówiła, że nie czuje ruchów, trzeciego dnia na KTG nie słychać serca. Panika, porodówka, dziecko udusiło się pępowiną. Po wszystkim przywieźli ją do nas, gdzie kobiety w ciąży miały KTG. Pamiętam, jak wpadł jej mąż i się na nią darł, że dziecko zabiła. A ona jak kłębek mokrych szmat na tym łóżku. Broniłyśmy jej, bo pielęgniarki uciekły, nikt nie chciał nic wyjaśniać. Powiedziała mi potem, że wrzucili jej córeczkę do miski i wynieśli”. Na instagramie Venus.kaa zwraca uwagę na inne piętnujące kobietę działania. „Całe Trójmiasto oblepione jest plakatami fundacji anti-choice. Ufam Tobie, jestem zależny. Przekaz ważny, ale co on mówi kobietom, które straciły swoje dzieci? Że zawiodły, nie były godne tego zaufania, nie potrafiły dać życia”. Kontrola NIK wykazała też, że kobiety, które poroniły lub urodziły martwe dziecko, często zmuszone były przebywać w jednej sali z kobietami w ciąży lub po udanym porodzie. W jednym szpitalu pacjentki po poronieniu były nawet hospitalizowane na korytarzu oddziału. Brak wsparcia i empatii oraz przestrzeni na żałobę i intymność były komentującym dobrze znane. „Chodziłam przez 2 tygodnie z martwym płodem w brzuchu, bo żaden szpital nie chciał mnie przyjąć na zabieg. Nie widzieli zagrożenia życia i kazali czekać na naturalne oczyszczenie organizmu” – mówi  Agnieszka, która do szpitala trafiła 10 lat temu. W końcu znalazła placówkę, która ją przyjęła. Po zabiegu położono ją na sali z matkami, które właśnie urodziły dzieci. „Na pytanie, czy mogłabym trafić gdzie indziej, usłyszałam, że po pierwsze nie ma miejsc, a po drugie mam nie histeryzować, bo w szpitalu będę tylko dobę. Kurtyna”. „Przy stracie pierwszego dziecka w 2012 roku, położono mnie na sali z kobietą, która właśnie urodziła zdrowe maleństwo. Te dwa dni wywołały we mnie traumę, z której ciężko było się wyleczyć” – wspomina Oliwia. „W pokoju 2×3 pani miała KTG, a ja z martwymi bliźniakami – to zabija gorzej niż nóż w serce” – napisała użytkowniczka Instagrama. „Mnie przed zabiegiem położyli w sali z kobietami świeżo po porodzie. Oczywiście ich dzieci były razem z nimi. Nie chcę nawet pamiętać, jak się wtedy czułam” – pisze Anna. Kobiety wspominają też bycie świadkiniami tragedii innych kobiet. „Leżałyśmy we dwie w 6 miesiącu, kiedy przywieźli dziewczynę po »czyszczeniu« obumarłej ciąży. Płakałam razem z nią” – napisała Ania. „Ja, jak leżałam 5 lat temu, to przywieźli dziewczynę z obumarłymi bliźniakami w siódmym miesiącu. Jej płacz niósł się po całej ginekologii. Nasz też” – pisze Anna. Pani Małgorzata rodziła 4 lata temu. „Obok mnie leżała pani, która przyjechała w 24 tygodniu ciąży i miała rodzić, żeby umarło. Ciągle mam ten obraz w pamięci: śmierć i narodziny w jednym małym pokoju”. „Na patologii ciąży tuż przed porodem leżałam na sali z kobietą, która roniła kolejną ciążę w okolicach 25 tygodnia, jedno dziecko już pochowała. My, podłączone do KTG, myślami byłyśmy już ze swoimi dziećmi, ona płakała w poduszkę” – pisze Agnieszka. „Sala 6-osobowa, 4 ciąże zdrowe, jedna kobieta czeka na zabieg po obumarciu ciąży, druga już po, łóżko całe we krwi. I tak sobie leżymy” – relacjonuje Patrycja. „Nadal jesteśmy inkubatorem płodu, bez uczuć, bez potrzeb, mamy donosić ciążę i urodzić. Potem będziemy mleczarnią. A jak nie donosimy ciąży, to będziemy wrzodem na tyłku, którego trzeba się pozbyć. Po co komuś przejmować się zapłakaną kobietą, której mózg wariuje z rozpaczy?” – pyta Ewa. „Teraz jest jeszcze gorzej, bo kobiety z okien szpitali widzą banery z martwymi płodami. To nie jest kraj dla kobiet”. „Dlatego w tym kraju nigdy nie chcę mieć dzieci” – podsumowała Gabi. „Nie chcesz dziecka? Chcesz aborcji? Mówią: »morderstwo, to twoje dziecko, ma słodkie rączki i nóżki, jak usuniesz, będzie tragedia«. Bardzo chciałaś mieć dziecko i poronisz? Wyrąbane. »Zrobisz sobie następne, czego ryczysz, przecież nic się nie stało«” – pisze użytkowniczka ainulinndale. Zdrowie, Kobiety,
43^1 proc. na lepsze OKO.press, na lepsze media, na lepszą Polskę^OKO.press^23 lutego 2021^https://oko.press/1-proc-na-lepsze-oko-press-na-lepsze-media-na-lepsza-polske/^Gdy rok temu prosiliśmy Was - Czytelników i Czytelniczki o przekazanie 1% podatku na naszą działalność, nie wiedzieliśmy, na co możemy liczyć. Wasze wsparcie przerosło nasze najśmielsze oczekiwania. W trudnym 2021 roku znowu na Was liczymy, bo Wasz 1% podatku = 100% naszej niezależności  W 2020 roku zebraliśmy ponad 825 tysięcy złotych. Niezły wynik jak na medium, które obrywa nie tylko od rządu i jego mediów, ale i od opozycji. Bo takie jest  – niezależne, uparte, kontrolujące władzę i prowokujące opozycję, z której wciąż nie jesteśmy zadowoleni. Dzięki Waszemu zaufaniu, które wyrażacie – kto może – w dobrowolnych wpłatach, budujemy pozycję medium, które nikomu nie odpuszcza i konsekwentnie stoi po stronie tych, którzy mają odwagę przeciwstawiać się złym rządom. Od 2016 roku jesteśmy po stronie społeczeństwa obywatelskiego, które staje wobec kolejnych wyzwań autorytarnej polityki. Z dumą widzimy, że najwyraźniej trafiamy w wartości i potrzeby setek tysięcy Polek i Polaków. Z radością patrzymy na rosnące słupki czytelnictwa i Waszego zaangażowania w mediach społecznościowych, jednocześnie z niepokojem przyglądając się, jak władza na wzór orbanowskich Węgier dąży do ograniczenia i wyciszenia wolnych mediów, czy to kupując – przez państwowego pośrednika – dzienniki i tygodniki, czy to uderzając w media podatkiem. Przeczytaj także:Orlen bierze media. „Lokalni kacykowie PiS będą dzwonić do centrali, bo redaktor za bardzo wierzga”8 grudnia 2020 8 grudnia 2020 Czujemy się jak jedna z ostatnich enklaw dziennikarskiej niezależności w Polsce i chcemy tego statusu bronić. Dlatego w tym roku, zachęcając Was do przekazywania 1% podatku na naszą działalność, mówimy jasno: „Twój 1% = 100% naszej niezależności”. 1% podatku stał się bardzo istotnym elementem naszego budżetu – brakującym ogniwem układanki, zapewniającym nam faktyczną stabilizację i niezależność. Doceniliśmy to zwłaszcza w takim roku jak 2020. Naczelny  Piotr Pacewicz prosząc o 1% podatku na  pisał w lutym, tuż przed pierwszym przypadkiem COVID-19: „Będziecie mieli lepsze  na burzliwe czasy, które nadciągają”. Nie wiedzieliśmy jeszcze, jak trafne okażą się te słowa. Rok 2020 okazał się nieprzewidywalny z powodu szalejącej pandemii koronawirusa, ale i bulwersujących wydarzeń politycznych. Wiele redakcji, w Polsce i na świecie, drży o swoją przyszłość. Konieczne były redukcje pensji, zwolnienia, ograniczenie działalności. My też odczuliśmy skutki pandemii, z dnia na dzień przechodząc na pracę zdalną i ucząc się nowej rzeczywistości. Wszyscy zostaliśmy zamknięci w domach, ale nie byliśmy w nich sami i same,  stworzyło jedno z wirtualnych miejsc spotkania, wymiany refleksji, wyrażania emocji, przypomnienia o wartościach. Było głosem oburzenia i buntu, ale także śmiechu i nadziei. W marcu, kwietniu i maju wskaźniki czytelnictwa poszybowały – 4-5 mln unikalnych użytkowników miesięcznie, przy średniej miesięcznej w 2020 roku wynoszącej blisko 3 mln unikalnych użytkowników. Poczuliśmy wtedy, jak chyba jeszcze nigdy dotąd, moc hasła „Razem tworzymy ”. To nie jest pusty slogan. Przeczytaj także:W strasznym roku 2020 byliśmy razem. Dzięki temu  rośnie23 grudnia 2020 23 grudnia 2020 Pokazaliście swoją siłę i zaangażowanie podczas kolejnych wybryków wyborczych i podczas wyborów prezydenckich w lipcu 2020. A także podczas buntu w obronie praw kobiet po wyroku tzw. Trybunału Konstytucyjnego – największych protestów po 1989 roku. Kiedy władza postanowiła zamachnąć się na niezależne media i obłożyć je dodatkową „opłatą od reklam” (czytaj – podatkiem), 10 lutego dołączyliśmy do protestu, choć jak wiecie (i co lubicie) u nas nie ma reklam. Przez cały dzień na  można było przeczytać tylko komunikat o solidarnej akcji w obronie wolnego słowa. Także Wy, nasze Czytelniczki i Czytelnicy dołączyliście do protestu – Wasze zaangażowanie poszybowało jakby dzień był pełen wielkich newsów, a wpłacając na  pokazaliście, że rozumiecie, o co tu idzie gra. To dzięki Wam możemy rozwijać zespół. Nie zwalniać, nie redukować pensji, ale wręcz przeciwnie – zatrudniać. W 2020 roku dołączyli do nas znakomici autorzy i autorki: Miłada Jędrysik, Radosław Gruca i Agata Kowalska. Budujemy też coraz mocniejsze zaplecze technologiczne , powoli przymierzając się do odsłony nowej twarzy portalu. Burzliwie rozwijają się formy multimedialne, które niosą misję  docierając szeroko i wychodząc daleko poza tradycyjne internetowe bańki: filmy i filmiki, relacje live, memy, ilustracje na wysokim poziomie graficznym, albumy świetnych zdjęć. Przyznamy się, że rozwój  zaskakuje nawet nas – optymistów, którzy w 2016 roku mając parę groszy „startowego” odpalili portal finansowany w całości przez Czytelników i Czytelniczki z całkowicie dobrowolnych wpłat. Wielu nie wierzyło, że to się uda, a zaledwie 4,5 roku później jesteśmy jednym z najlepiej rozpoznawalnych i cytowanych polskich mediów. Miesięczne odsłony  od 2016 urosły 23 razy, a liczba użytkowników wzrosła ze 130 tys. miesięcznie w 2016 roku do średnio blisko 3 mln miesięcznie w 2020 roku (a w 2019 roku było to średnio „tylko” 1,5 mln użytkowników miesięcznie). Przeczytaj także: wśród najbardziej opiniotwórczych i czytanych mediów23 czerwca 2020 23 czerwca 2020 Chcemy więcej i dalej. Możemy Państwa zapewnić, że rok 2021 nie będzie mniej ciekawy i ważny dla Polski niż 2020. Nie wiemy, czy Was to pocieszy, ale Wasza codzienna obecność i wsparcie będzie niezależnym mediom potrzebne nie mniej niż do tej pory. Ośmielimy się wyrazić ostrożną nadzieję, że może też być to rok politycznego przełomu. Tak czy inaczej, będziecie nam potrzebni, a my postaramy się sprostać Waszym i naszym własnym rosnącym oczekiwaniom. Dlatego pięknie prosimy o 1% podatku. Na coraz lepsze OKO, na lepszą Polskę. Jak przekazać 1% na OKO? To bardzo proste: poprowadzimy Was za rękę na naszej stronie >. Nieprzekonanym przypominamy najważniejsze teksty ubiegłego roku: Przeczytaj także: z nagrodą Freedom of Expression 2020 za obronę wolności słowa w Polsce! Dziękujemy!16 kwietnia 2020 16 kwietnia 2020 Przeczytaj także:Jak Wirtualna Polska promuje Ziobrę. „Łączy nas z Ministerstwem Sprawiedliwości wiele interesów”15 stycznia 2020 15 stycznia 2020 Przeczytaj także:Duda: „Jeżeli ktoś poczuł się urażony, to przepraszam”. Niby-przeprosiny za kampanię pełną pogardy13 lipca 2020 13 lipca 2020 Przeczytaj także:„Wolność, równość, aborcja na żądanie!” Tłumy pod kurią i pałacem prezydenckim, protesty w całej Polsce25 października 2020 25 października 2020 Przeczytaj także:Bunt dyrektorów. Nie czekają dłużej na sanepid, sami zamykają szkoły. Piontkowski straszy kuratorem15 października 2020 15 października 2020 Przeczytaj także:Torturowani, bici, katowani: reporter  wśród bliskich czekających na więźniów Łukaszenki14 sierpnia 2020 14 sierpnia 2020 Przeczytaj także:Po naszej publikacji Coca-Cola zrywa z firmą Hofmana8 grudnia 2020 8 grudnia 2020 Przeczytaj także:Sukces . Maszty z flagami nie będą finansowane z funduszu na walkę z COVID-1917 listopada 2020 17 listopada 2020 Przeczytaj także:Miliony złotych od państwa na „pajęczynę” o. Rydzyka. Liczymy pieniądze, pokazujemy zdjęcia z drona25 września 2020 25 września 2020 Przeczytaj także: z Koroną Równości! Nagrodzono też Wandę Traczyk-Stawską, Agnieszkę Dziemianowicz-Bąk, Atlas Nienawiści27 września 2020 27 września 2020   Media, NGO, 1% podatku
44^„Precz z faszyzmem”. Aktywista zatrzymany za farbę i znak Polski Walczącej na gmachu IPN^Jakub Szymczak^23 lutego 2021^https://oko.press/precz-z-faszyzmem-aktywista-zatrzymany-za-farbe-i-znak-polski-walczacej-na-siedzibie-ipn/^Za protest przeciwko nominacji nacjonalisty, dr. Greniucha na ważne stanowisko w IPN Zbigniew Komosa został zatrzymany przez policję. Aktywista pomalował elewację siedziby IPN czerwoną farbą. Po jego proteście IPN w absurdalnym oświadczeniu poinformował o dymisji Greniucha Zbigniew Komosa przyszedł pod siedzibę IPN na placu Krasińskich w Warszawie w poniedziałek 22 lutego po 09:00 rano. Czerwoną farbą pomalował logo IPN i napisy „Główna Komisja Ścigania Zbrodni Przeciwko Narodowi Polskiemu” i „Oddziałowa Komisja Ścigania Zbrodni Przeciwko Narodowi Polskiemu w Warszawie”. Obok namalował znak Polski Walczącej i stanął z napisem „Precz z faszyzmem”. Był to jego protest „przeciwko faszyzacji życia publicznego w Polsce”. Dlaczego farbą oblał akurat budynek IPN? Od 9 lutego obowiązki szefa wrocławskiego oddziału instytutu objął dr Tomasz Greniuch. Za tytułem doktora kryje się w tym przypadku przeszłość w skrajnie prawicowym ONR, publikacja chwaląca nazistę Leona Degrelle’a i zdjęcia na których widać, jak wykonuje nazistowski gest. IPN przez dwa tygodnie nie reagował, chociaż nominację krytykowała nawet część prawicy oraz polityków PiS. 14 lutego 2021 Demonstracja Komosy nie trwała długo. Chwilę później zatrzymała go policja. Formalnie został zatrzymany na 48 godzin, jego prawnik – mecenas Jerzy Jurek – oceniał w rozmowie z , że zostanie wypuszczony po przesłuchaniu. Przesłuchanie rozpoczęło się przed godziną 19:00. Komosa został zatrzymany na podstawie podejrzenia popełnienia przestępstwa, którym miało być umyślne uszkodzenie mienia w postaci elewacji budynku Instytutu Pamięci Narodowej przy placu Krasińskich 2/4/6. Niedługo po zatrzymaniu, pod komendą na ulicy Wilczej zawiązała się demonstracja solidarnościowa, którą na żywo relacjonował nasz dziennikarz Maciek Piasecki:  Kwalifikacja czynu zależy od wartości zniszczeń. Poniżej 500 złotych jest to wykroczenie, powyżej – przestępstwo. Po przesłuchaniu, Komosie postawiono zarzut z artykułu 288 Kodeksu Karnego: „Art. 288 §1. Kto cudzą rzecz niszczy, uszkadza lub czyni niezdatną do użytku, podlega karze pozbawienia wolności od 3 miesięcy do lat 5. § 2. W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do roku”. Wartość szkód określono na 2500 złotych. Komosa nie przyznał się do zarzutów. „Spod budynku IPN zaprowadzono mnie do radiowozu, kazano wyjąć wszystko z kieszeni” – opowiedział  aktywista po wyjściu z aresztu. „Miałem tego niewiele – pieniądze i puszka spreju. Na Wilczej trafiłem do celi przejściowej. Kazano mi się rozebrać w celu pełnego przeszukania, ale nie kazano zdejmować bielizny. Pobrano ślady z ubrań, próbkę farby z butów, kurtka została zatrzymana jako dowód rzeczowy”. Rano 23 lutego Komosa opublikował oświadczenie na Facebooku: „W nawiązaniu do wczorajszej sytuacji pod IPN kilka słów na szybko. Wypadł mi z kalendarza jeden dzień, więc dziś mam zamiar go nadrobić. Na początku chcę podziękować wszystkim za wsparcie. Dostałem mnóstwo wiadomości. Nie jestem w stanie na wszystkie odpowiedzieć, dlatego robię to tutaj. Dziękuję ludziom, którzy rano i wieczorem wspierali mnie na Wilczej. Dziękuję tym, którzy pojechali czyścić elewację IPNu. Decyzję o proteście podjąłem ze względu na ignorancję i opieszałość IPNu w zajęciu ostatecznego stanowiska co do dymisji dyrektora wrocławskiego oddziału. Farby, które wybrałem były w swej naturze łatwo zmywalne, bo nie chodziło tu o dewastację czegokolwiek tylko o gest. Farba, którą oblałem logo IPNu wyrażała niezgodę na faszyzację instytucji państwowych. Dotyczyła nie tylko zarządu samego IPN, ale również rządzących, którzy w tym procederze uczestniczą. Farba w sprayu posłużyła mi do narysowania znaku Polski Walczącej. To był hołd dla wszystkich tych, którzy w czasie okupacji i Powstania przelali krew za walkę z tą ideologią i jej pochodnymi. Jest to jednocześnie sygnał do nich, że wartości, za które wtedy ginęli, w dzisiejszej Polsce są równie ważne i że obecne pokolenie nie zamierza biernie patrzeć, jak profaszystowskie hybrydy obwieszone symbolami narodowymi próbują opanować nasze państwo. Na to zgody nigdy nie było i nie będzie! Czas zdać sobie wreszcie z tego sprawę. Czołem Wolnej Polsce. Zamieszczam tu mój wczorajszy apel spod IPN: »Wzywam wszystkich Polaków i patriotów, w kraju i za granicą do potępienia działań IPN i do potępienia rządzących, którzy pozwalają na faszyzację instytucji państwowych. Nie pozwolimy ideologii profaszystowskiej grzebać w historii naszej Ojczyzny. Co by powiedzieli na to nasi przodkowie, którzy na własnej skórze tej ideologii doświadczyli? Co by powiedzieli nasi przodkowie, którzy za walkę z nią przelali krew?! Żądamy dymisji zarządu IPN!«”. Aby udowodnić, że chodziło tylko i wyłącznie o demonstrację i sprzeciw wobec polityki PiS i IPN, już po zatrzymaniu Komosy pod IPN w ramach solidarności z zatrzymanym zjawiło się kilkoro aktywistów i aktywistek ulicznej opozycji. Postanowili samodzielnie zmyć farbę z budynku IPN. „Policja na początku usiłowała przeszkodzić sprzątaniu, ale się poddali i poczekali na posiłki, bo funkcjonariuszy było tylko dwóch” – relacjonuje dla  Katarzyna Pierzchała, która obserwowała przebieg akcji. Stanisława Skłodowska, jedna z aktywistek, powiedziała : „Posiłki przyjechały po jakimś czasie, ale tylko się przyglądali całej akcji. To była akcja obywatelska, oddolna, spontaniczna. Aktywiści chcieli pokazać dwie rzeczy: po pierwsze, że zarzuty dla Zbyszka są dęte. A po drugie, że zabrudzenia da się usunąć, ale tych prawdziwych plam na honorze IPN nie da się ot tak zmyć mopem”.  Już po demonstracji Komosy, po godzinie 13:00 prezes IPN Jarosław Szarek opublikował oświadczenie „W związku z zaistniałymi okolicznościami dotyczącymi nominacji dr. Tomasza Greniucha na stanowisko p.o. Dyrektora Oddziału IPN we Wrocławiu, dalsze pełnienie przez Niego tej funkcji jest niemożliwe. Dr Tomasz Greniuch złożył na moje ręce rezygnację. Z dniem 22 lutego br. została ona przyjęta przeze mnie”. Nie wyjaśnił jednak o jakie „okoliczności” chodzi. A okoliczności są takie, że Greniuch prezentował poglądy skrajnie nacjonalistyczne, a na kilku zdjęciach z różnych okresów w jego życiu pokazywał nazistowski gest. Jego poglądy były w Instytucie znane, a jednak otrzymał nominację na wysokie stanowisko, a następnie kierownictwo go broniło. Prezes IPN Jarosław Szarek powołał na stanowisko pełniącego obowiązki dyrektora wrocławskiego oddziału dr. Tomasza Greniucha – byłego lidera opolskich struktur ONR, znanego z wykonania w przeszłości gestu hitlerowskiego pozdrowienia i związków ze skrajną, neofaszystowską prawicą. 16 lat temu Greniuch współorganizował najazd na Myślenice, którego celem było „upamiętnienie” pogromu Żydów, do jakiego doszło w 1936 roku z inspiracji działacza nacjonalistycznego Adama Doboszyńskiego. Jest także autorem wydanej w 2013 roku książki „Droga nacjonalisty”. Głosi w niej rasizm, antysemityzm, homofobię i odwołuje się m.in. do myśli Leona Degrelle’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. Sprawa Greniucha zyskała międzynarodowy rozgłos. Protestowali naukowcy, m.in. z Uniwersytetu Wrocławskiego. Zareagowała Ambasada Izraela i europejski oddział American Jewish Committee. 22 lutego 2021 Protesty,
45^Czy Andrzej Dymer powinien zostać pochowany jako ksiądz?^Radosław Gruca^23 lutego 2021^https://oko.press/czy-andrzej-dymer-powinien-zostac-pochowany-jako-ksiadz/^Władze Kościoła nie chcą ujawnić wyroku sądu kanonicznego ws. Andrzeja Dymera. Nie wiadomo, czy został uznany za winnego i wydalony ze stanu duchownego. A co za tym idzie - czy powinien zostać pochowany jako ksiądz. O ogłoszenie orzeczenia apeluje m.in. jedna z jego ofiar Ksiądz Andrzej Dymer zmarł 16 lutego 2021 roku. Jak podała kuria szczecińsko-kamieńska, przyczyną śmierci była trwająca od dawna choroba nowotworowa. Po jego śmierci ogłoszono, że cztery dni wcześniej – 12 lutego 2021 – zapadło orzeczenie w ciągnącym się przez ćwierć wieku procesie kanonicznym Dymera. Ksiądz był oskarżany o molestowanie przynajmniej czterech chłopców. Jednak zwierzchnicy kościelnego trybunału odmawiają ujawnienia, czy księdza uznano za winnego, czy nie. „Wyrok powinien być jawny” – mówi ks. Tadeusz Isakowicz-Zaleski, który od lat walczy z pedofilią w Kościele. Nie wiadomo, czy kuria ujawni decyzję sądu chociaż ofiarom Dymera, występującym publicznie w tej sprawie. Chodzi o dwóch dziś już dorosłych mężczyzn, których historie szczegółowo opisywało  i katolicka „Więź”. Pierwszym jest Sebastian Krasucki, którego Dymer miał molestować w latach 90., gdy jako młody chłopak mieszkał w założonym przez księdza Ognisku św. Brata Alberta. Dziś Krasucki jest duchownym, jako franciszkanin przyjął imię Tarsycjusz. Drugi, to Bożydar (imię zmienione), zgwałcony przez księdza Dymera w 2000 roku. To po spotkaniu z nim, do którego doszło 10 lutego 2021, abp Andrzej Dzięga, jako zwierzchnik archidiecezji szczecińsko-kamieńskiej, zdecydował o usunięciu Dymera z funkcji dyrektora Instytutu Medycznego im. Jana Pawła II. Funkcję tę Dymer sprawował przez ostatnich 12 lat, a mianował go na nią ten sam arcybiskup Dzięga. Do spotkania Bożydara z arcybiskupem doszło wskutek serii artykułów na łamach „Więzi” i . Rozmowa miała ponoć rozwiać wątpliwości arcybiskupa co do prawdziwości oskarżeń, jakie formułowano wobec księdza Dymera od połowy lat 90. Bożydar, pytany o to, co można dla niego zrobić, odpowiedział arcybiskupowi, że żąda odwołania Dymera z funkcji dyrektora instytutu i wydalenia go ze stanu kapłańskiego. Do dziś nie poinformowano go, jaka decyzja zapadła w tej drugiej sprawie: „Nikt z Trybunału się do mnie nie zgłosił, ale sam wystąpiłem już z prośbą o informacje, jakie było rozstrzygnięcie” – relacjonuje  ojciec Tarsycjusz. „Według władz kościelnych, wyrok miał zostać ogłoszony przez Trybunał na cztery dni przed śmiercią Dymera. Jeśli wszedł w życie z dniem orzeczenia, to powinien on zostać pochowany nie jako ksiądz, ale jako pan Dymer” – mówi o. Tarsycjusz. Bożydar zwraca uwagę, że z informacji o śmierci Dymera, zamieszczonej na stronach kurii, wynikało, że zmarł on jako ksiądz. Według Bożydara bulwersujące jest to, że w notce nie było żadnej wzmianki o tym, że Dymer krzywdził chłopców. Być może jednak w tym przypadku kierowano się zasadą „De mortuis nihil nisi bene” (o zmarłych tylko dobrze). 12 lutego 2021 Pogrzeb Dymera nie odbędzie się szybko. Jak informował portal Onet, prokuratura prowadzi śledztwo w sprawie jego śmierci. Według Onetu, ciało duchownego zostało zabezpieczone przez śledczych do badań. Śledztwo zostało wszczęte na podstawie art. 155 Kodeksu karnego, który dotyczy nieumyślnego spowodowania śmieci. Rzeczniczka Prokuratury Okręgowej w Szczecinie, prokurator Alicja Macugowska-Kyszka nie ujawnia żadnych szczegółów. „Mogę potwierdzić, że śledztwo jest prowadzone w sprawie, ale żadnych więcej informacji nie podajemy” – mówi. Onet napisał, że śledztwo w takich przypadkach wszczyna się, gdy jest podejrzenie, że zgon nie nastąpił z przyczyn naturalnych. W rzeczywistości artykuł 155 kk stosowany jest często, gdy prokuratura „ostrożnościowo” bada przyczynę śmierci np. znanych osób. „To artykuł na wszelkie możliwe niejasne przypadki śmierci. Nawet, gdy nie ma wątpliwości, że ktoś popełnił samobójstwo wszczyna się takie śledztwa, żeby wyjaśnić uwarunkowania i okoliczności. W każdej sytuacji, gdy coś jest niejasne, to jest to taki artykuł wytrych, który pozwala na zbadanie sprawy”- tłumaczy Kazimierz Olejnik, legenda prokuratury, w latach 2003-2006 zastępca Prokuratora Krajowego. W sprawie śmierci Dymera, która nastąpiła „nagle” dzień po emisji materiału TVN o jego wieloletniej bezkarności, już dziś krążą rozmaite teorie – także mocno spiskowe. Dlatego, zdaniem Olejnika, dobrze, że śledczy badają okoliczności jego śmierci. „Być może prokuratura obecnie naraża się na pytania, ale z drugiej strony pytania mogą wrócić w przyszłości, gdy ktoś wróci do sprawy i będzie pytał, jak to możliwe, że nikt nie próbował sprawy zbadać. Są takie sytuacje ostrożnościowe. Zawsze uczyłem młodszych prokuratorów, że o ile w przypadku, kiedy ktoś nagle się przewróci na ulicy i umrze, wystarczy wezwać medyka i sprawa jest oczywista. Jednak w niektórych sytuacjach po prostu trzeba zrobić 500 procent więcej, bo inaczej wiadomo, że sprawa będzie budzić emocje. I tak jest właśnie w przypadku Dymera” – mówi Olejnik. 16 lutego 2021 Czy władze kościelne zdążą ogłosić wyrok w sprawie Dymera przed pogrzebem? Według ks. Tadeusza Isakowicza-Zalewskiego bezwzględnie powinny to zrobić. „Jeśli jest wyrok, to były przecież skrzywdzone konkretne osoby. Niezależnie od tego, jaki wyrok zapadł, należy to podać do informacji publicznej. To nie jest sprawa wyłącznie między sądem a oskarżonym. Przecież są ofiary, ich rodziny, to nie jest wewnętrzna sprawa struktur kościelnych” – przekonuje Isakowicz-Zalewski. „Najbardziej kontrowersyjnym przykładem na to, do czego prowadzi brak jawności jest historia abp. Józefa Wesołowskiego. Informację o tym, że sądy kościelne uznały go za winnego molestowania nieletnich, podano dopiero po jego śmierci. Zmarł w Watykanie w sytuacji co najmniej dziwnej, a decyzję sądu kościelnego przekazano dopiero na jego pogrzebie na Podhalu, gdzie nagle na mszy, ksiądz prowadzący powiedział, że Wesołowski został wydalony do stanu świeckiego” – kontynuuje ksiądz Isakowicz-Zaleski. Według relacji księży, którzy byli na pogrzebie Wesołowskiego, na uroczystość nie przyjechał nadzorujący diecezję kardynał Stanisław Dziwisz. „To już zwiastowało, że coś jest nie tak, ale nikt nie przekazał informacji opinii publicznej. Ludzie przyszli na pogrzeb arcybiskupa Wesołowskiego, a okazało się, że to pogrzeb pana Wesołowskiego. Jego rodzony brat zareagował bardzo nerwowo, bo sam był zaskoczony i to było wobec niego nieludzkie” – przypomina ks. Isakowicz-Zaleski. Podobnie było w sprawie kardynała Henryka Gulbinowicza. Tuż przed jego śmiercią, w czasie gdy był już ciężko chory, zapadło orzeczenie kościelnego trybunału w jego sprawie. „Nie wiadomo nawet, czy był tego świadomy. W efekcie zmarł bez należnych kardynałom honorów i nie został nawet pochowany na Dolnym Śląsku. Nie podano, za co cofnięto mu przywileje, ani co w ogóle się stało. Praktycznie na łożu śmierci wydano wyrok i do dziś nie wiadomo, za co. Czy coś zdefraudował, czy kogoś molestował? Mataczenie w tych sprawach jest przerażające. Trzeba o tym pisać, bo to jedyna droga do rozwalenia tej omerty” – przekonuje ksiądz Isakowicz- Zaleski. Kościół, Andrzej Dymer, Abp Sławoj Leszek Głódź, Prokuratura, nadużycia Kościoła
46^Czy ludzkość obejmie ochroną 30 proc. Ziemi? Decyzja zapadnie w Chinach^Wojciech Kość^23 lutego 2021^https://oko.press/czy-ludzkosc-obejmie-ochrona-30-proc-ziemi-decyzja-zapadnie-w-chinach/^Ok. 1 miliona gatunków zwierząt i roślin jest zagrożonych wyginięciem, niektóre w najbliższych dekadach - stwierdza międzynarodowy raport Ipbes. W powstrzymaniu katastrofy kluczowe jest porozumienie, które ma zostać przyjęte pod koniec roku w chińskim Kunming. Znamy jego zarys W cieniu starań o powstrzymanie kryzysu klimatycznego świat negocjuje szczegóły innego i równie ważnego planu. Jesienią tego roku w chińskim Kunming może zapaść decyzja o wyłączeniu co najmniej 30 proc. powierzchni lądów i oceanów pod ochronę przyrody. Cel jest oczywisty – powstrzymanie degradacji środowiska przyrodniczego. Diabeł jednak tkwi nie tylko w szczegółach, czym właściwie ma być ochrona przyrody na owych 30 proc. Ziemi, ale także w pomyślnym rozwiązaniu kwestii dotyczących praw człowieka i geopolitycznych ograniczeniach światowych porozumień. Nowa Konwencja o różnorodności biologicznej ma zastąpić wcześniejszą umowę zwartą w japońskim mieście Aichi w roku 2010. Jednym z jej nadrzędnych celów było zapobieżenie „wyginięciu znanych gatunków zagrożonych, a ich status ochrony, zwłaszcza gatunków najbardziej zmniejszających swoją liczebność, zostanie polepszony i zrównoważony” – a wszystko do roku 2020. Niestety – niedawny raport Intergovernmental Science-Policy Platform on Biodiversity and Ecosystem Services (Ipbes) wykazał czarno na białym, że nie tylko nie powstrzymaliśmy wymierania, ale wręcz je przyspieszyliśmy. Raport Ipbes stwierdza, że około 1 miliona gatunków zwierząt i roślin jest zagrożonych wyginięciem, niektóre w czasie liczonym zaledwie w dekadach. Słoń afrykański, tygrys, orangutan sumatrzański, wszystkie z wyjątkiem jednego gatunku nosorożca – to tylko kilka przykładów. 19 lutego 2021 Ogółem “średnia liczebność gatunków rodzimych w większości głównych siedlisk lądowych spadła o co najmniej 20 proc., głównie od 1900 roku. Ponad 40 proc. gatunków płazów, prawie 33 proc. koralowców tworzących rafy i ponad jedna trzecia wszystkich ssaków morskich jest zagrożonych” – czytamy w raporcie Ipbes.  „Od XVI wieku wymarło co najmniej 680 gatunków kręgowców, a do 2016 roku wymarło ponad 9 proc. wszystkich udomowionych ras ssaków wykorzystywanych w celach spożywczych i rolniczych, a co najmniej 1000 innych ras nadal jest zagrożonych” – stwierdzają naukowcy. “Obraz zagrożenia jest mniej wyraźny w przypadku owadów, ale dostępne dane potwierdzają wstępne szacunki, że 10 proc. [gatunków owadów] jest zagrożonych” – czytamy dalej.  Przygnębiające dane, to podany na zimno smutny efekt końcowy działalności człowieka, stwierdza raport Ipbes. Według raportu: 14 stycznia 2021 W Polsce również nie brakuje zagrożonych gatunków: ryś, foka szara, sokół wędrowny, żbik, wąż eskulapa, cietrzew zwyczajny, czy kozica już wkrótce mogą stać się tylko wspomnieniem, wyliczał niedawno “National Geographic”. Przy okazji obchodzonego niedawno Światowego Dnia Kota internet pękał od zdjęć kotów domowych i tylko nieliczni ekolodzy upomnieli się o żbika czy rysia – oba gatunki liczą w Polsce po ok. 200 osobników, a ich przetrwanie zależy od tego, jak dobrze będziemy chronić przyrodę ojczystą, przede wszystkim lasy.  Ochrona przyrody w Polsce nie przedstawia się tak dobrze, jak zdają się sugerować oficjalne dane. Wg nich, ok. 33 proc. powierzchni kraju znajduje się pod różnymi formami ochrony, ale problem w tym, że niektóre z nich praktycznie żadnej ochrony nie zapewniają.  „W Polsce obecnie parki krajobrazowe czy obszary chronionego krajobrazu nie stanowią żadnej skutecznej formy ochrony przyrody. A to te formy dominują wśród obszarów chronionych w naszym kraju. Mimo teoretycznie istniejących zakazów w zasadzie można zrealizować na ich terenach każdą inwestycję”  – mówi OKO Press Paweł Kisiel, zoolog z Wrocławia i aktywista fundacji Fota4Climate. „Trochę lepsza sytuacja jest w obszarach Natura 2000, gdzie inwestycje należy uzgadniać z Regionalnymi Dyrekcjami Ochrony Środowiska, ale na tych obszarach i tak prowadzona jest normalna planowa gospodarka leśna. Ponadto wiele obszarów Natura 2000 do dzisiaj nie posiada tzw. Planów Zadań Ochronnych” – dodaje Kisiel.  „Realnie w Polsce ochronę przyrody zapewniają parki narodowe i rezerwaty przyrody, które stanowią zaledwie ok. 1 proc. i ok. 0,55 proc. powierzchni Polski. Konwencja o bioróżnorodności ustanawia za cel ochronę 30 proc. lądów i oceanów. Z pewnością nie może to być tylko pozorna ochrona, jaka panuje obecnie w parkach krajobrazowych czy obszarach chronionego krajobrazu. Polska pilnie będzie musiała zwiększyć powierzchnię rzeczywiście chronionych obszarów, w tym rezerwatów przyrody i parków narodowych, oraz najlepiej zachowanych starodrzewów” – mówi Kisiel.  15 grudnia 2020 Wymienione wyżej negatywne trendy w degradacji środowiska utrzymają się do 2050 roku lub później we wszystkich analizowanych scenariuszach strategicznych, ostrzegają autorzy raportu Ipbes – chyba, że nastąpią znaczące „transformacyjne” zmiany.  “Spotkanie w Kunming będzie dla świata kluczowym momentem do zdefiniowania globalnej strategii ochrony różnorodności biologicznej. Rządy są pod presją, aby szczyt uczynić tym, czym były rozmowy klimatyczne w Paryżu w 2015 roku dla globalnych działań na rzecz klimatu” – napisał portal Climate Home News. Klimat i bioróżnorodność są ze sobą ściśle związane. „Najprostszy związek jest taki, że to od klimatu zależy zróżnicowanie ekosystemów na Ziemi, a od zmian klimatu – ich zmiany. Jak klimat zmienia się powoli to gatunki mogą nadążyć z migracjami, adaptacjami, procesami ewolucyjnymi. Jak się zmienia gwałtownie, to wymierają” – mówi OKO Press dr hab. Wiktor Kotowski, biolog z Uniwersytetu Warszawskiego. Tekst porozumienia, które świat ma przyjąć w Kunming, to wciąż tylko draft, z kluczowymi fragmentami nadal ujętymi w nawiasy. Oznacza to, że negocjacje wciąż trwają.  W projekcie tekstu czytamy o ochronie terenów „o szczególnym znaczeniu dla różnorodności biologicznej” poprzez ustanowienie „obszarów chronionych i innych skutecznych środków ochrony obejmujących co najmniej [60 proc.] takich obszarów i co najmniej [30 proc.] obszarów lądowych i morskich, z czego co najmniej [10 proc.] objęte ma być ochroną ścisłą”. Cele wciąż obowiązującego porozumienia z japońskiego Aichi to – ochrona 17 proc. powierzchni lądów i 10 proc. obszarów morskich i przybrzeżnych (ze szczegółami można zapoznać się na tej stronie). Według ostatniego raportu Programu Środowiskowego ONZ (UNEP), cele te zostały osiągnięte w – odpowiednio – 15 i 7 proc. Aczkolwiek – jak wykazał cytowany wyżej raport Ipbes – nie musi to wcale oznaczać powstrzymania zaniku bioróżnorodności.  Cele nowego porozumienia są jednak za mało ambitne, uważają eksperci. „Pod ścisłą ochroną powinno znaleźć się co najmniej 30 proc. oceanów. Dziesięć proc. to po prostu za mało” – powiedział portalowi Climate Home News prof. Alex Rogers, biolog z uniwersytetu w Oxfordzie. „Ścisła ochrona 10 proc. lądów i mórz planety prowokuje pytanie, co do sposobu ochrony pozostałych 20 proc.” – napisał w odpowiedzi na pytania OKO Press Brian O’Donnell, szef Campaign for Nature, jednej z organizacji ekologicznych wspierających cel 30 proc. „Cel 30 proc. jest osiągalny pod warunkiem uwzględnienia praw ludności rdzennej na potencjalnie chronionych obszarach, w tym zapewnienia pieniędzy na zabezpieczenie jej praw do ziemi oraz zarządzanie obszarami chronionymi” – napisał O’Donnell. Prawa ludności rdzennej nie zawsze były respektowane przy okazji projektów ochrony przyrody. Przykładowo, kiedy Park Narodowy Kahuzi-Biega w Demokratycznej Republice Konga został powiększony w 1975 roku, lokalny lud Mbuti stracił dostęp do obszarów leśnych definiujących jego styl życia i kulturę. „Wyznaczając cel bez odpowiednich standardów i mechanizmów rozliczania jego osiągnięcia, nowa konwencja na rzecz bioróżnorodności może uruchomić kolejną falę kolonialnego zawłaszczania ziemi, która pozbawi praw miliony ludzi” – powiedział cytowany przez portal phys.org Andy White z Inicjatywy Praw i Zasobów, organizacji zajmującej się prawami rdzennej ludności i lokalnych społeczności do zasobów takich jak ziemia. Inne cele nowego porozumienia na rzecz bioróżnorodności obejmują np. kontrolę nad gatunkami inwazyjnymi, redukcję o co najmniej 50 proc. zanieczyszczenia środowiska nawozami, środkami biobójczymi, plastikiem itp. 2 listopada 2020 Szczytne i zdawałoby się oczywiste cele nie oznaczają jednak, że droga do ich zaakceptowania będzie łatwa. W drafcie porozumienia czytamy, że „rządy i społeczeństwa muszą określić priorytety oraz przydzielić zasoby finansowe i inne” w celu ratowania ginących ekosystemów. Niestety, w projekcie brak np. finansowych konkretów, aby móc osiągnąć te cele. Podobne problemy z mobilizacją środków finansowych od lat trapią światowe negocjacje klimatyczne. Nie brak również oporów ze strony konkretnych państw, np. Brazylii. „Główne argumenty Brazylii wydają się być związane z niechęcią wobec ingerowania w suwerenność kraju i poczuciem, że Amazonia jest ich własnością i nie powinna być przedmiotem międzynarodowych negocjacji” – mówi O’Donnell. Draft nowego tekstu negocjacyjnego konwencji będzie omawiany w Kunming pod koniec lutego 2021. Sukcesem będzie zgoda państw-stron konwencji na początek pracy nad kolejną wersją tekstu. A decydujące spotkanie ma mieć miejsce pod koniec roku, także w Kunming. Zmiany w tekście: z listy gatunków, które już wkrótce mogą zniknąć z terytorium Polki, usunęliśmy wilka i niedźwiedzia. Populacja niedźwiedzia brunatnego w Polsce jest stabilna, a wilka wręcz się odrodziła. 25 sierpnia 2019 Ekologia, Ministerstwo Środowiska,
47^„Tak. Wypisuję zaświadczenia kobietom w ciąży z wadą letalną płodu”. Rozmowa z psychiatrą^Sławomir Zagórski^23 lutego 2021^https://oko.press/tak-wypisuje-zaswiadczenia-kobietom-w-ciazy-z-wada-letalna-plodu-rozmowa-z-psychiatra/^"Proszę nie używać określenia ""furtka psychiatryczna"", bo to nie jest furtka. To wołanie kobiet o pomoc, a nie obejście prawa - mówi  dr Aleksandra Krasowska. Kobietom noszącym uszkodzony płód wydaje zaświadczenie o zagrożeniu ich życia lub zdrowia „[Wyrok TK w kwestii aborcji] bezpośrednio wpłynął na zdrowie lub życie kobiet i nie tylko kobiet, bo także ich rodzin. To nie jest tylko kwestia targu politycznego, uzgodnienia, wzajemnych negocjacji. To przekroczyło granice polityki” – mówi  dr Aleksandra Krasowska*, psychiatra i seksuolożka. Na FB zadeklarowała: „Wystawiłam pierwsze zaświadczenia o stanie zdrowia kobietom w ciąży ze stwierdzoną wadą letalną płodu. Trzeba nie mieć sumienia, żeby skazywać kobiety na takie cierpienie, pozbawiać wyboru. Trzeba być złym człowiekiem”. Sławomir Zagórski, : Angażuje się pani od dawna w działania na rzecz zdrowia kobiet. Sądziła pani, że jako specjalistce w dziedzinie psychiatrii przyjdzie się pani zajmować aborcją i wydawać zaświadczenia kobietom noszącym ciężko uszkodzony płód o zagrożeniu dla ich życia lub zdrowia? Dr Aleksandra Krasowska: Nie sądziłam. Nie przewidywałam tego nawet w najbardziej pesymistycznych scenariuszach. Ale wychyliła się pani i publicznie oświadczyła, że wydaje takie zaświadczenia. Miała pani z tego powodu przykrości? W tej chwili moja przykrość wynika przede wszystkim z faktu, że muszę się tym zajmować. Jestem przekonana, że kobieta powinna sama decydować, sama ocenić, czy jest w stanie znieść kontynuację ciąży, czy też czuje, że nie da rady tego zrobić. I że moje zaświadczenie w takiej sytuacji w ogóle nie powinno być potrzebne. To moja pierwsza przykrość. Druga, to że obawiam się, że ta sytuacja szybko się nie zmieni. Ale nieprzyjemności nie miałam żadnych. Jak zareagowali na pani oświadczenie koledzy psychiatrzy? Zarówno psychiatrzy jak i wielu innych lekarzy zareagowało lękiem. Lękiem o pacjentki, ale także o mnie, tj. o to, czy w związku z wydawaniem takich zaświadczeń nie będzie się toczyło przeciw mnie jakieś postępowanie karne. 3 lutego 2021 Niedawno mówiłam publicznie o losach pewnej pacjentki, której wystawiałam zaświadczenie. Jedna z koleżanek poprosiła, żebym dała znać, jak się ta historia zakończyła. A jeden z kolegów w dyskusji dodał życzliwie, żebym koniecznie powiedziała jakiego wyroku dla mnie oczekuje prokuratura. Mówi pani o sytuacji, w której pani pacjentce po długich dyskusjach szpital odmówił wykonania zabiegu mimo opinii trzech niezależnych psychiatrów? Tak, mówię o tej sytuacji. Coś więcej wiadomo na ten temat? Wszystko jest jeszcze w toku, wolałabym tego nie przesądzać. Niebawem będziemy wiedzieć, co się wydarzyło. Rozumiem, że stara się pani śledzić losy pacjentek, którym wystawia pani zaświadczenie? Tak, staram się śledzić. Po wyroku TK znalazła się pani nagle w samym centrum wydarzeń, choć – jeśli można to tak określić – na drugim froncie. Na pierwszym są ginekolodzy. To prawda. Ginekolodzy są na pierwszej linii. Jeżeli więc ludzie ze środowiska medycznego reagują niepokojem na to, co ja robię, to tak naprawdę serdecznie współczuję koleżankom i kolegom z ginekologii. W Polsce dzieją się rzeczy niewyobrażalne, ale jednak nie wyobrażam sobie, aby jakikolwiek prokurator oskarżył panią o niezasadność wydawanych przez panią zaświadczeń. Ja też i dlatego to robię. A jak pani odebrała wystąpienie Marii Lempart, która po wyroku TK powiedziała, że oczekuje od lekarzy ginekologów, że będą go ignorować? Nie chcę komentować wypowiedzi Marty Lempart. Nie chcę potęgować tej atmosfery napięcia. Z tą sytuacją wiążą się różne emocje, które są w ogóle niepotrzebne. Spróbujmy podrążyć jeszcze tę „furtkę psychiatryczną”. Proszę nie używać określenia „furtka psychiatryczna”, bo to nie jest furtka. To jest dramatyczne wołanie tych kobiet o pomoc, a nie obejście prawa. Mówię o „furtce”, ponieważ pojawiła się taka możliwość. Ona się nie pojawiła, ona zawsze istniała. Tak, z tym, że wcześniej nie było takiej dramatycznej konieczności, by z niej korzystać. Zgoda, ale ja jednak proszę, żeby nie używać terminu „furtka psychiatryczna”. 14 lutego 2021 De facto jest to droga przez mękę. Kobieta dowiaduje się o złym wyniku badania prenatalnego. Ginekolog lub genetyk kliniczny musi wystawić jej skierowanie do psychiatry, psychiatra… …do psychiatry nie potrzeba skierowania. A zatem kobieta jest u ginekologa, który tłumaczy jej, jaki jest wynik badania prenatalnego. Tak. I na tym etapie powinna być jej decyzja. Osoby, które zgłosiły się do pani, miały skierowanie? Ja się o nie nie pytam, bo – jak mówiłam – pacjent nie musi mieć skierowania, żeby się do mnie dostać. Nie wiem na ile to ułatwia sprawę, bo i tak liczy się tu głównie dostępność do psychiatry? A z tym nie jest przecież najlepiej? Dostęp do psychiatry w Polsce jest bardzo trudny, zwłaszcza w warunkach NFZ. Psychiatrów jest mało. Za mało, żeby zapewnić opiekę nawet w podstawowym wymiarze. Ja w tej chwili nie pamiętam liczb, jaki jest odsetek psychiatrów na grupę ludności. Natomiast na pewno wiem, że dotarcie do psychiatry w mniejszych miejscowościach wiąże się nie tylko z ostracyzmem społecznym i lękiem przed tym, ale też z fizycznymi barierami, chociażby z tym, że trzeba przejechać 100 kilometrów. Weźmy też pod uwagę, że czasu jest niewiele. To kolejna rzecz, bo często na taką wizytę trzeba czekać dwa, trzy miesiące, czy nawet więcej. No chyba, że kobieta pójdzie prywatnie, ale tutaj pojawia się bariera finansowa. Czy w tej sprawie wypowiedział się może krajowy konsultant w dziedzinie psychiatrii? Lekarzom przydałyby się pewnie jakieś wytyczne z jego strony, jakaś ekspertyza prawna. Nie słyszałam takiej wypowiedzi. A spodziewa się jej pani? Ta cisza bije po uszach. Nie wiem czy się spodziewam. Ja ciągle cierpliwie czekam. Coś więcej na temat tej ciszy? Przecież życie po wyroku TK toczy się dalej. W 2019 roku w Polsce dokonano tysiąca legalnych zabiegów przerwania ciąży, czyli ok. 80 miesięcznie. Wyrok TK zapadł prawie miesiąc temu. Mówimy o tysiącu zabiegów, ale tak naprawdę mówimy o tysiącu kobiet. Kilkadziesiąt Polek po 28 stycznia 2020 roku otrzymało wynik badania prenatalnego wskazujący na ciężką i nieodwracalna wadę płodu. Na ich temat zapadła medialna cisza? Zapadła. Ja się staram wypowiadać. Natomiast bardzo się boję tego, że kiedy ten temat przestanie być pilnowany przez media, on po prostu zniknie. Mam te same obawy. Najpierw przychodzi szok, robi się głośno, a potem sprawa przycicha. Z drugiej strony być może zamiast wysyłać kobiety do psychiatry, trzeba zrobić wszystko, żeby pomóc im w zorganizowaniu wyjazdu z Polski i wykonaniu zabiegu zagranicą. 20 lutego 2021 Myślę, że jesteśmy w takim momencie, kiedy musimy nauczyć się poruszać w tej nowej rzeczywistości. Ja rozumiem to, co pan mówi, że być może trzeba tym kobietom po prostu pomóc organizować wyjazdy. I pewnie część będzie chciała skorzystać z takiej możliwości. Natomiast trzeba sobie zdawać sprawę, że to by oznaczało głęboki kryzys polskiej medycyny. Skoro nadal jest prawna możliwość legalnej terminacji ciąży ze względu na zagrożenie życia lub zdrowia matki, powinniśmy egzekwować to prawo. Ale zagrożenie zdrowia to dość szeroka przesłanka. Niemniej zgodnie z nią ja nie muszę stwierdzać zagrożenia życia. Wystarczy, że stwierdzę zagrożenie zdrowia. Ale nadal nie mamy pewności jak to będzie w razie czego interpretował prawnik. Coś się w tej sprawie zmieniło? Nie. Nadal nic nie wiemy. Poza tym, że w Wirtualnej Polsce pojawił się wywiad z panem Patrykiem Jakim, który stwierdził, że to jego zdaniem nie jest przesłanka. Pan Jaki określił depresję jako gorsze samopoczucie. To wyraz skrajnego lekceważenia wobec osób chorujących psychicznie. Przemawia do mnie argument, że powinniśmy egzekwować prawo. Ale z drugiej strony, gdy czasu jest mało, to jest ryzykowne. Tutaj nie ma dobrego wyjścia. Na tym polega dramatyzm tej sytuacji, że tak naprawdę jest wyjście złe i złe. A jakie byłoby dobre wyjście? Sytuacja, w której lekarze mają możliwość realizowania swojej pracy zgodnie ze współczesną wiedzą medyczną nie bojąc się odpowiedzialności prawnej za działanie zgodne z tą wiedzą i dla dobra pacjenta. Dr Maciej Socha, ginekolog, w niedawnym wywiadzie dla „Polityki” opowiadał o pacjentce, którą wysyłał do psychiatry jednocześnie tłumiąc swój ból i wściekłość, że władza zmusza go do takich zachowań. Ale przede wszystkim ta kobieta musi iść do psychiatry takiego jak ja i opowiadać rzeczy, które są po ludzku oczywiste. Jak wygląda to badanie psychiatryczne, które wbrew sztuce musi pani przeprowadzić? Tu nie chodzi o to, że ono jest wbrew sztuce. Chodzi o to, że ono jest niepotrzebne. Bo jeżeli pacjentka chce skorzystać z konsultacji psychiatry, bo ma taką potrzebę, to zupełnie inna historia. Ale sytuacja, w której ona jest do tego przymuszona sytuacją prawną, jest absurdalna. Ja jako lekarz czuję dyskomfort, że ją badam i przede wszystkim widzę jej cierpienie. Zadaję jej pytania, na które odpowiedzi są przecież oczywiste. Bo co ona ma odpowiedzieć na pytanie jak się czuje z tym, że będzie musiała kontynuować ciążę, gdy u płodu stwierdzono wadę letalną, wbrew swojej woli? Kobieta może się w ogóle dobrze czuć psychicznie w takiej sytuacji? To jest kryzys i to nie ulega wątpliwości. Tylko że to jak sobie poradzimy z tym kryzysem, jest bardzo indywidualne. Część kobiet może mieć potrzebę kontynuacji ciąży, może czuć, że z tym będzie im lepiej żyć. 1 lutego 2021 W tej trudnej sytuacji kobieta wybiera dla siebie tę łatwiejszą ścieżkę albo taką, która będzie łatwiejsza do zniesienia, do wytrzymania. Jeśli decyduje się kontynuować taką ciążę, powinna mieć dostęp do wszelkiej możliwej opieki: psychologicznej, psychiatrycznej, ginekologicznej, jakiej tylko potrzebuje. Ale w momencie, gdy decyduje, że nie jest w stanie tego znieść, to też powinniśmy to uszanować. To ona powinna mieć możliwość podjąć tę decyzję, a nie ktokolwiek inny, nawet psychiatra. Zaprasza pani na badanie jej partnera? To zależy od pacjentki. Gdyby sobie życzyła, nie mam nic przeciwko, bo to też jest osoba, która uczestniczy w tym dramacie. Dla mnie ważne jest, aby pacjentka czuła się maksymalnie komfortowo na tyle, na ile jest to możliwe w tych okolicznościach. Z punktu widzenia oceny zdrowia psychicznego tej kobiety, ja muszę zbadać przede wszystkim ją, a obecność partnera jest już do jej decyzji. W pani wcześniejszej praktyce zdarzało się już, że przychodziły kobiety w takiej sytuacji jak dziś? Przychodziły kobiety w ciąży z różnymi kryzysami. Ale akurat sytuacji, w których grozi im przymus kontynuacji ciąży, gdy płód ma wadę letalną, to jeszcze nie miałam. Odmówiła pani po 28 stycznia jakiejś kobiecie konsultacji? Jeżeli pacjentka się do mnie zapisuje, to ja konsultuję. To jest moja praca, moje zadanie. Jeżeli pacjent czuje, że potrzebuje konsultacji psychiatrycznej, to ja po prostu go konsultuję. A jakoś bardziej się pani teraz zabezpiecza? Np. inaczej, bardziej szczegółowo prowadzi notatki z wizyty? Nie, ja robię swoje. Licząc się z tym, że jak prokuratura będzie się chciała panią zająć… …to i tak się zajmie. Nic nie zmieniłam w swojej praktyce. Leczę i diagnozuję tak jak diagnozowałam wcześniej. Uważam, że to, co robię nie jest żadną formą buntu obywatelskiego, żadnego protestu. Ja po prostu wykonuję swoją pracę. Wykonywałam ją jak najlepiej potrafiłam przed tym wyrokiem i tak samo postępuję teraz, tylko teraz w innej rzeczywistości prawnej. Powiedziała pani, że rezygnacja z egzekwowania prawa i skupienie się na pomaganiu w wyjazdach oznaczałaby poważny kryzys medycyny w Polsce. W tym psychiatrii, która i tak jest na szarym końcu wszystkiego. Sytuacja, w której wychodzi znany polityk i mówi, że depresja to jest gorsze samopoczucie. W kraju, w którym pięć tysięcy osób rocznie popełnia samobójstwo. W którym samobójstwo jest drugą przyczyną zgonu wśród nastolatków. Jak to nazwać? Bo bagatelizowanie to za słabe słowo. 6 września 2020 Ciekawe byłoby spytać co czuła żona pana Jakiego. Nie będę się wypowiadać o żonie pana Jakiego. Mnie interesuje brak szacunku, który wybrzmiał w wypowiedzi pana Jakiego wobec osób i wobec zaburzeń, które są jedną z najważniejszych przyczyn niepełnosprawności we współczesnym świecie. Z tego powodu cierpią miliony ludzi, także w Polsce. Co dziesiąta osoba zmaga się z kryzysem psychicznym i co? Mówimy im, że to jest gorsze samopoczucie? Mało tego. Przy tej dyskusji wyszło to, w jakim sposób my traktujemy zdrowie ludzi, jak bagatelizujemy zdrowie psychiczne. Nagle okazuje się, że ktoś podważa opinię specjalisty, twierdząc, że zagrożenie zdrowia psychicznego to nie jest zagrożenie zdrowia, albo że on nie jest tego pewny. Ponoć część członków PiS-u zorientowała się, że w kwestii aborcji się zagalopowali. I po cichu przekonują, że w tej sytuacji to właśnie ścieżka psychiatryczna załatwia sprawę. Nie wiem co myślą ludzie z PiS-u. Natomiast, co staram się podkreślać na każdym kroku, politycy często, głosując nad różnymi ustawami umawiają się na pewne rzeczy, jest dyscyplina partyjna. Ale w sytuacji, w której decydują o zdrowiu i życiu ludzi, muszą sobie zdawać sprawę, że to naprawdę wpływa bezpośrednio na życie ludzkie. I to się właśnie stało teraz. To bezpośrednio wpłynęło na zdrowie lub życie kobiet i nie tylko kobiet, bo także ich rodzin. To nie jest tylko kwestia targu politycznego, uzgodnienia, wzajemnych negocjacji. To przekroczyło granice polityki. Co będzie dalej? Oczekuję, że nie przestaniemy mówić o tym głośno. I że w krótkim czasie politycy w porozumieniu ze specjalistami z ochrony zdrowia zajmą się tym tematem. W efekcie będziemy mogli w końcu zapewnić bezpieczeństwo kobietom w Polsce, zgodnie ze współczesną wiedzą medyczną, a lekarze nie będą się bali wykonywać swojej pracy. Bo tak się nie da pracować. Dostrzega pani inicjatywy polityków w tej sprawie? Ja sobie nie wyobrażam tego, że to zostanie zlekceważone. I zamierzam osobiście, jeżeli tylko pacjentki wyrażą na to zgodę, upubliczniać każdą taką historię. Część ludzi nie wierzy w zmianę, przynajmniej w czasie rządów PiS. Dla niektórych to może być ostateczny impuls do wyjazdu z Polski. Wielu moich kolegów lekarzy mówi, że trzeba stąd wyjeżdżać, bo tutaj za wykonywanie zawodu można mieć proces karny. A będąc kobietą nie można decydować o tak podstawowych rzeczach. Tylko z drugiej strony, jeżeli my stąd wyjedziemy, to kto tu zostanie? Bycie lekarzem w Polsce staje się coraz trudniejsze. Niestety, to prawda. Ale spotykam się też z uwagami: „Co ty tak się wypowiadasz?”. „Nie wychylaj się”. „Niech ktoś inny się naraża”. Ja tak nie potrafię. Jeżeli wszyscy będziemy milczeć, to nic się nie zmieni. *Dr Aleksandra Krasowska, psychiatra i seksuolożka, poinformowała 11 lutego 2021 na Facebooku: „Dziś wystawiłam pierwsze zaświadczenia o stanie zdrowia kobietom w ciąży ze stwierdzoną wadą letalną płodu. Trzeba nie mieć sumienia, żeby skazywać kobiety na takie cierpienie, pozbawiać wyboru. Trzeba być złym człowiekiem. Kropka. Nie ma wytycznych i pewnie jeszcze przez jakiś czas nie będzie, zatem musimy sobie radzić. Wielu z nas buntuje się, pyta, dlaczego mają ryzykować. Moim zdaniem – bo warto być przyzwoitym. Piszę ten post nie dlatego, aby chwalić się, że jestem taka hoho dzielna i przebohaterska. Nie, ja też się obawiam. Obawiam się potencjalnych konsekwencji wynikających z… rzetelnego wykonywania swoich obowiązków. Dbania o pacjenta. Konsekwencji z faktu, że leczę, pomagam. Paranoja. Mówię o tym, bo może ktoś z lekarzy/lekarek go przeczyta i zaświadczenie o stanie zdrowia też wystawi? A przynajmniej odeśle do tego, kto pomoże. Bądźmy odważni”. Zdrowie, Kobiety, Trybunał Konstytucyjny, badania prenatalne legalna aborcja piekło kobiet psychiatria"
48^Prof. Kulczycki: Czarnek będzie ręcznie sterował nauką i rozdzielał pieniądze według uznania^Adam Leszczyński^23 lutego 2021^https://oko.press/prof-kulczycki-czarnek-bedzie-recznie-sterowal-nauka/^Nic już dziś nie powstrzyma ministra Czarnka przed ręcznym zmienianiem kategorii naukowych uczelni i manipulacjami przyznawaniem środków na naukę tak, żeby płynęły do wybranych. O tym, co dalej z polską nauką i jak posprzątać po Czarnku, mówi specjalista od naukometrii prof. Emanuel Kulczycki 10 lutego 2021 minister edukacji i nauki Przemysław Czarnek ogłosił uzupełnioną listę czasopism punktowanych. Dopisał do nich ponad tysiąc nowych czasopism, a 264 podwyższono punktację (obszernie pisaliśmy o tym tutaj). W dużej części były to czasopisma związane np. z teologią, filozofią katolicką czy prawem kanonicznym. Wielu naukowców oburzyło, że minister dopisał je bez (obowiązkowych zgodnie z prawem) konsultacji z Komisją Ewaluacji Nauki, ustawowym ciałem powołanym jeszcze przez b. ministra Gowina. W piątek 19 lutego minister dopisał do listy kolejne 5 czasopism i podwyższając punktację jeszcze 96. Np. „Białostockie Studia Prawnicze” z 20 pkt przeskoczyły na 100 pkt, co odpowiada punktacji z pierwszej ligi światowej. Znów zrobił to nie tylko bez konsultacji z Komisją Ewaluacji Nauki, ale nawet jej nie informując. Co to znaczy dla niezależności polskiej nauki? O tym mówi  prof. Emanuel Kulczycki, specjalista od naukometrii, czyli technik oceniania dorobku naukowców, członek Komisji Ewaluacji Nauki. Adam Leszczyński, : Minister edukacji i nauki Przemysław Czarnek dopisuje czasopisma do listy czasopism punktowanych i podnosi według swojego uznania punktacje innym – głównie zgodnym z ideowym profilem ministra. Nie konsultuje się z Komisją Ewaluacji Nauki, której pan jest członkiem, chociaż zgodnie z prawem powinien. Zmiany są prawie co tydzień. To która wersja listy w końcu obowiązuje? Prof. Emanuel Kulczycki: W piątek 19 lutego ogłoszono kolejny komunikat, który również nie był z nami konsultowany. Dowiedzieliśmy się o tym po prostu ze strony internetowej ministerstwa. Nowy komunikat “nadpisuje” ten z 8 lutego, dodając kolejne zmiany. Można zobaczyć, co było zmienione, bo da się porównać dwie tabele w Excelu. Tym razem minister dodał 5 nowych czasopism – o jednym z nich,„Glaukopisie”, pisał pan na  – oraz jeszcze 96 czasopismom zwiększył punktację. To w zasadzie same polskie czasopisma, głównie z nauk humanistycznych i społecznych. Niektórzy naukowcy twierdzą, że zmiany wprowadzone przez Czarnka są niezgodne z prawem, a więc nieważne. [Długa pauza] Komunikaty ministra są jak najbardziej ważne i one będą używane w ewaluacji [czyli ocenie uczelni – przyp. AL]. Tu pojawia się kwestia, którą poruszał Komitet Nauk Prawnych PAN: czy akty prawne wydane z naruszeniem prawa działają? Patrząc na inne obszary naszego państwa, na sądy czy edukację, widzimy, że również mamy tam akty prawne wydane z naruszeniem prawa. Niestety, one działają. Ten wykaz czasopism – z 18 lutego – również więc będzie działał i będzie używany do oceny naukowców w latach 2019-2021. Co na to Komisja Ewaluacji Nauki? Zgodzicie się? Planujecie jakiś protest? Przez weekend trwały intensywne dyskusje w komisji. Ma zostać opublikowany komunikat pokazujący szczegółowo zakres zmian – z ilu punktów na ile, jakie tytuły czasopism. Natomiast nie chcę wchodzić w nie swoje kompetencje, mówiąc o tym, co zrobi komisja. Jej przewodniczącym jest prof. Błażej Skoczeń z Politechniki Krakowskiej i to on wypowiada się w jej imieniu. Mówię tylko jako jej członek – oraz osoba, która bada system oceniania pracy naukowców i częściowo go też współtworzyła. Co będzie z polską nauką? Minister po prostu podyktuje oceny? Nic nie powstrzyma ministra od ręcznego nadawania kategorii naukowych. Jeżeli jest w stanie pominąć Komisję Ewaluacji Nauki – i zdaniem Komitetu Nauk Prawnych nielegalnie wydać wykaz czasopism, ponieważ nie ma prerogatyw do zmian – to tak naprawdę nic go nie powstrzyma przed nadawaniem kategorii instytucjom, które uzna za najlepsze w swoim mniemaniu. 22 lutego 2021 Minister zapowiada też zmiany w Narodowym Programie Rozwoju Humanistyki. To instytucja mocno pechowa. Kiedy minister Gowin przyszedł do ministerstwa, również wymienił całą Radę NPRH, bo stwierdził, że jest zbyt mocno skierowana na lewo – sam byłem w tej radzie NPRH i pamiętam te dyskusje. Prognoza na przyszłość: z obecnym ministrem będziemy mieli ręczne zmienianie kategorii naukowych i manipulacje przyznawaniem środków na naukę tak, żeby płynęły do wybranych. Najbardziej ucierpią na tym najmłodsi naukowcy, którzy będą skonsternowani i zagubieni. Zobaczą jak wartości, które im wpajano, zostaną wywrócone do góry nogami. Powrót do systemu sprzed Czarnka jest możliwy? Nie sądzę. Nie wiem też, czy jest potrzebny. Nie twierdzę, że powrót do punktów, wycofanie decyzji ministra, przywróci nas do kraju miodem i mlekiem płynącego. Do tej pory miałem poczucie, że środowisko akademickie jednak wiele instrumentów trzyma w ręku i nimi zarządza – np. przyznawaniem grantów, ewaluacją. 11 września 2020 Mechanizmy tych ocen były dobre czy złe, opinie były różne, ale w większości odpowiedzialne za nie było środowisko naukowe. Teraz mamy ręczne sterowanie, co absolutnie nie jest dobre. Każda władza się kiedyś skończy. Jak będzie wyglądało sprzątanie po Czarnku? Jest rok 2023, opozycja wygrywa wybory. Co zrobić, żeby było normalnie? Pierwszym i nowym krokiem powinno być jasne zdeklarowanie, czy w ogóle potrzebujemy mechanizmu oceniania uczelni w innym celu niż dystrybucja pieniędzy. Od 30 lat mamy taki mechanizm i jak śledzę dyskusje, to kłócimy się cały czas jako środowisko o to samo. Jeśli ministerstwo uznałoby, że potrzebuje oceniać uczelnie, a przez to naukowców, żeby np. uzasadniać wydatki publiczne – to pierwszym krokiem byłoby wyprowadzenie mechanizmów oceniania uczelni w ogóle poza ministerstwo. Jak jest dziś w Narodowym Centrum Nauki. Uważam, że to, co się stało, potwierdziło ostatecznie rację naukowców twierdzących, iż ministerstwo absolutnie nie powinno ewaluować naukowców. Może wykorzystywać wyniki takiej oceny. Ale nie powinno ustalać kryteriów i jednocześnie oceniać. Doprecyzujmy: także po ewentualnej wygranej opozycji nowy minister powinien się trzymać z daleka od oceniania naukowców? Każdy minister, także z nowego rządu. Od dłuższego czasu starałem się to mówić. Żadne nowe ministerstwo nie powinno oceniać uczelni. Rozumiem potrzeby w polityce publicznej – od 30 lat mówi się o potrzebie uzasadniania wydatków na naukę. Politycy czegoś takiego potrzebują: muszą wiedzieć, jaka jest jakość badań w danych uczelniach, żeby przyznawać środki lepszym. Ministerstwo nie powinno jednak oceniać ich samo. Niech naukowcy sami ustalają kryteria i mechanizmy oceny. Edukacja, Przemysław Czarnek, Ministerstwo Edukacji Narodowej, Ministerstwo Nauki i Szkolnictwa Wyższego reforma nauki
49^Ziobro wyda 12 mln zł na nową promocję Funduszu Sprawiedliwości. A przy okazji siebie i swoich ludzi^Sebastian Klauziński^22 lutego 2021^https://oko.press/fundusz-sprawiedliwosci-ziobro-promocja-12mln/^Minister Zbigniew Ziobro znów będzie reklamował nadzorowany przez siebie Fundusz Sprawiedliwości. Do tej pory promocja funduszu kosztowała już dziesiątki milionów złotych. Pytanie, komu bardziej ta promocja służy - ofiarom przestępstw czy Ziobrze i jego ludziom Fundusz Sprawiedliwości, a dokładniej wydatki na jego promocję, to główny temat reportażu TVN24 wyemitowanego 22 lutego 2021. Materiał powstał po tekście  na ten temat, opublikowanym w styczniu 2021 roku i w znacznej części na podstawie zgromadzonych przez nas danych. Niestety wkradły się błędy w interpretacji tych danych. Przy okazji przypominamy więc nasze ustalenia w tej sprawie i wyjaśniamy, skąd Ziobro ma środki na promocję funduszu, jakie to kwoty oraz w jaki sposób pieniądze są wydawane. Odpowiadamy także na najważniejsze pytanie: komu bardziej służą kampanie za dziesiątki milionów złotych. Ofiarom przestępstw czy Zbigniewowi Ziobrze i jego ludziom? 25 listopada 2020 Fundusz Sprawiedliwości (FS) nadzorowany jest przez ministra sprawiedliwości Zbigniewa Ziobrę. Roczny budżet funduszu to ok. 400 mln złotych, pochodzących głównie z nawiązek zasądzanych przez sądy od sprawców przestępstw. W 2019 roku FS uruchomił jeden ze swoich flagowych programów – budowę w całej Polsce sieci kilkuset ośrodków i punktów pomocy dla ofiar przestępstw, gdzie mogą oni otrzymać darmową pomoc prawną, psychologiczną oraz finansową. To właśnie informowanie o tej sieci pomocy jest – według ministerstwa – głównym celem kolejnych kampanii promocyjnych. Trudno jednoznacznie ustalić, ile resort Ziobry wydał do tej pory na promocję Funduszu. W  opisaliśmy dwa przetargi na usługi promocyjne. Jeden z jesieni 2018 roku na prawie 15 mln zł, drugi z października 2019 na 17,5 mln zł. Jednak Najwyższa Izba Kontroli w analizie wykonania budżetu państwa za rok 2019 podała dużo większą kwotę. Jak czytamy w części 37. raportu NIK, dotyczącej m.in. Funduszu Sprawiedliwości: „wzrost wykonania kosztów własnych [Funduszu] wynikał głównie z zakupu usług, w tym kampanii informacyjno-edukacyjnej upowszechniającej wśród poszkodowanych i potencjalnych beneficjentów wiedzę na temat Funduszu (20 124,2 tys. zł, z czego 19 124,5 tys. zł, tj. 95 proc. stanowił zakup czasu antenowego lub audycji od dostawców usług audiowizualnych) oraz kosztów promowania działalności Funduszu (21 837,3 tys. zł)”. Jeśli wymienioną kampanię „informacyjno-edukacyjną” także potraktujemy jako część promocji, wychodzi, że w sumie, w 2019 roku, promocja funduszu kosztowała aż 41 mln 961 tys. zł. Teraz Ministerstwo Sprawiedliwości szykuje kolejną kampanię promocyjną. Pod koniec grudnia 2020 roku ogłosiło kolejny przetarg na „kompleksową obsługę medialną Funduszu Sprawiedliwości”. Tym razem na promocję ma iść 12 mln zł. 11 października 2019 Fundusz Sprawiedliwości w nowej kampanii będzie promowany – tak jak i w poprzednich – na bogato: spoty w telewizji i radio, kampanie w internecie, billboardy, reklamy i teksty sponsorowane oraz zatrudnienie influencerów. Jak czytamy w dokumentacji przetargowej, zamówienie obejmuje:opracowanie i przygotowanie strategii, koncepcji oraz kreacji materiałów kampanii o charakterze informacyjno-edukacyjnym lub społecznym; przygotowanie oraz druk materiałów informacyjno-edukacyjnych i promocyjnych Funduszu Sprawiedliwości, produkcję materiałów graficznych i audiowizualnych do publikacji w mediach elektronicznych i tradycyjnych (stacje telewizyjne / radiowe / prasę / media elektroniczne/social media lub miejsce usytuowania i rodzaj nośników reklamowych citylight, indoor, outdoor, LCD i inne);zakup mediów;prowadzenie kanałów społecznościowych Funduszu Sprawiedliwości;prowadzenie badań związanych z działalnością lub rozpoznawalnością Funduszu Sprawiedliwości. Jak czytamy w dokumentacji przetargowej, zamówienie obejmuje: Ministerstwo wylicza także, w jaki sposób firmy, które wygrają przetarg, mają te cele realizować. Tutaj wachlarz działań ma być ogromny. Od ulotek, billboardów i plakatów, po emisję spotów w telewizjach ogólnopolskich i regionalnych, stacjach radiowych i mediach elektronicznych. Resort idzie też w nowe formy komunikacji. Kampania promocyjna ma być realizowana także za pomocą spotów i reklam w mediach społecznościowych (Facebook, Instagram Twitter, Linkedin), podcastów oraz zaangażowania influencerów – tematy dotyczące funduszu mają być lokowane na ich kanałach na YouTube, Intragramie i Facebooku. Jak czytamy w ogłoszeniu, wszystko po to, żeby informować m.in. o „skuteczności i kompetencjach ośrodków niosących pomoc” oraz „pozytywnych skutkach działalności funduszu i efektach wydatkowanych przez niego środków”. 22 października 2019 W jaki sposób są wykorzystywane pieniądze na promocję? Tutaj zaczyna się problem. Resort sprawiedliwości pytany o to, do jakich podmiotów trafiają środki, kluczy w odpowiedziach. „Departament Funduszu Sprawiedliwości nie dysponuje umowami dotyczącymi emisji spotów reklamowych Funduszu Sprawiedliwości, gdyż zawierał je Wykonawca, który wygrał przetarg” – czytamy w odpowiedzi na interpelację posła Koalicji Obywatelskiej Adama Szłapki. Z kolei kiedy o konkretne wydatki promocyjne pytaliśmy jedną z firm, która wygrała ministerialny przetarg, ta zasłoniła się tajemnicą handlową. To, gdzie konkretnie płyną pieniądze, jest ważne szczególnie wtedy, kiedy przyjrzymy się bliżej przykładom promocji. Z jednej strony to billboardy, ulotki i spoty. Można się zgodzić, że taka forma rzeczywiście spełnia swoje główne zadanie, tzn. pomaga rozpowszechnić informację o tym, dokąd mają zwrócić się po pomoc ofiary przestępstw. Jednak z drugiej strony mamy reklamy i artykuły sponsorowane w mediach ogólnopolskich i lokalnych. Trudno zliczyć, ile takich materiałów zostało opublikowanych w mediach. Przy tekstach sponsorowanych zatrzymujemy się nie bez przyczyny. Na przykład 2019 roku, w czasie parlamentarnej kampanii wyborczej, w mediach lokalnych można było znaleźć mnóstwo tekstów wychwalających działania resortu i poszczególnych polityków Solidarnej Polski. A wychwalały ich akurat media w ich okręgach wyborczych. Najczęściej teksty sponsorowane w lokalnych mediach opisywały, jak politycy „wystarali sią”, „załatwili” lub „pomogli” lokalnym władzom w zdobyciu środków z Funduszu Sprawiedliwości np. na sprzęt dla miejscowej ochotniczej straży pożarnej. W 2020 media chwaliły posłów Solidarnej Polski za „zdobycie” pieniędzy z FS dla szpitali, na walkę z koronawirusem. Część z tych artykułów była oznaczana jako „materiały sponsorowane”, inne nie – chociaż ich treść jednoznacznie na to wskazywała. Niestety, media nie zawsze wywiązują się z obowiązku odpowiedniego oznaczania opłaconych materiałów. Nie robiła tego m.in. Wirtualna Polska. Jak ujawniliśmy w  w styczniu 2020 roku, portal publikował teksty-laurki przychylne ministrowi sprawiedliwości i jego ludziom (w tym teksty chwalące Fundusz Sprawiedliwości), nie informując, że to opłacona kampania. 18 kwietnia 2020 Artykuły opłacane przez resort w ramach kampanii promującej fundusz nie służą zresztą tylko promocji określonych polityków. Są też wykorzystywane do bieżącej walki politycznej. Weźmy dwa teksty, które ukazały się pod koniec 2020 roku w prorządowym portalu wPolityce.pl. Dotyczą obowiązującej już ustawy o izolacji sprawcy przemocy domowej od ofiary. Ustawa, autorstwa ministerstwa, była fetowana przez Ziobrę i jego ludzi jako przełom w walce z przemocą wobec kobiet: Teksty były oznaczone jako „artykuły sponsorowane”, oznaczone logiem ministerstwa i Funduszu Sprawiedliwości. W każdej z publikacji, oprócz zaangażowanej politycznie publicystyki, jest też – jakby na doczepkę – kilka akapitów o tym, jak uzyskać pomoc z funduszu. Inwencja, jeśli chodzi o formy reklamy Funduszu Sprawiedliwości, jest imponująca. Weźmy inny przykład. W 2020 roku w co najmniej kilkunastu katolickich stacjach radiowych emitowany był cykl „Żyjemy w państwie prawa”. Tematyka niektórych odcinków rzeczywiście dotyczyła pomocy ofiarom przestępstw, ale wiele z nich trudno uznać za coś innego niż promowanie partyjnej narracji Solidarnej Polski. Poniżej opisy niektórych odcinków: Ani Ministerstwo Sprawiedliwości, ani stacje radiowe nie odpowiedziały nam, kto jest odpowiedzialny za przygotowanie cyklu, ani jaki jest jego koszt. 15 stycznia 2020 Afery, Zbigniew Ziobro, Marcin Romanowski, Ministerstwo Sprawiedliwości, Najwyższa Izba Kontroli, Fundusz Sprawiedliwości promocja Solidarna Polska wydatki publiczne
50^Biskupi dają pieniądze na pomoc ofiarom, ale przez 25 lat kłamali. Hipokryzja! Odchodzę^Anton Ambroziak^22 lutego 2021^https://oko.press/biskupi-daja-pieniadze-na-pomoc-ofiarom-ale-przez-25-lat-kluczyli-i-klamali/^To wotum nieufności wobec Konferencji Episkopatu Polski. Jak mogę dalej firmować instytucję, która jednym oferuje wsparcie psychologiczne, a innych nieustannie zawodzi? - mówi  Robert Wiktor Fidura-Porycki, który na znak protestu odszedł z Rady Fundacji Świętego Józefa „Nie jestem w stanie w zgodzie z moim sumieniem firmować działań KEP, w której zasiadają tacy ludzie jak Dzięga i Głódź, jak Janiak, Dziuba i dziesiątki innych, dlatego niniejszym składam rezygnację z zasiadania w Radzie Fundacji Świętego Józefa” — napisał 15 lutego 2021 Robert Wiktor Fidura-Porycki do prymasa Polski abp. Wojciecha Polaka. W Radzie Fundacji, która świadczy pomoc psychologiczną i prawną dla ofiar wykorzystania seksualnego, był głosem pokrzywdzonych. Decyzję o odejściu podjął po publikacji serii materiałów prasowych o księdzu Andrzeju Dymerze, nazywanym „szczecińskim Jankowskim”. Dymer wykorzystywał seksualnie nieletnich chłopców, lecz przez 25 lat pozostawał bezkarny. „Moja rezygnacja to wotum nieufności wobec Konferencji Episkopatu Polski in gremio”  – mówi  Fidura-Porycki, który sam w wieku 14, a potem 17 lat, został wykorzystany seksualnie przez duchownych.  Poniżej cała rozmowa. 16 lutego 2021 Anton Ambroziak, : Wiktor czy Robert? Teraz podpisuję się Robert Wiktor Fidura-Porycki. W 2018 roku zgłosił się do mnie Polsat News. Miałem po raz pierwszy opowiedzieć o wykorzystaniu seksualnym przez księży. Nie chciałem ujawniać, kim jestem. Mieszkam na niewielkiej wsi, 600 mieszkańców. Dosłownie minutę przed telefonem od dziennikarza uświadomiłem sobie, że jakoś mnie będą musieli podpisać. Pseudonim przyszedł do mnie sam:  Wiktor, bo zwyciężyłem, przetrwałem żyję, a Porycki — po płaczu, po ryczeniu.  Dopiero kilka dni później, jak emocje ze mnie zeszły, uświadomiłem sobie, że poszedłem po linii zawodowej. Zajmuję się heraldyką, projektowaniem herbów dla jednostek samorządu terytorialnego. Siłą rzeczy muszę też dłubać w historii, herbach szlachty, genealogii. Poryccy to była rodzina książęca na kresach wschodnich, wymarła bodaj w XVII w.  8 lutego 2021 I tak przez długi czas funkcjonowałem w przestrzeni związanej z wykorzystaniem seksualnym jako Wiktor Porycki. Dopiero 1 stycznia 2020 r. ujawniłem publicznie, że Wiktor Porycki to tak naprawdę Robert Fidura.  Bałeś się?  Nie ukrywam, że był to cholerny strach. Nie wiedziałem, jak to będzie, jak ludzie zareagują, co się wydarzy na mojej wiosce. Okazało się, że nie zmieniło się praktycznie nic.  Kilka miesięcy później przyszedł do mnie tylko młody chłopak, sąsiad. Chciał uprzedzić, że robi urodzinowe ognisko dla znajomych – będzie głośno, trochę alkoholu. Przy okazji powiedział, że „widział, podziwia, jest pełen uznania”.  15 lutego 2021 poinformowałeś prymasa Polski, że odchodzisz z rady fundacji św. Józefa. Dlaczego teraz? Bo się przelało. Sprawę Dymera znam od kilku lat, chociażby z książki Radka Grucy „Hipokryzja”. Potem śledziłem ją zawodowo. Jako członek Rady Fundacji św. Józefa starałem się być na bieżąco w postępowaniach dotyczących nadużyć. Reportaż TVN uporządkował mi tę historię. Trochę inaczej jest, gdy czytasz w kilku miejscach, nie masz czasu tego poskładać, prześledzić krok po kroku, co robili biskupi.  Po obejrzeniu materiału pomyślałem, okej, biskupi może dają pieniądze na Fundację, która pomaga ofiarom, ale z drugiej strony przez 25 lat kombinowali, kluczyli, kłamali. Hipokryzja! To się chyba w psychiatrii nazywa osobowość wieloraka, rozdwojenie jaźni… Z drugiej strony jest krzywda ofiar. Tak, to druga strony tej samej monety. To historia totalnego lekceważenia osób pokrzywdzonych. Jak mogę dalej firmować instytucję, która jednym oferuje wsparcie psychologiczne, a innych nieustannie zawodzi? List do prymasa pisałeś w emocjach? To nie było tak, że trzęsły mi się ręce, coś nagle wybuchło w emocjach. Oglądałem ten materiał kilka razy. Najpierw w internecie, potem 15 lutego na dużym ekranie. Po emisji, już na chłodno napisałem to, co leży mi na sercu – współpracę trzeba zakończyć. „Ponad 90 proc. biskupów dyskredytuje nieumarłych pokrzywdzonych i torpeduje pomoc” – to bardzo poważny zarzut, szczególnie w ustach osoby, która jest blisko Kościoła.  Nie napisałem nic nowego. Prawdę mówiąc, ufam tylko jednemu spośród członków Konferencji Episkopatu Polski – prymasowi. My się po prostu znamy. Razem pracowaliśmy, trochę razem przeszliśmy. Wiem, że to na pewno biskup, któremu zależy, który się nie boi. I wiem, że jest w tym gronie osamotniony.  5 listopada 2020 Zawsze przypomina mi się sytuacja, gdy biskup Janiak po emisji drugiego filmu braci Sekielskich „Zabawa w chowanego”, którego był antybohaterem, napisał paskudny list obronny. Stawiał się w roli męczennika, ofiary „medialnej nagonki”, a prymasa oskarżał o działanie w zmowie z braćmi Sekielskimi. Tak kłamał, że mi na wierzch oczy wychodziły, gdy to czytałem. Nie było tam zdania prawdy. Wtedy do prymasa ze wsparciem zadzwoniło trzech ze 150 biskupów.  A publicznie? Cisza, czyli milczące poparcie dla Janiaka umoczonego w tuszowanie pedofilii.  Dopiero po dwóch tygodniach biskup pomocniczy płocki Milewski w rozmowie z Robertem Mazurkiem na antenie RMF FM przyznał, że Janiak kłamał. To najlepszy obrazek osamotnienia prymasa.  Jak nazwałbyś to, co robi KEP w kwestii nadużyć seksualnych w Kościele? Jednym hasłem, które zresztą nie jest moje, bo wymyślił je Zbyszek Nosowski z „Więzi”: „Przeczekamy i poprosimy o przeczekanie”.  Ale działania samej Fundacji nie były pozorowane? Nie. Staram się bardzo wyraźnie rozdzielić te dwie sfery. Podziwiam działania Fundacji, jestem z nimi całym sercem. Zadeklarowałem, że jeśli będzie potrzeba, zawsze chętnie pomogę, wystąpię na szkoleniu, cokolwiek. Moja rezygnacja to jest wotum nieufności wobec Konferencji Episkopatu Polski in gremio.  Fundacja choć pomaga, niewątpliwie jest też elementem tuszowania bezczynności w rozliczaniu przypadków nadużyć. Tak, to jest usprawiedliwienie nic nie robienia w kwestii tego, co ja nazywam trupami w szafach. Najczęściej są to stare sprawy, sprzed 2017 roku. Wtedy wszedł w życie przepis kodeksu karnego, który nakazuje powiadamianie o takich sprawach organy ścigania. Nowe sprawy są procedowane, zgłaszane, bo biskupi nie bardzo mają wyjście. Niestety te sprzed 2017, albo w ogóle sprzed 1989 roku, naprawdę przestarzałe, leżą w szafach kurialnych i nic się z nimi nie dzieje.  Prymas Polak dał ci odejść? Zadzwonił dziesięć minut po moim mailu. Padło w rozmowie, że może to jednak emocje, nerwy, żebym przemyślał. Odpowiedziałem tak, jak tobie: już to przemyślałem. Rozmawialiście o sprawie Dymera i szczecińskich biskupów?  Chwilę tak, oczywiście. Powiedział, że rozumie mój krok, motywacje. Nie mogę powiedzieć, że to była wyjątkowo miła rozmowa. Nigdy nie jest miło odchodzić, rzucać coś, co było dla ciebie ważne. Mimo wszystko na fundację św.  Józefa patrzę jak na swoje dziecko. W 2019 roku w Rzymie odbył się szczyt dot. pedofilii. Mieli stawić się na nim przewodniczący Konferencji Episkopatów z całego świata. Papież Franciszek nakazał im jednak przed przyjazdem spotkać się z pokrzywdzonymi.  15 lutego 2021 Takie spotkania odbywały się też w Polsce. Byłem jedną z pierwszych osób, z którą spotkał się abp Gądecki. Wtedy z moich ust padła sugestia, że dobrze by było, gdyby biskupi, diecezje, zaczęły zbierać pieniądze na pomoc pokrzywdzonym. Wtedy nazywałem to Funduszem. Potem dotarło do mnie, że był to jeden z impulsów, który finalnie przerodził się pomysł stworzenia Fundacji.  Jak to w zasadzie się stało, że znalazłeś się w Radzie?  W 2019 roku, po premierze „Tylko nie mów nikomu”, zacząłem więcej publikować w „Więzi”. W pewnym momencie redaktor naczelny Zbyszek Nosowski zapytał mnie, czy nie spotkałbym się z prymasem. On już był delegatem ds. ochrony dzieci i młodzieży Konferencji Episkopatu Polski. Zgodziłem się. Dwa, trzy dni później wyświetlił się nieznany numer w komórce. Odebrałem, przywitał mnie prymas. Byliśmy w kontakcie telefonicznym, mejlowym. Potem doszło do pierwszego spotkania twarzą w twarz. Bardzo miła, sympatyczna, dobra rozmowa. Później trwały prace nad powołaniem Fundacji — opracowanie statutu, dokumentów niezbędnych do zarejestrowania. Prymas prosił, żebym popatrzył na te dokumenty oczami pokrzywdzonego, chciałem wiedzieć, co ja bym w nich zmienił. I w końcu zaproponował, żebym w Radzie Fundacji został głosem pokrzywdzonych.  Przyjąłeś propozycję z entuzjazmem? Może to za duże słowo. Cieszyłem się, że powstaje organizacja kościelna, która będzie skupiona na pomocy osobom pokrzywdzonym. Nie zdziwiło cię, że część ofiar przez lata nie jest w stanie dobić się do instytucji kościelnych, a ty zostałeś zaproszony do nowej fundacji przez samego prymasa? Ależ oczywiście, że tak. Najbardziej niepokoiło mnie jednak coś innego.  Bałem się, że część osób pokrzywdzonych nie będzie chciała przyjść do Kościoła, bo to Kościół ich skrzywdził.  Wiadomo, że to skrót myślowy: nie skrzywdził ich cały Kościół, przecież ja też jestem w Kościele i nikogo nie skrzywdziłem. Zrobił to duchowny, jego przedstawiciel. Cały czas starałem się jednak przypominać, że musimy znaleźć metodę dotarcia do tych, którzy z instytucją nie chcą mieć nic wspólnego.  Jak dotrzeć do skrzywdzonej osoby, która widzi hipokryzję najwyższych hierarchów? To się zgadza. Dlatego, gdy mówię o mojej rezygnacji, mam też z tyłu głowy, że to nie chodzi po prostu o ks. Dymera i szczecińskich biskupów. To był pewien etap dojrzewania. Kościół nie wstydził się przyjąć geja do kościelnej Fundacji? Nigdy nie udawałem kogoś, kim nie jestem. Wręcz na spotkaniu, na którym prymas zaproponował mi uczestnictwo w radzie fundacji, zapytałem go, czy aby na pewno dobrze przemyślał propozycję. Może zapomniał, że jestem gejem, nieczynnym, ale gejem? Nie stanowiło to dla niego żadnego problemu. Moją kandydaturę przedstawił na zebraniu plenarnym Konferencji Episkopatu i biskupi mnie wybrali.  A antyklerykała? A-klerykała, bo antyklerykał to dla mnie o krok za dużo. To tak jakbym w ramach rozliczeń wyjął pistolet i odstrzeliwał każdego. Jestem aklerykałem w takim sensie, w jakim często mówi o tym papież Franciszek. Jestem przeciwny stawianiu duchownych na piedestale.  W Polsce możesz zaobserwować wiernych, którzy niemal całują księży po rękach, a z drugiej strony księża bardzo często mają manierę wyższości: ja wszystko wiem, na każde pytanie mam odpowiedź, jestem prawie bezgrzeszny. I przeciw temu się buntuję.  Duchowny to taki sam człowiek, tak samo grzeszny, jak ja. Ma święcenia, z których wypływa przywilej udzielania sakramentów, ale to nie zmienia w żaden sposób jego istoty.  Historię Wiktora poznaliśmy dopiero w 2018 roku. Co cię doprowadziło do tego momentu?  To jest dość skomplikowane. Pierwszy raz zostałem wykorzystany, gdy miałem 14 lat. To był ksiądz diecezjalny. Drugi raz, kilka lat później, miałem wtedy 17 lat. Sprawcą był zakonnik. Ten drugi raz tak skutecznie wyparłem do podświadomości, że przypomniałem sobie o tym dopiero w październiku 2020 roku. Szukałem niewielkiego fotelika do przedpokoju: takiego, na którym mógłbym usiąść zakładając buty. Nagle w internecie zobaczyłem zdjęcie fotela – był dokładnie taki, jak u niego w pokoju: kolor, tapicerka, obicie. Jakby zdjęcie zrobione z przeszłości. Wtedy sobie przypomniałem.  Co ciekawe, wcześniej widziałem zdjęcie samego zakonnika w internecie. Powodowało we mnie lęk, niepokój, ale nie wiedziałem, dlaczego.  Jak sobie radziłeś przez te wszystkie lata? Nie radziłem. To doświadczenie cały czas we mnie tkwiło. Co jakiś czas wracał do mnie ten sam sen: jak na filmie odtwarzały mi się sceny z pierwszego wykorzystania, gdy byłem czternastoletnim chłopcem. Na tyle mnie to połamało psychicznie, że kilka lat temu byłem bliski popełnienia samobójstwa. Paradoksalnie, znad przepaści wyciągnął mnie inny ksiądz, ksiądz Józef Kloch.  Bo mimo wszystko cały czas byłeś blisko Kościoła? Mimo wszystko tak. Mam za sobą dwa lata w seminarium duchownym. Kościół jest mój, nigdy nie chciałem od niego odejść. Co działo się później? W 2012, 2013 roku zacząłem więcej czytać o nadużyciach w Kościele. To wtedy zorientowałem się, że nie jestem sam; że w Polsce jest więcej takich osób jak ja. Wtedy pierwszy raz w życiu zacząłem zwierzać się w prywatnych rozmowach.  30 maja 2020 Do publicznego wyznania skłonił mnie sam Kościół. W 2018 roku diecezje organizowały serie konferencji, na których podawały statystyki dotyczące molestowania i przemocy. Dla mnie był to sygnał, że Kościół jest życzliwy, otwarty na pokrzywdzonych. Coś ostatecznie pękło. Zacząłem mówić, zdecydowałem się też złożyć oficjalne zawiadomienie w mojej sprawie.  Z sukcesem? Obaj sprawcy nie żyją, nie ma postępowania kanonicznego. Ks. Dymer też nie żyje, ale czy to znaczy, że pokrzywdzonym nie należy się sprawiedliwość? Jestem zwolennikiem tzw. komisji historycznych. Sprawy sprzed lat, które dotyczą zmarłych księży, powinny być z urzędu kierowane do rozpatrzenia, w innym trybie niż postępowanie kanoniczne czy sądowe. Kościół już dziś ma taką możliwość, ale wszystko zależy od jego woli. Kiedy przestałeś myśleć, że Kościół jest otwarty na pokrzywdzonych? Coś się we mnie złamało po słowach abp. Leszka Głódzia, po premierze filmu braci Sekielskich. „Nie oglądam byle czego”?  Ja nie jestem byle czym. Żadna osoba pokrzywdzona, niezależnie od wieku, zdrowia, kondycji, seksualności, nie jest byle czym. Te słowa to nie przypadek. Abp Głódź i abp Dzięga to najwięksi hamulcowi w sprawach związanych z wykorzystaniem seksualnym. To oni lobbowali za tym, by pierwsze wytyczne w tej sprawie nie zostały upublicznione. Potem abp Dzięga, jako szef rady KEP, szukał prawników, którzy sporządzą opinie prawne, które stwierdzą, że Kościół jako instytucja nie odpowiada za czyny swoich urzędników. Gdyby to od nich zależało, nasze historie zostałyby wymazane. Pomoc innym pokrzywdzonych pomaga czy rozdrapuje rany? Niestety, każda historia przypomina mi to, co sam przeszedłem. Ogromną pomocą jest psychoterapia. Gdy wraca trauma, męczy mnie galopada myśli, zawsze mogę przegadać to, co się dzieje. Co byś dzisiaj powiedział sobie sprzed lat, 14-latkowi? Stary ja, młodemu ja pewnie powiedziałby: „Zgłoś to od razu”. Z drugiej strony, to był 1981 rok. Polska była zupełnie inna. Komu miałem zgłosić? Służbie bezpieczeństwa? Milicji? Dziś każdej młodej osobie powiedziałbym, żeby znalazła kogoś zaufanego i zaczęła opowiadać, jak najszybciej. Dla siebie i innych. Pamiętasz, jak odkrywałeś swoją seksualność? O tym, że jestem gejem na dobrą sprawę wiedziałem od zawsze. Lata 80. to był zupełnie inny świat: nie mówiło się o tym wprost, raczej wiedziałem, że jestem inny. Nigdy nie miałem z tym strasznego problemu. Takim mnie Bóg stworzył i koniec kropka.  Kościół nie miał z tym problemu?  Nigdy wprost. Choć oczywiście na religii czy katechezie słyszałem, że homoseksualiści nie dostąpią zbawienia. Miałem moment, w którym próbowałem odrzucić seksualność. To był strach przed samym sobą, przed religią, ale także przed ujawnieniem się w środowisku, w którym żyłem. Co mnie spotka, gdy dowiedzą się, jaki jestem? Od lat nie jestem czynnym homoseksualistą. Mieszkam sam, to mój wybór. Nigdy nie ukrywałem jednak, że nie zawsze tak było. Miałem partnerów i nie uważam, by to kłóciło się z moją wiarą. Stanowisko polskiego Kościoła wobec osób LGBT jest dalekie od miłosierdzia.  Homofobia była w Kościele od zawsze, ale od niedawna obserwujemy trend dociskania śruby. Klasycznym przykładem jest abp Jędraszewski, który w każdym wystąpieniu daje wyraz obsesji na punkcie gender, LGBT i słynnej „tęczowej zarazy”. 18 stycznia 2020 Zawsze mnie to dziwiło, że z tradycji polskiego Kościoła wyszła siostra Faustyna, czyli kult miłosierdzia bożego, a z drugiej strony są wystąpienia, które mają niewiele wspólnego z miłością bliźniego. Niektórzy przedstawiciele Kościoła pozwalają sobie na deptanie ludzkiej godności. I choć głośno krzyczą o niebezpiecznej ideologii, sami są jej piewcami. Po co ta wrogość? Mam wrażenie, że Kościół w Polsce po prostu nie potrafi egzystować bez wroga. To jest przyzwyczajenie wyniesione jeszcze z czasów komunistycznych. W PRL-u były jasne kryteria: komuniści źli, Kościół dobry. Jak się skończył komunizm i przyszła demokracja, okazało się, że Kościół w ogóle nie radzi sobie z wolnością. Stąd sojusz tronu i ołtarza – czy też konkubinat, jak to ktoś fajnie nazwał – i to niezależnie od tego, czy rządzi prawica, lewica, centrum czy chłopi.  Kościół zawsze będzie tam, gdzie rządzący. To, co się dzieje teraz, w trakcie kadencji Zjednoczonej Prawicy jest ewidentne: przepływy finansowe, sprzedaże działek, wspólne uroczystości, lobbing. Obrzydliwe.  Dużo osób w Polsce jest wściekłych, że Kościół sączy jad w przestrzeni publicznej i wtrąca się w ich życie. Tego nie umiem sobie wytłumaczyć. Nie wiem dlaczego, nie wiem po co. Wiem, że w ten sposób szkodzą i krzywdzą. Widzisz w Kościele miejsce na wiarę? Czasami nie. Jak patrzę na działania niektórych biskupów, jak Dzięga, Dziuba, Jędraszewski, Głódź, Skworc i wielu innych, to naprawdę czasami się zastanawiam, czy oni wierzą w cokolwiek, poza mamoną i swoim dobrobytem. Czy Kościół daje ci nadzieję i otuchę? Tak. Ja Kościół pojmuję inaczej. Kościół to nie jest hierarchia, instytucja. Dla mnie Kościół to jest pewna wspólnota ochrzczonych i wierzących. Ja w Kościele mam takie samo miejsce, jak jakiś biskup, czy inny ksiądz. Nie ma Kościoła bez wiernych, ale nie ma też bez hierarchii. Te dwa elementy muszą się uzupełniać. Mi Kościół wciąż pomaga, bo dla mnie to są konkretni ludzie, jak ksiądz Józef Kloch, Marta Titaniec, prymas, Grzesiek Kramer, Maciek Biskup, Piotrek Studnicki, Damian Wyżkiewicz, wielu, wielu innych.  Jest Kościół i kościół. Czy twój Kościół ma szansę wygrać? Czy ma szansę, nie wiem, ale jeżeli mój Kościół nie wygra, to cała instytucja stanie się niszowa. Będą małe, rozbite grupki wiernych, trochę w podziemiu. Tak się skończy historia Kościoła w Polsce. Jak oceniasz działania papieża Franciszka? Widzę dużo ciepłych słów, sporo działań idących w dobrym kierunku, ale także mnóstwo niedoróbek.  Znowu wracamy do sprawy Dymera. W 2008 roku kongregacja nauki wiary nakazała prowadzenie procesu apelacyjnego trybunałowi w Gdańsku. Tak naprawdę proces zaczął się w 2017 roku. Przez prawie 10 lat Kongregacja Nauki Wiary kilka razy zgłaszała się do arcybiskupa Głodzia, kiedy ten proces ruszy, a on nie robił nic.  Chichot polega na tym, że tak naprawdę w tamtym momencie on powinien podpisać dekret powołujący trybunał. To jest kartka A4 i jeden podpis.  Przez tyle lat unikał tego, jak przysłowiowy diabeł święconej wody. Watykan nie był w stanie na nim tego wymusić. Tu jest ewidentna dziura w prawie kanonicznym.  Jest też nowe prawo wydane przez papieża Franciszka ad experimentum „Vos estis lux mundi”. Tam są bardzo jasno postawione terminy postępowań. Wpływa zawiadomienie, biskup ma trzy miesiące na przeprowadzenie postępowania, a potem Stolica Apostolska ma miesiąc na wydanie wyroku.  Niestety, oni wiecznie przedłużają postępowania, bo nie są w stanie fizycznie się wyrobić. Z tego, co wiem, do niedawna było tak, że sprawy polskie kierowane do Watykanu prowadziło trzech księży. To są też ludzie. Przychodzi ileś tomów akt, musisz je przeczytać. Doba ma 24 godziny.  Z jednej strony masz narrację, że to jest najważniejsza sprawa w Kościele, że trzeba ją rozwiązać. Z drugiej strony, nie bardzo widzę dobrą wolę, żeby tych ludzi po prostu więcej zatrudnić, jak trzeba to i trzydziestu. Co musiałoby się zmienić, żeby prawa osób, które doświadczyły przemocy i nadużyć ze strony przedstawicieli Kościoła były realnie respektowane? Po pierwsze, należy lobbować za tym, żeby osoba pokrzywdzona w procesie kanonicznym miała status strony, a nie świadka. To byłaby ogromna zmiana. Oznaczałoby to dostęp do akt, dokumentów. Teraz możesz się starać poprosić grzecznie trybunał o wyrok, ale to musi być twój wniosek na piśmie. Według mnie to powinno iść z automatu.  Druga rzecz, to jest ścisłe przestrzeganie terminów. Jeżeli trzy miesiące, to trzy miesiące. Rozumiem, że są nadzwyczajne okoliczności, że trzeba przedłużyć. Jest tyle pokrzywdzonych osób, że w trzy miesiące nie da się fizycznie ich przesłuchać. Ale to powinno być jasno komunikowane, jeśli się nie wyrabiamy, to przedłużamy o trzy miesiące.   Kolejna sprawa, która siedzi mi w głowie, to edukacja seksualna. Podejrzewam, że znaczna część hierarchów, na samo pojęcie się zjeży i dostanie piany, ale dla mnie nie jest istotna nazwa, ale to, co będzie w programie nauczania.  Ta edukacja powinna zaczynać się jak najwcześniej. Chodzi o to, żeby uświadamiać dzieciaki, co osobie dorosłej wolno, a gdzie przekracza granice intymności dziecka.  Widzę też rolę mediów, także tych katolickich. W tej chwili biskupi są w zasadzie poza jakąkolwiek kontrolą. Watykan okazuje się nie do końca wydolny. W takim układzie, rolą mediów jest patrzenie im na ręce, sprawdzanie czy wpłynęło zawiadomienie, co się dzieje z terminami… I to wystarczy, by Kościół wykupił swoje krzywdy? Wszystko byle nie słowa. Oni już ileś razy mówili „przepraszam” na różne sposoby. Facta, non verba. Dość gadania, kolejnych konferencji – przejdźmy do czynów. Kościół, LGBT+, Andrzej Dymer, pedofilia w Kościele
51^Koniec Szarka jako prezesa IPN? Ustalenia OKO.press: po Greniuchu nie ma szans na drugą kadencję^Estera Flieger^22 lutego 2021^https://oko.press/koniec-szarka-jako-prezesa-ipn-ustalenia-oko-press/^Jak dowiaduje się , we wtorek 23 lutego zbiera się Kolegium IPN. Słyszymy, że ani Jarosław Szarek, ani jego zastępca Mateusz Szpytma nie mają już szans w konkursie na prezesa Instytutu. Wszystko przez dyrektorską nominację dla hajlującego historyka Tomasza Greniucha 9 lutego 2021 prezes IPN Jarosław Szarek powołał na stanowisko pełniącego obowiązki dyrektora wrocławskiego oddziału dr. Tomasza Greniucha – byłego lidera opolskich struktur ONR, znanego z wykonania w przeszłości gestu hitlerowskiego pozdrowienia i związków ze skrajną, neofaszystowską prawicą. 16 lat temu Greniuch współorganizował najazd na Myślenice, którego celem było „upamiętnienie” pogromu Żydów, do jakiego doszło w 1936 roku z inspiracji działacza nacjonalistycznego Adama Doboszyńskiego. Jest także autorem wydanej w 2013 roku książki „Droga nacjonalisty”: głosi w niej rasizm, antysemityzm, homofobię i odwołuje się m.in. do myśli Leona Degrell’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. 11 listopada 2019 2 lutego 2020 8 lutego 2021 Na stanowisku Greniuch wytrwał nieco ponad tydzień. Podczas zorganizowanego w poniedziałek 22 lutego o godzinie 14:00 briefingu prezes IPN Jarosław Szarek poinformował, że „przyjmuje dymisję dr. Tomasza Greniucha”, a następnie wyszedł, nie odpowiadając na pytania mediów. 40 minut wcześniej biuro prasowe Instytutu, którego budżet wynosi ponad 400 mln złotych, rozesłało do mediów komunikat z licznymi błędami językowymi (zachowujemy oryginalną pisownię): „W związku z zaistniałymi okolicznościami dotyczącymi nominacji dr Tomasz Greniuch na stanowisko p.o. Dyrektora Oddziału IPN we Wrocławiu, dalsze pełnienie przez Niego tej funkcji jest niemożliwe. Dr. Tomasz Greniuch złożył na moje ręce rezygnację. Z dniem 22 lutego br. została ona przyjęta przez mnie”. To nie jedyna, a nawet nie najbardziej spektakularna wpadka komunikacyjna władz i biura prasowego IPN w ostatnich dniach: w piątek na stronie Instytutu w języku polskim i angielskim zostało opublikowane oświadczenie zatytułowane „Nigdy nie byłem nazistą, za nieodpowiedzialny gest sprzed kilkunastu laty jeszcze raz przepraszam i uważam to za błąd”. M.in. dziennikarz Marek Kozubal z „Rzeczpospolitej” zauważył, że to zlepek komunikatu prasowego z… postem opublikowanym przez Greniucha na Facebooku. Odkąd „Gazeta Wyborcza” ujawniła, że dr Tomasz Greniuch zostanie p.o. dyrektora wrocławskiego oddziału IPN, sprawę komentowały światowe media i protestowali naukowcy, m.in. z Uniwersytetu Wrocławskiego. Zareagowała Ambasada Izraela i europejski oddział American Jewish Committee. Krytyczni byli też politycy PiS. „W IPN nie powinno być miejsca dla ludzi, którzy hajlowali. To oczywiste. Im szybciej ta sprawa zostanie zamknięta dymisją, tym lepiej dla Polski” – napisał na Twitterze wicepremier Jacek Sasin. „Brak mi słów. Nie ma miejsca dla hailujących idiotów w naszej przestrzeni publicznej. Liczę na szybką reakcje kierownictwa IPN” – tak wiceminister Maciej Wąsik skomentował ujawnienie przez krakowską „Wyborczą” kolejnych zdjęć hajlującego w przeszłości Greniucha. „W ostatnich dniach rozmawiałem z prezesem IPN i członkami kolegium Instytutu. Przekazałem jednoznaczne stanowisko prezydenta Andrzeja Dudy w sprawie nominacji we wrocławskim oddziale. Dyrektorem w IPN może być wyłącznie osoba o nieposzlakowanej opinii” – poinformował prezydencki minister Wojciech Kolarski. Publicznie sprzeciw wobec awansu dla Greniucha wyrażał dr hab. Sławomir Cenckiewicz, który zasiada w Kolegium IPN. Wg informacji , decyzji prezesa Szarka o nominacji dla Greniucha miał za to bronić – tłumacząc się przy tym lojalnością – wiceprezes IPN dr Mateusz Szpytma, b. dyrektor Muzeum Polaków Ratujących Żydów podczas II wojny światowej im. Rodziny Ulmów w Markowej, odpowiedzialny w Instytucie m.in. za temat stosunków polsko-żydowskich. „Dr Tomasz Greniuch nigdy nie powinien zostać powołany na stanowisko dyrektora wrocławskiego oddziału IPN. Sytuacja, w której człowiek na takim stanowisku tłumaczy się, że nie jest nazistą, a gest hitlerowskiego pozdrowienia był błędem młodości, jest niedopuszczalna: każdy z nas ma w swojej rodzinie kogoś, kto zginął podczas II wojny światowej. I każda sekunda Greniucha na tym stanowisku była pluciem nam w twarz, doktor Greniuch powinien zniknąć z życia publicznego” – mówi nam polityk PiS. Dymisji prezesa IPN domaga się opozycja. Poseł KO Michał Szczerba dla : „W poniedziałek w imieniu klubu Koalicji Obywatelskiej zaapelowaliśmy do prezesa IPN o podanie się do dymisji. Doprowadził do największego kryzysu w historii Instytutu. Jest w pełni odpowiedzialny za skandaliczną nominację i jej obronę, a tym samym działał na szkodę IPN, co jest przesłanką do jego odwołania. Jeśli honorowo nie poda się do dymisji, wystąpimy do Kolegium IPN o złożenie takiego wniosku do Sejmu”. „Dymisja Tomasza Greniucha to za mało i za późno. Jeśli do dymisji nie poda się dziś także prezes Jarosław Szarek, kompromitacja IPN i Polski będzie trwała w najlepsze” – skomentowała na Twitterze posłanka Lewicy z Wrocławia Agnieszka Dziemianowicz-Bąk. Poseł Adrian Zandberg z Lewicy, historyk: „PiS podobno rozważa wybór pana Szarka na drugą kadencję. Do wyboru nowego prezesa IPN potrzebna jest zgoda obu izb parlamentu. Nasi posłowie i senatorowie będą głosować przeciwko panu Szarkowi. Mam nadzieję, że nikomu z senackiej PO czy PSL nie wpadnie do głowy, żeby go popierać. Nie mam złudzeń, pan Szarek nie poda się do dymisji. A szkoda, bo pod jego rządami degrengolada IPN-u się pogłębia. Kiedy Instytut powstawał, obiecywano przecież, że to będzie instytucja naukowa, a nie propagandowa. Nigdy nie było z tym dobrze, ale IPN pod rządami Szarka to naukowe pośmiewisko. Sprawa pana z ONR-u w ogóle mnie nie dziwi, przecież w IPN nacjonalistów jest na pęczki. To przechowalnia skrajnej prawicy. Widać to zresztą w tym, co Instytut produkuje. Skoro wybielają hitlerowskich kolaborantów z Brygady Świętokrzyskiej, to czemu się dziwić , że zatrudniają ONR-owców?” – dodaje Zandberg w rozmowie z . Ustawa o IPN mówi, że „prezesa Instytutu Pamięci Narodowej powołuje i odwołuje Sejm Rzeczypospolitej Polskiej za zgodą Senatu, na wniosek Kolegium Instytutu Pamięci Narodowej”. Opisuje również przesłanki do odwołania. To m.in. „działanie na szkodę Instytutu Pamięci”. Drogę do odwołania przez Sejm Szarka może otwierać nieprzyjęcie przez Kolegium sprawozdania rocznego prezesa. We wtorek 23 lutego – dowiaduje się  – zbiera się Kolegium IPN. Słyszymy, że ani Jarosław Szarek, którego pięcioletnia kadencja dobiega końca, ani jego zastępca Mateusz Szpytma nie mają już szans w ogłoszonym na początku lutego konkursie na prezesa Instytutu. Jeszcze w styczniu, Szarek – naukowy i polityczny wychowanek wicemarszałka Sejmu Ryszarda Terleckiego (PiS) – liczył się w grze. A na giełdzie pojawiało się również nazwisko Szpytmy. Jeszcze sześć dni temu Terlecki bagatelizował sprawę i bronił decyzji swojego protegowanego: „20 lat temu rzeczywiście jako młody człowiek był w ONR, nawet jakieś incydenty mało sympatyczne popełniał. Z tego co wiem, to przepraszał za to w lokalnej prasie. Od tego czasu minęło 20 lat. Jakoś nie słyszę, żebyście państwo dopytywali np. osoby, które pełnią różne ważne funkcje, a były przez lata w komunistycznej partii służącej Sowietom. [Greniuch] jest dobrym historykiem, okazał się bardzo dobrym organizatorem. Nie widzę żadnych przeszkód, żeby pełnił tę funkcję” – mówił w Sejmie Terlecki. To być może tłumaczy trwający blisko dwa tygodnie opór prezesa IPN, który nie odbierał nawet – jak ustaliło  – telefonu od wojewody śląskiego. „W moim odczuciu sytuacja ta może ostatecznie przekreślić szanse Jarosława Szarka na reelekcję. Do końca próbował on bronić swojej decyzji. Poniedziałkowy komunikat właściwie niczego nie wyjaśnił. Nie ma wątpliwości, że to nie Greniuch zrezygnował, tylko po reakcjach szeregu ważnych polityków PiS i dziennikarzy z tego obozu, prezes IPN wycofał się ze swojej decyzji. Wizerunek Instytutu po tej sprawie chyba już nigdy nie będzie naprawiony” – mówi nam jeden z pracowników Instytutu, prosząc o zachowanie anonimowości. Inny pracownik IPN: „Nominacja dr. Greniucha jest jedną z największych katastrof wizerunkowych Instytutu od początku jego powstania. Co więcej, jest w dużym stopniu zaprzeczeniem misji, jaką ma pełnić Instytut. Bo przecież wiele spraw dotyczy zbrodni niemieckich z okresu okupacji. Niestety, uszczerbku doznał również wizerunek państwa polskiego. Jako pracownik IPN czuję się tak, jakby tą nominacją ktoś wymierzył mi bolesny policzek w twarz i niewiele zmienia fakt, że dr Greniuch zrezygnował z pełnienia funkcji. To się wydarzyło, a policzek nadal piecze”. Historia, Jarosław Szarek, Instytut Pamięci Narodowej,
52^Żurek kontra maszyna Ziobry. Prokuratura robi wszystko, żeby dopaść niewygodnego sędziego^Mariusz Jałoszewski^22 lutego 2021^https://oko.press/zurek-kontra-maszyna-ziobry/^Sędzia Waldemar Żurek z Krakowa może być kolejnym po sędziach Tulei i Morawiec, któremu Prokuratura Krajowa postawi zarzuty karne. Żurek od kilku miesięcy jest sprawdzany przez specjalny wydział spraw wewnętrznych, który szuka „kwitów”  Jak ustaliło , w Prokuraturze Krajowej są aż dwa postępowania dotyczące sędziego Żurka. Prokuratura sprawdza w nich wypadek w pracy, w którym sędzia jest osobą poszkodowaną. Ale raczej nie po to, by pomóc sędziemu, tylko by sprawdzić, czy na bazie tej sprawy można postawić mu zarzuty karne. Z informacji  wynika, że prokuratura przesłuchuje wszystkie osoby, które mają wiedzę o wypadku lub zajmowały się jego wyjaśnianiem. Sędzia Waldemar Żurek jest jednym z symboli wolnych sądów. Od kilku lat broni praworządności, spotyka się z obywatelami, daje wsparcie innym represjonowanym sędziom. Jest w zarządzie stowarzyszenia nienależnych sędziów Themis, które ostro krytykuje „reformy” ministra Ziobry. Był też rzecznikiem starej, legalnej KRS, którą PiS niezgodnie z konstytucją rozwiązał w trakcie kadencji. Żurek właśnie jako rzecznik KRS był jednym z pierwszych, który głośno krytykował zawłaszczanie przez PiS wymiaru sprawiedliwości. Ostrzegał przed konsekwencjami. I dlatego był już sprawdzany przez CBA, a rzecznik dyscyplinarny ministra Ziobry wytoczył mu kilka postępowań dyscyplinarnych. Sędzia choć płaci za swoją postawę wysoką cenę i ma chorą córkę, to do tej pory nie dał się złamać. 8 maja 2020 Obecne dwa postępowania w Prokuraturze Krajowej prowadzi wydział spraw wewnętrznych, który PiS powołał do ścigania sędziów i prokuratorów. I choć jest to najwyższy szczebel prokuratury, a wydział ten miał ścigać poważne naruszenia prawa przez prawników, to teraz zajmuje się błahą sprawą wypadku sędziego Waldemara Żurka w pracy. Przypomnijmy. W listopadzie 2018 roku sędzia wychodził z toalety w sądzie i po otwarciu drzwi wjechała na niego maszyna do czyszczenia podłóg (kierował nią pracownik). Maszyna przycisnęła go do drzwi. Sędzia miał uszkodzone kolano. Trafił na kilka miesięcy na zwolnienie lekarskie. Przeszedł też zabieg związany z kolanem. Nie dostał jednak odszkodowania, bo na sędziego padły podejrzenia, że mógł celowo wejść na maszynę, żeby nie przychodzić do pracy. Z wypadku drwił hejterski profil na Twitterze Kasta Watch, który ma dostęp do wrażliwej dokumentacji dotyczącej niezależnych sędziów. Władze Sądu Okręgowego w Krakowie – czyli macierzystego sądu Żurka – odmawiają uznania, że zdarzenie z maszyną było wypadkiem przy pracy. Prezesem tego sądu jest Dagmara Pawełczyk-Woicka, nominatka resortu Ziobry i jednocześnie członkini nowej KRS. Sąd powołał w tej sprawie komisję powypadkową. Stwierdziła ona, że doszło do wypadku przy pracy, ale prezes Pawełczyk-Woicka odmówiła podpisania protokołu z prac komisji zarzucając, że w materiałach nie ma nagrania z monitoringu. Nagrania miał dyrektor sądu Piotr Słaby (również nominat resortu Ziobry). Ale przez kilka miesięcy nie chciał ich udostępnić sędziemu Żurkowi. Komisja powypadkowa nagranie uzupełniła, ale prezes sądu nadal odmawiała podpisania protokołu. Tym razem uznała, że komisję powołano wadliwie. Powołano więc nową, która wydała decyzję po myśli prezeski sądu. Uznała, że zderzenie Żurka z maszyną wypadkiem nie było. Zespół uznał, że brakuje jednoznacznej opinii lekarskiej wskazującej, że uraz kolana ma związek z wypadkiem. Co ciekawe, ta opinia komisji nie była jednoznaczna, bo jeden z jej członków złożył zdanie odrębne. Niezależnie od tego sędzia złożył pozew do sądu pracy o ustalenie, że zderzenie z maszyną było wypadkiem w pracy. Proces w tej sprawie już się zaczął. Sprawa wypadku nie skończyła się tylko na opinii komisji wypadkowej. Bo niespodziewanie zainteresowała się nią prokuratura, na czele której stoi Zbigniew Ziobro. Początkowo zajmowała się tym Prokuratura Rejonowa Kielce-Wschód, która prowadziła inne śledztwo dotyczące hejtowania sędziego Żurka na Twitterze. To sprawa z zawiadomienia sędziego – pisaliśmy o niej w : 20 sierpnia 2019 W tej sprawie Żurek został wysłuchany jako pokrzywdzony. Prokurator pytał go, czy były na niego jeszcze inne ataki. Wtedy sędzia odpowiedział o sprawie wypadku i o odmowie wydania monitoringu przez dyrektora sądu. I prokuratura sama z siebie zaczęła badać ten wątek, uznając, że sędzia złożył zawiadomienie. Gdy  zaczęło pytać o tę sprawę, okazało się, że wątek dotyczący wypadku przejął wydział spraw wewnętrznych Prokuratury Krajowej. 17 sierpnia 2020 Wydawało się, że Prokuratura Krajowa prowadzi tylko jedno postępowanie, w którym sprawdza wypadek Żurka. Teraz  ustaliło, że takie postępowania są aż dwa, bo wydział spraw wewnętrznych zaczął sprawdzać sędziego jeszcze przed przejęciem sprawy z Kielc. Spytaliśmy Prokuraturę Krajową, czego dotyczy to drugie postępowanie. „Postępowanie pozostaje w toku. Z uwagi na tajemnicę postępowania oraz dobro sprawy, brak jest możliwości przekazania szerszych informacji o postępowaniu” – odpowiedział nam krótko na pytania dział prasowy Prokuratury Krajowej. Z ustaleń  wynika, że ta sprawa też najprawdopodobniej dotyczy wypadku w pracy, bo na tę okoliczność są przesłuchiwani świadkowie. Oba postępowania w Prokuraturze Krajowej mogą być po to, by sprawdzić, czy sędziemu Waldemarowi Żurkowi da się postawić jakiś zarzut karny. Bo prokuratura oceni, czy był wypadek w pracy i jeśli ostatecznie dojdzie do wniosku, że nie było, sędzia może dostać zarzuty karne. Za co? Za fałszywe zawiadomienie o wypadku lub złożenie fałszywych zeznań. Może mu też grozić zarzut usiłowania wyłudzenia odszkodowania za wypadek. Taki sposób ścigania sędziego prokuratura przećwiczyła już na sędzim Wojciechu Łączewskim. Dostał on zarzuty składania fałszywych zeznań w sprawie prawdopodobnej prowokacji przeciwko niemu na Twitterze, o której sam zawiadomił prokuraturę. Pisaliśmy o tej sprawie w : 31 października 2019 Waldemar Żurek w sprawie wypadku w pracy porusza się jak saper po polu minowych. Musi ważyć każde słowo i ruch procesowy, by nie dać prokuraturze pretekstu do oskarżenia go za byle co. Musi też uważać, by nie dać zastawić na siebie pułapki. Dlatego zaskarżył do sądu jedno z dwóch postępowań w Prokuraturze Krajowej, w którym odmówiono wszczęcia śledztwa. Chodzi o tę sprawę przejętą z prokuratury w Kielcach. Formalnie nie była ona wymierzona w sędziego, bo prokuratura oficjalnie sprawdzała, czy w krakowskim sądzie doszło do „narażenia zdrowia i życia pracownika” i czy przekroczono uprawnienia lub nie dopełniono obowiązków. Jednym słowem, sprawdzano, czy władze sądu dopuściły się uchybień w związku w wypadkiem sędziego. Chodzi głównie o to, że nie zgłosiły wypadku do odpowiednich instytucji. Prokuratura Krajowa uznała jednak, że „czyn nie zawiera znamion przestępstwa” i odmówiła śledztwa. Decyzja ta jest niekorzystna dla sędziego. Ze względu na jej uzasadnienie można ją też wykorzystać przeciwko niemu w drugim postępowaniu, które w Prokuraturze Krajowej wciąż trwa. Decyzję o odmowie śledztwa podpisała prokurator Jolanta Kędziora z Prokuratury Rejonowej Radom-Zachód, która jest na delegacji w Prokuraturze Krajowej. Pisaliśmy w , kto w wydziale spraw wewnętrznych zajmuje się ściganiem sędziów: 9 lutego 2021 Z jej decyzji wynika, że w sprawie wypadku władzom Sądu Okręgowego w Krakowie nic nie można zarzucić. Prokurator Kędziora uznała, że sędzia po zderzeniu z maszyną odszedł z miejsca o własnych siłach „bez widocznych trudności w chodzeniu”. Sędzia potem jednak zgłaszał dolegliwości w kolanie. Prokurator Kędziora stwierdziła również, że prezes krakowskiego sądu niczemu nie uchybiła. Nie musiała zgłaszać wypadku przy pracy do stosownych organów, bo miała wątpliwości, czy był to wypadek i czy sędzia w zderzeniu z maszyną odniósł obrażenia. Bo nie można wykluczyć, że sędzia uraz kolana miał już wcześniej. Prokurator wytyka też, że Żurek przez długi czas sam nie zgłosił wypadku w sądzie. Pomija jednak fakt, że długo odmawiano mu udostępnienia nagrań z monitoringu. A sędzia chciał się w ten sposób zabezpieczyć, żeby potem nie próbowano go złapać na rzekomych nieścisłościach w ocenie zderzenia z maszyną. I miał rację. Bo w decyzji o odmowie wszczęcia postępowania prokurator Jolanta Kędziora wręcz stwierdziła, że prezes sądu nie musiała nigdzie zgłaszać zderzenia z maszyną, bo nie zaistniały obligujące ją do tego „okoliczności”. Czyli, że nie było ciężkiego wypadku przy pracy. Dlatego sędzia zaskarżył decyzję Prokuratury Krajowej do sądu. W zażaleniu zarzuca, że decyzja o odmowie śledztwa zapadła bez wysłuchania świadków oraz powołania opinii biegłego lekarza, który oceniłby uraz kolana. Sędzia podkreśla, że w tej kwestii prokurator oparła się na swoim wyczuciu i na interpretacji nagrania z monitoringu. Tymczasem posiada on dokumentację lekarską potwierdzającą uraz. To, że odszedł o własnych siłach o niczym nie świadczy. Sędzia zaznacza, że tego samego dnia kolano zaczęło go boleć, miał też problemy z jazdą samochodem. Żurek w zażaleniu zarzuca ponadto, że prokuratura nie wyjaśniła, na jakich zasadach powołano komisję powypadkową, która nie uznała wypadku przy pracy. Jak też nie zbadała kwestii blokowania mu przez kilka miesięcy dostępu do nagrań z monitoringu.  zapytało sędziego Waldemara Żurka o komentarz: „Żyjemy w dziwnym państwie, gdzie prawdziwych przestępców ściga się jak ściga, a wszelkimi sposobami chce się ścigać sędziów, którzy bronią zasad i wymiaru sprawiedliwości wolnego od polityki” – mówi  sędzia. I dodaje: „Mam już tyle różnych postępowań, że niemal w każdym tygodniu chodzę na pocztę, odbierać różne pisma procesowe. Cel jest taki, by związać mnie taką ilością spraw, żebym nie miał siły na działalność w obronie sądów, albo żebym był tak zmęczony, by można było złapać mnie na prostym błędzie, również w codziennej pracy w sądzie”. Sędzia Żurek zapowiada, że represje go nie złamią. „To tylko utwierdza mnie w tym, że musimy bronić praw obywateli do niezależnego sądu. Bo o ile ja poradzę sobie z tymi atakami – mam fantastycznych obrońców, którzy mnie wspierają – o tyle zwykły Kowalski w zderzeniu z tym państwem jest bezsilny. I jedyną nadzieją jest dla niego niezależny sąd. Nie ma szans, że mnie złamią. I starczy mi sił” – zaznacza w rozmowie z  sędzia Waldemar Żurek. To nie pierwszy raz, gdy prokuratura Ziobry grzebie w prywatnych sprawach sędziego Waldemara Żurka. Pisaliśmy w , jak Prokurator Generalny złożył na jego niekorzyść kasację nadzwyczajną w sprawie jego rozliczeń finansowych z byłą żoną. Prokurator Generalny w tym sporze wziął stronę byłej żony sędziego: 11 czerwca 2020 Jeśli za sprawę wypadku w pracy prokuratura zdecyduje się postawić zarzuty Żurkowi, a potem go oskarżyć, to będzie kolejna tzw. pokazówka wobec niezależnych sędziów. I przestroga dla innych, bo sędzia jest jednym z symboli wolnych sądów. Taki efekt ma też wywołać sprawa Igora Tulei, którego prokuratura chce oskarżyć za wpuszczenie dziennikarzy na niekorzystne dla posłów PiS orzeczenie. Prokuratura Krajowa już chce mu postawić zarzuty, ale sędzia ignoruje jej wezwania, bo nie uznaje Izby Dyscyplinarnej, która uchyliła mu immunitet. 9 lutego 2021 Efekt mrożący na sędziach ma również wywołać sprawa ściganej przez Prokuraturę Krajową sędzi Beaty Morawiec z Krakowa, szefowej stowarzyszenia niezależnych sędziów Themis (należy też do niego sędzia Żurek). Prokuratura chce jej postawić naciągane i mało wiarygodne zarzuty za rzekome przyjęcie telefonu za wyrok i za rzekomo fikcyjną opinię, za którą sędzia przyjęła wynagrodzenie. Tyle, że sędzia taką opinię sporządziła. W jej sprawie we wtorek 23 lutego 2021 roku nielegalna Izba Dyscyplinarna będzie ostatecznie decydować, czy uchylić jej immunitet. Sędzia będzie tego dnia na pikiecie w jej obronie pod Sądem Najwyższym. 12 października 2020 Sądownictwo, Waldemar Żurek, Prokuratura Krajowa, Prokuratura Krajowa sędzia Waldemar Żurek wydział spraw wewnętrznych Prokuratury Krajowej wypadek w pracy
53^Janek Lityński 1946-2021. Dobry człowiek, który lubił ludzi, kochał przyjaciół i swoje zwierzęta^Andrzej Friszke^22 lutego 2021^https://oko.press/janek-litynski-1946-2021-dobry-czlowiek-ktory-lubil-ludzi/^Janek Lityński umarł. Niespodziewane, nagle, ratując psa, który tonął. Taki był, że swoje dobro podporządkowywał dobru innych, gotów nieść im pomoc, stawać za nimi, narażać się - wspomina wybitnego opozycjonistę, członka Komitetu Obrony Robotników historyk prof. Andrzej Friszke Janek Lityński zawsze swoje dobro podporządkowywał dobru innych, gotów nieść im pomoc, stawać za nimi, narażać się. Szedł na pomoc kolegom, robotnikom, prześladowanym, by sprzeciwić się złu i budować między ludźmi dobro, by świat uczynić choć trochę lepszym. 21 lutego 2021 Zaczęło się w Klubie Poszukiwaczy Sprzeczności w 1962 roku, gdzie mając 16 lat spotkał przyjaciół, z którymi potem przez wiele lat współdziałał. Jak większość z nich, pochodził z domu o radykalnie lewicowej przeszłości. Ojciec, przed wojną związany z KPP, umarł krótko po wojnie. Mama, także z komunistyczną przeszłością, wychowała Janka i towarzyszyła mu w jego trudnych wyborach i niełatwym życiu aż do końca. Od 1963 roku studiował na Uniwersytecie Warszawskim na Wydziale Matematyczno-Fizycznym, wielu jego przyjaciół ze szkół średnich, poznanych w Klubie Poszukiwaczy Sprzeczności studiowało historię, filozofię, socjologię i ekonomię. Ponad profesjonalnymi zainteresowaniami, łączyła ich postawa ideowa odnoszona do radykalnych tradycji, uznanie potrzeby sprzeciwu wobec niesprawiedliwości, wzajemna solidarność, żywe zainteresowania polityką, ideologią, historią. Łączyły ich też specjalne relacje z wychowawcą Jackiem Kuroniem i jego przyjacielem historykiem Karolem Modzelewskim. Uznawali ich za ludzi bliskich, przyjaciół i autorytety zarazem. Gdy w 1965 roku Jacek i Karol zostali uwięzieni i skazani za bunt wobec partii, ich obrona – przypominanie przy różnych okazjach, że siedzą – złączyło tę grupę młodzieży i skazało na konfrontację z milicją i monopolistyczną partią. W tym kręgu dwudziestolatków – nazwanych potem „komandosami” – Janek był jednym z najważniejszych. Inteligentny i sprawny organizacyjnie. Na początku 1967 roku należał do inicjatorów i organizatorów akcji zbierania podpisów pod listem w obronie zagrożonego wyrzuceniem ze studiów Adama Michnika. Zebrano ponad tysiąc podpisów, co było liczbą oszałamiającą, przekraczającą wyobrażenia. Rok później, przyszła sprawa „Dziadów” i ostatnie przedstawienie 30 stycznia 1968 r., po nim demonstracja pod pomnikiem Mickiewicza. Janek był jednym z demonstrujących, zatrzymany, skazany na karę grzywny, objęty postępowaniem dyscyplinarnym, należał jednak do organizatorów listu protestacyjnego studentów przeciw zdjęciu „Dziadów” ze sceny Teatru Narodowego. Koordynował akcję zbierania podpisów na różnych wydziałach. Zebrano ponad 3 tysiące podpisów. Nadszedł 8 marca 1968 r. i wiec na dziedzińcu Uniwersytetu, który rozpoczął studenckie wystąpienia. Janka na wiecu nie było, gdyż rano – z Sewkiem Blumsztajnem – został zatrzymany i osadzony w areszcie. Zwolniony, jednak powrócił na Uniwersytet, próbował działać, 12 marca został aresztowany już na długo. W ciężkim marcowym śledztwie milczał, był odporny na kuszenie i podpuszczanie przez oficerów śledczych. Sądzony w grudniu 1968 r. razem z Blumsztajnem dostał wyrok 2,5 roku więzienia. Historię swego zaangażowania w Marzec i doświadczenie więzienne opisał we wspomnieniach, które niedawno złożył do druku w Wydawnictwie Znak. Wyszedł z ciężkiego więzienia w Sztumie w lipcu 1969 r. na mocy amnestii. Pracował jako robotnik i żył w kręgu przyjaciół, nadal nazywanych „komandosami”. Miał swój udział w przemyceniu na Zachód nagrania ze spotkania Gierka ze strajkującymi robotnikami Szczecina. Uczestniczył w organizowanych przez zmarłego właśnie Krzysztofa Śliwińskiego spotkaniach „komandosów” z młodzieżą Klubu Inteligencji Katolickiej, których celem było wzajemne poznanie, dyskusja o religii, ale i zaangażowaniach społecznych, które mogą prowadzić do odbudowania więzi społecznych i przeciwstawienia się dyktaturze. Uczestniczył w spotkaniach samokształceniowych, służących poznawaniu pluralistycznych tradycji politycznych, sam dużo czytał o Polskim Stronnictwie Ludowym, sięgał do gazet i broszur. Napisał solidne opracowanie jego dziejów w powojennej Polsce lat 1945-47, analizując model oporu demokratycznego ruchu politycznego, jakim było PSL wobec dyktatury. Studium to ukazało się na łamach „Krytyki” w 1981 r., a więc w następnej epoce, której nadejście współtworzył. W czerwcu 1976 r. po nieudanym przeprowadzeniu podwyżki cen, po robotniczym proteście w Radomiu i Ursusie, władze PRL podjęły masową akcję represjonowania robotników. Opozycyjne środowiska inteligenckie w Warszawie wystąpiły z obroną prześladowanych, a we wrześniu 1976 r. powstał Komitet Obrony Robotników. Lityński należał do współpracowników KOR, a stworzył wraz z Blumsztajnem, potem Joanną Szczęsną, „Biuletyn Informacyjny”, pierwsze niecenzurowane pismo, wydawane początkowo w maszynopisie, równolegle z „Komunikatem” KOR-u. Po rewizji w jego mieszkaniu w lutym 1977 r. zaangażował się bez reszty w próbę odbudowania ruchu robotniczego. Zaczął od radomskich robotników, ofiar represji, próbując organizować kółka robotnicze, a w nich pracę oświatową, dyskusje. Szło trudno, a na spotkania przeniknęli agenci SB. Próba się nie powiodła, choć Janek był ostrożny w osądzaniu, liczył na przełamanie impasu, pozyskanie innych. Z tych doświadczeń zrodził się pomysł znacznie szerszego oddziaływania za pomocą pisma, specjalnie przeznaczonego dla robotników. Nim jednak pomysł przybrał konkretny kształt, na początku maja w Krakowie znaleziono zwłoki studenta współpracującego z KOR – Stanisława Pyjasa. Odpowiedzią były demonstracje w Krakowie, reakcją władz uwięzienie najaktywniejszych działaczy KOR-u, w tym Lityńskiego. Władze szykowały proces, ale po kilku tygodniach zapał do wielkiego procesu politycznego o międzynarodowym wydźwięku osłabł. Uchwalono amnestię, zwolniono ostatnich robotników więzionych za czerwiec 1976 i aresztowanych korowców. To był początek szerokiej aktywności KOR-u przekształconego w Komitet Samoobrony Społecznej „KOR”. Rozwinęły się pisma niecenzurowane, drukowane w piwnicach, Niezależna Oficyna Wydawnicza powielająca maszynopisy książek. Ruszyły wykłady dla studentów w prywatnych mieszkaniach. 26 września 2016 Jan Lityński został członkiem KSS „KOR”, ale aktywność skupił na środowisku robotniczym i piśmie „Robotnik”. Wraz z nim pismo tworzyli Henryk Wujec, Wojciech Onyszkiewicz, Helena Łuczywo, Dariusz Kupiecki i kilkoro innych. Celem było docieranie do zakładów pracy z wolnym słowem i poradą, jak bronić codziennych interesów robotniczych, jak skutecznie protestować, strajkować. Historię swoją i „Robotnika” opowiedział Lityński mnie i Andrzejowi Paczkowskiemu w 1981 r., a po latach została opublikowana w tomie „Niepokorni” (2007). Pismo odegrało zasadniczą rolę w zbudowaniu przyczółków niezależnego ruchu robotniczego w niektórych zakładach, a największy wpływ wywarło w Gdańsku, w kręgu tworzonym przez Bogdana Borusewicza. Już jesienią 1977 r. Lityński w artykule „Przedstawicielstwa robotnicze” wzywał do zainicjowania dyskusji, w której pracownicy wyłonią swych reprezentantów, a władze będą musiały uznać ich za partnerów do rozmów . W ten sposób miały powstać przedstawicielstwa robotnicze. Taka była koncepcja KOR-u, rozwijana zwłaszcza w pismach Jacka Kuronia – budowanie samorządnych i niezależnych od władz przedstawicielstw różnych środowisk i grup społecznych, a tym samym ograniczanie totalnej kontroli partii nad społeczeństwem. A w przyszłości wymuszenie negocjacji. W KSS„KOR” Lityński był jednym z mózgów politycznych, bliski zwłaszcza Kuroniowi i Michnikowi, brał udział w licznych dyskusjach wewnętrznych, kształtowaniu linii całego środowiska, ale skupiał się głównie na „Robotniku”. Chociaż nie tylko. Wszedł do redakcji „Krytyki”, teoretycznego pisma tej części KSS„KOR”, która uznawała autorytet Kuronia. Uczestniczył w 1978 r. w spotkaniu z opozycjonistami z Czechosłowacji, w tym Vacłavem Havlem, a kiedy ich uwięziono, w głodówce w ich obronie w kościele św. Krzyża. Obok spraw robotniczych, dążenia do wywołania ruchu robotniczego świadomego swych celów, obliczalnego i trwałego, widział potrzebę budowania solidarności „dysydentów” także innych krajów zniewolonych przez ZSRR. Była to droga do przełamywania barier, nieufności, konfliktów narodowych w imię budowania lepszej, demokratycznej przyszłości naszego regionu Europy. Z tej potrzeby solidarności wynikło zaangażowanie Lityńskiego w zredagowanie i uchwalenie „Posłania do ludzi pracy Europy wschodniej” na I Zjeździe Solidarności we wrześniu 1981 roku. To „Posłanie” – wtedy postrzegane jako ruch radykalny, antyradziecki, niosący kolejne zagrożenia – stało się ważnym gestem ułatwiającym ułożenie po 1989 roku stosunków z aspirującymi do niepodległości wschodnimi sąsiadami Polski. W czasie strajków lata 1980 roku współorganizował sieć informacji o strajkach, kontaktując się między innymi z Ursusem, Lublinem, Świdnikiem. Zatrzymany przez SB 16 sierpnia kolejne dni spędził w areszcie, następnie otrzymał sankcję prokuratorską jako oskarżony o przynależność do nielegalnej organizacji. Był jednym z 20 więźniów, którzy zostaną uwolnieni na żądanie przywódców strajku sierpniowego zaraz po podpisaniu porozumienia kończącego historyczny strajk. Od razu zaangażował się w tworzącą się „Solidarność”, szczególną uwagę poświęcił robotnikom Wałbrzycha, których znał z okresu kolportowania tam „Robotnika”. Walnie przyczynił się do zorganizowania regionu. Był także doradcą regionu „Mazowsze”, kierowanego przez Zbigniewa Bujaka, podjął się także doradzania Komisji Robotniczej Hutników w Nowej Hucie. W wywiadzie udzielonym jesienią 1980 roku redakcji „Res Publiki” (redagowanej przez zmarłego niedawno Marcina Króla), opowiadał się za budowaniem związku jednoznacznie demokratycznego, samorządnego, z aktywnymi komisjami zakładowymi, umiarkowanego w postulatach i formach akcji rewindykacyjnych. Traktowany przez władze jako „siła antysocjalistyczna”, „ekstremista”, w istocie dążył do utrwalenia istnienia „Solidarności” jako potężnej organizacji samorządowej, ośrodka ruchu społecznego, który wymusi na monopolistycznej władzy głęboką ewolucję ku zasadom demokracji i pluralizmu, samorządności społecznej i wolności obywateli. W „Robotniku” zamieszczał artykuły poświęcone strategii Związku, w wielu zakładach pracy spotykał się z robotnikami i przekonywał ich do takich celów i zasad działania. W listopadzie 1981 r. należał do założycieli Klubów Rzeczypospolitej Samorządnej „Wolność-Sprawiedliwość-Niepodległość”, gdzie skupili się działacze „Solidarności” przyznający się do wartości demokratycznej lewicy. 8 lutego 2017 Internowany 13 grudnia 1981 r., osadzony w więzieniu Białołęka. 3 września 1982 r. został aresztowany wraz z Jackiem Kuroniem, Adamem Michnikiem i Henrykiem Wujcem. Wszystkich oskarżono o działalność w KSS „KOR”, a więc próbę obalenia przemocą ustroju PRL, za co groziło wieloletnie więzienie. Zwolniony na przepustkę w czerwcu 1983 r. w związku ze sprawami rodzinnymi nie powrócił z niej, wszedł w podziemie, nawiązał kontakt z redakcją „Tygodnika Mazowsze”, a niebawem przystąpił do podziemnego zarządu regionu Mazowsze. W podziemnej „Solidarności” był jednym z najaktywniejszych działaczy i autorem artykułów, w których starał się określić sytuację ruchu i proponować drogi działania. Napisał w 1984 r. broszurę na ten temat, a z Pawłem Śpiewakiem książkę „Książę jest nagi. Uwagi o socjotechnice komunizmu” (1987). Był współorganizatorem Solidarności Polsko-Czechosłowackiej. Poszukiwany intensywnie przez SB skutecznie się ukrywał do 1986 roku, kiedy władze zdecydowały się na rezygnację ze ścigania działaczy opozycji. Mógł powrócić do normalnego życia, kontaktów z przyjaciółmi i znajomymi. Mógł też wypowiadać się nie tylko w prasie podziemnej, ale też czasem w wydawanej i rozpowszechnianej jawnie, np. „Res Publice”, czy „Więzi”. Kiedy latem 1988 r. rozpoczęły się robotnicze strajki, Lityński wziął udział w strajku w kopalni „Manifest Lipcowy” w Jastrzębiu. W grudniu był wśród założycieli Komitetu Obywatelskiego przy Lechu Wałęsie, a następnie uczestniczył w rozmowach Okrągłego Stołu w podzespole do spraw górnictwa. Pod koniec obrad, które zmienić miały Polskę, mówił w jednej z wypowiedzi, że działania „Solidarności” otwierają proces tworzenia podstaw suwerenności Polski. „Osiągnięcie rzeczywistej suwerenności jest procesem, łączy się z nim również wypracowanie własnej polityki zagranicznej”. W wyborach czerwcowych 1989 r. został posłem z okręgu w Świdnicy. Był posłem OKP zrzeszającego parlamentarzystów wybranych z list „Solidarności”. W dramatycznej „wojnie na górze” w roku 1990 opowiedział się po stronie tych, z którymi blisko współdziałał w minionych latach. I potem konsekwentnie był posłem Unii Demokratycznej, a następnie Unii Wolności – do 2001 roku. Należał do naczelnych władz UD/UW, słusznie traktowano go jako jednego z najaktywniejszych i rozumnych działaczy, zdolnego do porozumiewania się i prowadzenia sporów, ale bez agresji i eskalowania podziałów. Traktowany kiedyś jako „radykał z KOR-u” okazywał się człowiekiem pryncypialnie broniącym swoich poglądów, ale szanującym przeciwnika i zdolnym do szukania kompromisu. Opisanie jego aktywności w Sejmie wymagałoby osobnych badań, przypomnienia jego mów sejmowych i stanowiska zajmowanego w konkretnych sprawach. Trzeba jednak wspomnieć aktywność w Komisji Polityki Społecznej, której był długoletnim przewodniczącym. Zarzucano mu niekiedy, że jako jeden z inicjatorów ruchu robotniczego, przez wiele lat zwolennik samorządu robotniczego, poparł reformę Balcerowicza, która uderzyła w miejsca pracy i pozycję społeczną robotników. Lityński jednak nie myślał kategoriami klasowymi, ale ogólnokrajowymi, widział bankructwo PRL-owskiego przemysłu, konieczność modernizacji, osiągnięcia przez Polskę konkurencyjności gospodarczej, był też zdecydowanym zwolennikiem integracji z Unią Europejską i NATO. Ci, których zmiany ekonomiczne pozbawiają pracy, powinni otrzymywać pomoc państwa, stąd też ważna była dla niego praca w komisji polityki społecznej. Zajmował się także sprawami lustracji, widząc jej potrzebę, co oznaczało spór z wieloma starymi przyjaciółmi obawiającymi się rozpętania konfliktów wokół rozliczeń z epoką PRL. Lityński wierzył, że można proces lustracji przeprowadzić w sposób uporządkowany i uczciwy, poparł zatem projekt ustawy o lustracji, a potem powstanie Instytutu Pamięci Narodowej. Wierzył, że odpowiednie procedury i zasady działania pozwolą na regulowanie tych spraw zgodnie z zasadami prawa, politycznej bezstronności i uznania interesów państwa. Uważał, że w przeciwnym wypadku konflikty o dekomunizację i lustrację będą eskalować i rozrywać tkankę demokratycznego państwa. W latach 1998-2001 wchodził do Sejmowej Komisji do Spraw Służb Specjalnych, miał więc wielki wpływ na przyjęte wtedy rozwiązania prawne i organizacyjne. W 1999 r. zaproponował mnie i Andrzejowi Paczkowskiemu wejście do Kolegium IPN, które miało wyłonić prezesa i wraz z nim określić w praktyce sposób działania tej instytucji. Dalsze lata przyniosły niejednoznaczne, a z czasem coraz gorsze efekty: rosnącą polaryzację polityczną, wrogość między stronnictwami, zmiany w kulturze politycznej. Dialog i kompromisy były coraz rzadziej praktykowane, coraz mniej cenione, bardziej pożądane było pokonanie przeciwnika, a jeszcze lepiej jego wyeliminowanie z życia publicznego. Janek nigdy nie zaakceptował takiego rozumienia polityki, próbował zachowywać kontakty także nieoczywiste. Cenił dawne przyjaźnie z czasów „Solidarności”, nigdy nie wystąpił przeciw Lechowi Kaczyńskiemu, przeciwnie, utrzymywał z nim osobiste stosunki. Z wieloma innymi, gotowymi do najbrutalniejszych pomówień, negowania zasług, podważania uczciwości dawnych wspólnych prac, było to niemożliwe. Doczekał się tego, że na pogrzebie w kościele św. Karola Boromeusza, gdzie w imieniu Prezydenta RP przyszedł pożegnać zmarłego, przerywano mu buczeniem i gwizdami. Z godnością wypełnił swoją rolę, ale ta scena pokazywała do jakiego zdziczenia doprowadzono spór, a potem konflikt polityczny w Polsce. Jako doradca prezydenta Bronisława Komorowskiego w latach 2010-15 starał się łagodzić te konflikty, ale było to trudne. Z niepokojem i smutkiem obserwował to, co dzieje się w Polsce. Także lekceważenie, a nieraz fałszowanie historii ruchu wolnościowego, brak uznania dla wielkości przełomu 1989 roku. Miałem zaszczyt wspólnie z Janem Lityńskim brać udział w programach telewizyjnych, by tłumaczyć niesłuszność oskarżeń formułowanych wobec Lecha Wałęsy, konieczność bardziej subtelnego postrzegania jego drogi życia i roli odegranej w wielkim sukcesie „Solidarności”. Janka martwiło też niszczenie dobrych stosunków z naszymi sąsiadami przez coraz mocniej obecne w życiu publicznym postawy i odruchy nacjonalistyczne. 22 lutego 2021 Dramat, jaki rozegrał się w niedzielę 21 lutego 2021 r. nad Narwią, gdzie wobec epidemii koronowirusa spędzał ostatnio wiele miesięcy, przerwał nagle życie Jana Lityńskiego. Trudno się z tym pogodzić i trudno zebrać myśli. Poprzestanę więc tylko na paru określeniach jego sylwetki, które przychodzą na myśl w tym dniu. Człowiek lewicy świadomy jej historii, złudzeń, utopii, które prowadziły do nieszczęść, zatem szukający ocalenia w tej lewicy wartości nadrzędnych w demokratycznym, pluralistycznym społeczeństwie. Rewolucjonista, który szybko zrozumiał, że dobre skutki dają tylko rewolucje niedokończone, które pozostawiają dawnym przeciwnikom płaszczyznę wolności i udziału w budowaniu nowego ustroju. Państwowiec uznający nadrzędność państwa i prawa wobec konfliktów, emocji i interesów, bo dobre państwo tworzy ramy wyrażania tych dążeń bez rozbijania wspólnoty, instytucji, pozycji międzynarodowej kraju. Dobry człowiek, który lubił ludzi, nie atakował bez potrzeby, a jeśli się spierał, to nie odbierał przeciwnikowi godności i prawa do jakiejś części racji. Człowiek kochający przyjaciół i swoje zwierzęta, braci mniejszych, za jednego z nich oddał życie. *Prof. Andrzej Friszke – ur. w 1956, historyk, od 1982 roku redaktor miesięcznika „Więź”. Pracuje w Instytucie Studiów Politycznych PAN, członek korespondent Akademii. Autor m.in. „Rewolucji Solidarności 1980-1981″, „Między wojną a więzieniem 1945-1953. Młoda inteligencja katolicka”., „Anatomia buntu. Kuroń, Modzelewski i komandosi”. Za książkę „ Sprawa jedenastu. Uwięzienie przywódców NSZZ »Solidarność« i KSS »KOR« 1981-1984″ otrzymał w 2018 roku Nagrodę im.Tadeusza Kotarbińskiego. Ostatnio wydał w Krytyce Politycznej „Państwo czy rewolucja. Polscy komuniści a odbudowanie państwa polskiego 1892–1920”. Historia, Opozycja, Jan Lityński
54^Czarnek, Maląg, Dzięga i Ordo Iuris wspierają „leczenie” Polaków ewangelią i nauką społeczną Kościoła^Anna Mierzyńska^22 lutego 2021^https://oko.press/czarnek-malag-dziega-i-ordo-iuris-wspieraja-leczenie-polakow-ewangelia-i-nauka-spoleczna-kosciola/^Jak wdrażać zasady Ewangelii i naukę społeczną Kościoła na uczelniach, w instytucjach państwowych, gospodarce, kulturze, mediach, samorządach. Tego uczą się słuchacze nowego „uniwersytetu” online, założonego przez prywatną fundację, ale wspieranego przez trzy ministerstwa, Lasy Państwowe oraz Ordo Iuris Pełna nazwa tej inicjatywy brzmi – Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS). W gronie zaangażowanych w ten projekt są: arcybiskup Andrzej Dzięga, wobec którego trwa watykańskie śledztwo za ukrywanie duchownych pedofilów; minister rodziny Marlena Maląg; brat Daniela Obajtka, prezesa Orlenu; czy syn Grzegorza Biereckiego, twórcy słynnych SKOK-ów. Absolwenci szkoły, po rocznym szkoleniu internetowym (co drugą sobotę cztery godziny lekcyjne) i egzaminie końcowym, już jako certyfikowani animatorzy mają iść i zmieniać Polskę – w duchu zgodnym z doktryną kościelną. 18 lutego 2021 Uniwersytet rozpoczął działalność 6 lutego, przemówienia inauguracyjne wygłosili między innymi: minister edukacji i nauki Przemysław Czarnek oraz minister Marlena Maląg.  „Po wielu dekadach marginalizowania myśli chrześcijańsko-społecznej została powołana instytucja, która będzie aktywizować społeczeństwo obywatelskie w oparciu o uniwersalne wartości chrześcijańskie” – cieszył się podczas inauguracji minister edukacji i nauki Przemysław Czarnek. – „Jestem głęboko przekonany, że dzięki wykładowcom, wśród których znajdują się wybitni naukowcy, eksperci oraz praktycy z różnorodnych dziedzin, a także doskonale przygotowanej ofercie edukacyjnej, ta misja ma ogromne szanse powodzenia”. Przypominamy, że w Polsce wciąż obowiązuje artykuł 25 Konstytucji RP, z art. 2 o treści: „Władze publiczne Rzeczypospolitej Polskiej zachowują bezstronność w sprawach przekonań religijnych, światopoglądowych i filozoficznych, zapewniając swobodę ich wyrażania w życiu publicznym”. 8 lutego 2021 Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS), funkcjonujący formalnie jako Szkoła Służby Społecznej i Gospodarczej, został założony przez Fundację Instytut Myśli Schumana (nie mylić z proeuropejską Polską Fundacją im. Roberta Schumana działającą w Polsce od 30 lat). Celem Szkoły jest „wdrażanie wartości ewangelicznych” we wszystkich dziedzinach życia społeczno-gospodarczego: samorządach, instytucjach państwowych, na uczelniach, w mediach. Jej absolwenci mają być, jak to ujęto na stronie internetowej uniwersytetu, „lekarzami w kształtowaniu kondycji i zdrowia różnych podmiotów społecznych”, zaś przepisywanym lekarstwem będzie Katolicka Nauka Społeczna, czyli doktryna społeczna Kościoła Katolickiego, oraz zasady Ewangelii. „To potężne wyzwanie, jakże potrzebne w dzisiejszym czasie, kiedy tak naprawdę młodzi ludzie borykają się z systemem wartości. System wartości oparty na szkole naszego św. Jana Pawła II to jest właśnie to, czego potrzebują młodzi ludzie dzisiaj” – podkreślała minister Marlena Maląg podczas wystąpienia inauguracyjnego. Patronat honorowy nad PUNCS sprawują trzy ministerstwa: Edukacji i Nauki, Finansów oraz Rodziny i Polityki Społecznej, partnerami merytorycznymi są m.in. Instytut Ordo Iuris (który na Facebooku kilkukrotnie zachęcał do edukacji w PUNCS), Lasy Państwowe i Spółdzielczy Instytut Naukowy (spółka, której wspólnikami są Grzegorz Bierecki, współzałożyciel słynnych SKOK-ów, jednocześnie senator PiS i jego brat Jarosław).  W Radzie Programowej uniwersytetu zasiadają m.in.: minister rodziny Marlena Maląg, Bartłomiej Obajtek i Dominik Bierecki. Nazwiska dwóch ostatnich z wymienionych osób nie są zbiegiem okoliczności: Bartłomiej Obajtek to brat Daniela Obajtka, prezesa Orlenu. Jest on obecnie dyrektorem Regionalnej Dyrekcji Lasów Państwowych w Gdańsku. Dominik Bierecki, adwokat, to syn Grzegorza Biereckiego (szerzej pisała o nim w  Bianka Mikołajewska).  Wśród licznych patronów medialnych znalazł się zarówno skrajnie prawicowy portal WRealu24, jak i redakcje regionalne TVP 3 (z Warszawy, Olsztyna i Poznania). Poza tym PUNCS ma jedyne w swoim rodzaju wsparcie – czternastu „patronów modlitwy”. Modlą się za niego zakonnice: klaryski, karmelitanki bose, benedyktynki, szarytki, z różnych zakonów w całej Polsce. 24 listopada 2020 Wiceprzewodniczącym Rady Programowej PUNCS jest arcybiskup Andrzej Dzięga, metropolita szczecińsko-kamieński. Watykan prowadzi wobec niego postępowanie kanoniczne w sprawie zaniedbań, m.in. w związku z lekceważeniem przez hierarchę oskarżeń o molestowanie nieletnich przez zmarłego kilka dni temu ks. Andrzeja Dymera, ale także w związku ze sprawą księdza Józefa G. z diecezji sandomierskiej, który miał molestować nieletniego w latach 2005-2006 (Dzięga był biskupem tej diecezji w latach 2002-2009). Szerzej pisał o tym w  Radosław Gruca: 28 stycznia 2021 O wszczęciu kościelnego dochodzenia wobec abp. Dzięgi informował kwartalnik katolicki „Więź” w publikacji z 22 stycznia 2021. Kiedy 6 lutego zaczął działać Powszechny Uniwersytet, o sprawie było już wiadomo. Mimo to abp Dzięga został wiceprzewodniczącym rady, a podczas inauguracji nikt nie wspomniał o niewłaściwości tej sytuacji. Nie informowały o niej również patronackie media. Założyciel Uniwersytetu, czyli Fundacja Instytut Myśli Schumana, to znana katolicka organizacja pozarządowa. Ma na swoim koncie liczne inicjatywy, np.: – Wigilia bez granic, czyli zapraszanie cudzoziemców na polską Wigilię; – akcja „Modlitwa bez granic”, której celem jest „zjednoczenie całego świata w modlitwie”. Jedna z modlitw odbyła się 13 lipca, w celu „podziękowania Bogu za ponowny wybór przez naród na Prezydenta Polski Pana Andrzeja Dudę na kolejną kadencję i abyśmy byli przez to, jako naród, mocnym fundamentem chrześcijańskim dla Europy”; – Wspólnota serca z nienarodzonymi dziećmi. Tekst na stronie internetowej, wprowadzający w tę inicjatywę, rozpoczyna się hasłem: „Walczmy z pandemią zabijania nienarodzonych dzieci!!!”.  W kolejnych zdaniach pojawia się sformułowanie o „holokauście zabijania nienarodzonych dzieci”. Dalej można się dowiedzieć, że: „Męki fizyczne i duchowe jakie doświadczają dzieci wyrywane z łona matek są trudne do opisania i wyobrażenia a ich głos dochodzi z pewnością do Nieba i Bóg nie pozostaje obojętny wobec takiego dalszego krzyżowania Chrystusa, który jest, żyje i cierpi w człowieku”. W inicjatywie chodzi zaś o modlitwę w imieniu nienarodzonych dzieci. 18 lipca 2020 Na czele Instytutu stoi obecnie Ryszard Krzyżkowski. Do 11 lutego funkcję tę sprawował Zbigniew Krysiak, który obecnie jest przewodniczącym Rady Programowej. Krzyżkowski to absolwent Wydziału Inżynierii Materiałowej i Robotyki Akademii Górniczo-Hutniczej, i tylko tyle można o nim wyczytać ze strony Instytutu. Natomiast Krysiak, główny twórca PUNCS, jest doktorem habilitowanym w Zakładzie Zarządzania Ryzykiem Szkoły Głównej Handlowej. Zasiadał w zarządzie Bankowego Funduszu Gwarancyjnego, był wiceprezesem banku Inteligo, doradcą prezesa PKO BP, ekspertem ds. ekonomicznych w kancelarii prezydenta Dudy, jest ekspertem ekonomicznym w Biurze Analiz Sejmowych. I promuje myśl chrześcijańsko-społeczną. W artykule dla portalu Opoka.org, opatrzonym podtytułem „Gospodarka według Ewangelii”, napisał: „Kształtowanie modelu społecznego i gospodarczego w świetle myśli chrześcijańsko-społecznej (MCS) stanowi obecnie niezwykłe wyzwanie dla chrześcijan i ludzi dobrej woli w kontekście realizacji wezwania z modlitwy »Ojcze Nasz«, która kieruje nas do realizacji Bożej woli na ziemi: »bądź wola Twoja jako w niebie tak i na ziemi«. Taki kierunek ma wymiar praktyczny i związany jest z obowiązkową aktywnością w zakresie formowania życia społecznego i gospodarczego”. I dalej: „Człowiek, jako jedność duszy i ciała, któremu ma służyć otoczenie społeczno-ekonomiczne oparte na MCS, nie może zapominać, że w tworzeniu modelu ekonomicznego i społecznego nie powinien bazować jedynie na intelekcie człowieka bez związku z wrażliwością serca i siłą ducha, lecz musi być otwarty na Ducha Świętego, gdyż źródłem MCS jest przede wszystkim sam Bóg przez dobrą nowinę zawartą w Ewangelii i naukę społeczną Kościoła”. 16 grudnia 2020 Krysiak, wykładając swoją wizję systemu państwa, odwołuje się do Ewangelii oraz realizacji „Bożej woli”. Ukonkretnieniem tej wizji jest społeczna doktryna Kościoła katolickiego, nazywana inaczej Katolicką Nauką Społeczną (KNS). Przyjrzyjmy się jej, ponieważ właśnie na niej opiera się program Powszechnego Uniwersytetu Nauczania Chrześcijańsko-Społecznego. Główne reguły KNS to: – świętość ludzkiego życia, nienaruszalność godności istoty ludzkiej (co skutkuje opowiadaniem się przeciwko aborcji i eutanazji), – rodzina uznawana za pierwszą i najważniejszą jednostkę społeczną (co skutkuje odrzuceniem podejścia kolektywistycznego jak np. w komunizmie), – prawo do nienaruszalności własności prywatnej, – szacunek i łaska dla biednych i słabych, – dążenie do sprawiedliwości ekonomicznej, godnej i sprawiedliwej pracy i płacy, – solidarność międzyludzka, – odpowiedzialność za ochronę środowiska naturalnego. Natomiast konkretne rozwinięcia i interpretacje tych podstawowych reguł wynikają ze źródeł doktryny, za które uważane są: KNS jest doktryną kościelną, czyli wynikająca z działania Kościoła jako instytucji, a nie religijną, dotyczącą wyłącznie wierzeń na temat sfery sacrum i jej relacji z jednostką czy wspólnotą. Mówimy o skodyfikowanych zasadach postępowania, zawartych w dokumentach Kościoła katolickiego. Oraz o popieranej przez rząd inicjatywie, która naucza, jak wprowadzać te zasady w publicznych instytucjach. Czy w tej sytuacji Polska nadal jest państwem świeckim? 6 stycznia 2020 PUNCS powołuje się na Katolicką Naukę Społeczną w jednym ze swoich postów na Facebooku. Zaznacza w nim, że wśród kluczowych pytań, na które słuchacze uniwersytetu mają znaleźć odpowiedź podczas zajęć, jest to, jak wdrażać „zasady KNS w zarządzaniu różnymi organizacjami”.  Te „organizacje” to – jak wynika z programu kształcenia PUNCS: instytucje państwowe i samorządowe, firmy, placówki służby zdrowia, kultury, opieki społecznej, systemu sprawiedliwości, szkoły, uczelnie i media. W programie mowa jest też o działaniach formacyjnych wobec osób uprawiających dane zawody. Na wykładach słuchacze mają się dowiedzieć np. jak formować „cechy, postawy, role i style działania” polityków, samorządowców, pracowników służby zdrowia, prawników, nauczycieli i akademików – by „mogli oni działać jako animatorzy myśli chrześcijańsko-społecznej dostosowujący swe organizacje do warunków myśli chrześcijańsko-społecznej”. To kościelna wizja społeczeństwa i gospodarki. Nauczanie o niej osób chętnych nie budzi żadnych kontrowersji. Jednak w tym przypadku przedstawiciele rządu włączają się w działalność szkoły, która ma kształcić „animatorów myśli chrześcijańsko-społecznej”, przekształcających postawy pracowników instytucji publicznych oraz same instytucje tak, by były one zgodne z Katolicką Nauką Społeczną. Mamy więc do czynienia z bezpośrednim opowiedzeniem się rządzących po stronie jednego Kościoła oraz integrowaniem obowiązujących w nim reguł i praw ze strukturami państwowymi Polski. To przenikanie się religii z państwem widać doskonale w zestawieniu wykładowców: są wśród nich księża – to oczywiste, ale są także: – Jan Sarnowski, wiceminister finansów; temat jego zajęć to: „Kierunki dostosowywania funkcji, charakteru i modelu organizacji do myśli chrześcijańsko-społecznej – na przykładzie Ministerstwa Finansów i Krajowej Administracji Skarbowej”, – Jan Żaryn, historyk, obecnie dyrektor państwowego Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego; – Michał Seweryński, senator PiS, b. minister nauki w rządach PiS. Nie wskazano jeszcze wykładowców wielu zajęć (m.in. tych o formowaniu mediów), ale przy czterech można znaleźć oznaczenie „OI” – a ponieważ Instytut Ordo Iuris jest jednym z partnerów merytorycznych PUNCS, można przypuszczać, że poprowadzi je właśnie przedstawiciel Ordo Iuris. To wykłady, dotyczące m.in. formowania cech i postaw typowych dla myśli chrześcijańsko-społecznej wśród prawników, oraz przedstawienia wytycznych dla formowania instytucji systemu sprawiedliwości.  Kto finansuje działalność PUNCS? Kiedy zapytałam o to organizatorów Uniwersytetu, dostałam (mailem) dwie odpowiedzi. Różne. Marek Oktaba, dyrektor zarządzający PUNCS, stwierdził, że „działalność PUNCS prowadzona jest społecznie, to znaczy osoby zaangażowane działają nieodpłatnie”. Natomiast prezes Instytutu Schumana Ryszard Krzyżkowski napisał: „Działalność PUNCS nie jest finansowana z ministerstwa, instytucji państwowych ani spółek Skarbu Państwa. Finanse na PUNCS pochodzą od darczyńców prywatnych”. Czyli odpłatnie, ale nie z pieniędzy publicznych. Miejsce dla sponsorów na stronie internetowej Powszechnego Uniwersytetu Nauki Chrześcijańsko-Społecznej jest zresztą zarezerwowane – tyle że na razie pozostaje puste. Kościół, Przemysław Czarnek, Marlena Maląg, Grzegorz Bierecki, Prawo i Sprawiedliwość, Ordo Iuris, Dominik Bierecki Jarosław Bierecki Spółdzielczy Instytut Naukowy
55^Czego słuchał Janek Lityński? Nieznana twarz opozycjonisty, polityka^Robert Kowalski^22 lutego 2021^https://oko.press/czego-sluchal-janek-litynski-nieznana-twarz-opozycjonisty-polityka/^Historia Polski potoczyłaby się inaczej, gdyby cała opozycja słuchała tego, co Janek. Poza Kaczmarskim, Okudżawą i Demarczyk - ówczesny standard, jako jedyny znał Reeda, Zappę, The Who. Był chodzącą encyklopedią. Zagiąłby każdego z muzyki, sportu, matematyki, historii himalaizmu i nie wiem, czego tam jeszcze [W 2012 przeprowadziłem z Janem Lityńskim dla „Krytyki Politycznej” rozmowę o rocku, którego słuchał częściej niż Kaczmarskiego i Okudżawę. Przypominam ją wstrząśnięty wiadomością o jego śmierci. Janek był niesamowity, zawsze go podziwiałem – Robert Kowalski] 21 lutego 2021 Rozmowa z 2012 roku. Robert Kowalski: Proponuję Ci zabawę w „Wielką grę”. Oto 4 koperty, wybierz jedną i odpowiedz na pytanie. Którą wybierasz? Jan Lityński: Wybieram kopertę nr 3. OK, przeczytaj. To tekst piosenki. Proszę o podanie autora.  Walk on the wild side, no to jest Lou Reed. Holly came from Miami FLA Hitch-hiked her way across the USA. Plucked her eyebrows on the way Shaved her leg and then he was a she She said, hey babe, take a walk on the wild side, Said, hey honey, take a walk on the wild side. Pamiętasz, z jakiej to płyty, z którego roku i co się wtedy działo w Polsce?  To jest jego pierwsza albo druga solowa płyta. Transformer, rok 1972. Masz tę płytę? Kupiłeś ją w tamtych latach? Coś ty. Wtedy nie było żadnych szans na kupowanie takich płyt. Pierwszą płytę kupiłem w 1974 roku, czy jakoś tak, i to była Abbey Road (1969) Beatlesów, kosztowała 400 złotych, czyli jedną piątą mojej pensji. Wtedy trzeba było słuchać radia, bo mało kto miał magnetofon. Ja kupiłem sobie magnetofon w 1969 roku, tzn. dostałem go po wyjściu z więzienia. Mama mi kupiła. 1969 to był rok koncertu w Woodstock. Jesteś chyba jedyną osobą ze swojego pokolenia – dowiedziałem się o tym z książki Kamila Sipowicza Hipisi w PRL-u – zaangażowaną w opozycyjną działalność polityczną, która słuchała takiej muzyki. To Cię bardzo wyróżnia. Przecież ten wylosowany przez Ciebie tekst piosenki mówi o transwestycie, który goli sobie nogi, handluje kokainą, żeby się utrzymać, jest prostytutką. To jest kompletny kosmos wobec muzyki, której słuchali Twoi koledzy. Tylko, że ja usłyszałem to znacznie później, może pod koniec lat 70., a płytę kupiłem sobie dopiero w latach 90., przedtem miałem to przegrane od kogoś na kasetę. No, ale The Velvet Underground czy Lou Reed to był kosmos także dla muzyki rockowej. Muzyka rockowa wtedy też taka nie była. Ona jest brudna, a zarazem subtelna i delikatna. Zespoły hipisowskie pod koniec lat 60. śpiewały radosną, melodyjną muzykę. Wyjątkiem było MC5 i późniejsze nieco New York Dolls.  A Rolling Stonesi w czarnych kapeluszach przeciwko białym kapeluszom Beatlesów? Beatlesi od Rubber Soul (grudzień 1965), a właściwie już od Help (sierpień 1965) są inni. W ogóle bardziej słuchałem właśnie ich, ale Rolling Stonesów też. Byłem na ich koncercie w Kongresowej. Jak zdobyłeś bilet? Mama kolegi pracowała w Pagarcie. Szalałeś na koncercie z marynarą? Nie, ale dałem się wciągnąć. Tańczyłeś? Raczej ruszałem się. Tak jak wszyscy prawie. Znałem wcześniej ich muzykę, ale mało. Wtedy to dochodziło punktowo, coś się usłyszało w Radiostacji Harcerskiej, w Trójce, w Radio Luksemburg. Trójka już była? Była, chyba powstała w 1962 roku. Nagrałem z ich audycji dużo świetnej muzyki. Rozumiałeś, o czym śpiewają angielskie zespoły? Nie, tak tyle, o ile. Dlaczego wolałeś rocka od poetycko-politycznych brzdąkań, całego tego klimatu opozycyjnego, Okudżawy, Wysockiego, Kaczmarskiego? Wszyscy oprócz Ciebie żyli tylko tym. To nie jest tak, ja też tego słuchałem. Nie byłem inny specjalnie. Gdybym miał powiedzieć, co było muzyką mojego pokolenia, to była na przykład Demarczyk, to nie ulega żadnej wątpliwości, poza tym Młynarski, no i „Kabaret Starszych Panów”. W Polsce jedyna mocniejsza muzyka, którą znałem, której słuchałem – ciekawych zespołów było więcej, np. Romuald i Roman czy Zdrój Jana, tylko ja ich nie znałem – to był zespół Breakout. To ważna grupa, jako Blackout śpiewali protest-songi o napalmie, ale muzycznie to było fajne, chociaż nosiło cechy zamówienia politycznego. To było o amerykańskim imperialnym militaryzmie. O wojnie w Wietnamie. Potem pojechali na Zachód i przywieźli stamtąd muzykę blues-rockową. Świetną. Podaj, proszę, muzyczny wspólny mianownik dla komandosów. Czego słuchali? Okudżawy, jakieś francuskie piosenki, już po marcu śpiewali Karela Kryla w tłumaczeniu Jacka Tarkowskiego, do tego piosenki z STS-u, np. Kapitanowie Matwiejewej w kapitalnym tłumaczeniu Fedeckiego… Słuchali, a potem śpiewali to wszystko? No tak. To znaczy ja nie jestem w stanie wydać z siebie dźwięku, ale inni śpiewali. Założyliśmy nawet takie trio. Trio słuchających? Nie, ja miałem śpiewać, ponieważ nie mam słuchu, a Mirek Sawicki i Sewek Blumsztajn, obydwaj bardzo muzykalni, mieli śpiewać. Ale nie zrobiliśmy kariery żadnej. Jeszcze macie szansę. Powiedz, jak jak to się stało, że właśnie Okudżawa, dziecko zastrzelonego ojca, uwięzionej matki, wyśpiewujący utratę, traumę wojenną, stał się bardem opozycji politycznej? Dziś wydaje się przede wszystkim smutny. To nieprawda, to były świetne piosenki mówiące prawdę o Związku Radzieckim, ale też budujące wspólnotę. Np. taka piosenka, że jedzie po Arbacie i czuje związek z pasażerami. Okudżawa to były pieśni o naszej sytuacji. Kojarzę taką piosenkę o żołnierskich butach. Tak, pamiętam nawet słowa po rosyjsku (recytuje kilka zwrotek w oryginale). W ogóle rosyjskiego nauczyłem się właśnie na piosenkach w latach 70. Nie wydaje Ci się, że gdyby większość osób z twojego środowiska słuchała kontrkulturowej muzyki, np. Mothers of Invention Franka Zappy albo Lou Reeda, to zupełnie inaczej mogłaby się potoczyć nasza historia? Przecież oni śpiewali o zupełnie innych sprawach. Ja tego słuchałem, ale oni nie nawiązywali żadnego kontaktu z polskim słuchaczem. A dzieliłeś się z kolegami swoją muzyczną erudycją? Dawałeś im rzeczy do słuchania? Nie, po co miałem z nimi o tym rozmawiać? Ich to nie interesowało. Słuchaliśmy razem Kaczmarskiego. To zresztą bardzo głęboka muzyka, z głębokim wglądem w historię, w sztukę. Jego piosenki o obrazach są niesamowite. Ale i tak królowała Obława … Kaczmarski miał to nieszczęście, że jego dwie ważne piosenki – Mury i Obława – zostały kompletnie niezrozumiane. Pierwsza była o sztuce i o samotności. Druga o kimś, kto jest tropiony i się broni, ale nie ma stada. Nieszczęście, a może szczęście Kaczmarskiego polega na tym, że jego trudniejsze piosenki były słabo odbierane, ale i tak stał się bardem pokolenia, bardem Solidarności. Co ciekawe, był taki Przegląd Piosenki Prawdziwej w 1981 roku, pomiędzy zjazdami Solidarności, zorganizowany przez Maćka Zembatego, tam było dużo ludzi ze stoczni. I śpiewał Kaczmarski, ale śpiewał też Zwoźniak [Jacek Zwoźniak, znany m.in. z przeboju Ragazzo da Napoli – przyp. RK] taką piosenkę o dupie zawieszonej nad Polską, nawet choćby była czerwona. I ta piosenka wygrała w głosowaniu publiczności. No to słabo. No tak, Kaczmarski ze swoją subtelnością był inaczej odbierany. Chociaż dzięki Murom był też autorem masowym. Niestety jest to piosenka, której ludzie kompletnie nie zrozumieli, przecież ona się kończy słowami o budowaniu murów, a ludzie Solidarności myślowo od tego uciekali. Myślałem, że Ty jękniesz choć trochę, że lata całe rządził tu romantyczny porządek pieśni polskiej i rosyjskiej, że westchniesz z tego powodu, że np. nie panował tu inny gust muzyczny, chociażby taki jak Havla, który się zachwycił Zappą do tego stopnia, że mu proponował stanowisko ministra w rządzie. Czy ludzie tacy jak Kuroń czy Michnik wiedzieli, kto to jest Zappa, Lou Reed, The Stooges, Led Zeppelin, Van Morrison… Chyba nie wiedzieli. Polska opozycja, nawet to kiedyś opisywałem, była zasadzona na powadze. Nawet dowcip był poważny, polityczny. Choć wybija się z tego Piwnica pod Baranami, która była słuchana i lubiana. A potem już w latach 70. to przede wszystkim Salon Niezależnych ze wspaniałymi piosenkami Jacka Kleyffa i Teatr Ósmego Dnia, gdzie śpiewano też na przykład songi według Staszka Barańczaka. Natomiast czeska opozycja była zbudowana z kontrkultury. Havel wyrastał z kontrkultury, z teatru absurdu. Organizował na Hradecku koncerty muzyki rockowej, organizował performanse, w których wszyscy występowali w białych prześcieradłach. Karta 77 rozpoczęła się od obrony zespołu The Plastic People of the Universe, to w ogóle był inny świat. Havel był z innego świata, z praskich teatrzyków, a nasza opozycja z Października ‘56 – pełna powaga i śpiewanie pieśni siermiężnej bądź poetyckiej. To chyba górą Czesi . Ale myśmy byli lepsi jako opozycja! To trzeba rozumieć atmosferę tamtych lat. Ja będę jednak bronił tego trochę. Jak się słuchało piosenki łagrowej, a ja tego też więcej słuchałem niż moi koledzy, miałem cały zbiór tych pieśni… Skąd to miałeś? To ludzie przywozili na taśmach z Rosji. Duży zbiór miał nieżyjący już operator filmowy Jurek Gościk. Ktoś był w Moskwie, ktoś przywiózł, ktoś przegrał. Ja też miałem duży uporządkowany zbiór, to były pieśni śpiewane do gitary, z koncertów w prywatnych mieszkaniach. Na tym nauczyłem się rosyjskiego. Taki np. Aleksandr Galicz, jego opis Rosji jest niesamowity. Jest taka jego piosenka o pomnikach, że toczy się niby normalne życie, a nocą wszystkie pomniki z fajką, czyli pomniki Stalina się schodzą i rządzą wszystkim. Galicz, Wysocki, Okudżawa są najbardziej znani, wspaniali, ale tych bardów w Rosji było co niemiara. Czuło się naturalną łączność z tymi ludźmi z ich życiem i marzeniami. Jak ja tego słuchałem, a także zamęczałem swoich gości tymi piosenkami, czułem tę grozę [recytuje po rosyjsku o stuku pociągu jadącym z więźniami na wschód]. To jest potworne. Dlaczego na nas tak silnie to działa, a na Czechów jakby jednak mniej? Jak to mniej? Przecież mieli Karela Kryla. Był Jaroslav Hutka, który, kiedy Havel został aresztowany, śpiewał o Havlu, Havlíčku, co ma znaczenie w czeskiej historii, bo Havlíček (Karel) to był XIX-wieczny pisarz, prześladowany i internowany. Hutka do tego nawiązywał. Bardzi czescy byli dosyć podobni do naszych, ale obok tego byli ci Plastikowi (The Plastic People of the Universe) odwołujący się do Zappy, do Velvet Underground, do Rolling Stonesów, do Animalsów. Czeskie zespoły rockowe były tam prześladowane. W Polsce to niewyobrażalne. Plastikowi, chcąc nie chcąc, stawali się buntownikami przeciwko systemowi. Ivan Jirous (poeta, menedżer zespołu) napisał wtedy, że „odbywa się teraz w Czechach trzecia rewolucja, jakie były dwie pierwsze, to nie mam pojęcia, ale ta jest niewątpliwie trzecia”. A skąd pomysł Havla, żeby Zappę zatrudnić w czeskim rządzie? Byłem na Hradecku pierwszy raz w w sierpniu 1989 roku. Havel właśnie był zwolniony z więzienia, a myśmy byli świeżo wybranymi posłami. On miał taki stały zestaw muzyczny: Velvet Underground, dużo Zappy i Rolling Stonesi. Zaraz wrócę do Havla, ale tak à propos, a jaki był zestaw muzyczny np. Geremka? Pewnie Mozart, Beethoven. Kuronia? Brassens, Okudżawa, Kaczmarski, Demarczyk. A Michnika? Adama? Hm… podobny chyba. A jak byś obstawił Wałęsę? Raczej w stylu inżyniera Mamonia. OK, wracamy do Havla, Jaggerowi też mógł zaproponować jakieś ministerstwo. No mógł, ale zaproponował Zappie. Zresztą Zappa jest muzycznie najbardziej wyrafinowany z tych wszystkich muzyków, to intelektualista muzyczny. Zappa – w przeciwieństwie do Lou Reeda, który jest ponury – jest pełen dystansu do siebie i pełen poczucia humoru, co go moim zdaniem bardzo zbliża do Havla, bo on też był pełen dystansu do samego siebie. Zappa wyśmiewa się z samego siebie, wyśmiewa się ze wszystkiego. A Twój zestaw w tamtych latach? Beatlesi Abbey Road, jeżeli już Stonesi, to późniejsi trochę Aftermath (1966), Beggars Banquet (1968), no i Sticky Fingers (1971). Ale pierwsi byli Beatlesi. Lennon czy McCartney? Powiedzenie, że Lennon, jest banalne, ale oczywiście Lennon. Choć w magazynie „Rolling Stone” ukazał się kiedyś ogromny wywiad z Lennonem, gdzie on przebiega przez wszystkie swoje piosenki i mówi, że McCartney miał jednak większe zdolności do składania dźwięków niż on. Niektóre piosenki McCartneya są piosenkami najwspanialszymi. Penny Lane jedna z moich ulubionych piosenek (singiel Strawberry Fields Forever 1967) jest McCartneya. Ale wracając do mojego zestawu – Abbey Road to jest fenomenalna płyta. Oczywiście mogę być nieobiektywny, bo jak mówiłem, Abbey Road jest pierwszą płytą, którą w życiu kupiłem, więc ją przesłuchałem z tysiąc razy, a inne płyty rzadziej. Przywiązałem się. Kupiłem też np. drugą płytę Deep Purple The Book of Taliesyn (1969), która we wszystkich katalogach jest oceniana na 2, czyli prawie dno, ale też ją strasznie lubię. Tam jest kilka fajnych piosenek, jak oni śpiewają River Deep – Mountain High, to ja to lubię i co poradzę na to? Na tej płycie oni śpiewają też We Can Work It Out, fantastyczną piosenkę Beatlesów. Był też Black Sabbath, ale to już późniejsze czasy, no i Led Zeppelin, trójka i czwórka niewątpliwie (1970-71). Nagrałem to z radia. Np. pierwszą płytę Roxy Music – może nie powinienem tego mówić, bo to na pograniczu glam rocka, czyli obciachu, ale to zespół, który strasznie lubię – nagrywałem u Wacka Kisielewskiego, jak się ukrywałem. To był 1985 rok. Przychodziłem wtedy do Wacka, żeby odpocząć od podziemia, sobie whisky popić i pogadać z nim, a wtedy radiowa Dwójka puszczała całe płyty. Wacek miał bardzo dobry sprzęt, więc nagrywałem u niego. U niego też np. nagrałem pierwszą płytę The Who, zespołu niebywałego, którego dwie płyty cenię szczególnie – The Who Sell Out (1967) i Who’s Next (1971). Zresztą na naszych spotkaniach podziemnych też puszczałem kolegom, czy to Manaam, czy Janerkę, czy też Aya RL – czerwoną. A The Clash, Joy Division? Clash, tak London Calling (1979), Joy Division kiedyś słuchałem, oni się bardzo wyróżniali. Ale ta mroczna muzyka to była ślepa uliczka dla tego gatunku, chociaż Joy Division to zespół wyjątkowy. Choć wolę jednak rzeczy wcześniejsze – Patti Smith i Television z Tomem Verlaine’em albo Love z Arthurem Lee. Słuchałeś muzyki tylko dla własnej przyjemności, czy również, żeby na to wyrywać dziewczyny? Prawie każda działalność ma ostatecznie na celu dziewczyny. Łatwiej było wyrywać je na działalność opozycyjną, czy na erudycję muzyczną? Trzeba sprzedać całego siebie, to nie jest tak, że możesz to robić na pół gwizdka. To poważne działanie. To na koniec sprawdzę tylko jedną rzecz. Może znasz ten zespół, ale jeśli nie, to będzie to taki mój dar. Mówi Ci coś pseudonim artystyczny Paprodziad? Nie, nic mi nie mówi. Zespół Łąki Łan? Nie. To współczesne? Tak, współczesne, polskie. Funk, trochę może punk. Świetny zespół. Posłuchaj tego. Jak się spotkamy następnym razem, opowiesz mi, czy Ci się spodobało. A czego będziesz słuchał w sylwestra?  W sylwestra jestem skazany na to, co puszczą. Ale odkryłem niedawno ciekawą muzykę Moe Tucker, perkusistki Velvet Underground, która po okresie buntu, macierzyństwa i rozwodu popiera teraz Tea Party (jak widać nikt nie jest bezpieczny od odjazdu). Innym odkryciem są dla mnie zapoznane grupy brytyjskie lat 60. jak Creation, Action i Mighty Baby, Attack, Badfinger, Edgar Broughton Band. I tego teraz słucham obok tych bardziej znanych grup, jak Zombies, Artwoods czy Smoke (nie mylić ze Smokie). No cóż, w pewnym wieku słabo chłonie się nowości. Kultura, Jan Lityński muzyka rockowa
56^Adam Bodnar broni sędzi, której grozi dymisja za orzeczenie i postawienie się prokuraturze^Mariusz Jałoszewski^22 lutego 2021^https://oko.press/adam-bodnar-broni-sedzi-ktorej-grozi-dymisja-za-orzeczenie/^RPO Adam Bodnar broni sędzi Alicji Karpus-Rutkowskiej, wiceprezes sądu w Myśliborzu. Jej dymisji chce zastępczyni Ziobry, bo sędzia orzekała nie po myśli prokuratury. Po tekście  Bodnar napisał w tej sprawie do ministra Ziobry. Sprawą zajmie się też nowa KRS Interwencja Rzecznika Praw Obywatelskich Adama Bodnara to skutek artykułu , w którym opisaliśmy represje jakie spadły na sędzięAlicję Karpus-Rutkowską z Sądu Rejonowego w Myśliborzu. Sędzia jednocześnie jest wiceprezeską tego sądu. Odwołać ją z tego stanowiska chce wiceministra sprawiedliwości Anna Dalkowska, bo sędzia dwa razy postawiła się miejscowej prokuraturze. Nie aresztowała na jej wniosek mężczyzny, który w czasie manifestacji Strajku Kobiet uderzył księdza. Nie otworzyła też na żądanie prokuratury sądu w nocy. (Niżej piszemy szczegółowo o tym, co wydarzyło się podczas demonstracji strajku kobiet i absurdalnych zarzutach wobec sędzi). Sędzia ma już za to błyskawiczną dyscyplinarkę, a zastępczyni Ziobry dodatkowo żąda jej odwołania ze stanowiska wiceprezeski, choć praca Karpus-Rutkowska jest dobrze oceniania. Stoją też za nią murem szczecińscy prawnicy i sędziowie. Tą sprawą zajmie się ponadto nowa KRS, do której zastępczyni Ziobry zwróciła się o zgodę na dymisję sędzi. Nowa KRS sprawą miała zająć się na zakończonym w piątek 19 lutego 2021 roku posiedzeniu. Ale zdecydowano przełożyć sprawę na początek marca. Wtedy sędzia ma być wysłuchana, a potem zapadnie decyzja. Bez zgody nowej KRS zastępczyni Ziobry nie będzie mogła zdymisjonować sędzi. Pisaliśmy w  o represjach, jakie spadły na wiceprezes sądu z Myśliborza: 12 stycznia 2021 Niezależnie od decyzji nowej KRS problemami Karpus-Rutkowskiej zainteresował się Rzecznik Praw Obywatelskich. W liście do ministra sprawiedliwości Zbigniewa Ziobry – w którym prosi o wyjaśnienia – Bodnar pisze, że podjął działania w wyniku medialnych publikacji. Jest to reakcja na publikacje , bo jako jedyni opisaliśmy represje wobec sędzi Alicji Karpus-Rutkowskiej. Adam Bodnar w piśmie do ministra przypomina, że nawet znowelizowana przez PiS ustawa o ustroju sądów powszechnych nie pozwala mu na swobodne odwołanie prezesa lub wiceprezesa sądu w trakcie trwającej kadencji. Można to tylko zrobić jeśli doszło do: Zdaniem Rzecznika żądanie dymisji sędzi może prowadzić do wywołania wśród sędziów tzw. „efektu mrożącego”, „polegającego na zniechęceniu wskazanej powyżej sędzi oraz innych sędziów do podejmowania działań niezgodnych z wolą prokuratury oraz postępowania zgodnie z własnym przekonaniem”. Bodnar przypomina w liście do Ziobry, że Konstytucja gwarantuje sędziom niezawisłość. Podkreśla, że na tę niezawisłość składa się m.in. – bezstronność w stosunku do uczestników postępowania, – niezależność wobec organów (instytucji) pozasądowych, – samodzielność sędziego wobec władz i innych organów sądowych, – niezależność od wpływu czynników politycznych, zwłaszcza partii politycznych, – wewnętrzna niezależność sędziego. Przypomina też, że sędziowie są gospodarzami prowadzonych spraw i w ramach realizacji powyższych praw mają „zapewnić sprawiedliwe i jawne rozpatrzenie sprawy bez nieuzasadnionej zwłoki przez właściwy, niezależny, bezstronny i niezawisły sąd”. Dodatkowo sędziowie orzekający w sprawach karnych „w szczególności muszą mieć na uwadze podstawowe prawa człowieka i zasady humanitaryzmu, albowiem stosowanie środków izolacyjnych, jest dla podejrzanych o dokonanie czynu zabronionego szczególnie dotkliwe i w znaczny sposób ingeruje w jego prawa i wolności”. I sędzia Alicja Karpus-Rutkowska zastosowała te zasady jako sędzia. Nie zgadzając się na areszt dla uczestnika manifestacji Strajku Kobiet, który uderzył księdza, orzekła, że nie ma przesłanek do aresztu. Rzecznik Praw Obywatelskich broni również sędzi przed zarzutem, że nie chciała otworzyć w nocy sądu na żądanie prokuratury, która chciała złożyć wniosek o areszt. Rzecznik przypomina, że taki obowiązek ma sędzia mający dyżur aresztowy, a sędzia go wtedy nie miała. Podkreśla, że w małych sądach otwieranie sądu w nocy to spory problem, bo wtedy nikogo w nich nie ma. Rzecznik Praw Obywatelskich pismo do ministra Ziobry kończy stwierdzeniem: „W świetle powyższego, trudno zrozumieć motywację działania Ministerstwa Sprawiedliwości oraz organów dyscyplinarnych oraz szybkość z jaką podjęto działania zmierzające do ukarania sędzi Alicji Karpus-Rutkowskiej za podjęte przez nią w ramach pełnionego urzędu i sprawowanej funkcji orzeczniczej decyzje. Niepokój budzi zwłaszcza fakt, że jest to już kolejna sprawa, w której sędziego spotykają represje za podjęte przez niego decyzje orzecznicze w ramach pełnienia urzędu sędziowskiego”. Cały list Adama Bodnara do Zbigniewa Ziobry można przeczytać pod tym adresem. Sędzia Grzegorz Kasicki z Sądu Okręgowego w Szczecinie, obrońca sędzi w postępowaniu dyscyplinarnym, cieszy się z interwencji RPO. „Interwencja to potwierdzenie tego, że nie tylko my widzimy zagrożenie dla niezawisłości sędziowskiej. Ta sprawa może wpływać zastraszająco na innych sędziów” – mówi  sędzia Kasicki. W Sądzie Rejonowym w Myśliborzu w województwie zachodniopomorskim sędzia Alicja Karpus-Rutkowska zajmuje się sprawami karnymi. To mały sąd, jest w nim 10 sędziów. Sędzia oprócz sądzenia jest też przewodniczącą wydziału karnego i wiceprezesem tego sądu (nominację dostała w 2017 roku, czyli już za obecnej władzy). Jak inni sędziowie pełni też dyżury aresztowe. Jej problemy zaczęły się pod koniec października 2020 roku. W Myśliborzu była wtedy manifestacja Strajku Kobiet przeciwko wyrokowi TK Julii Przyłębskiej ws. aborcji. Na ulice wyszło ok. 200 osób. Gdy manifestacja była przy stacji benzynowej, doszło do scysji ze stojącymi na stacji osobami. Nie wiadomo, co było jej powodem. Czy ktoś ze stacji zwracał uwagę, że manifestanci mają świeczki? Czy też wzywał ich do rozejścia się? Nie udało się tego ustalić. Nagle jeden z mężczyzn podbiegł do stojącej na stacji osoby i ją uderzył. Wywiązała się sprzeczka. Potem okazało się, że zaatakowany jest księdzem. Na stacji był jednak ubrany po „cywilnemu”. Sprawę nagłośnił Dariusz Matecki, szczeciński radny PiS, który wcześniej współpracował z resortem ministra Ziobry. Pisaliśmy o nim w : 30 lipca 2020 Temat podchwyciły prorządowe media. Prokuratura Rejonowa w Myśliborzu zażądała aresztu za pobicie i znieważenie księdza. Koronnym argumentem za aresztem był fakt, że napastnik ma koronawirusa i zdaniem prokuratury na manifestacji mógł zarażać nim inne osoby. Wniosek o areszt prokuratura złożyła w sądzie w środku nocy. W tym celu wywarła silną presję na sędziego dyżurnego, by otworzył sąd. Nic by się nie stało, gdyby wniosek o areszt został złożony rano następnego dnia, bo i tak dopiero za dnia sąd go rozpoznał. Orzeczenie wydała sędzia Alicja Karpus-Rutkowska. Nie zgodziła się na areszt dla mężczyzny, bo orzekła, że nie ma do tego przesłanek. Mężczyzna nie narażał bowiem świadomie innych uczestników demonstracji na zachorowanie, bo wtedy jeszcze nie wiedział, że ma koronawirusa (wyniki testu były znane już po tym zdarzeniu). Sędzia orzekła też, nie będzie on mataczył w sprawie, bo wcześniej przesłuchano go aż trzy razy, a zajście z udziałem księdza zostało utrwalone na nagraniach. Sędzia orzekła ponadto, że mężczyzna na wolności nie będzie zagrażał bezpieczeństwu księdza, bo jego kontakt z nim był incydentalny i gdy dowiedział się, że jest księdzem, zaraz się z nim pogodził. Rozmawiał z nim spokojnie i w ramach przeprosin go obejmował. Sędzia wobec mężczyzny zastosowała tylko dozór policyjny. Jej orzeczenie utrzymał w mocy Sąd Okręgowy w Szczecinie. Odmową aresztu sędzia po raz pierwszy podpadła prokuraturze. Bo sprawa była głośna na całą Polskę i przewijał się w niej Strajk Kobiet, uderzony ksiądz oraz koronowirus. Orzeczenie nie spodobało się również prawicowym mediom. Sędzia Alicja Karpus-Rutkowska po raz drugi podpadła prokuraturze, gdy na jej żądanie nie otworzyła w nocy sądu. Było to 3 listopada 2020 po godzinie 19:00. Dzwoniono do sędzi, choć to nie ona miała tego dnia dyżur aresztowy. Prokuratura dzwoniła z żądaniem otwarcia sądu, bo chciała złożyć wniosek o areszt wobec podejrzanego w innej sprawie. Doszło do scysji. Prokurator zagroził sędzi, że jeśli nie przyjmie wniosku, zostaną podjęte wobec niej kroki prawne. Sędzia odmówiła jednak otwarcia sądu. Przekonywała, że to spory kłopot i nic się nie stanie, jeśli prokuratura przyjdzie z wnioskiem o areszt rano. Bo w małych sądach otwieranie sądu w nocy to problem. Nikogo wtedy w nich nie ma. Są też procedury, trzeba wyłączyć alarm i wyłączyć ozonowanie antycovidowe. Nie ma pracowników sekretariatów. W tej sprawie nic by się nie stało gdyby prokuratura przyszła z wnioskiem o areszt rano. Odmowa otwarcia sądu mogła rozsierdzić prokuraturę i mogła być pretekstem do ataku na sędzię. Bo o sprawie zawiadomiono zastępcę głównego rzecznika dyscyplinarnego dla sędziów Przemysława Radzika. A ten szybko zrobił sędzi dyscyplinarkę. Nie pytając jej o wyjaśnienia, postawił zarzut dyscyplinarny uchybienia godności sędziego za to, że 3 listopada nie otworzyła sądu w nocy na żądanie prokuratury. Rzecznik dyscyplinarny Ziobry sprawdza jeszcze, czy sędzia naraziła obywateli na utratę życia i zdrowia. Jej winą ma być to, że nie widząc przesłanek do aresztu puściła na wolność osobę zakażoną koronawirusem. Działania Radzika stały się zaś podstawą dla wiceminister sprawiedliwości Anny Dalkowskiej do uruchomienia procedury odwołania sędzi ze stanowiska wiceprezes sądu. Pisaliśmy o tym w : 15 stycznia 2021 Ale za sędzią Alicją Karpus-Rutkowską stoją murem sędziowie i prawnicy ze Szczecina, sędziowie z jej macierzystego sądu w Myśliborzu, a nawet prezes Sądu Okręgowego w Szczecinie Maciej Strączyński (z nominacji ministra Ziobry). W jej obronie list protestacyjny podpisało aż 168 szczecińskich sędziów. Uważają, że dymisja jest przedwczesna i byłaby to kara dyscyplinarna, którą może wymierzyć tylko sąd dyscyplinarny. Podobny list wystosowali sędziowie z Sądu Rejonowego w Myśliborzu. Piszą w nim, że kierowany przez Alicję Karpus-Rutkowską wydział karny ma najlepsze wyniki pracy w apelacji szczecińskiej. Chwalą też sędzię za zarządzanie sądem. Na dymisję sędzi nie zgodziło się ponadto Kolegium Sądu Okręgowego w Szczecinie, w którym zasiada prezes sądu okręgowego i prezesi podległych mu sądów rejonowych. W takiej sytuacji zastępczyni Ziobry musiała zwrócić się o zgodę na dymisję do nowej KRS. Decyzja Rady jest kluczowa. Musi ona zapaść na początku marca 2021 roku, by Rada zmieściła się w terminie. Rada może wziąć sędzię w obronę. Jeśli zgodzi się na jej dymisję, to zlekceważy głos szczecińskich sędziów i prawników, głos sędziów z Myśliborza oraz opinię Kolegium szczecińskiego sądu. Pisaliśmy o tym w : 17 lutego 2021 Obrońca pani wiceprezes w postępowaniu dyscyplinarnym, sędzia Grzegorz Kasicki, w rozmowie z  zapowiada, że sędzia weźmie udział w wysłuchaniu w nowej KRS. Ale nie o wszystkim będzie mogła mówić, bo trwa wobec niej postępowanie dyscyplinarne. „W tym postępowaniu przysługuje sędzi odmowa składania wyjaśnień. Ponadto ta sprawa dotyczy sfery orzeczeń. Gdy poznamy pytania to sędzia zdecyduje, czy na nie odpowie, bo ciążą na niej zarzuty dyscyplinarne i za bardzo nie może się wypowiadać” – mówi  obrońca sędzi Alicji Karpus-Rutkowskiej. Sądownictwo, Adam Bodnar, Zbigniew Ziobro, Rzecznik Praw Obywatelskich,
57^Ewa Kulik o Janie Lityńskim: Umarł tak, jak żył, ratując naszych braci mniejszych^Piotr Pacewicz^21 lutego 2021^https://oko.press/jan-litynski-nie-zyje/^Pierwsza myśl: umarł tak, jak żył, idąc za odruchem serca, ratując naszych braci mniejszych. Próbował wyciągnąć swojego ukochanego pieska z Narwi. Może to lepsza śmierć, niż gdyby go dopadł covid albo rak. Może ta  śmierć bardziej pasuje do biografii tego naszego pokolenia? Bo Janek był we wszystkim, co w Polsce najważniejsze i najodważniejsze: za Marzec ’68 wyrzucili go ze studiów, dostał dwa i pół roku, w 1976 był wśród założycieli KOR-u, współtworzył słynny „Biuletyn Informacyjny”, w 1977 roku redagował „Robotnika”, nielegalne pismo walczące o niezależny ruch związkowy, w 1980 został doradcą „Solidarności”, 13 grudnia 1981 internowany, potem aresztowany, bo komuniści bali się go wypuścić – opowiada  Ewa Kulik-Bielińska, dyrektorka Fundacji Batorego, przyjaciółka Jana Lityńskiego jeszcze z czasów opozycji demokratycznej w PRL. Jan Lityński umarł tragicznie 21 lutego 2021 roku. Miał 75 lat. Mieszkali ostatnio z Elą w domku nad tą Narwią, z trzema psami. Wrzucał na FB zdjęcia Eli z psami i pisał o tym, co pysznego gotuje Eli na kolację. Tak, Janek kochał życie, naprawdę, kochał żyć. I kochał ludzi. Lubił pracować, ale nie był pracoholikiem. Przyjaźnił się niemal ze wszystkimi. Ze wszystkimi rozmawiał. Nie wiem, co trzeba byłoby zrobić, żeby mu zajść za skórę i żeby zerwał z kimś znajomość. Był wybitnym intelektualistą, rozdyskutowanym, stale w dialogu, polemice. Perorował, z szybkością karabinu maszynowego wyrzucał z siebie słowa, aż czasem trudno było zrozumieć. Miał zawsze jakąś ciekawą teorię, frapujące wyjaśnienie. Trochę jak Wojtek Pszoniak, który umarł pół roku przed Jankiem, ale Pszoniak nauczył się aktorskiego fachu, Janka czasem było trudno zrozumieć. Ale nie miał w sobie nic z zarozumiałego mądrali, uwielbiał i potrafił rozmawiać z robotnikami nie tylko w czasach KOR, z chłopami. Jak wyszedł po Marcu ’68, to pracował też jako robotnik. Decydujące było to, że był ciekawy ludzi, ciekaw świata. Tak zresztą się poznaliśmy w Krakowie w 1979 roku, dokąd przyjechał, żeby zobaczyć, co to za ludzie robią Studencki Komitet Solidarności. Zaprzyjaźnił się wtedy z Różą Woźniakowską, z Maleszką, Wildsteinem, Sonikami, ze mną. Lubił do nas przyjeżdżać. Pisał, dużo pisał, zawsze pisał. Do „Robotnika”, do „Tygodnika Mazowsze”, do „Krytyki” do „Wyborczej”, publikował też na Zachodzie. W sierpniu 2020 układaliśmy razem nekrolog dla Henia Wujca, z którym się oboje przyjaźniliśmy i dziś od razu pomyślałam: a kto Tobie, Janku, napisze nekrolog, skoro Ciebie już nie ma. W stanie wojennym ukrywaliśmy się razem przez dwa lata. Janek dołączył do RKW [Regionalnej Komisji Wykonawczej Mazowsza podziemnej Solidarności], współtworzył ją ze Zbyszkiem Bujakiem, Wiktorem Kulerskim i moim mężem Konradem Bielińskim. Po prostu nie wrócił z przepustki na komunię córki w 1984 roku. Ja prowadziłam biuro, organizowałam całą pracę. Ukrywanie się z nim i cała ta podziemna robota były bardzo fajne, bo w każdej sytuacji potrafił znaleźć dobre strony. Mimo pozornej nerwowości w sposobie bycia, był w nim spokój i pewnego typu optymizm, a może zgoda na rzeczywistość. Właśnie w podziemiu zaczął gotować, aby ratować resztki normalności, zapraszał nas – w warunkach konspiracyjnych – na kolację. Kiedy my z Konradem i Zbyszkiem wpadliśmy w maju 1986, Janek i Wiktor ocaleli, choć ich łączniczka też już była namierzona. Ciągnęło go do polityki, fascynowała go. Ale wolał być raczej na drugim planie, nie pchał się do przodu. Chyba mniej udany był epizod doradcy u prezydenta Bronisława Komorowskiego – miał zamiar zająć się reformą wymiaru sprawiedliwości, ale jakoś nic z tego nie wyszło. Kampania 2015 roku też nie była sukcesem. Jak na polityka był może trochę zbyt inteligentny i za mało próżny. Miał dystans do siebie i do „sprawy” przez duże „S”. I fantastyczne poczucie humoru, autoironii. W tych jego żartach z innych było jednak często coś czułego. Miał dużą wrażliwość i uwagę dla ludzi. Był przenikliwy i błyskotliwy, potrafił nazwać coś skrótem. Uwielbiałam te jego powiedzonka. Jedno z nich nazwaliśmy „prawem Lita”: „Wymyśl coś głupiego, a komuniści na pewno to zrobią”. Po 2015 zamienił „komuniści” na „PiS”. Notował: Piotr Pacewicz Prawa człowieka, Historia,
58^Sopocka dyskoteka otworzyła się w pandemii. Kary nie będzie, bo zakaz działalności jest bublem^Dominika Sitnicka^21 lutego 2021^https://oko.press/sopocka-dyskoteka-otworzyla-sie-w-pandemii-kary-nie-bedzie-bo-zakaz-dzialalnosci-jest-bublem/^Policja skierowała do sądu wniosek o ukaranie menedżerki sopockiego klubu, który otworzył się w pandemii. Podczas imprezy bawiło się kilkadziesiąt osób. Sąd odmówił wszczęcia postępowania. Oto, jak to uzasadnił Uzasadnienie wyroku ujawnił w mediach społecznościowych Patryk Wachowiec, prawnik, ekspert Forum Obywatelskiego Rozwoju. Sprawa dotyczyła sopockiego klubu, w którym 8 listopada przeprowadzono interwencję. Jak czytamy w oświadczeniu policji: „Po otrzymaniu zgłoszenia, że w jednym z lokali jest głośna impreza, sopoccy kryminalni weszli do tego lokalu i go skontrolowali. Okazało się, że w środku kilkadziesiąt osób tańczyło na parkiecie przy włączonej muzyce, nie było zachowanego dystansu i osoby nie miały zasłoniętych twarzy. W tej sprawie sopoccy policjanci prowadzą już czynności w kierunku przestępstwa sprowadzenia niebezpieczeństwa dla życia lub zdrowia wielu osób. Ponadto o rażących naruszeniach w lokalu mundurowi powiadomili również sanepid, który może nałożyć karę w wysokości do 30 tys. zł”. Policja pod koniec grudnia skierowała do sądu wniosek o ukaranie menedżerki klubu, która „wbrew zakazowi dopuściła do prowadzenia dyskoteki pomimo wystąpienia stanu epidemii na terytorium Rzeczpospolitej”, czyli dopuściła się naruszenia art. 54 kodeksu wykroczeń w związku z paragrafem 7.1 Rozporządzenia Rady Ministrów z dnia 7 sierpnia 2020 roku. Sąd jednak odmówił wszczęcia postępowania. Zakaz prowadzenia dyskotek i klubów nocnych w okresie stanu epidemii a odpowiedzialność wykroczeniowa. Postanowienie SR w Sopocie z dnia 8 stycznia 2021 r. (sygn. II W 746/20). pic.twitter.com/eWzzF5fPnv — Patryk Wachowiec (@PatrykWachowiec) February 21, 2021  Postanowienie jest kolejnym dowodem na to, że wprowadzając obostrzenia epidemiczne rozporządzeniem, bez wprowadzania stanu nadzwyczajnego, rząd pozbawił się możliwości ich skutecznego egzekwowania – ze szkodą dla zdrowia publicznego. W uzasadnieniu stwierdzono, że rozporządzenie zakazuje prowadzenia działalności polegającej na prowadzeniu dyskotek i klubów nocnych, a przepis ten wprowadzono na podstawie art. 46a i 46b ustawy o zapobieganiu oraz zwalczaniu zakażeń i chorób zakaźnych u ludzi. Artykuł 54 kw z kolei ma charakter blankietowy, czyli odsyła do innych przepisów, które regulują zasady i sposób zachowania się w miejscach publicznych. „W pierwszej kolejności wskazać należy, że prowadzenie działalności gospodarczej polegającej na prowadzeniu dyskoteki nie jest »zachowaniem się« w rozumieniu powołanego przepisu” – czytamy w uzasadnieniu. By mówić o odpowiedzialności wykroczeniowej, trzeba by przyjąć szerokie rozumienie „zachowania się”. Sąd przypomniał, że ograniczenie wolności działalności gospodarczej jest dopuszczalne tylko w drodze ustawy i tylko ze względu na ważnych interes publiczny. Konstytucja przewiduje takie ograniczenie w przypadku wprowadzenia stanu klęski żywiołowej: „Zaistniała sytuacja epidemiologiczna mieściła się w katalogu zdarzeń, które uprawniały do wprowadzenia stanu klęski żywiołowej w oparciu o ustawę z dnia 18 kwietnia 2002 roku o stanie klęski żywiołowej. Pomimo zaistnienia przesłanek do prowadzenia stanu klęski żywiołowej, władza wykonawcza nie zdecydowała się na wprowadzenie tego stanu, wprowadzając jedynie stan epidemii”. Powołując się na uprawnienie odmowy zastosowania sprzecznego z konstytucją przepisu rangi podustawowej, sąd odmówił wszczęcia postępowania przeciwko menedżerce. Zaznaczono jednak, że „incydentalna kontrola legalności aktu prawnego nie prowadzi do pozbawienia takiego aktu mocy obowiązującej, lecz jedynie do odmowy jego zastosowania w konkretnej sprawie”. Tę samą argumentację, dotyczącą przekroczenia delegacji ustawowej i braku wprowadzenia stanu nadzwyczajnego, stosują sądy w całej Polsce, odrzucając policyjne wnioski o ukaranie. W  pisaliśmy o tym najczęściej w kontekście wolności zgromadzeń. 15 grudnia 2020 Policja może nakładać mandaty w wysokości do pięciu tysięcy złotych. Mandatów takich możemy nie przyjąć i wtedy sprawa kierowana jest na drogę sądową. Osobną kwestią są jednak kary nakładane przez sanepid po zawiadomieniu policji. To zdecydowanie bardziej uciążliwa dla obywatela ścieżka, ponieważ kara taka może wynieść do 30 tysięcy złotych i należy ją bezwzględnie opłacić w ciągu 7 dni. Możemy ją zaskarżyć do państwowego wojewódzkiego inspektora sanitarnego, a w przypadku podtrzymania decyzji możemy skierować sprawę do wojewódzkiego sądu administracyjnego. Również sądy administracyjne podważają rządowe zakazy, a co za tym idzie – kary sanepidu. Najgłośniejszą sprawą było orzeczenie Wojewódzkiego Sądu Administracyjnego w Opolu z października 2020. Sąd uchylił karę 10 tysięcy złotych nałożoną przez sanepid na fryzjera, który w czasie lockdownu otworzył swój salon. Argumentacja była taka sama, jak w przypadku orzeczeń dotyczących odpowiedzialności wykroczeniowej – zdaniem sądu, władza bez ogłoszenia stanu nadzwyczajnego nie może ograniczać wolności gospodarczej w drodze rozporządzenia. Z tego samego powodu sanepidową karę 10 tysięcy złotych dla właściciela baru uchylił WSA w Szczecinie. Zdarzają się jednak wyjątki od tej kształtującej się linii orzeczniczej. WSA w Bydgoszczy odmówił uchylenia kary sanepidu dla właściciela otwartego w czasie lockdownu salonu solarium. Sąd przyznał, że choć obostrzenia wprowadzono w sposób niezgodny z prawem, to ich cel jest słuszny. Zatem osoby łamiące je nie powinny korzystać z ochrony prawnej. Orzeczenie to jednak budzi wśród prawników ogromne kontrowersje. 19 stycznia 2021 Rząd zdaje sobie sprawę z wadliwości antycovidowych rozporządzeń. W przypadku tzw. „godziny policyjnej” w Sylwestra część polityków nawet przyznawała, że obostrzenia są wprowadzane niezgodnie z prawem. Mimo tego, w obliczu trzeciej fali pandemii władza nie pracuje nad poprawną legislacją, która umożliwiłaby organom egzekwowanie zakazów. 17 lutego 2021   Sądownictwo, Zdrowie, koronawirus
59^Trump: raport po katastrofie. „Trybun ludowy” zafundował Amerykanom neoliberalizm na sterydach^Tomasz Makarewicz^21 lutego 2021^https://oko.press/trump-raport-po-katastrofie-trybun-ludowy-zafundowal-amerykanom-neoliberalizm-na-sterydach/^Trump jest przestrogą przed polityką gospodarczą, która opiera się na wierze w „małe państwo”, cięcia podatków, ograniczanie regulacji, oraz na przekonaniu, że kraj powinien być zarządzany jak biznes, najlepiej przez biznesmenów Koniec prezydentury Donalda Trumpa i wygrana Joe Bidena oznaczają powrót USA do polityki z czasów Obamy, dlatego wywołały wśród większości polskich publicystów przewidywalne reakcje. Liberałowie, którym w amerykańskiej polityce najbliżej do umiarkowanego skrzydła Demokratów, świętowali. Przykładowo Tomasz Lis pisał na Twitterze o inauguracji Bidena jako powrocie „normalności, uczciwości, przyzwoitości i nadziei”. Prawicowi publicyści zaś, identyfikujący się kulturowo z Republikanami – przeciwnie, na przykład w „Gazecie Polskiej” Maciej Kożuszek mówił w kontekście szturmu zwolenników Trumpa na Kapitol o „smutnym końcu dobrej prezydentury”. W niejednoznacznym położeniu znalazła się tylko polska lewica, daleko bowiem jej było do obu kandydatów i kibicowała raczej Sandersowi i Warren. Obecnie na lewicy przeważają komentarze pozytywne, w których więcej jest ulgi z powodu odejścia Trumpa niż zachwytu nad perspektywą Bidena w Białym Domu, opinie doprawione obawą przed nawrotem republikańskiego populizmu. Votum separatum wyraził Rafał Woś, porównując Bidena do Leszka Balcerowicza. Trump za to ma być przede wszystkim lekarzem, którego zaszczuwa się za słuszną – ale niemiłą dla elit – diagnozę choroby elitarystycznego neoliberalizmu. Co ciekawe, w bardzo podobny sposób pisali o Trumpie prawicowi publicyści, zamieniając tylko łatkę „neoliberalizm” na „polityczną poprawność” i pochodne. Na polskiej lewicy już od kilku lat można zresztą znaleźć podobne głosy, że progresywizm w wydaniu liberalnego centrum sprowadza się tylko do powierzchownej „polityki tożsamości”, a prawdziwe przemiany gospodarcze wymagają odpuszczenia kwestii kultury na rzecz sojuszu z rzekomo konserwatywnym ludem, przeciwko liberalnemu establishmentowi. Takie „alt-leftowe” stanowisko celnie punktował dobre już cztery lata temu Michał Smoleń. Diagnoza Wosia jest błędna, co widać już po absurdalnym zestawieniu Bidena i Balcerowicza, postaci o diametralnie innym rysach psychologicznych i ścieżkach kariery, którzy w dodatku na szczyt władzy trafili w kompletnie innym czasie i gospodarczym Zeitgeist – Balcerowicz na progu, a Biden o zmierzchu złotej epoki neoliberalizmu. W tym tekście chciałbym jednak poświęcić uwagę i odpowiedzieć na drugą część poglądów Wosia: czy Trump naprawdę był politykiem antyestablishmentowym, który starał się zapewnić ludowi sprawiedliwszy udział w gospodarce? I jaki jest właściwie dorobek Trumpa w polityce gospodarczej? 3 listopada 2020 Na wstępie muszę zaznaczyć ważną kwestię poza-ekonomiczną. Wróćmy do opinii, że politykę gospodarczą można oceniać w oderwaniu od spraw obyczajowych, a zwrot ku ludowi wymaga od lewicy porzucenia frontu światopoglądowego. Woś sformułował tę opinię na przykład po ostatnich wyborach parlamentarnych w Polsce, pisząc, że zamiast zająć się „walką o zmianę niesprawiedliwego neoliberalnego status quo”, jest „bardziej prawdopodobne, że Lewicę ukontentuje dobrze znana rola »liberalnej młodzieżówki« (…) z ochotą spalającej się na froncie światopoglądowej wojny z prawicą”. Dokładnie z takiej perspektywy Woś ocenia Trumpa. I nie jest w tym na polskiej lewicy jedyny, Jarosław Pietrzak na przykład uznał, że Biden będzie gorszy od Trumpa właśnie ze względu na politykę gospodarczą (i międzynarodową), pomijając rolę kwestii światopoglądowych. Problem w tym, że poddanie przez lewicę frontu obyczajowego nie oznacza, że kwestia ta zniknie z dyskursu politycznego. Przeciwnie, prawica, i w Polsce, i w USA, kocha wojny kulturowe. Doskonały przykład to ostatnia kampania prezydencka w Polsce, w trakcie której kandydat rządzącej nami prawicy najpierw wyciągnął z kapelusza „ideologię LGBT”, a potem przez kilka miesięcy opowiadał o niej niestworzone historie jako o rzekomym największym zagrożeniu dla kraju. Zamiast zająć się takimi „drobnostkami” jak na przykład dystrybucja szczepionki przeciw Covidowi czy pomoc gospodarcza w wypadku drugiego lockdownu. Wojna kulturowa Dudy ze społecznością LGBT nie jest zresztą jego własnym pomysłem. Trump na początku kadencji ogłosił, że amerykańskie wojsko przestanie rekrutować osoby trans. Ogłosił, a jakże, na Twitterze i bez konsultacji z doradcami, zaskakując tym nawet daleki marksizmowi Pentagon. I podobnie jak wynurzenia Dudy o ideologii LGBT, ta decyzja symbolicznie wykluczała osoby trans ze wspólnoty obywatelskiej, bo armia cieszy się w Stanach olbrzymim szacunkiem, nawet na lewicy, która ostrożnie oddziela negatywną ocenę Pentagonu i amerykańskich wojen od pozytywnej oceny samych żołnierzy i weteranów. Decyzja Trumpa miała także wymiar ekonomiczny i (uwaga!) klasowy dla kilkunastu tysięcy byłych, obecnych i potencjalnych żołnierzy trans, ponieważ armia to dla wielu biednych Amerykanów jedyna szansa na stałą pracę, (płatne w USA) wykształcenie wyższe i (płatną w USA) opiekę zdrowotną. Sojusz z antyestablishmentową prawicą ma więc cenę: oddanie konserwatystom nie tyle jakichś twitterowych kłótni (którymi rozsądni ludzie w ogóle się zresztą nie przejmują), lecz bardzo konkretnych ludzi – kobiet (kiedy piszę te słowa, rząd Morawieckiego publikuje właśnie wyrok Trybunału Konstytucyjnego delegalizujący aborcję), społeczności LGBT, uchodźców, imigrantów, w USA: nie-białych. I tę listę można by ciągnąć długo. Czytelnikom utożsamiającym się z lewicą pozostawię odpowiedź na pytanie, czy taki pakt ma w ogóle dla nich sens. W tym tekście skupmy się jednak na pytaniu o politykę gospodarczą: czy przynajmniej Trump dotrzymał swojej części umowy i rzeczywiście wycofał się z neoliberalnego status quo na rzecz bardziej egalitarnego porządku gospodarczego? 9 lipca 2020 Trump był zarazem bardzo typowym i bardzo nietypowym kandydatem prezydenckim Republikanów, także w kwestiach ekonomicznych. Jego program gospodarczy pozbawiony był konkretnych recept, zamiast tego zawierał cztery ogólne tropy: Połowa tego programu jest żywcem przepisana z książki kucharskiej Reagana, szczególnie obietnica, że obniżki podatków zagwarantują nowe miejsca pracy, pomysł, który lewicowym komentatorom, jak Wosiowi, powinien być dobrze znany. Z drugiej strony, Trump głosił poglądy dalekie od republikańskiej normy, zdecydowanie wyróżniając się pośród konkurentów w prawyborach. Obiecywał, że nie będzie ciął publicznych wydatków na ochronę zdrowia i zapewni każdemu Amerykaninowi ubezpieczenie zdrowotne. Otwarcie krytykował wolny handel, w szczególności kontrowersyjne umowy NAFTA (istniejąca wtedy umowa z Kanadą i Meksykiem) i TPP (projekt umowy z krajami Azji Południowo-wschodniej, w szczególności z Chinami). Na poziomie samego języka, mówił nie tylko o korporacjach i klasie średniej, ale też o robotnikach, górnikach i farmerach. Właśnie dzięki tym hasłom, oraz dzięki obopólnej, osobistej wrogości z waszyngtońskimi „klubami koktajlowymi”, zdobył sobie opinię kandydata antyestabliszmentowego. Ta programowa sprzeczność pozwoliła Trumpowi zyskać szerokie poparcie wśród wielu kluczowych grup wyborców, w tym w zdewastowanych przez deindustrializację hrabstwach w Pensylwanii, Michigan i Wisconsin, które zdobył łączną przewagą 75 tysięcy głosów, a dzięki którym wygrał Kolegium Elektorskie (o wyniku wyborów w 2016 roku zadecydowało zachowanie około połowy promila wyborców!). Problem w tym, że wewnętrznie sprzeczną politykę gospodarczą można głosić, ale już nie prowadzić, tak więc po wyborach Trump stanął przed dylematem: wybrać kurs na nieznane ścieżki antyestabliszmentowych reform czy powrócić w bezpieczne koleiny status quo. I wbrew popularnemu mitowi o Trumpie jako zdecydowanym, odważnym samcu alfa, Trump decyzję zwyczajnie oddał swoim doradcom. 23 sierpnia 2020 Trump potrafił nam narzucić szybki i przesycony wściekłością cykl medialny, dlatego można by odnieść wrażenie, że był „hiperaktywnym prezydentem”. To jednak tylko pozór: kolejne wycieki medialne pokazywały, że za kulisami Trump zwyczajnie nie interesował się bieżącymi sprawami kraju. Z morza przykładów pozwolę sobie zaprezentować dwa szczególnie interesujące. W 2019 roku wyciekł plan jego dnia – i okazało się, że Trump większość czasu spędza przed telewizorem lub na Twitterze (i to pomijając częste wypady na golfa). Jeszcze przed wyborami w 2016 roku, New York Times opisywał, jak ekipa Trumpa zwróciła się do byłego gubernatora Ohio Johna Kasicha, proponując mu pozycję „najbardziej potężnego wiceprezydenta [w historii Stanów]”, samemu Trumpowi zostawiając pracę nad (verbatim) „Make America Great Again”. O co chodzi? Otóż w Partii Republikańskiej Kasich ma (nieco na wyrost) opinię relatywnie rozsądnego technokraty, który obok tradycyjnych bitew kulturowych (jak walka z aborcją) potrafi kompetentnie udźwignąć codzienny znój zarządzania administracją. Innymi słowy, Kasich miał być „tym jajogłowym” od nudów pracy prezydenta, pozwalając Trumpowi zająć się prawdziwą pasją, czyli wiecami wyborczymi. To oczywiste, że rolą prezydenta USA jest koordynacja, podejmowanie samych strategicznych decyzji i delegowanie odpowiedzialności. Tylko że to delegowanie wymaga, aby prezydent trzymał rękę na pulsie i przyswajał morze informacji, z czym Trump miał zwyczajnie problem. Wróćmy do opisanego wcześniej zakazu rekrutacji osób trans do wojska. Kompetentny Republikanin przez kilka miesięcy przed ogłoszeniem przygotowałby takie rozporządzenie z Departamentem Obrony, po pierwsze logistykę z wojskowymi, a po drugie formalne aspekty z prawnikami (w szczególności: jak sformułować ten zakaz, aby móc obronić go w sądzie przed oczywistymi zarzutami o dyskryminację). Tymczasem Trump pewnego dnia zwyczajnie sobie ten zakaz ogłosił – zostawiając Pentagon w stanie paniki – a potem już więcej się nim nie zajmował. I Pentagonowi wprowadzenie tego zakazu i kolejne bitwy w sądach zajęły dwa lata (a Biden na szczęście już zdążył go znieść). Ten sposób działania charakteryzuje także kluczowe decyzje gospodarcze administracji Trumpa. Kolejny problem to dobór ludzi. Na przykład, prezydent nie ma fizycznej możliwości zarządzania każdym szczegółem w Departamencie Skarbu, więc na jego czele musi postawić kogoś zaufanego i spoza establishmentu, jeżeli pragnie antyestabliszmentowej rewolucji w podatkach. Jakie kadry wybrał sobie Trump? W jego administracji szybko pojawiło się kilka osób związanych z alt-prawicą, o wyraźnie populistycznych, antyestabliszmentowych poglądach. Dwie najważniejsze postacie to znany z uprzedzeń wobec imigrantów Stephen Miller oraz Steve Bannon, szara eminencja Breitbarta (skrajnie prawicowy serwis z informacjami i komentarzami – przyp red.), z którym Trump potem się zresztą pokłócił i (a jakże) przezwał go na Twitterze „Stefkiem niechlują” (sloppy Steve). Tyle że obaj panowie dostali posady dalekie od gospodarki, Bannon trafił do Narodowej Rady Bezpieczeństwa (ówczesny rzecznik Białego Domu powoływał się na jego… siedmioletnią karierę w Marynarce Wojennej, gdzie dorobił się stopnia kapitana marynarki), a Miller został Starszym Doradcą Prezydenta (Senior Advisor to the POTUS), odpowiedzialnym za imigrację. Komu więc Trump powierzył bardziej „przyziemne” funkcje polityki gospodarczej? Funkcję szefa tzw. zespołu przejściowego (transition team, który przejmuje administrację od ustępującego gabinetu) Trump powierzył Chrisowi Christie, a ponieważ – jak wspominałem – prezydent nie zajmuje się bieżącą administracją, Christie dostał niemalże wolną rękę w skompletowaniu nowego gabinetu, z kilkoma zaledwie ograniczeniami (jak rola wspomnianych Bannona i Millera, oraz specjalna pozycja dla Jareda Kushnera, którego podstawowa kwalifikacja to bycie zięciem Trumpa). I to był dokładnie ten moment, kiedy wszelkich złudzeń powinien był się pozbyć każdy, kto żywił nadzieję na antyestablishmentowy zwrot w administracji Trumpa. Chris Christie, były gubernator New Jersey, był pierwszym ważnym kontrkandydatem Trumpa w republikańskich prawyborach w 2016 roku, który zrozumiał, że nie ma szans na wygraną, wycofał się więc i poparł Trumpa. Poza tym, jak na republikanina jest relatywnie umiarkowany w sprawach społecznych, ale za to w polityce gospodarczej można by go włożyć do słoja z formaliną i wystawić w Narodowym Muzeum Historii Naturalnej jako modelowy okaz post-reaganowskiego konserwatywnego establishmentu. Jeszcze jako gubernator NJ sprzeciwiał się podwyżkom podatków dla bogatszych czy wyższej płacy minimalnej, starał się zwiększyć rolę prywatnych szkół, a także potrafił (tylko) obiecywać inwestycje w odnawialne źródła energii i jednocześnie układać się z Exxon Mobil w sprawie odszkodowań za zniszczenia środowiska spowodowane przez tę firmę (na korzyść naftowego giganta, rzecz jasna). Nie wolno zapomnieć o – obowiązkowym w życiorysie amerykańskiego polityka – etapie „obrotowych drzwi”: Christie trafił do polityki po trzyletnim stażu lobbysty, kiedy to reprezentował między innymi sektor energetyczny i ubezpieczeniowy (oczywiście w ich żądaniach dalszej deregulacji). I ten właśnie trybun ludu i obrońca najuboższych miał urządzić Trumpowi gabinet. W tym artykule brak miejsca, aby przejść przez całą listę członków gabinetu Trumpa (polecam czytelnikom o mocnych nerwach). Spójrzmy na sześć bezpośrednio albo pośrednio kluczowych dla gospodarki nazwisk z oryginalnego składu gabinetu Trumpa (według daty ogłoszenia kandydatury): Departament Edukacji: Betsy DeVos, która wierzy w prywatyzację szkół (w tym szkół podstawowych) i deregulację programów nauczania. Prywatnie nie widzi problemu w olbrzymich cenach edukacji wyższej (rzędu kilkuset tysięcy dolarów za licencjat) i jest jedną ze spadkobierczyń fortuny rodziny Prince (jej brat to ten słynny Eric Prince, który założył Blackwater USA, firmę kondotierską, jej najemników amerykański rząd wynajmował na służbę w Iraku). Departament Ochrony Zdrowotnej: Ameryka ma najbardziej w krajach OECD wolnorynkowy system ochrony zdrowia, na który wydaje dwukrotnie więcej w relacji do PKB, niż jakikolwiek innych kraj OECD, a jednak w 2016 roku dwadzieścia siedem milionów Amerykanów pozostawało bez ubezpieczenia zdrowotnego, a tzw. bankructwa medyczne są najczęstszym powodem bankructw gospodarstw domowych. Dlatego szefem tego departamentu został Tom Price, gorący zwolennik prywatyzacji istniejących jeszcze publicznych programów medycznych, a prywatnie pasjonat inwestycji w akcje firm farmaceutycznych. 5 lipca 2020 Departament Transportu: Elaine Chao, weteranka Heritage Foundation oraz administracji Busha, gdzie jako sekretarz pracy dbała, aby jej departament nie zajmował się inspekcją regulacji BHP i płacy minimalnej. Po 2008 roku doświadczona członkini rad nadzorczych firm takich jak Wells Fargo i Bloomberg Philanthropies. Prywatnie żona Mitcha McConella, szefa ówczesnego szefa republikanów w Senacie. Departament Skarbu: odpowiednik polskiego ministerstwa finansów, odpowiada m.in. za finanse publiczne, regulacje i nadzór dla firm i rynków finansowych. Dlatego jego szefem został Steve Mnuchin, wcześniej na przykład szef OneWest Bank, dzięki któremu dorobił się na wyrzucaniu z domów ludzi z kredytami hipotecznymi (szerzej mówiłem o nim w wywiadzie sprzed pół roku). Departament Handlu: Wilbur Ross, niezwiązany wcześniej bezpośrednio z polityką. Przed 2017 rokiem był biznesmenem i finansistą, znanym z przejmowania i restrukturyzowania upadających firm. Poznał Trumpa trzy dekady wcześniej, gdy ten otworzył trzy kasyna w Atlantic City i przez nieudolne zarządzanie nie potrafił wycisnąć zysku z tej inwestycji. Ross, jako przedstawiciel Rotschild Investment, wynegocjował umowę między przyszłym prezydentem a jego wierzycielami, co pozwoliło Trumpowi uchronić swoje kasyna przed bankructwem przez kolejną dekadę, zanim ostatecznie upadły, gdy Trumpowi skończyły się ostatnie prywatne fundusze i możliwości kredytowe. Co ciekawe, z wymienionych tu osób Ross jako jedyny nie jest czystym neoliberałem: sam określił siebie „ostrożnym” zwolennikiem wolnego handlu i krytykował projekt TPP. Departament Pracy: pierwszym kandydatem Trumpa był Andrew Puzder, którego główny związek z rynkiem pracy i związkami zawodowymi to 17-letni staż jako CEO giganta CKE Restaurants. Puzder musiał wycofać swoją nominację, kiedy do prasy zaczęły wyciekać różne historie o tym, jak pracowników w kierowanych przez niego restauracjach fast-food traktował jak stereotypowy kapitalista. Zastąpił go prawnik Alexander Acosta, który pracował w administracji Busha, a potem za czasów Obamy wrócił do prokuratury stanowej na Florydzie, gdzie wsławił się walką z korupcją wśród elit (tzw. przestępczość białych kołnierzyków), ale został też szefem banku U.S. Century Bank. Z tej siódemki, wszyscy poza Puzderem ostatecznie trafili do administracji Trumpa. Price wycofał się z polityki pod koniec 2017 roku po skandalu z wykorzystywaniem publicznych środków na prywatne loty, Acosta zrezygnował dwa lata później, kiedy okazało się, że jeszcze jako prokurator na Florydzie był wyjątkowo łaskawy dla oskarżonego o pedofilię i stręczycielstwo Jeffrey’a Epsteina. DeVos i Chao podały się do dymisji na dziesięć dni przed końcem kadencji Trumpa, po ataku jego zwolenników na Kapitol, wreszcie Ross i Mnuchin dotrwali do samego końca. Wszystkie przywołane siedem postaci to część „bagna”, z którym obiecywał walczyć Trump, ludzie z poważnymi konfliktami interesów i głęboko zakorzenieni w prywatnym sektorze i rynkach finansowych. Z wyjątkiem Rossa i Acosty, każda z tych osób stanęła na czele departamentu, którego samo istnienie jest sprzeczne z jej poglądami. Taki gabinet mógł zaprojektować tylko ktoś, kto nie wierzy w pozytywną rolę państwa w gospodarce, i dlatego chce zrównać jego instytucje z gruntem. 15 lutego 2021 Wyjątek stanowiły resorty siłowe, które oddano weteranom twardego neokonserwatyzmu i „małego państwa, ale dużego Pentagonu”. Idealny przykład to szef Departamentu Obrony Jim Mattis, generał z historią służby w Zatoce Perskiej i Afganistanie, a na emeryturze między innymi członek rady dyrektorów General Dynamics (oryginalnie firma zajmująca się sprzętem lotniczym, stworzyła m.in. myśliwiec F-16, obecnie produkuje na przykład słynne Abramsy). Wisienką na torcie było nominowanie Reince’a Priebusa na szefa sztabu Białego Domu (sekretarz prezydenta, który decyduje, kto i kiedy może się z nim spotkać). Priebus, wcześniej szef RNC (Narodowy Komitet Partii Republikańskiej, który koordynuje struktury, prawybory i finansowanie partii), to republikański insider od stóp do głowy, a jego obecność w Białym Domu miała zagwarantować efektywną współpracę z kontrolowanym wtedy przez Republikanów Kongresem. I teraz zagadka: jak bardzo antyestablishmentowego zwrotu można było oczekiwać po takim gabinecie? Przyjrzyjmy się dwóm przykładom. Amerykanie wybierają całą Izbę Reprezentantów i mniej więcej jedną trzecią Senatu co dwa lata, raz razem z prezydentem i potem drugi raz w połowie jego kadencji. W praktyce otrzymujemy nieregularny cykl polityczny, w którym nowo wybrany prezydent zazwyczaj też ciągnie swoją partię do zwycięstwa w Kongresie, ale potem szybko traci przynajmniej jedną izbę w nieuchronnym procesie wykruszania się początkowego poparcia. Taki los spotkał również Trumpa, który w drugiej połowie kadencji stracił Izbę Reprezentantów. Ten cykl polityczny sprzyja strategii, w której nowo wybrany prezydent stara się przez pierwsze dwa „złote” lata przepchnąć przez Kongres kluczowe akty prawne, a później skupia się na konsolidacji, obronie zdobyczy i wojnie okopowej z druga partią. Dokładnie tak wyglądała prezydentura Obamy, który za swoje koronne osiągnięcie uznaje Obamacare: ustawę, którą przepchnął przez Kongres dosłownie w pierwszym roku swojej prezydentury, a którą potem bronił przez 6 swoich ostatnich lat przed republikańską Izbą. Trump za swoje dwa priorytety legislacyjne uznał reformę służby zdrowia i obniżki podatków. Przyjrzyjmy się najpierw tej drugiej sprawie. Trump od początku zapowiadał obniżki podatków – i wyjątkowo słowa dotrzymał ustawą z końca 2017 roku. W ostatnich latach przyzwyczailiśmy się, że takie hasła głoszą politycy kojarzeni bardziej z neoliberalizmem niż lewicą gospodarczą, ale ostatecznie decyduje pytanie: komu właściwie te podatki się obniża? Republikanie automatycznie powtarzają: klasie średniej. Ale czy potwierdzają to konkretne liczby? W trakcie prac na projektem Trumpa, Kongresowe Biuro Budżetowe (CBO; bezpartyjne ciało doradcze, które dla Kongresu ocenia skutki budżetowe wszystkich jego projektów legislacyjnych) policzyło, że w pierwszym roku obowiązywania ustawy (2019), cięcia wyniosą w sumie 253 miliardy dolarów, z czego szczęściarzom z dochodem powyżej 100 tysięcy dolarów (niecałe 13 proc. populacji) przypadnie około 192 miliardów, czyli nieco ponad trzy czwarte. Im mniejszy przedział dochodu, tym przychód z cięć niższy, a ludzie z dochodami poniżej 20 tysięcy dolarów rocznie (czyli mniej więcej trzech na dziesięciu Amerykanów) do obniżek podatków Trumpa mieli wręcz DOPŁACIĆ, bo tracili niektóre ulgi podatkowe i transfery. Trumpowe cięcia rozpisano w sumie na dekadę, z każdym rokiem będą one ogólnie coraz mniejsze, ale też coraz mniej korzystne dla kolejnych grup na dole piramidy dochodowej, na przykład w ostatnim roku (2027) do tych obniżek zaczną dopłacać Amerykanie z dochodem poniżej 75 tysięcy dolarów (to ponad dwukrotność mediany, czyli „środkowego” dochodu w Stanach). Właśnie dlatego amerykańska lewica ukuła hasło: 90 proc. cięć dla 10 proc. najbogatszych. Na marginesie, przykład cięć podatków Trumpa pokazuje też, jak często liberalna narracja o krzywej Laffera nie ma pokrycia w rzeczywistości. Przez pierwsze trzy lata kadencji Trumpa (a więc pomijając ostatni rok pandemii), amerykański dług publiczny wzrósł o około cztery punkty procentowe PKB – pomimo szybkiego wzrostu gospodarczego. Gwoli sprawiedliwości, w ostatnim roku prezydentury Trumpa przydarzyła się kowidowa recesja i związane z nią pakiety pomocowe, o co trudno go winić – ale Trump i tak dołączy do listy republikańskich prezydentów: Reagana, starszego Busha, młodszego Busha, których obniżki podatków regularnie zwiększały amerykański dług publiczny, dziś czterokrotnie większy w relacji do PKB niż pod koniec kadencji Cartera w 1980 roku. 26 kwietnia 2020 O amerykańskiej ochronie zdrowia można by napisać osobny artykuł. Jak wspominałem wcześniej, zdominowana jest ona przez prywatny rynek dostarczycieli usług medycznych i prywatny rynek ubezpieczeń społecznych. W takim systemie prywatnemu ubezpieczycielowi nie opłaca się sprzedawać polis (albo opłaca się, ale po astronomicznych cenach) dla ludzi starszych i chorych, bo są potencjalnie najdroższymi klientami. O ile seniorzy po 65. roku życia są objęci publicznym Medicare, o tyle do czasu Obamy nierozwiązany był problem ludzi w wieku przedemerytalnym z tzw „pre-existing conditions” (PEC, dosłownie „istniejące już uwarunkowania”), a więc ludzi, którzy w momencie kupowania polisy (np. przy zmianie pracy) mieli już historię chorób. Ubezpieczyciele potrafili odmawiać im polisy nawet już po podpisaniu kontraktu, i dotykało to nawet dzieci! Ustawa ACA, popularnie zwana Obamacare (dosłownie „opieka Obamy”), wprowadziła tak zwany mandate (ang. obowiązek): każdy Amerykanin, o ile nie był już objęty publicznymi programami opieki, miał wykupić polisę pod groźbą kary pieniężnej, a ubezpieczyciele nie mieli prawa odmówić mu polisy pomimo PEC. W zamian państwo gwarantowało subsydium dla mniej więcej 90 proc. gospodarstw domowych pod formą transferów i ulg podatkowych. Innymi słowy, państwo zwyczajnie kupiło drogie polisy na prywatnym rynku prawie wszystkim obywatelom z PEC lub bez polisy zapewnionej przez pracodawcę. Projekt ten pierwotnie rozważali Republikanie, pracowano nad nim na przykład w Heritage Foundation, a wprowadzał go w Massachusetts ówczesny republikański gubernator Mitt Romney. Obama pierwotnie rozważał raczej tzw. opcję publiczną (państwowe ubezpieczenie jako konkurencję wobec i obok prywatnych), a lewica do dzisiaj się kłóci, czy zabrakło mu poparcia w Kongresie, czy sam w sumie nigdy nie chciał głębszej reformy. Ostatecznie Amerykanie dostali mandate jako kompromis Obamy z konserwatywnymi Demokratami i Republikanami. Gwoli sprawiedliwości, ustawa Obamacare zapewniła ubezpieczenie zdrowotne około 25 milionom ludzi, czyli co trzynastemu Amerykaninowi. Niestety, odbyło się to kosztem de facto subsydium prywatnego rynku ubezpieczeń rzędu 4 proc. PKB rocznie i zablokowaniem dyskusji o dalszych reformach na dobrą dekadę. Amerykańska polityka w tym czasie dawno już odjechała z peronu „kompromis”. Republikanie siedem lat atakowali Obamacare, wiążąc tę ustawę z samym czarnoskórym Obamą w ramach kolejnej wojny kulturowej między konserwatystami a liberałami. Dostaliśmy repertuar teorii spiskowych, wedle najpopularniejszej: biurokraci z „paneli śmierci” mieli zacząć decydować, czy seniorzy są odpowiednio „produktywni społecznie”, aby zasłużyć na opiekę zdrowotną. Kolejni republikańscy gubernatorzy wypisywali się z Obamacare (udział poszczególnych stanów był dobrowolny), a na poziomie federalnym kolejni Republikanie, w tym w 2012 Romney (!), obiecywali znieść ten program. Obiecywał to również Trump, ale obiecywał też, że przedstawi plan, w którym nikt nie straci ubezpieczenia – i wszyscy wiedzieli, że chodzi o PEC. Kiedy już wygrał, wszyscy się zastanawiali: jak właściwie będzie wyglądał ten plan? Tylko że, jak pisałem, Trump nie interesował się rządzeniem, więc szczegóły zostawił swojemu Departamentowi Zdrowia, a przede wszystkim ówczesnemu szefowi Republikanów w Izbie, Paulowi Ryanowi, prywatnie głęboko wierzącemu katolikowi i miłośnikowi Ayn Rand (nie żartuję). Paul Ryan wysmażył projekt, który sprowadzał się do usunięcia mandate, a zaoszczędzone środki miały sfinansować dalsze obniżki podatków (zgadnijcie, dla kogo). Sami ubezpieczyciele mieli do mandate stosunek mieszany, bo zmuszał ich do objęcia ofertą „gorszych klientów”, ale wynagradzał za to państwowymi dopłatami, dlatego na wszelki wypadek dano im dla osłody pakiet deregulacji. Trump był zachwycony, nazwał projekt Trumpcare, a republikańscy kongresmeni ruszyli z ustawą w kraj. I zaczęło się piekło, bo nagle do republikańskich wyborców dotarło, że jakkolwiek Obama to szatan wcielony, a Obamacare zawiera panele śmierci, to ACA (przypomnijmy, oficjalna nazwa Obamacare) chroni ich jednak przed PEC. A wielu republikańskich wyborców to przecież osoby starsze i biedniejsze! I nagle republikańscy kongresmeni musieli uciekać ze spotkań z własnymi, wściekłymi wyborcami . Trumpcare ostatecznie padł w Senacie, dosłownie o włos. Sam Trump zrozumiał w ostatnim momencie, że ten plan to politycznie zgniłe jajo, więc zrzucił winę na Ryana, nazywając projekt Ryancare. Nigdy już też nie przedstawił kolejnego projektu reformy służby zdrowia (pomimo obietnic aż do końca kadencji), a Trumpcare było ostatnią poważną inicjatywą ustawodawczą jego administracji. Po obniżkach podatków i nieudanym ograniczeniu publicznej ochrony zdrowia zaczął się okres konsolidacji. Konkretnie, administracja Trumpa po cichu zarzynała Obamacare „śmiercią tysiąca cięć”, rozwadniając kolejne regulacje i zasady ochrony ubezpieczonych. Jeszcze przed pandemią, w okresie teoretycznie olbrzymiego boomu gospodarczego, polisę straciło 2,3 miliona ludzi. Podobna polityka „śmierci przez tysiące cięć” panowała w całej administracji Trumpa: ochronie środowiska, edukacji, polityce rynku pracy, polityce energetycznej, przykłady ciągnąć można bez końca. W zasadzie jedyna jego dalsza inicjatywa, którą można uznać za sprzeczną z neoliberalnym status quo, to wojna handlowa z Chinami, prowadzona przez Rossa. Tylko że Ross okazał się mało utalentowanym negocjatorem i taktykiem, dlatego powszechnie się uważa, że Amerykanie tę wojnę przegrali. Trump nie docenił przy tym wyrafinowania administracji w Pekinie, która w odpowiedzi na amerykańskie, w sumie dość chaotyczne podwyżki ceł, reagowała własnymi cłami, wymierzonymi w… wyborców Trumpa, na przykład farmerów soi. 19 lutego 2021 Do początku 2020 roku, na papierze wszystko wciąż wydawało się działać dobrze. Dane makro o bezrobociu i PKB wyglądały na mocne, indeksy giełdowe szybowały. A potem przyszedł Sars-Cov-2 i wywrócił światową gospodarkę. O odpowiedzi amerykańskiego Kongresu na kryzys i jej ograniczeniach pisałem już kiedyś w  więcej. W kontekście tego artykułu skupmy się na innym pytaniu: co robił Trump? Jeżeli czytelnicy zgadują, że nic, są blisko prawdy, ale niezupełnie. Jak pisałem wcześniej: Trumpa nie interesuje rządzenie, dlatego w zasadzie nie mieszał się do prac nad CARES Act i do dalszych wysiłków legislacyjnych Kongresu, zadanie to powierzając Mnuchinowi. W praktyce CARES Act napisali Demokraci w Izbie Reprezentantów, a kolejne programy (w szczególności HEROES Act) blokował republikański Senat. W konsekwencji, silnego lidera Amerykanom zabrakło szczególnie pod koniec wakacji, kiedy zaczęła kończyć się pomoc dla mniejszych przedsiębiorstw i bezrobotnych. Nie znaczy to jednak, że Trump nie robił kompletnie nic. Przeciwnie, od samego początku uznał, że pandemia to chiński spisek wymierzony w jego prezydenturę i próbował umniejszyć powagę sytuacji. Regularnie urządzał konferencje prasowe, na których potrafił opowiadać takie bzdury, że na przykład lekarstwem na Covid jest wybielacz (taki chlorowy, do ubrań, smacznego). Podciągnął pod temat wojen kulturowych noszenie masek i social distancing. Nikogo nie zaskoczyło, kiedy w październiku ubiegłego roku naukowcy z Uniwersytetu Cornella opublikowali badanie, w którym jednoznacznie pokazali, że Trump był największym źródłem dezinformacji w anglojęzycznym świecie na temat śmiertelnej epidemii. Do połowy grudnia 2020 roku, w najbogatszym kraju na świecie zmarł na Covid jeden na tysiąc obywateli – dla porównania, w „stetryczałej” Unii Europejskiej tylko ¾ na tysiąc, przy czym ta stetryczała Unia Europejska straciła relatywnie mniej miejsc pracy. Pod koniec stycznia 2021 roku, USA są na siódmym miejscu na świecie pod względem ilości śmierci na tysiąc mieszkańców (przy czym pierwsza siódemka zawiera też Andorę, Gibraltar i San Marino, które z uwagi na maleńką populację trudno porównywać z większymi krajami). Kiedy w styczniu do Białego Domu weszli ludzie Bidena, okazało się, że administracja Trumpa zwyczajnie nie miała absolutnie żadnego planu federalnego na dystrybucję szczepionek. Tymczasem Trump ostatnie trzy miesiące swojej prezydentury, kiedy padały kolejne rekordy dziennych zgonów, spędził na Twitterze, użalając się nad swoją przegraną i rozsiewając teorie spiskowe o fałszerstwach wyborczych, które jedną po drugiej wyśmiewały amerykańskie sądy, często obsadzone przez niego republikańskimi sędziami. W świetle tych czterech lat nie sposób zrozumieć, jak redaktor Woś może pisać o Trumpie jako kandydacie antyestablishmentowym i zaszczutym przez establishment. Trump nie jest antytezą neoliberalnego status quo, jest jego wersją turbo na sterydach. Cała jego prezydentura to przepychanki w bezsensownej wojnie kulturowej, zasłonie dymnej, dzięki której jego administracja mogła po cichu drenować kraj z korzyścią dla waszyngtońskich elit. I właśnie dlatego elita partii republikańskiej stała za nim murem niemalże do samego końca. Republikanie zaczęli nieśmiało krytykować Trupa dopiero wtedy, kiedy zorientowali się 6 stycznia, że po pierwsze Trump przegrywa w całym kraju (wtedy ogłoszono wyniki wyścigu senatorskiego w Georgii), a po drugie, że tracą kontrolę nad samym Trumpem i jego „wściekłymi” wyborcami. Problem w tym, że wściekli wyborcy Trumpa nie są wściekli na neoliberalizm, lecz na progresywne przemiany społeczne, dlatego na Kapitol weszli z flagami Konfederacji, nie ze sztandarami związków zawodowych czy socjaldemokracji. Tymczasem „lewicowo-gospodarczy” wyborcy Trumpa z 2016 roku odwrócili się już dawno od niego, dlatego Biden odbił Michigan, Pensylwanię i Wisconsin – trzy kluczowe stany z wyścigu Trumpa przeciw Clinton. Po drugiej stronie spektrum, dla elit Partii Demokratycznej Trump był idealnym straszakiem do zgalwanizowania wszystkich tych, których, niezależnie od poglądów politycznych, przerażała brutalność trumpizmu. Pozwoliło to centrowym Demokratom zebrać od wyborców rekordowe sumy na fundusze kampanijne, a zarazem straszyć ich, że partia jak najszybciej musi odrzucić spory ideologiczne i skupić się wokół „bezpiecznego” kandydata – albowiem zbytnie ekscesy ideologiczne i „zwrot ku socjalizmowi” (personifikowanego przez Sandersa) oznaczają jakoby utratę centrum i kolejne cztery lata Trumpa. I ten straszak ewidentnie zadziałał. Trump jest przede wszystkim przestrogą przed polityka gospodarczą, która opiera się na wierze w „małe państwo”, cięcia podatków, ograniczanie regulacji, oraz na przekonaniu, że kraj powinien być zarządzany jak biznes, najlepiej przez biznesmenów. W praktyce kończy się to rządami ludzi, których w najlepszym wypadku nie obchodzi rządzenie. W szerszym, politycznym wymiarze, prezydentura Trumpa pokazuje, jak płonne są nadzieje na to, że prawicowy populizm oznacza „przyśpieszenie”, szybsze odejście od centrowego czy neoliberalnego status quo. Przeciwnie, skutkuje właśnie konsolidacją przerażonych wyborców wokół „bezpiecznego” centrum. Świat, Donald Trump,
60^Drajewicz, sędzia „dobrej zmiany”, chce kolejnego wysokiego awansu w sądach^Mariusz Jałoszewski^21 lutego 2021^https://oko.press/drajewicz-sedzia-dobrej-zmiany-chce-kolejnego-wysokiego-awansu-w-sadach/^NEWS . Dariusz Drajewicz, członek nowej KRS i nominat resortu Ziobry znany z tego, że naraz był na kilku stanowiskach i nie przepracowywał się jako wiceprezes sądu, chce teraz awansować na sędziego sądu apelacyjnego. Nie jest to szczyt jego marzeń, tylko plan rezerwowy, bo prezydent Duda przyblokował jego awans do nielegalnej Izby Dyscyplinarnej Jak ustaliło , Dariusz Drajewicz od kilku tygodni stara się nominację na sędziego Sądu Apelacyjnego w Warszawie. Wystartował w konkursie na wolne stanowisko przed nową KRS. Jego kandydaturą Rada zajmie się najwcześniej za kilka miesięcy, bo to dopiero początek procedury. Awans na sędziego sądu apelacyjnego dla Drajewicza – z prawej na zdjęciu powyżej – byłby prestiżowy, bo dziś jest szeregowym sędzią Sądu Rejonowego dla Warszawy-Mokotowa. Czyli jest sędzią najniższego szczebla sądownictwa. Po awansie zyska więc zawodowo i finansowo. Ale jak wynika z informacji  zabiegi o ten awans to asekuracja. Bo Dariusz Drajewicz już rok czeka na powołanie przez prezydenta Andrzeja Dudę do nielegalnej Izby Dyscyplinarnej przy Sądzie Najwyższym, w którym są bardzo wysokie zarobki. I nie można wykluczyć, że prezydent awansu do tej Izby mu nie da. A w 2020 roku kończy się kadencja nowej KRS w, której Drajewicz zasiada. Tymczasem inni członkowie nowej KRS takie awanse już dostali. Sędzia Dariusz Drajewicz znany jest z tego, że jednocześnie pracował na kilku stanowiskach w wymiarze sprawiedliwości. Jego kariera przyspieszyła, gdy poszedł na współpracę z resortem ministra Ziobry. Tej władzy zawdzięcza obecny swój status, bo wcześniej bezskutecznie przed starą legalną KRS, aż 20 razy starał się o awans do sądów wyższych instancji. Za „dobrej zmiany” Drajewicz najpierw w 2017 roku został wiceprezesem Sądu Okręgowego w Warszawie do spraw karnych. Ale skonfliktowała się z nim prezes tego sądu Joanna Bitner, bo Drajewicz nie przepracowywał się na tym stanowisku. Bitner nie mogła go jednak odwołać, więc zmniejszała mu zakres obowiązków do tego stopnia, że Drajewicz został wiceprezesem tytularnym, bez większych obowiązków. Nadal za pełnienie tej funkcji brał jednak dodatek do pensji sędziego. Pisaliśmy o tym w : 28 listopada 2020 Tę funkcję i pracę jako sędziego Drajewicz łączył z pracą członka nowej KRS, w które w początkowym okresie pracy Rady był wiceprzewodniczącym. Jednocześnie dzięki decyzji resortu Ziobry zaczął orzekać na delegacji w Sądzie Apelacyjnym w Warszawie. Dorabiał też pracą w komisjach egzaminujących prawników. W końcu Drajewicz wystartował w konkursie do nielegalnej Izby Dyscyplinarnej, którą powołał PiS i, która ma pomóc wyrzucać z zawodu niepokornych sędziów i prokuratorów. Nowa KRS dała mu ten awans w styczniu 2020 roku. Problem w tym, że jak dotąd nie powołał go do Izby prezydent Andrzej Duda. „Awans Drajewicza do Izby Dyscyplinarnej został zablokowany przez Dudę, bo jego nazwisko padało w mediach w kontekście afery hejterskiej. Bardzo źle by wyglądało, gdyby teraz miał »bezstronnie« i bez uprzedzeń oceniać innych sędziów. Teraz taki człowiek, miałby uchylać immunitet sędziemu Igorowi Tulei?” – mówi  osoba związana z nową KRS. I dodaje: „Prezydent wciąż obawia się orzeczenia TSUE, który może orzec, że Izba Dyscyplinarna jest nielegalna. Stara się minimalizować straty wizerunkowe, a wysłanie takiego sędziego do Izby z pewnością byłoby pretekstem do krytyki”. Brak powołania Drajewicza przez prezydenta może wynikać też z tego, że jego wybór przez nową KRS do Izby został zaskarżony do Izby Kontroli Nadzwyczajnej i Spraw Publicznych, a Izba do dziś nie rozpoznała tej sprawy. I nie można wykluczyć, że cofnie ją do ponownego rozpoznania przez nową KRS. Z tego samego powodu do Izby Dyscyplinarnej nie został również powołany inny członek nowej KRS Rafał Puchalski, prezes Sądu Okręgowego w Rzeszowie z nominacji ministra Ziobry i Andrzej Skowron z Sądu Rejonowego w Tarnowie. W sumie wtedy nowa KRS dała awans do tej Izby dla sześciu osób, trzy z nich prezydent już powołał. Pisaliśmy o tych awansach w : 31 stycznia 2020 Z ustaleń  wynika, że w nowej KRS uważa się, że startując teraz na sędziego Sądu Apelacyjnego w Warszawie Drajewicz po prostu kalkuluje, by nie zostać na tzw. lodzie. Bo skoro nie wiadomo czy prezydent powoła go do Izby, to lepiej dostać choć awans do sądu apelacyjnego. Tym bardziej, że za rok kończy się kadencja nowej KRS, w której zasiada Drajewicz. Sytuacja w której sędzia, który miał już wygrany konkurs do sądu wyższej i nagle stara się o awans do sądu, który stoi niżej w hierarchii wymiaru sprawiedliwości jest rzadkością. Jednak w sytuacji gdy powołanie do Izby Dyscyplinarnej nie jest pewne, awans do apelacji nie jest zły, bo Drajewicz i tak by wskoczył o dwa szczeble sądowe wyżej. Więcej by też zarabiał. Wśród warszawskich prawników krąży plotka, że sędzia w ostatnim czasie sam zrezygnował ze starań o wakat w Izbie Dyscyplinarnej. Bo stałoby to w kolizji z obecnym konkursem do sądu apelacyjnego, a prawo zakazuje startu w dwóch konkursach. Ale nie udało nam się tego potwierdzić. Próbowaliśmy skontaktować się z sędzią, ale nie odebrał od nas telefonu. Sam Drajewicz – jak słyszymy ze źródeł w środowisku sędziowskim – mógł jednak nie składać formalnej rezygnacji z konkursu. Bo przeszedł już procedurę konkursową do Izby i czeka tylko na decyzję prezydenta. Jednak nie wiadomo jak w tej sytuacji zachowa się Izba Kontroli Nadzwyczajnej i Spraw Publicznych i sama nowa KRS. Bo już była podobna sytuacja, gdy sędzia ubiegał się o dwa awanse. Chodzi o sędziego Andrzeja Skowrona, który też został wybrany do Izby Dyscyplinarnej i tak jak Drajewicz czeka na decyzję prezydenta. Jednocześnie startował w konkursie do sądu w Rzeszowie. W tej sytuacji nowa KRS spytała się go, który konkurs wybiera, bo chciała umorzyć ten do Rzeszowa. I Skowron wybrał Izbę. W podobnej sytuacji mógłby teraz znaleźć się Drajewicz. Źródła  w pałacu prezydenckim przyznają, że dla prezydenta Andrzeja Dudy, wygodniej jest zaakceptować Drajewicza jako sędziego sądu apelacyjnego. Tym bardziej, że przetrzymywanie decyzji prezydenta co do awansu do Izby Dyscyplinarnej to niezałatwiona sprawa, która dodatkowo wpisuje się w rywalizację o wpływy w KRS. „Od pewnego czasu PiS stara się osłabić pozycję ministra Ziobry, tak by nie był on absolutnym panem sytuacji w wymiarze sprawiedliwości. Jeśli będzie determinacja, by przepchnąć Drajewicza do apelacji, to w KRS trzeba będzie dogadać się z ludźmi współpracującymi z prezydentem, m.in Wiesławem Johanem, wiceprzewodniczącym KRS i Małgorzatą Manowską, prezes SN” – słyszymy w źródłach . Pisaliśmy w  o tym, że w nowej KRS są dwie frakcje – gołębi i jastrzębi. Do pierwszej zalicza się sędziów, którzy chcą pracować w Radzie bardziej niezależnie, a awanse sędziowskie poddawać obiektywnej ocenie. Do frakcji jastrzębi zalicza się sędziów, którzy dużo zyskali na współpracy z resortem Ziobry. Większość z nich dostała już awanse do sądów wyższej instancji. Popierają „reformy” Ziobry i ostry kurs w sądach. Do tej frakcji zaliczany jest też Dariusz Drajewicz. To „jastrzębie” doprowadziły ostatnio do przewrotu w Radzie i odwołały z funkcji jej przewodniczącego Leszka Mazura oraz rzecznika prasowego Macieja Miterę. Obaj są zaliczani do frakcji gołębi. „Jastrzębiom” nie podobało się to, że doprowadzili do ukrócenia i ujawnienia procederu dorabiania przez niektórych członków Rady. Brali oni w dodatkowo płatnych posiedzeniach komisji KRS. W ten sposób niektórzy – głównie osoby z frakcji jastrzębi – dorobili po ponad 20 tys. zł. Dorobił też Dariusz Drajewicz (23 tys. zł). Pisaliśmy o tym w : 14 stycznia 2021 Dobra passa Dariusza Drajewicza przyhamowała jednak w ostatnich tygodniach. Wizerunkowo dużo stracił po materiale w „Czarno na białym” TVN24, który pokazał jego historię. TVN zarzucił mu, że nie pokazywał się za często w pracy. Dziennikarze rozmawiali też z nim. Drajewicz był pewny siebie, arogancko wypowiadał się o innych. Wypadł źle. Na początku lutego 2021 roku sam zrezygnował z posady wiceprezesa Sądu Okręgowego w Warszawie. Wcześniej z jego powodu dymisję złożyła prezes Joanna Bitner, którą zastąpił Piotr Schab, główny rzecznik dyscyplinarny znany ze ścigania niezależnych sędziów. Pisaliśmy o tym w : 16 listopada 2020 W kuluarach mówi się, że Drajewicz wolał skupić się na pracy w Krajowej Szkole Sądownictwa i Prokuratury, w której jest w dziale badań i analiz. Jak pisał Onet, delegował go tam teraz na głównego specjalistę resort ministra Ziobry. Na czele KSSiP stoi Dariusz Pawłyszcze, prywatnie partner członkini nowej KRS Dagmary Pawełczyk-Woickiej (prezes Sądu Okręgowego w Krakowie, z nominacji Ziobry). Sędzia Dariusz Drajewicz może czuć zawód z powodu niepowołania go przez prezydenta do Izby Dyscyplinarnej. Bo w międzyczasie awanse dostali inni członkowie nowej KRS, którzy poszli na współpracę z resortem Ziobry oraz ich rodziny. Część z nich prezydent już powołał. To: Pisaliśmy o tych awansach w : 18 czerwca 2020 Portal TVN24, powołując się na wewnętrzną analizę nowej KRS ujawnił, że obecna Rada w ciągu trzech ostatnich lat aż 16 razy zajmowała się awansami swoich członków lub dla sędziów blisko związanych z jej członkami. Portal napisał, że KRS opiniowała też awanse dla: Nowa KRS dała też awanse rzecznikom dyscyplinarnym Ziobry, którzy znani są ze ścigania niezależnych sędziów. Dostali je: Wysoki awans dostała też żona Radzika, czyli Gabriela Zalewska-Radzik. Choć wcześniej była radczynią prawną to awansowała aż do NSA. Pisaliśmy o tych awansach w : 29 października 2020 Nowa KRS awanse dała również innym partnerom sędziów „dobrej zmiany”. Jak pisał TVN24, Joanna Oliwa z Sądu Rejonowego dla Warszawy-Żoliborza dostała awans do sądu okręgowego. Prywatnie jest partnerką Dariusza Drajewicza. Z kolei Dariusz Pawłyszcze z Sądu Okręgowego w Krakowie, który pracował na delegacji w ministerstwie sprawiedliwości dostał awans do Izby Cywilnej SN. Ale prezydent go jeszcze nie powołał. Pawłyszcze jest teraz dyrektorem KSSiP, w której pracę znalazł sędzia Drajewicz. A prywatnie jest partnerem Dagmary Pawełczyk-Woickiej, członkini nowej KRS, która też dostała awans. Pisaliśmy o tym awansie w : 9 czerwca 2020 Na powołanie przez prezydenta – jak pisał TVN24 – czeka też prezes Sądu Okręgowego w Słupsku Andrzej Michałowicz (nominat ministra Ziobry). Dostał nominację do sądu okręgowego. Prywatnie jest mężem Joanny Kołodziej-Michałowicz, członkini nowej KRS, która też dostała awans. Awans od nowej KRS chce też dostać Łukasz Piebiak, były wiceminister sprawiedliwości, który po wybuchu afery hejterskiej zrezygnował ze stanowiska. To ważna postać dla „dobrej zmiany” w sądach. Bo był kadrowym, który decydował o wielu awansach. Uważa się, że związana jest z nim grupa „jastrzębi” w nowej KRS. Piebiak stara się teraz o awans aż do NSA, choć nadal ma formalnie tytuł sędziego Sądu Rejonowego dla m.st. Warszawy. Wcześniejsze jego starania o awans odrzucała stara, legalna KRS, bo miał on dyscyplinarkę i ostatecznie Sąd Najwyższy uznał go winnym części zarzucanych mu czynów dyscyplinarnych. To nie koniec, Piebiak będzie też startował do nowej KRS, by objąć miejsce, które zwolniła sędzia Teresa Kurcyusz-Furmianik (przeszła na sędziowską emeryturę). Pisaliśmy o tym w : 1 lutego 2021 Obecnie pracuje w Instytucie Wymiaru Sprawiedliwości, który podlega resortowi Ziobry. Piebiak jest w sekcji prawa i procesu cywilnego, którą kieruje Jędrzej Kondek, członek nowej KRS zaliczany do frakcji jastrzębi. Piebiak to nie jedyny zastępca Ziobry, który skorzystał z „dobrej zmiany”. Awans dostała już wiceminister sprawiedliwości Anna Dalkowska. Z Sądu Rejonowego w Gdyni nominowano ją aż do NSA. Czeka na powołanie przez prezydenta. Pisaliśmy o tym w : 5 listopada 2020 Sądownictwo, Andrzej Duda, Krajowa Rada Sądownictwa,
61^Orbán chce dalej ograniczać niezależne media. Węgry to przestroga dla Polski [ROZMOWA]^Anna Wójcik^21 lutego 2021^https://oko.press/wegry-orban-chce-dalej-ograniczac-niezalezne-media/^Nawet najbardziej oddani wyborcy Fideszu zaczynają rozumieć, że istnieje olbrzymia przepaść między propagandą reżimu, a ich własnym oglądem i doświadczeniem rzeczywistości - mówi  węgierska politolożka Edit Zgut. Opowiada, w jaki sposób Orbán przejął węgierskie media „Imperium medialne Fideszu nadaje, że cała opozycja, w tym burmistrz Budapesztu Gergely Karácsony, »trzymają kciuki za koronawirusa« i określa ich mianem »koalicji śmierci«. W rządowych mediach propagandowych, informacje o opozycji są zawsze przedstawiane w negatywnym świetle. A na dodatek są one udostępniane dopiero po tym, jak zareaguje sztab komunikacyjny Fideszu i przedstawi kontekst wydarzeń, który jest korzystny dla rządu” – mówi  węgierska politolożka Edit Zgut*. Rozmawiamy z nią o tym, jak Fidesz zbudował swoje zaplecze medialne i ograniczył niezależność mediów na Węgrzech, oraz o planach Orbána i wyzwaniach stojących przed opozycją. Anna Wójcik, : Skąd Węgrzy czerpią dziś informacje? Jaka jest skala przejęcia mediów przez ugrupowanie Viktora Orbána?  Edit Zgut: Jedynym tradycyjnym medium z dużymi zasięgami, niezależnym od reżimu Viktora Orbána, pozostaje komercyjna telewizja RTL Klub. Oprócz niej są jeszcze niezależne portale internetowe, które mają jednak ograniczony zasięg. W ciągu ostatniej dekady, orbanowski reżim podjął wiele zróżnicowanych, strategicznych kroków, żeby zaburzyć rynek mediów na Węgrzech. Korzystając ze środków ekonomicznych i prawnych stopniowo uciszał głosy krytyczne. Tak było w przypadku Klubrádió. Stało się ono obiektem ataków, kiedy w 2010 roku Fidesz zdobył władzę. W procesie przejęcia mediów partia Orbána używa nieformalnej władzy, posługuje się wpływowymi osobami i spółkami. Na przykład największy niezależny od rządu dziennik Népszabadság i lokalna prasa zostały wykupione przez Heinricha Pecinę, austriackiego biznesmena, który jest znany z robienia kontrowersyjnych interesów w Europie Środkowej. Pecina zamknął Népszabadság, a lokalne media przekazał w ręce współpracownika Orbána, Lőrinca Mészárosa. Reżim ma też do dyspozycji środki na reklamę, które zasilają prorządowe prywatne media i prowadzą do zagłodzenia mediów krytycznych wobec partii rządzącej. W 2018 roku prorządowa telewizja TV2 otrzymała 67 proc. środków wydawanych przez państwo na reklamę, podczas gdy RTL Klub – jedynie 1 proc. Podobny trend obserwujemy w Polsce, gdzie prorządowe media takie jak „Gazeta Polska” otrzymują hojne finansowanie, a spółki państwowe nie reklamują się w mediach należących do Ringier Axel Springer Polska i do innych krytycznych wobec PiS mediów komercyjnych. 11 lutego 2021 Kluczem do nieformalnej centralizacji mediów na Węgrzech było stworzenie Środkowoeuropejskiej Fundacji Prasy i Mediów (KESMA). Chociaż z biznesowego punktu widzenia nie miało to sensu, 470 prorządowych mediów przekazało swoje cenne zasoby do nowo powołanej fundacji. KESMA jest jednym z największych konglomeratów medialnych w Unii Europejskiej. Ma 408 mediów ukazujących się w papierze, do których jest kierowana jedna piąta budżetu na reklamę na Węgrzech. Dzisiaj te wszystkie media mają jeden przekaz – przekaz rządu Orbána. Powstanie KESMA pokazało, że współpracownicy Orbána nigdy nie byli rzeczywistymi właścicielami węgierskich mediów. Na ironię losu zakrawa, że Viktor Orbán nadal skarży się, że musi rządzić, mierząc się z ogromną presją ze strony mediów opozycyjnych. W rzeczywistości na Węgrzech mamy do czynienia z bardzo typowym przykładem nieformalnego przejęcia mediów: dziennikarze pracujący dla tego imperium medialnego nigdy nie zaryzykują informowania o czymkolwiek, co mogłoby postawić rząd w złym świetle, a już na pewno nie o systemowej korupcji dotyczącej rodziny premiera Orbána. 8 grudnia 2020 Niezależnej rozgłośni Klubrádió nie przedłużono koncesji. Jak wygląda rynek niezależnych mediów? Czy istnieją niezależne media wspierane przez zbiórki i dobrowolne datki, jak  w Polsce? Promyk nadziei daje to, że po raz pierwszy od początku przemian demokratycznych na Węgrzech po upadku komunizmu obserwujemy pewną zmianę paradygmatu. Crowdfunding staje się coraz popularniejszy. Przykładów dostarczają portal Telex.hu oraz tygodniki „Jelen” i „Magyar Hang”. Pokazują, że na Węgrzech mogą działać media oparte na modelu subskrypcji. Na przykład Telex.hu, założony przez zespół redakcyjny portalu Index.hu, działa dzięki zbiórkom, ale jego pojawienie się nie skanibalizowało pozostałych internetowych medialnych start-up-ów. Z ostrożnym optymizmem powiedziałabym, że na Węgrzech rośnie liczba obywateli, którzy nie tylko domagają się treści opartych na faktach, ale też są gotowi za nie zapłacić. Nawet najbardziej oddani wyborcy Fideszu zaczęli rozumieć, że istnieje olbrzymia przepaść miedzy propagandą reżimu a ich własnym oglądem i doświadczeniem rzeczywistości. W czasie wyborów samorządowych w 2019 roku, rządowa propaganda w ogóle nie poinformowała o skandalu obyczajowym, który dotyczył kandydata Fideszu, przyłapanego na udziale w orgii na luksusowym jachcie. Nagranie, które wyciekło do internetu, było najczęściej wyszukiwanym hasłem na Węgrzech w ostatnich dniach kampanii. 9 listopada 2019 Podobnie stało się z niedawnym skandalem wokół węgierskiego europosła Fideszu József Szájera. Rządowe imperium medialne wpisało ten skandal w szerszą teorię spiskową, według której zagraniczne służby specjalne spiskowały przeciwko Szájerowi, całkowicie pomijając fakt, że celowo i z własnej woli wziął udział w homoseksualnej orgii w Brukseli i miał w swoim plecaku narkotyki. Nieprzypadkowo w 2020 roku przejęto Index.hu, największy krytyczny wobec rządu portal internetowy. Badania opinii publicznej pokazywały, że jedna trzecia jego czytelników głosuje na Fidesz. 27 lipca 2020 Nie pasował do popieranego przez rząd, fałszywego, dychotomicznego podziału krajobrazu medialnego, podzielonego po prostu na antagonistyczne grupy: „dobre konserwatywne” media, które chronią narodową suwerenność i „złowrogie lewicowe” media, czyli służące interesom obcych potęg gotowych zniszczyć naród węgierski. Orbán chciał zdelegitymizować Index.hu. Wprost twierdził, że to fabryka fałszywych newsów, więc nie chciał nawet przyjmować pytań od jego dziennikarzy. To klasyczny, populistyczny zabieg: twierdzenie, że jest się jedynym głosem „prawdziwego” ludu czy narodu i utrzymywanie, że jakakolwiek krytyka jego rządu nie ma prawa bytu. Jednym z najbardziej niepokojących aspektów jest negatywny wpływ na sferę publiczną na Węgrzech. Oprócz obniżenia standardów debaty publicznej, dosłownie nie ma już dyskusji o polityce, nawet dyskusji między rządzącymi a opozycją o kierunkach i sposobach rządzenia w różnych obszarach. Duża część społeczeństwa nadal konsumuje treści z telewizji, starsze pokolenie rzadziej korzysta z internetu, co napędza skrajną polaryzację na Węgrzech. Unijny komisarz ds. sprawiedliwości Didier Reynders powiedział ostatnio, że w związku z rozwojem wypadków w Polsce i na Węgrzech, „jest kwestią najwyższej wagi, żeby przypomnieć, że wolne i niezależne media są sercem każdego systemu demokratycznego”. Reynders zapewnił, że w UE „nie możemy i nie będziemy tolerować” zagrożeń wobec wolności mediów. Co ostatnio udało się instytucjom unijnym zdziałać w zakresie ochrony wolności mediów, czy szerzej, demokracji na Węgrzech?  Ze względu na instytucjonalne niedostatki, ramy prawne Unii Europejskiej nie są wystarczające, żeby odpowiedzieć na formalne nadużycia władzy, a co dopiero na nadużycia nieformalne. Natomiast UE powinna działać zwłaszcza wobec naruszeń unijnych przepisów dotyczących pomocy publicznej i prawa konkurencji. Komisja Europejska jest w tym zakresie odpowiedzialna. Fidesz nadużywa władzy w tych obszarach, żeby uciszyć media. Mimo tego, Komisja Europejska nadal analizuje skargę, którą lata temu złożyło Klubrádió w związku z niezgodnym z prawem wspieraniem prorządowych mediów przez rząd na Węgrzech. Właśnie zobaczyliśmy, do czego ten brak działania doprowadził: rząd węgierski kolejny raz zdołał uciszyć głosy krytyczne. Komisja Europejska mogłaby nie tylko bardziej zdecydowanie i efektywnie sprzeciwić się tym nieprawidłowościom. Powinna też poczynić kroki prawne i rozpocząć więcej procedur przeciwko naruszeniom prawa unijnego w związku z naruszaniem wolności prasy i pluralizmu mediów. Zwłaszcza, że oba te obszary są objęte polityczną procedurą z Artykułu 7 Traktatu o UE. Węgierski przypadek powinien być wielką przestrogą, że połączenie słabości instytucji oraz kurczących się przychodów z reklam w Europie Środkowej stwarza korzystne warunki dla nieformalnego przejęcia mediów. Nie można też pomijać kwestii odpowiedzialności niemieckich graczy przemysłowych, którzy pozwalają, żeby wszystko uchodziło Orbánowi na sucho. Niemiecki przemysł samochodowy nie jest chętny, żeby reklamować się w niezależnym węgierskim tygodniku „Magyar Hang”. Między innymi dlatego, żeby utrzymać wielkie przywileje, jakie niemieckiemu biznesowi na Węgrzech dał rząd Orbána. Dlatego również ostatnie działania polskiego rządu wobec mediów należy brać bardzo, bardzo poważnie. Bardzo polecam przeczytać raport Visegrad Insight o możliwych scenariuszach rozwoju sytuacji mediów i ich wpływie na suwerenność informacyjną w Europie Środkowej. 3 stycznia 2021 W Polsce rząd Zjednoczonej Prawicy, przynajmniej oficjalnie, chce chronić wolność wypowiedzi w mediach społecznościowych przez kontrolę globalnych firm technologicznych. Węgierski rząd podobnie. Co proponuje i dlaczego? Ze względu na zniekształcony rynek mediów, media społecznościowe, głównie Facebook, pozostały jednymi z platform, na których opozycja może w istotny sposób konkurować z narracjami Fideszu. Dla partii rządzącej Facebook jest tylko jednym z kanałów komunikacyjnych. Dla opozycji jest najważniejszą, strategicznie kluczową platformą. Elektorat Orbána składa się z osób starszych mieszkających na wsi i słabiej wykształconych. Partia próbuje przebić się do młodszego pokolenia, które używa mediów społecznościowych. Od pewnego czasu w rządzie dyskutowano kwestię uregulowania gigantów technologicznych. Ale atak na nie nastąpił po tym, jak Twitter i Facebook zawiesiły konta Donalda Trumpa. Teraz Fidesz oskarża media społecznościowe o ograniczenie widzialności poglądów konserwatywnych i prawicowych. Węgierski rząd chce ograniczyć działanie mediów społecznościowych wcześniej, niż tę kwestię ureguluje Unia Europejska, z powodów polityczno-ideologicznych. Mówiąc wprost: Fidesz najprawdopodobniej chce prześcignąć opozycję w mediach społecznościowych w zbliżającej się kampanii wyborczej. 20 lutego 2021 Ostatnie sondaże pokazują, że Zjednoczona Prawica traci w Polsce poparcie. Jak ma się Fidesz na Węgrzech i co robi opozycja, żeby przekonać do siebie wyborców? Fidesz stracił pół miliona wyborców i z trudem próbuje przebić się do młodszego pokolenia. Nieprzypadkowo rząd jeszcze bardziej ogranicza niezależne media. Kolejnym krokiem mogłoby być ograniczenie internetu, mediów społecznościowych. Po raz pierwszy od dekady węgierska opozycja postanowiła połączyć siły. Jest szansa, że mogą wygrać. Zaczęli koordynować programy i zastanawiać się, jak po dojściu do władzy przywrócić demokratyczne instytucje. Oczywiście Fidesz chce zdelegitymizować opozycję i zmniejszyć szansę, że uda się jej wygrać wybory. Po tym jak w 2019 roku opozycji udało się wygrać w wyborach w Budapeszcie oraz w 10 z 12 dużych miastach, rząd ograniczył jej finansową i polityczną autonomię pod pretekstem walki z koronawirusem. Imperium medialne Fideszu nadaje, że cała opozycja, w tym burmistrz Budapesztu Gergely Karácsony, „trzymają kciuki za koronawirusa” i określa ich mianem „koalicji śmierci”. W rządowych mediach propagandowych, informacje o opozycji są zawsze przedstawiane w negatywnym świetle. A na dodatek są one udostępniane dopiero po tym, jak zareaguje sztab komunikacyjny Fideszu i przedstawi kontekst wydarzeń, który jest korzystny dla rządu. Ponieważ otoczenie instytucjonalne nie daje opozycji równych szans, a pole gry jest ustawione pod Fidesz, wybory parlamentarne będą dla opozycji trudnym zadaniem. Fidesz uzasadnia dalsze zagarnianie władzy koniecznością zarządzania kryzysowego w czasie pandemii. Twierdzi, że to jedyny skuteczny sposób na walkę z wirusem. To bardzo alarmujące, zwłaszcza że w czasie kryzysów bezpieczeństwa, gdy ludzie obawiają się o własne bezpieczeństwo, obywatele i obywatelki są bardziej skłonni wspierać autorytarne rozwiązania. Historia nauczyła nas, że antydemokratyczne działania podejmowane w czasie sytuacji kryzysowych łatwiej mogą się zakorzenić, ponieważ społeczeństwa zaczynają je tolerować wraz z upływem czasu. Węgierskie siły demokratyczne muszą teraz stawić opór temu wyjątkowo niebezpiecznemu przekonaniu. Muszą przekonywać, że praworządność i ochrona praw mniejszości pomogą nam lepiej odpowiadać na obecny światowy kryzys. *Edit Zgut, badaczka w Instytucie Filozofii i Socjologii Polskiej Akademii Nauk, wykładowczyni w Kolegium Europejskim Uniwersytetu Warszawskiego, ekspertka think tanków: The German Marshall Fund oraz Visegrad Insight. Media, Świat, Viktor Orban, Węgry
62^Nowe czasopisma „naukowe” MEiN. Na liście m.in. pismo wychwalające przedwojenny polski faszyzm^Adam Leszczyński^21 lutego 2021^https://oko.press/nowe-czasopisma-naukowe-mein-na-liscie-m-in-pismo-wychwalajace-przedwojenny-polski-faszyzm/^"Minister Czarnek znów dopisał do oficjalnej listy nowe czasopisma ""naukowe"". Tym razem wszedł na nią „Glaukopis”, pismo historyczne skrajnej prawicy. Minister zapowiedział także reformę Narodowego Programu Rozwoju Humanistyki w duchu „odkrywania prawdy o Polsce” 10 lutego 2021 minister edukacji i nauki Przemysław Czarnek ogłosił uzupełnioną listę czasopism punktowanych. Dopisał do nich ponad tysiąc nowych czasopism, a 264 podwyższono punktację (obszernie pisaliśmy o tym tutaj). W dużej części były to czasopisma związane z Katolickim Uniwersytetem Lubelskim oraz o wyraźnym profilu religijnym – związane np. z teologią, filozofią katolicką czy prawem kanonicznym. Wielu naukowców oburzyło, że minister dopisał je bez (obowiązkowych zgodnie z prawem) konsultacji z Komisją Ewaluacji Nauki, ustawowym ciałem powołanym jeszcze przez b. ministra Gowina. Różne naukowe gremia – w tym sama Komisja Ewaluacji Nauki – protestowały.  „W ten sposób nie buduje się prestiżu nauki polskiej, natomiast powoduje jej marginalizację (…) Działanie takie prowadzi do upadku autorytetu nauki i jej unikalnego statusu” – napisał Komitet Psychologii PAN 15 lutego. Nie był to jednak koniec. W piątek 19 lutego minister dopisał do listy kolejne 5 czasopism i podwyższając punktację jeszcze 96. Np. „Białostockie Studia Prawnicze” z 20 pkt przeskoczyły na 100 pkt, co odpowiada punktacji z pierwszej ligi światowej. Znów zrobił to nie tylko bez konsultacji z Komisją Ewaluacji Nauki, ale nawet jej nie informując. Tama pękła. Minister właśnie opublikował kolejny wykaz czasopism (bez wiedzy KEN), dodając punkty 96 polskim czas. i 5 kolejnych czasopism dodając – wszystko poza trybem. Kto zyskał? Np. ""Białostockie Studia Prawnicze” z 20 pkt na 100 pkt . Nowy wykaz: https://t.co/JvVl1UX3bq — Emanuel Kulczycki (@ekulczycki) February 19, 2021  Listę można znaleźć na stronie ministerstwa. Na liście pojawiło się także – z „wyceną” 40 punktów – czasopismo „Glakopis”, magazyn historyczny nacjonalistycznej prawicy. W 2008 roku „Glaukopis” (nr 9-10, 2007-2008) opublikował artykuł członka redakcji Sebastiana Bojemskiego, historyka specjalizującego się w dziejach Narodowych Sił Zbrojnych. Opisał w nim z aprobatą morderstwo dokonane w czerwcu 1944 roku w Warszawie na szefie Wydziału Informacji Biura Informacji i Propagandy Armii Krajowej Jerzym Makowieckim (zabito go razem z żoną) oraz na jego współpracowniku Ludwiku Widerszalu. To jedna z najbardziej mrocznych kart polskiego podziemia z okresu okupacji. Obaj byli działaczami Stronnictwa Demokratycznego, czyli niekomunistycznej lewicy.  Bojemski usprawiedliwiał mord, dokonany na pewno przez Polaków, bojówkę skrajnej prawicy. Nazywał zamordowanych „komunistami” (byli żołnierzami AK), a zbrodnię – „prewencyjną likwidacją”. Artykuł wzbudził powszechne oburzenie; ówcześni członkowie redakcji „Glaukopisu”, Jan Żaryn (później senator PiS) i Piotr Gontarczyk (historyk z IPN), tłumaczyli wówczas, że tekstu nie czytali albo się z nim nie zgadzają. 12 lutego 2021 W radzie programowej zasiadają m.in. prof. Jan Marek Chodakiewicz i prof. Jan Żaryn. Redaktorem naczelnym był przez wiele lat dr Wojciech Muszyński (dziś naczelną dr Jolanta Mysiakowska-Muszyńska, jego żona, chociaż Muszyński jest „wydawcą”). Chodakiewicz to polsko-amerykański naukowiec zajmujący się przede wszystkim stosunkami polsko-żydowskimi. „Antypolska fala w USA wróciła w formie neostalinowskiej. Nadzieja jest w Polakach!”, „Sorosowe wygibasy”, „Jak wyjść z kleszczy postkomunizmu i lewackiego globalizmu?” – tak brzmią przykładowe tytuły jego artykułów z „Najwyższego Czasu”. W 2019 roku na wykładzie o „cywilizacji śmierci” w IPN-owskim „Przystanku Historia” Chodakiewicz dzielił się homofobicznymi fantazjami o wsadzaniu chomika w odbyt. Jan Żaryn to historyk, b. senator PiS, o którego skrajnych wypowiedziach (np. pogardliwych wobec Ukraińców)  pisało wielokrotnie. 24 lutego 2020 Muszyński, uczeń Żaryna, także znany jest ze swoich nacjonalistycznych poglądów. Jako student, chodził na Uniwersytet Warszawski w mundurze wzorowanym na stroju przedwojennego ONR. Z pracy w IPN omal nie wyleciał, gdy udostępnił na Facebooku grafikę Narodowego Odrodzenia Polski, która przedstawiała Baracka Obamę na szubienicy. W 2019 roku zyskał rozgłos pisząc na Facebooku, że członków partii Razem należałoby zrzucać z helikopterów do oceanu – tak, jak dyktatura Pinocheta w Chile robiła z przeciwnikami politycznymi. 5 lutego 2020 „Na jego łamach analizuje się myśl Romana Dmowskiego i politykę Hiszpanii generała Franco, promuje pamięć o Brygadzie Świętokrzyskiej NSZ. »Glaukopis« nie jest normalnym pismem historycznym, a przestrzenią dla skrajnej prawicy, w której mogą wybielać zbrodnie nacjonalistów z przeszłości” – pisaliśmy w 2019 roku, kiedy, powołując się właśnie na „Glaukopis”, IPN kwestionował wyniki własnego śledztwa w sprawie zbrodni popełnionych przez Romualda Rajsa „Burego” na Białorusinach w 1946 roku. Jak pisał w  w 2019 roku badacz skrajnej prawicy, dr Przemysław Witkowski, znajdziemy w „Glaukopisie”: Kolejni ministrowie podnosili punktację także czasopismu „Pamięć i Sprawiedliwość”, wydawanemu przez IPN. We wrześniu 2019 roku Gowin przyznał mu 70 punktów – suwerenną decyzją ministra (Gowin też dopisywał do listy czasopism i zmieniał punktację, chociaż na nieporównanie mniejszą skalę). Czarnek podniósł punktację do 100 punktów – dając mu tyle samo, ile otrzymują czołowe międzynarodowe pisma historyczne. Tymczasem renomowane i cenione za granicą pismo „Zagłada Żydów”, wydawane przez znienawidzone przez rządzących Centrum Badań nad Zagładą Żydów, cały czas ma tylko 20 punktów. 19 lutego, w Dzień Nauki Polskiej (ustanowiony w 2020 roku, w rocznicę urodzin Mikołaja Kopernika) minister zapowiedział także zmiany w Narodowym Programie Rozwoju Humanistyki. To powołany jeszcze za rządów PO-PSL program grantowy, kontrolowany przez ministerstwo, który ma wspierać m.in. badania nad dziedzictwem narodowym, edycje krytyczne źródeł czy ważnych dzieł literackich, a także przekłady najwybitniejszych dzieł polskiej humanistyki na angielski.  Teraz program ma zyskać wyraźny polityczny kierunek. „Narodowy Program Rozwoju Humanistyki będzie reformowany. Nam brakuje poważnych projektów historycznych, które odkrywałyby prawdę o Polsce, o Polakach, o tym, ilu Polaków i za jaką cenę uratowało Żydów w czasie II wojny światowej, że najwięcej Polaków jest wśród Sprawiedliwych Wśród Narodów Świata, o tym jaki miał wpływ Kościół katolicki w okresie 123 lat zaborów na utrzymanie polskości, o tym, jak to się stało, że po ’89 roku Polska najwolniej wychodziła z komunizmu i stała się krajem postkomunistycznym na wiele lat, co było ze szkodą dla naszego państwa” – mówił minister.  Wspomniał także o „antypolskich paszkwilach”, które „z nauką nie mają nic wspólnego” – nie wymienił jednak, nad czym  ubolewa, żadnego tytułu. Kierunek zmian wytyczony nauce polskiej przez ministra jest jednak jasny: ma być swojska, katolicka, narodowa. Im bardziej, tym lepiej. Historia, Propaganda, Przemysław Czarnek, Ministerstwo Edukacji Narodowej, faszyzm skrajna prawica"
63^„Zacznijcie nas słuchać”. Lewica oddała głos młodym^Agata Szczęśniak^21 lutego 2021^https://oko.press/konwencja-lewicy-mowia-mlodzi/^"„Patrzę na Polskę i jestem wściekła. Zabrali nam prawo wyboru"" – mówiła Klaudia Marek na sobotniej konwencji Lewicy. O edukacji, prześladowaniach osób LGBT, kredytach, aborcji i klimacie opowiadali członkowie młodzieżówek. Lewica walczy o polityczną przyszłość. Swoją też „Polska polityka zbyt długo była zdominowana przez starszych panów, tkwiących od 30 lat w parlamencie” – mówił Adrian Zandberg na sobotniej konwencji Lewicy. „W polityce rządzą tchórze, którzy nie słuchają młodych ludzi” – to Robert Biedroń. 20 lutego 2021 roku Lewica zorganizowała polityczne wydarzenie inne niż ostanie konwencje Platformy Obywatelskiej i Szymona Hołowni. Choć obecni byli „trzej tenorzy” (Biedroń, Zandberg, Czarzasty), to nie oni zdominowali scenę. Głos należał do członków i członkiń młodzieżówek partii tworzących lewicową koalicję – Młodej Lewicy, Młodych Razem, Federacji Młodych Socjaldemokratów i Czerwonej Młodzieży PPS. Politycy tylko zapowiadali ich przemówienia, a na koniec obiecali realizować to, czego domagali się młodzi. „Rosną następcy” – mówił Włodzimierz Czarzasty i faktycznie objawiło się tam kilka politycznych talentów, pewnie niektóre i niektórych z tych działaczy zobaczymy na listach wyborczych Lewicy. „Patrzę na Polskę i jestem wściekła” – krzyczała ze sceny Klaudia Marek, studentka Uniwersytetu Medycznego w Łodzi (Młoda Lewica). Temat aborcji rozpoczął konwencję Lewicy i nic dziwnego. To właśnie niemal całkowity zakaz przerywania ciąży wyprowadził ostatnio na ulice setki tysięcy młodych ludzi. A sondaże pokazują, że młodzi ludzie w przytłaczającej większości popierają takie rozwiązania w sprawie aborcji, jakie obowiązują w krajach UE i jakie ma w programie Lewica. Aż 76 proc. osób poniżej czterdziestki uważa, że ich znajoma powinna mieć prawo przerwać ciążę z powodu ciężkich warunków życiowych lub trudnej sytuacji osobistej (Ipsos dla ). „Zabrali nam prawo wyboru. Drodzy politycy, to nie wy rodzicie, więc nie mówcie nam, jak i kiedy mamy to robić. Każda kobieta ma własne sumienie” – mówiła Klaudia Marek. „Mamy 2021 rok i to kobieta powinna decydować” – podsumował później Robert Biedroń. A po zakończonej konwencji jej uczestnicy poszli na warszawską „patelnię” (plac przed Metrem Centrum) zbierać podpisy pod projektem ustawy „Legalna aborcja bez kompromisów”. Zapisano w niej prawo do przerwania ciąży do 12. tygodnia. 3 lutego 2021 „Zacznijcie nas słuchać. Dowiedzcie się, z czym się zmagamy, jak żyjemy, ile czasu zajmuje nam podróż do Wrocławia, ile kosztuje bilet, ile zarabia mój nauczyciel matematyki” – apelowała Dorota Dominików z Lubania Śląskiego (Młodzi Razem). O zideologizowanej edukacji, braku mieszkań, kryzysie klimatycznym czy nierównościach transportowych Lewica opowiedziała z perspektywy doświadczeń młodych ludzi – nastolatków i studentów. To rzadkie w polskiej polityce – o pracy na śmieciówce, za minimalne wynagrodzenie mówił ktoś, kto sam tak pracował. Było też o prawach osób LGBT, świeckim państwie, braku pomocy psychologicznej. Nie pojawiła się polityka zagraniczna – poza kontekstem kryzysu klimatycznego. Obraz malowany przez młodych był ponury: „Edukacja jest przyszłością, która dla takiego Lubnia śląskiego i tak nie jest kolorowa. Tu nie wracają, nie mają dobrych wspomnień, nie mają perspektyw” – opowiadała Dorota Dominików. Łukasz Michnik z Olsztyna (Młoda Lewica): „Żyję w państwie, które miliony marzeń młodych ludzi co roku zmienia w miliony złudzeń. Nasza przyszłość brutalna to życie ciągle na kredycie, to praca na śmieciówce, to ciągły stres. Brutalna prawda jest taka że połowa naszego pokolenia będzie do 35. roku życia mieszkać z rodzicami. Nasze pokolenie nie ma co liczyć na jakąkolwiek emeryturę, o ile oczywiście jej dożyjemy. Bo w spadku dostaliśmy też katastrofę klimatyczną, która nieubłaganie zmierza do zakończenia życia na naszej planecie”. Młodzi przedstawili katalog codziennych bolączek, rozczarowań, powodów do wkurzenia. Lewicowi politycy i polityczki, bo obecne były też Anna Maria Żukowska, Joanna Scheuring-Wielgus i Paulina Matysiak, obiecali na te problemy odpowiedzieć na następnych konwencjach programowych. Na sobotniej konwencji Lewica ustawiła się na kontrze wobec trzech innych sił politycznych: Platformy Obywatelskiej, Polski 2050 Hołowni i Konfederacji. „Nie będziemy dzielić skóry na niedźwiedziu, nie będziemy dzielić miejsc w przyszłym parlamencie” – mówił Robert Biedroń. To nawiązanie do konwencji Platformy Obywatelskiej, która dwa tygodnie wcześniej opowiedziała o konieczności stworzenia „koalicji 276”. Lewica zaczęła nie od politycznych sojuszu, tylko od grupy, z którą chce się kojarzyć i którą chce reprezentować. 6 lutego 2021 „Zrobimy to lepiej”, czyli hasło sobotniej konwencji Lewicy to oczywiście odpowiedź na „Wiemy jak” Szymona Hołowni. Na razie nie wiadomo, na czym to „lepiej” Lewicy miałoby polegać. Lewica wyraźnie chce też odbić młodych Konfederacji. Tutaj jednak rozstrzygający może się okazać nie program, ale zdolność do mobilizacji w sieci oraz do tworzenia politycznych postaci budzących zaufanie młodych. Przed wszystkimi partiami opozycyjnymi nie lada wyzwanie na najbliższe trzy lata: różnić się, ale tak, żeby nie wyglądało to na walkę na śmierć i życie. W tej chwili wyborcy entuzjastycznie widzą scenariusz „wszyscy razem”, co pokazał sondaż Ipsos dla . Jednak co będzie za pół roku czy dwa lata – nie wiadomo. 14 lutego 2021 Nie wiadomo też, czy akurat temat aborcji pozwoli Lewicy zwiększyć stan wyborczego posiadania. Na razie pomógł jej wrócić do sondażowych wyników z wyborów 2019 roku, które poleciały w dół po kampanii prezydenckiej Roberta Biedronia. Z pewnością jednak aborcja pozwala budować osobistą popularność lewicowym posłankom, takim jak Katarzyna Kotula, Magdalena Biejat czy Agnieszka Dziemianowicz-Bąk (nie były obecne w sobotę). czyli 10 postulatów, które mają odpowiedzieć na potrzeby młodych, przedstawione na konwencji 20 lutego 2021. Polki muszą mieć prawo do decydowania o własnym ciele, to nie może być decyzja biskupów czy polityków. Dlatego złożyliśmy ustawę legalizacji aborcji do 12 tygodnia. Bo najważniejsze jest zdrowie i życie kobiety. Za rządów lewicy aborcja będzie dostępna. Polska musi być czempionem, a nie hamulcowym. UE zakłada neutralność klimatyczna do 2050 r. Polska powinna być zielonymi płucami Europy. Musimy dawać przykład. Dlatego musimy starać się dojść w Polsce do neutralności klimatycznej jak najszybciej i realizować Europejski Zielony Ład. Zapewnimy konstytucyjne prawa pracownicze dla wszystkich zatrudnionych, w tym prawo do ochrony zdrowia, do urlopu, do bezpiecznych do zabezpieczenia społecznego. Każda praca będzie uprawniała do korzystania z tych praw – niezależnie od tego, czy pracownik zatrudniony jest na podstawie umowy o pracę, zlecenia, o dzieło czy też prowadzi indywidualną działalność gospodarczą. I tak będzie za rządów Lewicy. Wycofamy religię ze szkół, a zaoszczędzone w ten sposób pieniądze przekażemy na dodatkową naukę języka angielskiego. Szkoła powinna być świecka. I taka będzie za rządów Lewicy. Szwecja zbudowała milion publicznych mieszkań. Potrzebujemy ambitnego planu. Założymy publiczne przedsiębiorstwo, które w ciągu 10 lat zapewni milion mieszkań na terenach należących do Skarbu Państwa. Koszt najmu nie będzie przekraczał 20 zł za m². Państwo nie będzie sprzedawać mieszkań za więcej niż koszty budowy. Mieszkania będzie można kupić na raty z maksymalnym oprocentowaniem 3 proc. Koniec z indoktrynacją i prawicową polityką historyczną. Nie – dla matury z religii. Nie możemy się zgadzać na ideologiczne pomysły. Szkoła ma kształcić świadomych obywateli, a nie działaczy PiS-u. Ministerstwo Edukacji powinno współpracować z nauczycielami, z rodzicami, z ekspertami, a nie z biskupami. Miłość to miłość. Wprowadzimy równość małżeńską i związki partnerskie dla wszystkich. Osoby wstępujące w związek partnerski w Urzędzie Stanu Cywilnego będą miały zagwarantowane prawo do między innymi uzyskania informacji medycznej, odwiedzin w szpitalu, dziedziczenia. Koniec z dyskryminacją, czas na równe prawa. Wspieramy postulaty młodych ludzi o to, by psycholog był w każdej szkole. Pandemia pokazała, że to bardzo ważne. Popieramy ustawę, nad którą zbierane są podpisy w całej Polsce. Za rządów Lewicy ta ustawa już dawno byłaby wprowadzona, bo my na Lewicy wiemy, ze nie można oszczędzać na zdrowiu i życiu dzieci. Wprowadzimy obowiązkowy, wolny od ideologicznych nacisków przedmiot, który będzie koncentrować się na przekazaniu rzetelnej wiedzy o zdrowiu i seksualności człowieka, stosownie do stopnia dojrzałości młodych ludzi. Wprowadzimy edukację antydyskryminacyjną tak, by hejt nie doprowadzał do tragedii. Dofinansujemy wymianę 2 milionów domowych pieców węglowych na nowoczesne, bezemisyjne instalacje grzewcze w ciągu 15 lat. W ciągu 15 lat będziemy mieć najczystsze powietrze w tej części Europy Wprowadzimy dofinansowania paneli słonecznych czy pomp ciepła. Opozycja, Robert Biedroń, Włodzimierz Czarzasty, Adrian Zandberg, Sojusz Lewicy Demokratycznej, Wiosna, Partia Razem, lewica"
64^Drogie i puste. Dlaczego szpitale tymczasowe kosztowały miliony, a pożytek z nich niewielki^Cezary Pakulski^20 lutego 2021^https://oko.press/szpitale-tymczasowe-drogie-i-puste/^Dr hab. Cezary Pakulski analizuje decyzje, które doprowadziły do powstania szpitali tymczasowych w obecnym kształcie i próbuje rozwikłać zagadkę, dlaczego zakażeni wciąż są upychani w normalnych szpitalach, które nie mają miejsca dla niekowidowych pacjentów wymagających pomocy Od samego początku pandemii SARS-CoV-2 rządzący popełniali wiele błędów. Nie to, że nie docenili – wręcz zbagatelizowali zbliżające się zagrożenie. Nie zabezpieczyli na czas środków ochrony osobistej. Nie wyciągnęli żadnych wniosków z dramatu toczącego się w szpitalach północnych regionów Włoch, w Hiszpanii, a nieco później na obszarze Stanów Zjednoczonych Ameryki. Nie mieli chęci i umiejętności słuchania tych, którzy wiedzieli i swoją wiedzą chcieli się dzielić. Bez względu na poziom, na którym decyzje były podejmowane: premier, Ministerstwo Zdrowia, wojewodowie, dominowały – brak działań zgodnych z zasadami zarządzania kryzysem i niedostatki w umiejętnościach ograniczania ryzyka szerzenia się zakażenia. I to charakterystyczne dla Zjednoczonej Prawicy przeświadczenie, że „moja jest tylko racja, i to święta racja. Bo nawet jak jest twoja, to moja jest mojsza niż twojsza” (z filmu „Dzień świra”). 16 lutego 2021 W czerwcu i lipcu, kładąc na szali zdrowie i życie Polek i Polaków, wybrano polityczne igrzyska. Letnie miesiące pandemijnej „flauty” nie zostały właściwie wykorzystane. W ogóle nie zostały wykorzystane. Minister Szumowski dopiero w lipcu 2020 roku powołał zespół do spraw opracowania strategii walki z epidemią COVID-19. Odchodząc ze stanowiska 18 sierpnia poinformował, że resort opracował nową strategię walki z koronawirusem, który to dokument pozostawia następcy. Strategia okazała się być kwintesencją niekompetencji osób, które z racji pełnionych funkcji powinny być kompetentne. Zlikwidowanie w połowie województw szpitali jednoimiennych, wprowadzenie do wszystkich szpitali powiatowych wirusa przez obowiązek tworzenia tam izolatek i przyjmowania potencjalnych chorych na czas potwierdzenia lub wykluczenia rozpoznania COVID-19, czy wprowadzenie do POZ chorych z niepełnoobjawowym COVID-19 (obowiązek osobistego badania fizykalnego osoby, u której nie występują wszystkie cztery objawy choroby) przed zleceniem testu potwierdzającego COVID-19, to tylko te najciekawsze przykłady. O planach sensownego zapewnienia dodatkowych miejsc do leczenia chorych COVID-19 w formie szpitali tymczasowych wspomina dopiera wersja 3.0 „Strategii walki z pandemią COVID 19 – jesień 2020” opublikowana 3 listopada 2020 roku. Napisano w niej o konieczności „przygotowania rozwiązań szczególnych jakimi są tzw. szpitale tymczasowe, organizowane ad hoc w budynkach użyteczności publicznej zapewniających warunki lokalowe niezbędne do zapewnienia miejsca i opieki nad pacjentem, w tym umożliwiające natychmiastowe zapewnienie wymaganej terapii zaawansowanej – planowane przy zbliżaniu się do 20 000 zakażeń dziennie. Uruchamiane sukcesywnie w zależności od sytuacji epidemicznej w poszczególnych województwach. Wczesne utworzenie takich punktów opieki medycznej pozwala elastycznie reagować na gwałtowny wzrost liczby osób wymagających hospitalizacji, zwłaszcza z izolacji domowej. Przewidywanymi lokalizacjami mogącymi wymagać wsparcia szpitali tymczasowych są duże miasta i aglomeracje. Zgodnie z poleceniem Prezesa Rady Ministrów w proces organizacji szpitali tymczasowych w poszczególnych województwach zaangażowane zostały spółki Skarbu Państwa”. 19 lutego 2021 Kilka dni wcześniej, 27 października 2020 roku, zostały opublikowane „Ogólne wytyczne w zakresie przygotowania i uruchomienia szpitali tymczasowych w obiektach wielofunkcyjnych: arenach, stadionach, centrach kongresowych, centrach wystawienniczo-targowych, w związku z pogarszaniem się sytuacji epidemicznej wirusa SARS-CoV-2 w Polsce, na przykładzie doświadczeń organizacji placówki na terenie Stadionu PGE Narodowy w Warszawie”. Był to pierwszy dokument, w oparciu o który mogły zacząć toczyć się rozmowy na temat stworzenia kolejnych szpitali tymczasowych. Ten na terenie Stadionu PGE Narodowy otwarto 29 października, czyli w dniu, w którym po raz pierwszy w trakcie pandemii SARS-CoV-2 dobowa liczba nowych zakażeń w Polsce przekroczyła granicę 20 tysięcy. Na podstawie wytycznych tworzenia szpitala tymczasowego na terenie Stadionu PGE Narodowego wszyscy wojewodowie podejmowali decyzje o lokalizacji szpitali tymczasowych. Przeważnie wskazywane były obiekty wielofunkcyjne, takie jak hale widowiskowo-sportowe, centra kongresowe, czy centra targowo-wystawiennicze. Można dyskutować, czy wybór obiektów wielofunkcyjnych był właściwy, kiedy trzeba było podjąć decyzję o wydaniu dziesiątków milionów złotych. Na pewno był najprostszy w wykonaniu. Uwzględniając wszelkie niedostatki w ochronie zdrowia był też prostszy, jeśli chodzi o zapewnienie kadr. Można było dokonać innych wyborów, czego przykładem jest np. zlokalizowanie szpitala tymczasowego w Szczecinie na trzech piętrach należącego do Szpitala Klinicznego nr 2.budynku będącego w stanie surowym. Pandemia minie, a wydane pieniądze pozostaną w wykończonym i wyposażonym budynku. 8 lutego 2020 Byli też tacy wojewodowie, którzy szpital tymczasowy ulokowali w szpitalu już istniejącym. Taki wybór pozwolił na istotne ograniczenie kosztów utworzenia czy dostosowania, ale na mieszkańców województwa sprowadził zagrożenie dalszym pogorszeniem dostępności do leczenia wielospecjalistycznego chorych bez COVID-19. Przykładem jest Kraków i wybór szpitala uniwersyteckiego z centrum urazowym, centrum udarowym i innymi kluczowymi jednostkami. Gdyby nie profesjonalne zarządzanie i kluczowe decyzje menadżerskie, Kraków pozostałby bez skutecznego zabezpieczenia wielospecjalistycznego dla ciężko chorych w wielu dziedzinach medycznych. Taki los dotknął np. Poznań w chwili wskazania wielospecjalistycznego szpitala miejskiego jako szpitala jednoimiennego. Funkcjonujące tam wcześniej centrum urazowe przestało działać ze szkodą dla chorych z ciężkimi obrażeniami ciała. Z konieczności zawieszonych musiało zostać wiele innych medycznych działalności. Czy po utworzeniu w Poznaniu szpitala tymczasowego dostęp do leczenia wielospecjalistycznego uległ poprawie? Chyba jeszcze nie, chociaż nie dowiadujemy się tego od samego wojewody wielkopolskiego, który na pytania zadane przez posłankę Hannę Gil-Piątek ze Stowarzyszenia Polska 2050: czy szpital tymczasowy funkcjonuje, ilu osobom do tej pory udzielił medycznej pomocy i ilu pracowników ochrony zdrowia zostało w nim zatrudnionych, w swoim piśmie z dnia 20 stycznia odmówił odpowiedzi, wskazując inny podmiot jako posiadający tę wiedzę. Z odpowiedzi tej wynika jedynie, że do 20 stycznia na utworzenie szpitala tymczasowego na terenie Międzynarodowych Targów Poznańskich wydanych zostało 27 mln PLN. Przykre, jeżeli funkcjonariuszowi publicznemu brak odwagi na zderzenie się z teraźniejszością. W wiadomości ogłoszonej na stronie internetowej Urzędu Wojewódzkiego w Poznaniu 29 stycznia zostaliśmy poinformowani, że dopiero od 1 lutego szpital tymczasowy na terenie Międzynarodowych Targów Poznańskich będzie mógł przyjmować pacjentów z COVID-19. Dodatkowym wzbudzającym zainteresowanie elementem całej tej niezrozumiałej gospodarki finansami publicznymi są kolejne koszty związane z obowiązkiem doprowadzenia wynajmowanych lokalizacji do pierwotnego stanu. O ile w przypadku lokali wielkopowierzchniowych koszty te są możliwe do akceptacji (poza ich wysokością od 0,8 do 3,0 mln PLN), to istnienie tych kosztów w przypadku dostosowywania, czy prowadzenia prac wykończeniowych jednostek szpitalnych zastanawia. W przypadku Centrum Zdrowia Matki i Dziecka w Zielonej Górze to koszty 1,42 mln PLN, w Szczecinie (SPSK nr 2) – 542 tys. PLN, a w Rzeszowie (Szpital MSWiA) – 850 tyś. PLN. Wysokość tych kosztów powinna zostać wyjaśniona i uzasadniona. Wreszcie na koniec pozostawiłem kwestię szpitali tymczasowych, których polecenie realizacji otrzymały spółki skarbu państwa. Dane, które tu przedstawiam, pochodzą z odpowiedzi Zbigniewa Gryglasa, podsekretarza stanu w Ministerstwie Aktywów Państwowych na interpelacje poselskie Hanny Gil-Piątek (Stowarzyszenie Polska 2050). Z tych odpowiedzi wynika, że z 15 zaplanowanych lokalizacji realizowanych jest 11. Tworzenie pozostałych czterech szpitali tymczasowych zakończyło się na etapie prac projektowych, musiały zatem zostać poniesione przynajmniej koszty projektowe. Tych danych w odpowiedziach brak. 9 listopada 2020 Z odpowiedzi ministra Gryglasa wynika natomiast, że „w szybkim tempie uruchomiono szpitale: (1) w Wałbrzychu, w dniu 27 listopada 2020 r., utworzony przez KGHM Polska Miedź S.A., (2) w Płocku, w dniu 1 grudnia 2020 r., utworzony przez PKN Orlen S.A., (3) w Siedlcach, w dniu 7 grudnia 2020 r., utworzony przez Bank Gospodarstwa Krajowego, oraz (4) w Krynicy-Zdroju, w dniu 18 listopada 2020 r., utworzony przez TAURON Polska Energia S.A., które obecnie aktywnie funkcjonują w krajowym systemie opieki zdrowotnej w zakresie hospitalizacji pacjentów chorych na COVID-19. Ponadto ukończono również szpitale, które obecnie zachowują status pasywnych, to znaczy są w stałej gotowości do uruchomienia działalności leczniczej w przypadku pogorszenia sytuacji epidemicznej w kraju: (1) w Pyrzowicach, gotowy od dnia 30 listopada 2020 r., utworzony przez Węglokoks S.A, oraz (2) w Ostrołęce, gotowy od dnia 20 grudnia 2020 r., utworzony przez PKN Orlen S.A. Nie są one obsadzone personelem, by bez potrzeby nie generować dodatkowych kosztów. Utworzenie kolejnych szpitali tymczasowych przewiduje się w krótkim czasie, ze względu na znaczny stopień zaawansowania prac przy ich organizacji. Wszystkie te obiekty będą stanowić rezerwę szpitalną w danych województwach, gotową do niezwłocznego uruchomienia w razie potrzeby”. Spośród wymienionych jednostek znane są jedynie koszty poniesione w związku z utworzeniem szpitala w Wałbrzychu: 233,5 tys. PLN. Posiadane dane pokazują jednak też, że w grupie wymienionych czterech już działających, lub dwóch gotowych do uruchomienia szpitali nie ma kolejnych dwóch, na które poniesione zostały koszty w wysokości 25 milionów PLN (Tarnów PKOBP – 20,13 mln i Radziejów PGZbr – 4,87 mln PLN). Jedno jest pewne – plany stworzenia szpitali tymczasowych powinny powstać w miesiącach letnich i od razu powinna zostać uruchomiona procedura ich realizacji. Wtedy też należało rozpocząć szkolenia lekarzy i pielęgniarek w prawidłowym poruszaniu się w środowisku chorych zakaźnie, czy środowisku chorych w stanie ciężkim i krytycznym. Wtedy należało opracować systemy pracy i zasady współpracy dostosowane do posiadanych kadr medycznych. Właśnie w taki sposób działali zarządzający ochroną zdrowia w pandemii w większości pozostałych krajów Unii Europejskiej. Gdy jesienią pandemia zaczęła szaleć, szpitali tymczasowych nie było. Ten w Szczecinie pierwszych chorych przyjął dopiero 23 grudnia 2020, gdy wielu z mieszkańców województwa zachodniopomorskiego z powodu COVID-19 i przez COVID-19 zdążyło umrzeć. To zarządzający pandemią – brakiem decyzji o tworzeniu i szerokim uruchamianiu szpitali tymczasowych i jednocześnie gwałtownymi decyzjami zamykającymi kolejne oddziały szpitalne, które z dnia na dzień, technicznie nieprzygotowane przemianowywano na oddziały kowidowe – odpowiadają za wprowadzenie wirusa po kolei do wszystkich polskich szpitali. Zresztą przez długi czas przeciwpandemiczne działania rządzących w zasadzie ograniczały się uruchamiania przez wojewodów kolejnych wirtualnych łóżek i oddziałów kowidowych. Nawet gdy w Warszawie w trakcie kolejnej konferencji prasowej został oficjalnie uruchomiony szpital tymczasowy ma Stadionie Narodowym, przy wzrastającej liczbie ciężko chorych na COVID-19 i pomimo ogromnych kolejek karetek przed wszystkimi warszawskimi (plus okolice) szpitalami nie tylko „kowidowymi”, szpital na Narodowym przez jeszcze kilka dni chorych nie przyjmował. Premier szpital uroczyście otworzył, a wojewoda mazowiecki w tym samym czasie słał polecenia blokowania kolejnych łóżek w zwykłych szpitalach na potrzeby chorych COVID-19. Gdy do sieci trafiło nagranie z hotelu, w którym mieszkają zatrudnieni w szpitalu na Narodowym, przyjęto do niego kilku pierwszych skąpoobjawowych chorych. Nie bez kozery od razu otrzymał łatkę niezwykle kosztownego „Narodowego Izolatorium”. 12 października 2020 Spośród wszystkich zaplanowanych szpitali tymczasowych jedynie kilka spełnia swoje funkcje: Szczecin, Kraków, Nidzica, Katowice, Białystok i Rzeszów. Pozostałe szpitale tymczasowe pełnią funkcje najdroższych na świecie punktów szczepień: Szpital Narodowy, Hala EXPO w Krakowie za 35 mln, hala MTP w Poznaniu za 27 mln, hala w Białymstoku za 14 mln, Netto Arena w Szczecinie za 13 mln PLN, albo pomimo poniesionych ogromnych kosztów nie pełnią funkcji żadnych. W Szczecinie oficjalnie się mówi, że szanse na uruchomienie dla chorych Netto Areny są mniej niż minimalne, ale ponad 13 mln PLN na dostosowanie lokalu już wydano. Na budowę i wyposażenie szpitali tymczasowych zarezerwowano ponad 600 mln PLN i większość z tych pieniędzy wydano. Wciąż znaczna część szpitali tymczasowych nie przyjmuje i nie leczy chorych z COVID-19. Środki publiczne wylano w piach. Strach przed trzecią fazą pandemii powoduje, że wojewodowie nie posiadając gotowych do działania szpitali tymczasowych wciąż nie chcą zamykać kolejnych oddziałów „kowidowych”, żeby możliwe było przywrócenie ich pierwotnych zadań. W dalszym ciągu nie ma gdzie leczyć chorych z innymi schorzeniami, bez COVID-19. W dalszym ciągu chorzy bez COVID-19 z umierają z niedodiagnozowania i niedoleczenia. W Szczecinie mamy trzy oddziały neurologiczne. Dwa w szpitalach „kowidowych”, niemal puste, po kilku leczonych chorych oraz jeden oddział „niekowidowy” z obłożeniem wszystkich sal, całych korytarzy, z przejmowaniem kolejnych sal chorych na terenach kolejnych klinik (to z kolei ogranicza dostępność dla chorych tych innych klinik), z personelem lekarskim, pielęgniarskim i wspomagającym na skraju wycieńczenia. W tak ekstremalnych warunkach od kilku miesięcy funkcjonuje jedyna „niekowidowa” neurologia dla większości obszaru województwa zachodniopomorskiego i jedyna z możliwością zabiegowego udrażniania naczyń mózgowych. Pomimo monitów nie zapada decyzja o uwolnieniu drugiego oddziału neurologicznego. Program odbudowy zdrowia po COVID-19 w pełnej krasie. W tym samym czasie mamy gotowe szpitale tymczasowe, które nie przyjmują chorych. Z punktu widzenia braku dostępu chorych bez COVID-19 do szpitalnej opieki medycznej, marnotrawstwo publicznych środków finansowych jest przeogromne. Oprócz wspomnianej już kwoty 600 mln, którą wydano na stworzenie szpitali tymczasowych, za każde zgłoszone łóżko w szpitalu tymczasowym oraz w szpitalu „kowidowym”, bez względu na to, czy jest wolne, czy zajęte, państwo płaci za każdą kolejną dobę. Jeżeli łóżko jest wolne, za tzw. gotowość tego łóżka do przyjęcia chorego szpital otrzymuje za łóżko zwykłe 822,43 PLN za każdą dobę i 3773,70 PLN za każdą dobę za łóżko respiratorowe, wreszcie 18 299 PLN za każdą dobę za gotowość do pracy izby przyjęć. Gdy na wymienionych łóżkach leżą chorzy, stawki za leczenie są o kilkaset złotych wyższe. Dodatkowo cały personel zatrudniony w szpitalach tymczasowych i „kowidowych” otrzymuje pensje w wysokości 200 proc. wynegocjowanej stawki brutto w umowie o pracę lub częściej umowie cywilno-prawnej. 31 stycznia 2021 To wciąż nie jest koniec wydawania środków publicznych w związku z COVID-19. Każdy oddział „kowidowy” w szpitalu zwykłym (nie tymczasowym) również dostaje za każdy dzień 717 PLN za gotowość każdego łóżka do przyjęcia i leczenia chorych. W przypadku łóżka respiratorowego ta gotowość to 3773,70 PLN za każdy dzień bez pacjenta na łóżku. Każdy chory leczony na łóżku respiratorowym, oprócz wskazanej stawki za gotowość za każdą dobę jest dodatkowo finansowany kwotą zależną od stopnia ciężkości stanu chorego od 919 do 5298 PLN. Daje to stawki od 7,5 do 9 tys. PLN za każdą dobę leczenia chorego wentylowanego respiratorem. I znowu, ponieważ w szpitalu są chorzy COVID-19, większość pracowników (nie tylko ci z oddziału „kowidowego”) nabywa prawo do specjalnego sposobu wynagradzania – tak niejasne są przepisy. Paradoksalnie może się wydawać, że nie wszyscy dyrektorzy szpitali z oddziałami „kowidowymi” są zainteresowani zlikwidowaniem u nich takiego oddziału. Właśnie z powodu płacenia za dobogotowość każdego dnia za każde puste łóżko. Może właśnie dlatego w Szczecinie wciąż działa tylko jeden oddział neurologii. Niedawno w onet.pl napisano, że na Pomorzu jest ponad 800 wolnych łóżek dla chorych z COVID-19, a jednocześnie pacjenci internistyczni (bez COVID-19) mają problem w znalezieniu dla siebie miejsca do leczenia. Czy problem szpitali tymczasowych da się jakoś podsumować? Koszt jednego uratowanego zdrowia, jednego uratowanego życia, lub podjęcia próby ratowania tego zdrowia i życia przez szpitale tymczasowe jest niebotyczny. Liczba osób, którym we wszystkich szpitalach tymczasowych do dnia 19 stycznia udzielono pomocy nie przekroczyła 2000, a poniesione do tego dnia koszty przekraczają 600 mln PLN. Opiekę nad chorymi najtrudniejszymi, czyli tymi, którzy wymagają prowadzenia technik intensywnej terapii zgłasza tylko kilka jednostek tymczasowych. Pozostałe co najwyżej leczą tlenem. Funkcjonowanie szpitali tymczasowych na danym terenie nie skutkowało wyraźną poprawą w dostępie do łóżek dla chorych bez COVID-19. Wreszcie z biznesowego punktu widzenia cały ten program musi zostać poddany wnikliwej prawnej weryfikacji. Począwszy od podstawy prawnej utworzenia i finansowania szpitali tymczasowych, przez negocjowanie umów, sposób wyłaniania wykonawców i ocenę organizacji świadczonych usług. Najwyższa Izba Kontroli będzie miała z tym projektem wiele pracy.   Zdrowie, Łukasz Szumowski, Ministerstwo Zdrowia, COVID-19 koronawirus szpitale tymczasowe
65^„Pistolet Ziobry” zdymisjonowany. Kim jest Janusz Kowalski?^Agata Szczęśniak^20 lutego 2021^https://oko.press/janusz-kowalski-zdymisjonowany/^"„Niemcy chcą skolonizować Polskę. Veto albo śmierć"" - groził Janusz Kowalski. Na razie sam wyleciał z rządu. A w rządzie PiS trzeszczy coraz głośniej. Dymisja Kowalskiego to odprysk ciągnącego się od miesięcy konfliktu między PiS-em a „przystawkami"" i Morawieckim a Ziobrą.  Janusz Kowalski nie będzie już wiceministrem w resorcie aktywów państwowych. Premier Mateusz Morawiecki podpisał 20 lutego 2021 jego dymisję. Solidarna Polska, której Kowalski jest członkiem, odpowiedziała, że to wbrew umowie koalicyjnej. Choć znany jest przede wszystkim z wypowiedzi o „ideologii LGBT” i patologicznej Unii Europejskiej, Kowalski jest też żarliwym obrońcą węgla. „Ideologię” widzi wszędzie – w szkole, na Paradach Równości, w UE, w projekcie transformacji energetycznej. Kowalski (rocznik 1978) współtworzy wokół Ziobry grupę polityków określających się jako „nowe pokolenie”. 18 października 2019 „Kiedy ktoś go atakuje, zawsze oddaje dwa razy” – powiedział  o Kowalskim polityk Solidarnej Polski w lipcu 2020 roku. Opublikowaliśmy wtedy obszerny portret polityczny Janusza Kowalskiego, którego fragmenty przypominamy poniżej. „Negatywnie oceniamy odwołanie rekomendowanego przez Solidarną Polskę na stanowisko wiceministra Aktywów Państwowych Janusza Kowalskiego. Nastąpiło to wbrew umowie koalicyjnej zawartej w ramach Zjednoczonej Prawicy” – napisała partia Ziobry w reakcji na dymisję Kowalskiego. Czy tak jest faktycznie – nie wiadomo. Umowa między PiS, Solidarną Polską i Porozumieniem nie jest znana opinii publicznej. Jednak Solidarna Polska zarzuca Morawieckiemu nie tylko, że działa wbrew koalicyjnym ustaleniom. Ziobryści piszą wprost, że premier prowadzi błędną politykę gospodarczą, która doprowadzi do obniżenia poziomu życia Polaków. „Obserwujemy negatywne konsekwencje decyzji podjętych na forum unijnym przez premiera Mateusza Morawieckiego” – pisze SP. W wywiadzie dla Interii opublikowanym w dniu jego dymisji Janusz Kowalski postawił „kropkę nad i”: „Prawdopodobnie przez to możemy przegrać najbliższe wybory. Wszystko dlatego, że koszty energii i ciepła będą dla Polaków nie do zaakceptowania”. Żeby zrozumieć, o co tu chodzi, trzeba się cofnąć do sporu w rządzie, który wybuchł w listopadzie 2020 roku. Gdy premier Mateusz Morawiecki brał udział w negocjacjach unijnego budżetu, ziobryści domagali się, by go zawetował. Nie chcieli się zgodzić na powiązanie wypłat z praworządnością. 25 listopada 2020 Hasło „weto albo śmierć” Janusz Kowalski promował już w lipcu 2020 roku, a w listopadzie stało się ono sloganem streszczającym stanowisko ziobrystów. Sam Ziobro nazywał wtedy Morawieckiego „miękiszonem”.  Weta nie było, rząd się nie rozpadł. Nie było nawet symbolicznej politycznej „śmierci” Kowalskiego ani Ziobry. Koalicja Zjednoczonej Prawicy przetrwała. „To hasło jest aktualne” – stwierdził jednak w Interii Kowalski. Tyle że dziś w sporze z Morawieckim ma chodzić nie o praworządność, ale o transformację energetyczną. Polska musi ją przeprowadzić, tak jak cała Unia, dostaliśmy na to pieniądze z budżetu unijnego. Solidarna Polska uważa, że to szkodliwa ideologia (znowu). W piątek w Polsat News Zbigniew Ziobro mówił, że Solidarna Polska jest w rządzie „głosem rozsądku, roztropności i musi wprowadzać rozmaite zasieki, aby utrudnić proces, który prowadzi do niebezpiecznych rozwiązań”. Stwierdził też, że „w normalnych warunkach” jego partia już by wystąpiła z rządu. Warunki jednak zdaniem Ziobry normalne nie są, bo alternatywą dla rządów Zjednoczonej Prawicy jest władza sił, które „jeszcze bardziej chcą oddawać suwerenność [Polski]”. I tu Ziobro ma poniekąd rację: jego partia nie ma w najbliższej przyszłości szans na udział w innym rządzie. A sama z poparciem, które nie pozwala przekroczyć progu wyborczego, takiego rządu nie utworzy.  OŚWIADCZENIE prezydium Zarządu Krajowego Solidarnej Polski po odwołaniu Janusza Kowalskiego z funkcji wiceministra Aktywów Państwowych Negatywnie oceniamy odwołanie rekomendowanego przez Solidarną Polskę na stanowisko wiceministra Aktywów Państwowych Janusza Kowalskiego. Nastąpiło to wbrew umowie koalicyjnej zawartej w ramach Zjednoczonej Prawicy. Dzieje się to zaraz po sprzeciwie ministrów Solidarnej Polski wobec uchwał Rady Ministrów związanych z przyjęciem ustaleń szczytu Rady Europejskiej z grudnia 2020 r. oraz „Polityki Energetycznej Polski do 2040 r.”. Solidarna Polska konsekwentnie zwraca uwagę na negatywne konsekwencje decyzji podjętych na szczytach Rady Europejskiej w latach 2019-2020 przez premiera Mateusza Morawieckiego. Nie zgadzamy się na niezwykle kosztowną dla polskiej gospodarki transformację energetyczną i rezygnację z węgla, który jest ważnym źródłem naszej suwerenności energetycznej. Zaostrzenie redukcji emisji dwutlenku węgla uważamy za niezgodne z interesami gospodarczymi państwa. Nie ma też naszej zgody na łączenie budżetu UE z kryteriami ideologicznymi. Wszystkie te decyzje prowadzą do obniżenia konkurencyjności polskiej gospodarki i pogorszenia poziomu życia Polaków. Obserwujemy negatywne konsekwencje decyzji podjętych na forum unijnym przez premiera Mateusza Morawieckiego. To gwałtowny wzrost cen energii elektrycznej i ciepła dla milionów Polaków. Ale pojawiają się inne zagrożenia. Zwiększa się niebezpieczeństwo ponownego uzależnienia naszego kraju od rosyjskiego gazu oraz konieczność zwiększenie importu energii elektrycznej z zagranicy. Wiceminister Janusz Kowalski był konsekwentnym krytykiem ustaleń podjętych w Brukseli i dlatego jest odwoływany ze swojej funkcji wbrew umowie koalicyjnej. Mamy nadzieję, że decyzja o jego odwołaniu będzie przedmiotem rozmów liderów Zjednoczonej Prawicy podczas Rady Koalicyjnej. Solidarna Polska Konflikt między Morawieckim a Ziobrą nie zaczął się od unijnego budżetu. Premier i minister sprawiedliwości od dawna grają w grę „moje na wierzchu”. Tym razem punkt dla Morawieckiego. Pretekstem, żeby zdymisjonować zaufanego człowieka Ziobry miał być przeciek. To Janusz Kowalski miał ujawnić, co się znajduje w tak zwanym „Nowym Ładzie” Mateusza Morawieckiego – pisze Wirtualna Polska. Nowa strategia rządu Zjednoczonej Prawicy przygotowywana jest od kilku miesięcy w wielkiej tajemnicy, a data oficjalnej prezentacji jest ciągle przesuwana. 28 stycznia 2021 roku „Nowy Ład” opisał jednak „Puls Biznesu”. Tyle tylko, że miał tam napisać o rzeczach, których w „Nowym Ładzie” nie będzie. Ludzie Morawieckiego mieli bowiem zastawić na ziobrystów pułapkę. Jak relacjonował tygodnik „Polityka”: „Wiedzieliśmy, że ziobryści nie wytrzymają i dadzą przeciek do mediów, więc przedstawiliśmy im bardzo okrojoną wersję programu, wraz z pomysłami, które w Ładzie się nie znajdą. Oni obfotografowali prezentację – choć zostali poproszeni o nierobienie zdjęć – a kilka dni później o programie napisał „Puls Biznesu” – mówi polityk z kręgu premiera. Walki, które toczy Morawiecki, na Ziobrze się jednak nie kończą. Do opinii publicznej dotarły plotki, że czas obecnego premiera się wyczerpuje, a nowym miałby zostać Daniel Obajtek. Opozycja zaś opowiada o spotkaniach z Jarosławem Gowinem i próbach przyciągnięcia jego ludzi oraz wywrócenia koalicyjnego układu Zjednoczonej Prawicy. 18 lutego 2021 Morawiecki miał zdyscyplinować obu koalicjantów. Według Gazety.pl  zażądał również dymisji wiceministra rozwoju Andrzeja Guta-Mostowego, który jest człowiekiem Jarosława Gowina. W ten sposób Morawiecki zagrał Gowinowi na nosie. Szef Porozumienia chciał bowiem dymisji, ale nie tej. Chciał się pozbyć z rządu tych ministrów nominowanych przez Porozumienie, którzy ostatnio przeszli na stronę Adama Bielana. 5 lutego 2021 Kowalski zaczynał w stowarzyszeniu Młodzi Konserwatyści. Do Sejmu startował po raz pierwszy w 2001 roku z poparciem PiS. Jednak już w 2005 roku zapisał się do Platformy Obywatelskiej, zachwycał się w tamtym czasie książką Tomasza Lisa „Co z tą Polską?”. Z PO odszedł po roku. O Lisie mówi teraz: „On zmienił swoje poglądy, ja nie”. „Kowalski, w myśl leninowskiej zasady, wie, że kadry są najważniejsze. Potrafi wyłuskiwać ludzi, ale potrafi też o nich zadbać” – mówił Sebastianowi Klauzińskiemu z  lokalny dziennikarz z Opola. Najsłynniejszy kadrowy nabytek Kowalskiego to Patryk Jaki, którego wprowadził do polityki. „Są jak Romeo i Julia albo Tristan i Izolda” – opowiadał Michał Pytlik, opolski działacz partii Razem. Kiedy polityczne wahadło przechyla się na stronę PiS i koalicjantów, Kowalski nie od razu trafia do rządu. Najpierw zaczepia się w spółkach skarbu państwa. Jak policzyliśmy, w KGHM, PGNiG i jako członek władz jej spółek-córek, zarobił łącznie 2 mln 453 tys. zł. „Pobujał się po spółkach, po radach nadzorczych. Stwierdził, że to ten czas, żeby pójść wyżej i mieć dostęp do struktur i stanowisk” – opowiadał lokalny dziennikarz. „Osoba dobrze znająca Kowalskiego mówi nam: „On ma wszystko na chłodno wykalkulowane. Opowiadał, że kiedy wracał do Opola, to zrobił rozeznanie w lokalnej polityce. Wyszło mu, że najwięcej zyska, jak usadowi się w trójkącie: Solidarna Polska, Konfederacja i Radio Maryja. Wie też dobrze, że im ostrzej, tym lepiej. Zachwycał się, jakie zasięgi mają jego posty i wypowiedzi w mediach”. Tutaj cały portret Janusza Kowalskiego. 10 grudnia 2020 Władza, Janusz Kowalski, Zbigniew Ziobro, Mateusz Morawiecki, Solidarna Polska"
66^Polska przeciwko obywatelom. Jesteśmy na czarnej liście z Togo, Mjanmą, Rosją i Nikaraguą^Maria Pankowska^20 lutego 2021^https://oko.press/polska-przeciwko-obywatelom-jestesmy-na-czarnej-liscie-z-togo-mjanma-rosja-i-nikaragua/^"„Za rządów PiS dochodzi do powtarzających się przypadków tłumienia protestów ulicznych z użyciem siły przez służby porządkowe, do ograniczania praw grup LGBTQI+ oraz do ataków na niezależne media"" - alarmują badacze CIVICUS CIVICUS to międzynarodowa organizacja non-profit, której celem jest wzmacnianie działań obywatelskich i społeczeństwa obywatelskiego. Istnieje od 1993 roku i zrzesza ponad 8500 organizacji ze 175 krajów. Jej główna siedziba znajduje się Johannesburgu, ma biura także w Genewie i Nowym Jorku. Badacze CIVICUS monitorują stan swobód obywatelskich na całym świecie – w tym zwłaszcza wolności wypowiedzi, wolności zgromadzeń i zrzeszania się. Zwracają uwagę na przypadki, w których rządzący politycy próbują te swobody ograniczać. Przy nagłym i poważnym natężeniu represji kraje trafiają na listę obserwowanych. Polskę dodano do niej 18 lutego 2021. Oprócz nas wśród krajów pod obserwacją znalazły się Mjanma, Nikaragua, Rosja i Togo. W każdym z tych krajów miały ostatnio miejsce wydarzenia, które wyraźnie ograniczyły swobody obywatelskie. Mjanma mierzy się z kolejną próbą wojskowego zamachu stanu. W Nikaragui i Rosji prześladowani są aktywiści i opozycja a w Togo – dziennikarze. Polska trafiła do tej grupy przez policyjną agresję wobec protestujących przeciwko zakazowi aborcji, ataki na osoby LGBTQI+ oraz na wolne media. „CIVICUS wzywa rządy tych państw, by uczyniły wszystko, co w ich mocy, aby zakończyć represje i zapewnić, że sprawcy zostaną pociągnięci do odpowiedzialności” – piszą badacze na oficjalnej stronie organizacji. 31 stycznia 2021 W komunikacie prasowym dotyczącym Polski CIVICUS wskazuje zwłaszcza na próby stłamszenia pokojowych manifestacji po październikowym wyroku Trybunału Konstytucyjnego. „Trwające protesty spotkały się z użyciem nadmiernej siły ze strony policji, która użyła gazu łzawiącego, gazu pieprzowego, taktyki zamykania protestujących w kotle i używała przemocy fizycznej wobec protestujących” – piszą badacze. „W związku z udziałem w protestach, władze doduszają się zastraszania i oskarżają demonstrantów, zarówno nieletnich, jak i osób starszych. Jak dotąd zatrzymano co najmniej 150 osób i pojawiły się doniesienia o naruszeniach przez policję nietykalności osobistej zatrzymanych poprzez rewizje z koniecznością rozbierania się i przemocą fizyczną” – podkreślają. CIVICUS pisze też o prześladowaniach osób LGBTQI+: gminach ogłaszających się “strefami wolnymi od LGBT”, stawianiu zarzutów karnych aktywistom za “obrażanie uczuć religijnych” za wieszanie tęczowych flag lub udział w tęczowych protestach. Badacze zwrócili również uwagę na zagrożenia dla wolności mediów. Wskazują na planowany „podatek od reklam, który zagraża wolności prasy” oraz na przejęcie Polska Press przez „spółkę, której prezes ma bliskie relacje z liderem partii PiS”. 7 grudnia 2020 “Zawężanie przestrzeni obywatelskiej w Polsce należy rozpatrywać w kontekście monopolizacji sądownictwa przez rząd PiS i trwającego kryzysu praworządności, który doprowadził do objęcia władzy w instytucjach państwowych przez członków elity rządzącej”- komentowała Aarti Narsee, jedna z badaczek CIVICUS zajmująca się Europą. Organizacja wzywa rząd PiS, by porzucił autorytarne zapędy. Kieruje też apel do Unii Europejskiej, by ta stanowczo potępiła ataki na protestujących, dziennikarzy i działaczy LGBTQI+ oraz podjęła natychmiastowe działania, by powstrzymać łamanie praw podstawowych. CIVICUS to nie pierwsza międzynarodowa organizacja, która wskazuje na naruszenia demokratycznych swobód w Polsce. W  opisywaliśmy m.in. wyniki rankingu Freedom House, raportyRady Europy i badanie Cambridge University Press. Ich wnioski były dalekie od optymistycznych. 11 lutego 2021 W ciągu czterech lat badań CIVICUS umieścił na swojej liście obserwowanych w sumie 30 państw, w których doszło do gwałtownego spadku poszanowania swobód obywatelskich. Ograniczenia mogły dotyczyć ogółu społeczeństwa albo określonych grup aktywistów, dziennikarzy czy NGO. Lista aktualizowana jest co 3-4 miesiące, aby CIVICUS mogło przestawić swoje zastrzeżenia na spotkaniach Rady Praw Człowieka ONZ. Badacze CIVICUS co roku publikują też raport, w którym oceniają przestrzeń swobód obywatelskich we wszystkich krajach świata. Może być ona „otwarta”, „zawężona”, „utrudniona”, „stłumiona” lub „zamknięta”. Polska w najnowszej wersji dokumentu została określona jako „zawężona”. Ocenę taką otrzymało w sumie 40 krajów. W UE oprócz Polski były to Francja, Hiszpania, Włochy, Łotwa, Chorwacja, Grecja, Rumunia, Bułgaria, Słowacja, Słowenia i Malta. Poza Europą CIVICUS ocenił tak m.in. Japonię, Koreę Południową, Australię, RPA, Namibię, Argentynę i Panamę. Np. we Francji CIVICUS skrytykował represyjną reakcję władz na protesty żółtych kamizelek i policyjną przemoc wobec manifestantów. W Hiszpanii problemem jest m.in. reakcja władz centralnych na katalońskie dążenia niepodległościowe. W Panamie – ograniczenia wolności prasy. Fakt, że w corocznym raporcie Polska ma tę samą ocenę, co Hiszpania, Francja i Grecja może brzmieć krzepiąco. Badacze CIVICUS podkreślają jednak, że sytuacja w Polsce budzi ogromne obawy. I wskazują, że rząd PiS coraz chętniej stosuje metody podobne do węgierskich. 7 maja 2020 To właśnie Węgry Viktora Orbána są dziś jedynym krajem w Unii Europejskiej, w którym stan swobody obywatelskie oceniono jako „utrudnione” [ang. „obstructed”]. Jeżeli rząd PiS będzie brnął w niedemokratyczne reformy, z listy krajów „pod obserwacją” możemy szybko do nich dołączyć. Prawa człowieka, LGBT+, Kobiety, Media, Władza,"
67^Facebook odłącza Australię – od cyfrowej anarchii przeszliśmy do cyfrowej tyranii?^Marcin Kozak^20 lutego 2021^https://oko.press/facebook-odlacza-australie/^Imperium Facebooka znów weszło w ostry konflikt z władzami publicznymi. Próba prawnego unormowania relacji biznesowych z branżą medialną skłoniła Marka Zuckerberga do ofensywy: blokady wszystkich treści informacyjnych. To pierwszy cenzorski szantaż cyberkorporacji na taką skalę  Nagłe odcięcie wiadomości krajowych i zagranicznych mediów w największej platformie internetowej – tak mógłby zacząć się serial osadzony w dystopijnej przyszłości. Mark Zuckerberg w czwartek 18 lutego 2021 nad ranem bez zapowiedzi sprezentował taki scenariusz Australijczykom.  Przeniósł tym samym do rzeczywistości jedną z wirtualnych opcji swojej platformy – usunięcie z listy przyjaciół.  Przedtem podjął ostatnią próbę negocjacji z australijskim ministrem finansów Joshem Frydenbergiem. Reszta świata także została dotknięta tą decyzją. Na profilach gazet najmniejszego kontynentu globu można zobaczyć tylko białą przestrzeń. To odpowiedź na próbę regulacji działalności Facebooka przez australijski władze. Projekt ustawy wprowadzającej opłatę dla mediów od korporacji za rozpowszechnianie linków newsowych na platformach mediów społecznościowych został uchwalony przez niższą izbę parlamentu Australii w środę. Reakcja Facebooka była bardzo szybka. 14 lutego 2021 Rozpętała się polityczna burza. Politycy oraz większość obywateli uznali nocne działania korporacji za niedopuszczalny atak. Premier Australii Scott Morrison określił je jako „aroganckie i rozczarowujące” oraz zadeklarował, że nie pozwoli się zastraszyć. „To zachowanie północnokoreańskiego dyktatora” – grzmiał Mark McGowan, premier Australii Zachodniej. Wezwał także amerykański rząd do interwencji.  Australijskie władze mogą liczyć na wsparcie międzynarodowe. Próba nałożenia opłat nie jest odosobnionym przypadkiem. Podobne prace toczą się na całym świecie, w tym w Unii Europejskiej.  W podobnym tonie wypowiadali się przedstawiciele opozycji oraz organizacje pozarządowe, w tym chroniące prawa człowieka. Dlaczego? Zamiar Zuckerberga nie jest prostą decyzją biznesową, którą mimo niepopularności należy zaakceptować. Facebook wszedł w wyraźny konflikt z zasadami bezpieczeństwa publicznego, suwerenności państwowej oraz demokracji. Jako infrastruktura dla obiegu informacji podlega innym regułom. Pierwotnie Facebook uznał kluczowe informacje od krajowej administracji za standardowe źródło wiadomości. W ten sposób wyłączył rządowe profilowe zawierające komunikaty zdrowotne, meteorologiczne czy o dostępie do służb ratunkowych. Później gigant wycofał się z tej decyzji i przedstawił kuriozalne tłumaczenie: przyjął zbyt szeroką definicję treści informacyjnej. W obliczu światowej pandemii oraz okresu sezonowych pożarów w Australii to skrajna nieodpowiedzialność. Gdyby podobnego działania – w celu osiągnięcia konkretnych celów od władz publicznych – dopuścił się podmiot inny niż Facebook (na przykład chińskie przedsiębiorstwo), w dyskusji pojawiłyby się zarzuty o stosowanie metod terrorystycznych, a nie tylko oskarżenia o szantaż legislacyjny. Facebook's news ban hammer having a lot of collateral damage. pic.twitter.com/mP4pfd3nL5 — Josh Taylor (@joshgnosis) February 17, 2021    Co więcej, w związku z decyzją Facebooka na krótko ucierpiały także podmioty niemające wiele wspólnego z wydawcami treści prasowych. Zablokowane zostały między innymi posty australijskich związków zawodowych, instytucji charytatywnych, banku żywności czy… organizacji zwalczających przemoc domową. So @Facebook has blocked access to our website. We are not a news organisation. Australian workers can not now find out about their rights at work via @Facebook. This is disgraceful & needs to be reversed immediately pic.twitter.com/588Qf1JbuD — Sally McManus (@sallymcmanus) February 17, 2021  Takie manewry nie są przypadkiem, a kontrolowanym pokazem siły. Zgodnie z Reuters Institute Digital News Report 2020 aż 52 proc. Australijczyków używa mediów społecznościowych jako źródła informacji. Inicjatywa Australii stanowi jedną z wielu prób redystrybucji ogromnych zysków cyberkorporacji, których usługi pozostają poza systemami podatkowymi. W  pisaliśmy o europejskich próbach wprowadzenia podatku cyfrowego (Digital Services Tax), który zmuszałby gigantów do płacenia obciążeń fiskalnych tam, gdzie rzeczywiście wypracowują zyski. W tym przypadku strumień środków finansowych płynie nie do budżetów państw, lecz do twórców treści medialnych. Regulacja obejmuje Facebooka i Google jako przedsiębiorstwa zajmujące się pozycjonowaniem i dystrybucją w sieci tego, z czego żyją media – informacji. Dwie korporacje otrzymują razem około 80 proc. dochodów z reklam w australijskim Internecie. Kryzys pandemiczny dodatkowo pogłębił dotychczasowe nierówności. Wielu wydawców medialnych funkcjonuje na granicy rentowności. Założenie opłaty zaproponowanej przez australijski urząd ochrony konkurencji (szczegóły procesu legislacyjnego i konsultacji dostępne są tutaj) jest dość proste. Treści przyciągają użytkowników do platform BigTechu.  Facebook bez zdjęć przyjaciół z wakacji, dyskusji politycznych (na przykład pod linkami z ) czy memów nie ma nic do zaoferowania. Doskonale agreguje treści, ale sam nic nie przedstawia.  W związku z tym powinien płacić twórcom materiałów opłatę podobną do tantiem za linki do tekstów publikowane na profilach stron oraz użytkowników. Ci bowiem ponieśli konkretne koszty produkcji. Facebook co prawda pomaga w rozpowszechnieniu treści (co wyraźnie podkreśla w swoim oświadczeniu tłumaczącym zmiany), lecz sam tworzy dominujący ekosystem generujący rocznie miliardy dolarów zysku. Ponadto jego rola nie sprowadza się do neutralnej tablicy ogłoszeń – poprzez algorytmy uczestniczy w procesach medialnych, handluje danymi osobowymi, a ponadto moderuje dyskusję.  14 maja 2019 Podobny tok rozumowania przyjęła unijna dyrektywa w sprawie prawa autorskiego i praw pokrewnych na jednolitym rynku cyfrowym z 17 kwietnia 2019 roku, a dokładniej artykuł 15 – „Ochrona publikacji prasowych w zakresie sposobów korzystania online”. 7 czerwca 2021 roku mija termin implementacji norm do krajowych porządków prawnych. Niektórym państwom, na przykład Francji, już się to udało. Szacuje się, że polski rynek z perspektywy opłat zawartych w dyrektywie warty jest około 50 mln złotych rocznie. Europosłowie zaangażowani w prace nad unijną dyrektywą z zainteresowaniem patrzą na model australijski. W rozmowach z „Financial Times” rozważają wprowadzenie podobnych rozwiązań: arbitrażu oraz przejrzystości algorytmów. Polski rząd – na czele z ministrem kultury Piotrem Glińskim – złożył 24 maja 2019 roku skargę na unijne przepisy do Trybunału Sprawiedliwości Unii Europejskiej, argumentując, że… broni w ten sposób wolności słowa. Przedmiotem kontrowersji jest artykuł 17, zgodnie z którym serwisy powinny uzyskać licencję na udostępnianie utworów wgrywanych przez użytkowników. Zdaniem polskiego rządu algorytmy sprawdzające prawa autorskie stanowią cenzurę prewencyjną godną miana „ACTA2” (chociaż obawy o „delegalizację memów” są nieuzasadnione). 10 września 2019 14 kwietnia 2019 Od dawna pojawiają się badania pokazujące, ile Facebook zarabia na danych pozyskanych z aktywności indywidualnych użytkowników. W związku z tym wskazuje się, że przedsiębiorstwo powinno zwrócić część zysków twórcom tej wartości. Facebook jest tylko pośrednikiem, lecz mimo to zarabia jak twórca. Ten przypadek jest paradygmatyczny dla kapitalizmu kognitywnego – modelu biznesowego opartego na odejściu od inwestycji w bezpośredni proces produkcji. Zamiast tego budowane są narzędzia do przechwytywania wartości wytwarzanej społecznie.  Australijski ustawodawca przyjął liberalne założenia dotyczące wysokości opłaty. Platformy same mają dojść do porozumienia z wydawcami, a w przypadku braku zgodnego stanowiska zastosowany zostanie mechanizm arbitrażowy australijski urzędu do spraw komunikacji i mediów. Projekt ustawy daje wyrównaną pozycję negocjacyjną obu stronom. W przepisach znalazły się reguły chroniące pozycje przedsiębiorstw medialnych w razie konfliktu z platformami: zakaz dyskryminacji czy obowiązek konsultacji zmian w algorytmach wyszukiwarek. Ustalono także kary, których zastosowanie może dotknąć korporacje. Za naruszenie przepisów grozi kara do 7 milionów dolarów amerykańskich lub do 10 proc. dochodów w kraju. Powstają uzasadnione wątpliwości, czy kształt opłaty odpowiada realiom rynku cyfrowego. Krytycy zarzucają, że regulacje są elementem korporacyjnych sporów i wynikiem lobbingu medialnego magnata Roberta Murdocha kontrolującego poprzez News Corp około 70 proc. prasy w Australii. Źródła „Washington Post” wskazują, że Zuckerberg był wielokrotnie w kontakcie z Joshem Frydenbergiem oraz Robertem Thompsonem, dyrektorem naczelnym News Corp. Niektóre argumenty dotyczące charakteru obciążenia wydają się przekonujące. Obowiązek zamkniętej konsultacji z prasą modyfikacji algorytmów umożliwi im dostosowanie swoich działań pod nowe zasady gromadzenia wyświetleń (i tylko im, co daje nieuczciwą przewagę wobec innych twórców). Zmniejszy to także konkurencyjność i różnorodność między wydawcami. Jeśli wszyscy będą znać zmiany w algorytmach, to można oczekiwać, że wszyscy się w podobny sposób dostosują do nich. 5 stycznia 2020 Zdaniem Facebooka ich działalność ma odmienny charakter niż Google. Ten samodzielnie zbiera i prezentuje linki w swojej wyszukiwarce. W platformie Zuckerberga użytkownicy decydują, co się w niej pojawi. Argument Facebooka można odwrócić na jego niekorzyść – wypracowuje samodzielnie zysk z cudzych działań. Niezależnie od szczegółów efekt ekonomiczny i systemowy obu modelów biznesowych jest bardzo podobny. I to stanowi główny powód propozycji wspólnych zasad dla obu graczy. Do argumentów BigTech trudno podejść z ufnością. Wady australijskiego modelu stanowią zasłonę dymną dla rzeczywistych celów: ograniczenia obciążeń do minimum i monopolizacji.  Oba przedsiębiorstwa mają długą i dobrze udokumentowaną historię usiłowań nieuczciwego wpływu na międzynarodową politykę. Pod koniec 2020 roku, w okresie gorących prac nad legislacją dotyczącą regulacji platform, dzięki staraniom „Financial Times” wyciekł wewnętrzny dokument Google’a. Przedstawiał między innymi nieetyczny plan wywarcia presji na komisarzu ds. rynku wewnętrznego Thierry’m Bretonie. Przewidziane były w nim agresywne kampanie PR przy pomocy potencjalnych sojuszników, takich jak na przykład Allegro.  Google usiłuje modelować język debaty ośrodków akademickich. Raport Campaign for Accountability przedstawia, jak w ostatnich latach zainwestował dziesiątki milionów euro w promowanie nauki w wybranych ośrodkach akademickich oraz think-tankach w Europie. Instytucje zasilane przez środki kalifornijskiego przedsiębiorstwa opublikowały setki prac zawierających co do zasady przyjazne Google’owi interpretacje takich zjawisk, jak prawo antymonopolowe czy prawa autorskie.  Po nieudanych próbach zatrzymania zamysłów władz publicznych Google ostatecznie postawił na współpracę, co podkreślił premier Australii w wypowiedzi krytykującej Facebooka. Mark Zuckerberg odważył się na to, przed czym wstrzymał się Google. Mel Silva, dyrektorka zarządzająca Google’a zapowiadała w styczniu przed komisją senacką odłączenie Australijczyków od najważniejszego elementu portfolio usług giganta: wyszukiwarki. Rząd zareagował stanowczo i uznał to za niedopuszczalną dyplomację. Przedsiębiorstwo z Mountain Valley zmienia strategię i rezygnuje z twardej retoryki, gdy utrzymanie statusu quo jest niemożliwe. Po długich sporach Google we Francji doszedł do porozumienia z wydawcami gazet, czyli związkiem francuskich wydawców – Alliance de la presse d’information générale (APIG). Szczegóły umowy nie zostały ujawnione, jednak mówi się o kwocie 63 milionów euro za najbliższe trzy lata.  Francja jako pierwsza wprowadziła do swojego porządku prawnego unijną dyrektywę w sprawie prawa autorskiego i praw pokrewnych na jednolitym rynku cyfrowym. Zawiera ona mechanizmy dzielenia się przychodami z reklam internetowych z dostarczycielami treści jak wydawcy gazet.  13 lutego 2021 Podobnie jak w przypadku Francji Google także w Australii ostatecznie nie wycofał się z rynku i zaczął samodzielnie podejmować rozmowy z branżą medialną. Jeszcze przed przyjęciem ustawy przez izbę niższą firma zaczęła zawierać umowy z grupami wydawniczymi. Liczyła, że w ten sposób zatrzyma proces legislacyjny. Nie znamy póki co szczegółów umów. Można spodziewać się, że przepisy jeszcze wzmocnią pozycję mediów wynikającą z kontraktów. Opór Marka Zuckerberga przed dzieleniem się zyskami koresponduje z innymi problemami Facebooka. Tego samego dnia wypłynęła alarmująca informacja z pozwu zbiorowego przeciwko korporacji z 2018 roku. Facebook od lat oszukiwał swoich klientów – zawyżał dane dotyczące zasięgu, by pobierać większe zyski. Zgodnie z doniesieniami w narzędziach planowania kampanii wliczał fałszywe i zduplikowane konta do kategorii „potencjalnego zasięgu”.  Naprawa tego błędu obniżyłaby przedstawiane klientom możliwości promocji nawet o 10 proc. Mimo różnych poprawek algorytmów w silniku Facebooka w ostatnich dwóch latach analitycy wskazują, że rozbieżności między zapewnieniami firmy a rzeczywistością to wciąż nawet setki tysięcy osób. Procedowana ustawa zapewniałaby większą transparentność narzędzi Facebooka. Korporacje nie grają w jednej drużynie nawet mimo okazjonalnych sojuszy. W styczniu Apple ogłosił zmiany w śledzeniu reklam w swoim ekosystemie iOS. System będzie pytał użytkowników, czy chcą wyrazić zgodę na udostępnianie swoich informacji w celu śledzenia reklam. Generuje to losowy identyfikator reklamowy służący do wyświetlania spersonalizowanych reklam i śledzenia kampanii marketingowych. Bill Gates postanowił zagrać na nosie Facebookowi podobnie jak Elon Musk po aferze z nową polityką prywatności WhatsAppa. Microsoft wyraził pełne poparcie dla australijskich projektu i chwalił go za próbę przywrócenie równowagi na rynku.  21 stycznia 2021 Coraz trudniej także korzystać Facebookowi z opieszałości irlandzkiego urzędu ochrony danych osobowych, którego do intensywniejszych działań przymusza monitoring organizacji pozarządowych i opinii publicznej (korporacja wybrała Dublin w Europie z przyczyn podatkowych). Mark Zuckerberg jest także na celowniku amerykańskiego urzędu antymonopolowego po zakupie Instagrama oraz WhatsAppa.  Po próbie zamachu stanu podczas ataku na Kapitol wzrosła nieufność polityków wobec BigTechu. W najbliższych miesiącach nastąpią kolejne przesłuchania zarządców Google’a, Facebooka i Twittera pod kątem praktyk zapobiegania dezinformacji. Pierwsze powyborcze spotkanie CEO z przedstawicielami Komitetu ds. Energii i Handlu Izby Reprezentantów Stanów Zjednoczonych zaplanowane zostało na 25 marca. Komentatorzy zgodnie zwracają uwagę, że działania Marka Zuckerberga przekreślają jego wcześniejsze deklaracje o podjęciu odpowiedzialności za walkę z fake-newsami.  Użytkownicy australijskiego Internetu są w tej chwili wyjątkowo wystawieni na fałszywe informacje i radykalne grupy.  W  wielokrotnie pisaliśmy o niezgodności interesów wielkich korporacji technologicznych z wartościami demokracji. Wolne i silne media są potrzebne do sprawowania kontroli obejmującej nie tylko władze państwowe, ale też działania przedsiębiorstw mających wpływ na kształtowanie polityki. Facebook wielokrotnie pokazywał, że preferuje materiały nakręcające ruch w sieci, co prowadzi do spadku jakości dziennikarstwa. Z punktu widzenia platformy media są wyłącznie wehikułem dla danych oraz reklam. Shoshana Zuboff, autorka „Wieku kapitalizmu inwigilacji” ostrzegała miesiąc temu w „New York Timesie”: „Zwróciliśmy się do Facebooka w poszukiwaniu informacji. Zamiast tego znaleźliśmy zabójcze strategie epistemicznego chaosu dla zysku”.  Zdaniem ekonomistki z Harvardu grozi nam instytucjonalizacja dominacji platform i zastąpienie demokratycznej kontroli przez zarządzanie obliczeniowe prywatnego kapitału. 8 stycznia 2021 W analizie jednego z najpotężniejszych ludzi świata klasyczne kategorie polityczne nie wystarczają.  Mark Zuckerberg nie jest typowym despotą, politykiem, właścicielem wielkiego majątku. Mimo to ma władzę poza zasadami demokracji.  Są to zasoby dość potężne, by móc porzucić lobbing czy metodę prawnych kruczków. Może wpływać na politykę bezpośrednimi metodami. Facebook do pewnego stopnia sam zaczyna przypominać państwo z własnym systemem sprawiedliwości. Lorenzo Gradoni z Max Planck Institute na prestiżowym blogu konstytucyjnym Verfassungsblog wskazał, że nadzór sprawowany przez Oversight Board przy Facebooku od 22 października 2020 roku spełnia wiele cech sądowej kontroli konstytucyjności prawa. Mark Zuckerberg okazał się jeszcze bardziej zdeterminowany do wcielenia w życie swojej wizji Internetu niż podczas pierwszych zeznań przed amerykańskimi komisjami senackimi i urzędnikami Unii Europejskiej po aferze Cambridge Analytica. Wybronił się wtedy dzięki technologicznej niekompetencji przesłuchujących go osób. Zaczął być jednak postrzegany jako technokrata uznający regulacje za problemy do pokonania, a nie obowiązujące wszystkich zasady gry.  Minęły trzy lata. Tym razem Zuckerberg nie musi się uśmiechać, przepraszać ani tłumaczyć przed nikim. Podejmuje negocjacje z państwami jak równy z równym.  W środku kryzysu pogłębiającego światowe nierówności postawił na siłę i pokazał, że imperium Facebooka stało się czymś w rodzaju nowoczesnego czarnego charakteru – doskonale zrośniętym z rzeczywistością złem koniecznym.  Jest coraz bliżej modelu, w którym Facebook i Google stają się synonimami Internetu, korporacyjnie kontrolowanym oknem na świat. 15 stycznia 2021 Australia nie jest kluczowym rynkiem dla Facebooka. Procesy rozgrywające się na najmniejszym kontynencie pokazują nowy kierunek działań BigTechu – próbę zmiany mechanizmów ekonomii XXI wieku z cyfrowej anarchii na cyfrową tyranię. Kanada, kolejny po Australii kraj przygotowujący regulacje wspierające media, zapowiedziała jasno: działania Facebooka nie powstrzymają procedowania przepisów. Gospodarka, Media, Australia Facebook Mark Zuckerberg
68^Czeski minister zdrowia: Polki mogą legalnie przerwać u nas ciążę. Czeka na nie Ciocia Czesia^Marta K. Nowak^20 lutego 2021^https://oko.press/czeski-minister-zdrowia-polki-moga-legalnie-przerwac-u-nas-ciaze-czeka-na-nie-ciocia-czesia/^Czeski minister zdrowia potwierdził: Polki jako obywatelki Unii Europejskiej mogą w zrobić w Czechach aborcję, choć jeszcze w listopadzie mówił, że to wbrew czeskiemu prawu i groził lekarzom więzieniem. Za błąd przeprosił. W Pradze na Polki czeka już Ciocia Czesia Od kiedy kobietom w Polsce odebrano resztki prawa do przeprowadzenia legalnej aborcji, w wielu państwach powstają solidarnościowe inicjatywy i organizacje. Kolektywy pomocowe domagają się od swoich państw solidarnego umożliwienia Polkom w potrzebie przerwania ciąży. Aborcje zagraniczne już dziś są doświadczeniem tysięcy. Wyrok TK uderzył jednak najbardziej w te osoby, które na wyjazd i kosztowny zabieg nie stać. Nie mogą już liczyć na państwo, ale na inne kobiety – tak. Polskie kolektywy takie jak Aborcja Bez Granic, czy działające w konkretnych krajach organizacje pomagają również finansowo. Także kobiety na całym świecie solidaryzują się z Polkami i domagają się gestu wsparcia ze strony swoich państw. Petycję do rządzących złożyły Szwedki, do swojego rządu zaapelowała duńska partia Enhedslisten (Czerwono-Zieloni), o zmianę w prawie starają się też norwescy parlamentarzyści. Projekt uchwały o umożliwienie Polkom korzystania z prawa do bezpłatnej aborcji w islandzkim parlamencie złożyła polityczka Rósa Björk Brynjólfsdóttir. 21 października 2020 Jednym z krajów, którego otwarte granice i kliniki aborcyjne umożliwiają Polkom przerwanie ciąży, są Czechy. Aborcja jest tam legalna do 12. tygodnia, a później jedynie, gdy spełnione są określone przesłanki medyczne. Ministerstwo zdrowia zadeklarowało jednak rok temu, że przerwanie ciąży u osoby niemieszkającej w Czechach jest przestępstwem, za które lekarzowi grozi kara więzienia. W czwartek 18 lutego przyznało się jednak do pomyłki. Przepisy mówią wyraźnie, że Polki, jako obywatelki UE mają w Czechach prawo przerwać ciążę. W Czechach wyraźnej deklaracji na temat prawa Polek do aborcji domagały się m.in. aktywistki z kolektywu Ciocia Czesia oraz politycy z Partii Piratów. „Po protestach w 2016 roku Ministerstwo Zdrowia powiedziało, że skoro Czechy są w Unii Europejskiej, to Polki mogą tu przyjeżdżać, żeby zrobić aborcję. Ale nie dla wszystkich szpitali i klinik ta interpretacja jest jasna” – tłumaczyła  Ann Urbanek z Cioci Czesi. Na apel Partii Piratów do rządu w listopadzie 2020 roku odpowiedział minister zdrowia, Jan Blatný i nie była to dobra wiadomość. Wbrew deklaracjom z 2016 roku w liście do posła Czeskiej Partii Piratów Františzka Kopřzivy napisał, że zgodnie z czeskim prawem aborcja przeprowadzona dla kobiety niemieszkającej na stałe w Czechach jest przestępstwem, a lekarzom grozi za to kara więzienia. W czeskim prawie aborcyjnym, które sięga czasów komunizmu, rzeczywiście jest zapis zakazujący przerywania ciąży kobietom spoza Czech, ale jest tam również zapis, który wyłącza z tego zakazu kobiety z krajów związanych z Czechami międzynarodowymi umowami. Jak inaczej rozumieć wspólne członkostwo w Unii Europejskiej? 30 stycznia 2021 Aktywistki zwróciły ministerstwu uwagę na ten zapis, domagały się rozstrzygnięcia sprawy przez Brukselę. Ministerstwo przeprosiło za swój błąd. W czwartek 18 lutego Blatný ogłosił, że obywatelki Unii Europejskiej mogą dokonać w Czechach aborcji, także wówczas, gdy przyjechały do kraju na krótko i tylko w tym celu. Wynika to z tego, że przebywają legalnie w Czechach ze względu na obowiązującą umowę międzynarodową, jaką jest umowa o funkcjonowaniu Unii Europejskiej. Zgodnie z obowiązującymi przepisami Czeszki mogą dokonać aborcji do 12. tygodnia ciąży, wystarczy pisemny wniosek kobiety. Po tym terminie zabieg jest legalny, jeśli spełnione są określone przesłanki medyczne. Według informacji Cioci Czesi cena takiego zabiegu powinna wynieść około 800 zł. 18 lutego 2021 Polki chcące zrobić aborcję mogą dziś polegać na solidarnej sieci wsparcia działających w różnych krajach: Na koniec krótki poradnik aborcyjny napisany przez Federację na Rzecz Kobiet i Planowania Rodziny: PAMIĘTAJ! KOBIETA NIE JEST KARANA ZA SWOJĄ ABORCJĘ! Bez względu na powód, metodę czy miejsce aborcji. Nigdy. 14 grudnia 2019   Kobiety, Świat, aborcja Aborcja Bez Granic Czechy
69^„Młodzi przestali postrzegać publiczną szkołę jako przepustkę do lepszego życia” [ROZMOWA]^Anton Ambroziak^20 lutego 2021^https://oko.press/szkola-publiczna-spadek-zaufania-ekspert/^"„Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych"" - dr Paweł Marczewski komentuje sondaż Ipsos dla  Najnowszy sondaż Ipsos dla  pokazał, że lawinowo spada zaufanie do publicznej oświaty. Aż 55 proc. badanych, gdyby pieniądze nie były przeszkodą, wolałoby posłać dziecko do płatnej szkoły społecznej lub prywatnej. Dlaczego? Co z tego wynika?  rozmawia z dr. Pawłem Marczewskim, szefem działu Obywatele w forumIdei, think tanku pro publico bono Fundacji im. Stefana Batorego, w którym zajmuje się nierównościami w dostępie do usług społecznych. Anton Ambroziak, : Młodzi, starzy, kobiety, mężczyźni, mieszkańcy wsi, małych miasteczek, a także wielkomiejskich aglomeracji – wszyscy, gdyby tylko pieniądze nie były barierą, wybraliby płatną edukację niepubliczną. Co pokazał sondaż Ipsos dla ?  Paweł Marczewski, Fundacja im. Stefana Batorego: Na tym najbardziej ogólnym poziomie pokazał, że znaczna część Polek i Polaków uznaje szkoły publiczne za nieadekwatne, nie dość renomowane, a także niebezpieczne. Lęk o bezpieczeństwo uczniów pojawił się szczególnie po reformie edukacji, która skutkowała przepełnieniem części placówek, kumulacją roczników, odpływem nauczycieli z zawodu. Na pewno te dane pokazują też aspiracje. Dla części rodziców płatna szkoła z samej definicji jest lepsza. Gdy wchodzi się w szczegóły obraz staje się mniej wyraźny, bo trzeba zapytać pod jakimi względami ta szkoła ma być lepsza: czy chodzi o wyniki na egzaminach, wszechstronny rozwój dziecka, a może jeszcze coś zupełnie innego. 17 lutego 2021 A czy fantazja o lepszej, płatnej szkole nie jest po prostu odpryskiem całego systemu edukacji? Skoro skupiamy się na wyścigu po jak najlepsze wyniki to naturalne wydaje się wskazanie na szkołę, która – przez sam fakt selekcjonowania uczniów – zapewni „lepszy start”.  Myślę, że precyzyjne opisanie aspiracji wymagałoby przeprowadzenia pogłębionych badań, wywiadów jakościowych. Na pewno możemy powiedzieć, że krytyczne nastawienie wobec publicznego systemu edukacji staje się coraz bardziej rozpowszechnione. Coraz więcej rodziców jest przekonanych o jego kostyczności, o przeładowanej podstawie programowej. Dużo słyszymy o tym, że szkoła — zamiast uczyć współpracy – bez przerwy testuje, sprawdza i kontroluje. Pewnie część rodziców wskazuje na szkołę prywatną, licząc że uda im się uciec właśnie przed tą gonitwą. Najczęściej są to rodziny inteligenckie, statystycznie – na pewno mniejszość. Szukają szkół otwartych, demokratycznych, uczących kompetencji miękkich. Często chcą mieć też wpływ na program nauczania, oczywiście w ramach podstawy programowej. Myślę jednak, że sporo rodziców faktycznie marzy o szkołach rankingowych. Wychodzą z założenia, że im wcześniej zacznie się selekcja, tym lepiej wyjdą na tym ich dzieci na kolejnych progach. Musimy też pamiętać, że szkoły podstawowe i licea to dwa inne światy. Pomiędzy nimi mamy próg selekcji, który różnicuje poziom nauczania. Mamy przecież wiele, świetnych publicznych szkół średnich, do których bardzo trudno się dostać. Wymagania są tak wyśrubowane, że przyjmuje się tylko tych z najwyższymi wynikami. Kwestia tego, czy płaci się czesne czy nie, jest tu drugorzędna. Możemy oczywiście dyskutować o tym, co o jakości edukacji mówią nam rankingi, które nie mierzą wartości dodanej edukacji, a jedynie pokazują wyniki egzaminów. Na ile mamy faktycznie do czynienia z rewelacyjną pracą szkoły, a na ile do szkoły przychodzą uczniowie, którzy w każdych warunkach osiągnęliby podobne wyniki. Wydaje mi się, że kluczowa w dyskusji o selekcjonowaniu jest dziś szkoła podstawowa. To wczesna edukacja jest najważniejsza dla uczniów mniej uprzywilejowanych i to tu powstają często luki, których nie sposób potem zakopać. Średnie wyniki uczniów niepublicznych szkół podstawowych na egzaminie ósmoklasisty są o kilkanaście procent wyższe niż ich kolegów z publicznych placówek. W 2020 roku w pierwszej 50. stołecznych szkół z najwyższymi wynikami znalazły się tylko cztery samorządowe szkoły podstawowe.  No tak, ale rankingi bazują jedynie na wynikach egzaminu ósmoklasisty. Nie dowiemy się z nich, w jaki sposób szkoła podnosi kompetencje dzieci albo czy rozbudza w uczniach zainteresowania. Siłą rzeczy wśród tych szkół płatnych znajdziemy takie, które swoim sposobem nauczania i kryterium doboru uczniów będą celować w rankingi. I w tym sensie będą one spełnionym marzeniem o prawdziwie pruskiej szkole, która wyciska z uczniów ostatnie poty. Nie są to wcale szkoły ogólnorozwijające, a na pewno nie przystają do naszych wyidealizowanych wyobrażeń o wzorowych modelach edukacji, jak fiński czy holenderski. Wiemy też, że szkoły niepubliczne często odnoszą sukcesy kosztem wielokrotnej selekcji. Słyszymy historie o uczniach, którzy są wypychani ze szkół, bo nie dociągają do najlepszych wyników. Jestem więc sceptyczny w pokazywaniu przepaści między jakością publicznych i prywatnych placówek w oparciu o rankingi. Odłóżmy na bok renomę szkół i nietrafione rankingi. Egzamin ósmoklasisty budowany jest na wzór badań PISA, które zamiast wiedzy sprawdzają kompetencje. Skoro uczniowie publicznych placówek osiągają średnio znacznie gorsze wyniki, szczególnie w części matematycznej i językowej, to chyba pokazuje nam pewien niepokojący trend.  Tyle że to nie jest tak, że to polska szkoła publiczna jest o wiele gorsza w uczeniu kompetencji, niż szkoły niepubliczne w naszym kraju. Uśrednione lepsze wyniki w teście PISA uzyskują uczniowie szkół niepublicznych we wszystkich krajach OECD. Do szkół niepublicznych trafiają po prostu na ogół uczniowie z lepszym zapleczem społeczno-ekonomicznym. 13 listopada 2020 Możemy spodziewać się niestety, że konieczność nauki zdalnej w czasie pandemii tylko pogłębi te różnice. Na podstawie danych OECD wiemy, że wyróżnikiem klasowym w czasie pandemii stało się utrzymanie motywacji. O sukcesie edukacyjnym decydują kwestie miękkie, o które wydaje się, że łatwiej zadbać w szkole społecznej, gdzie nauczyciel ma więcej czasu na indywidualną pracę z dzieckiem, a także ogólnie w domach, w których rodzice mają czas i zasoby, żeby intensywnie wspierać edukację swoich dzieci. W naszym badaniu to osoby młode najchętniej wybrałaby szkołę niepubliczną. Czy to po prostu rozczarowanie własnymi doświadczeniami?  Myślę, że rozczarowanie własnym doświadczeniem w zestawieniu z oczekiwaniami. Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych. W wielu badaniach wychodziło, że to pokolenie ich rodziców i dziadków bardziej ceni szkołę jako źródło sukcesu. W tym sensie, młodzi na szkołę prywatną mogą po prostu projektować swoje – często niezrealizowane – aspiracje i marzenia. Z badań CBOS wynika, że rośnie nam najbardziej lewicowe pokolenie: nie powinniśmy obserwować zwrotu przynajmniej części z nich w stronę usług publicznych?  Niekoniecznie. Ta lewicowość w badaniach CBOS nie była doprecyzowana. Niekoniecznie musi chodzić o pakiet znany powojennym pokoleniom jako socjaldemokracja, w którym chodziło o rozbudowane państwo dobrobyty, redystrybucję, dobrze sfinansowane usługi publiczne. Bardzo możliwe, że lewica, która nadchodzi oznacza coś zupełnie innego, bardziej kulturowego, czyli troskę o klimat, prawa mniejszości. Może to być też prosty wyraz sympatii politycznych. W 2019 roku w badaniu CBOS na zlecenie Fundacji im. Stefana Batorego 30 proc. rodziców przyznało, że gdyby mogło, zdecydowałoby się na szkołę prywatną. W sondażu Ipsos nie mieliśmy pytania filtrującego, ale w grupach, w których statystycznie znajdziemy rodziców, odsetek osób, które wskazały płatne szkoły był nawet dwukrotnie wyższy. Czy możemy z tego wyciągać wnioski? Nie sposób porównywać tych wyników bez żadnych zastrzeżeń i to nie tylko dlatego, że pytania zadano w nich nieco inaczej. Przede wszystkim nasze badanie było wykonane półtora roku temu, w zupełnie innych okolicznościach. Nie mieliśmy pandemii i nauczania zdalnego. Byliśmy za to w apogeum strajku nauczycieli. Myślę, że gdybym miał ocenić, co może zniechęcać Polaków od szkół publicznych, to powiedziałbym właśnie o doświadczeniach ostatniego roku: problemach z nauczaniem zdalnym, utrzymaniem motywacji, sprowadzeniem edukacji do sprawdzania wiedzy. Tak naprawdę niewiele wiemy o tym, jak wygląda porównanie edukacji zdalnej w szkołach niepublicznych i publicznych. Myślę, że intuicja badanych jest taka, że te płatne dają sobie lepiej radę w nadzwyczajnych okolicznościach, bo mają lepszą infrastrukturę czy mniejsze klasy. Na płatną szkołę niepubliczną zdecydowanie częściej wskazywali też mieszkańcy dużych miast niż wsi. Czy to po prostu kwestia dostępu do oferty edukacyjnej?  Zdecydowanie tak. W dużym mieście prywatna szkoła jest elementem doświadczenia: twojego albo otoczenia, wielu rodziców może nie mieć dziecka w szkole niepublicznej, ale zna kogoś, kto ma. Na wsi takich placówek jest mniej, choć i tam funkcjonuje jest sieć dobrze działających szkół społecznych, które próbują odejść od centralizacji. Inne badania pokazują też, że płatna szkoła prywatna na wsi uchodzi za fanaberię. Jest to duży wydatek, który wydaje się być nieopłacalny, również dlatego, że do najbliższej szkoły niepublicznej jest na ogół bardzo utrudniony dojazd. Poza tym jeśli lokalna szkoła jest nieduża, a kontakt między rodzicami a kadrą nauczycielską dobry, to duże nakłady finansowe na prywatną edukację dziecka nie wydają się sensownym wyborem. Migracja dzieci z rodzin o wyższym kapitale społeczno-ekonomicznym do szkół prywatnych i społecznych to zjawisko, które obserwujemy od lat. Największą falę odnotowano w 2018 roku, po reformie edukacji. Czy powinniśmy się obawiać coraz większego rozwarstwienia? Szczerze mówiąc po reformie spodziewaliśmy się skokowego wzrostu uczniów uczących się w szkołach niepublicznych. Wzrost był, ale stabilny. Ekspansja oświaty niepublicznej ma swoje oczywiste ograniczenia związane z pieniędzmi i dostępnością. Gdy musisz płacić, a dodatkowo okazuje się, że dziecko trzeba jeszcze dowozić na lekcje, to raczej odpuszczasz. Jaką twarz mają więc polskie nierówności edukacyjne? Wbrew pozorom są bardziej pochowane. Używając skrótu myślowego powiedziałbym, że polskie nierówności edukacyjne mają oblicze korepetytora. Nie trzeba wyjmować dziecka z systemu, by tworzyły się wyrwy nie do zasypania. Często „wygrywają” ci, którzy potrafią wykorzystać ofertę publiczną, a do tego uzupełniają ją rozmaitymi zajęciami dodatkowymi. I niekoniecznie są to ci zamożniejsi, raczej ci najlepiej wykształceni i za największymi aspiracjami. Za to nierówności majątkowe w edukacji faktycznie przebiegają na linii płatne-publiczne. 25 stycznia 2021 Co najbardziej powinno nas martwić w badaniu ? Najbardziej niepokojące jest to, że Polacy tracą zaufanie do szkoły publicznej. Innymi słowy, tracą zaufanie do państwa, którego podstawową funkcją jest dostarczanie bezpłatnej edukacji. Myślę, że publiczna szkoła powoli dogania opinią publiczny system ochrony zdrowia. Dlaczego to niepokojące? Bo każda reforma będzie napotykać opór społeczny. A to oznacza, że usługi publiczne tracą zdolność samonaprawy. Edukacja, nierówności reforma edukacji szkoła"
70^„Mam głęboko w d…., że wysługujecie się PiSowi”. Aktywistka zatrzymana na demonstracji w Warszawie^Robert Jurszo^19 lutego 2021^https://oko.press/aktywistka-zatrzymana-na-demonstracji-w-warszawie/^"Po ok. 2,5 godzinach zakończył się w Warszawie protest ""Cisza nie jest zgodą"" przeciwko decyzji Trybunału Konstytucyjnego Julii Przyłębskiej w sprawie aborcji. Jedna osoba została zatrzymana, zwolniono ją po ok. godzinie [ZDJĘCIA] „Mam głęboko w dupie to, że wysługujecie się PiSowi” – powiedziała aktywistka Monika Dąbrowska chwilę po tym, jak została zwolniona z policyjnej komendy przy ul. Malczewskiego. „Wciąż liczę na to, że jesteście w stanie zrozumieć, że to wy jesteście dla nas, a nie my po to, by wykonywać wasze polecenie” – dodała zwrócona w kierunku komendy. 19 lutego 2021 odbyła się kolejna demonstracja przeciwko wyrokowi TK w sprawie aborcji „Cisza nie jest zgodą”.  Demonstracja zaczęła się na skrzyżowaniu ulic Puławskiej i Goworka, gdzie zebrało się kilkadziesiąt osób. Próbowali – ostatecznie bezskutecznie – zablokować to skrzyżowanie oraz przejście dla pieszych, gdzie ul. Rakowiecka dochodzi do ul. Puławskiej. To właśnie tam zatrzymano Monikę Dąbrowską. Aktywistka najpierw długo dyskutowała z policjantami. Funkcjonariusze oskarżali ją, że blokuje ruch (w rzeczywistości stała na krawędzi chodnika). Nie chciała się wylegitymować, więc po kilku minutach policjanci przenieśli ją do radiowozu i została przewieziona na komendę przy ul. Malczewskiego. Po tym zdarzeniu protestujący ruszyli w kierunku posterunku. Na miejscu zaczęła się demonstracja solidarnościowa z zatrzymaną aktywistką. „W takich demonstracjach chodzi o to, by osoba zatrzymana słyszała, że na zewnątrz są ludzie, którzy na nią czekają” – wyjaśniał widzom  Maciek Piasecki, który relacjonował na żywo wydarzenia. „Kiedy państwo mnie nie chroni, mojej siostry będę bronić”, „Faszyści – policja – jedna koalicja” – skandowali protestujący. Przez chwilę zrobiło się nerwowo, gdy jedna z protestujących kobiet przedarła się przez policyjny kordon blokujący dostęp do budynku komendy i została zatrzymana przez policjantów. Po krótkim czasie puścili ją wolno. Kilka minut przed godz. 20:00 policja zwolniła Monikę Dąbrowską, która podziękowała uczestniczkom i uczestnikom demonstracji solidarnościowej. Protest zakończył się kilkanaście minut po godz. 20:00.  Protesty, aborcja protesty kobiet trybunał"
71^Rząd: jest trzecia fala pandemii, jest wariant RPA. Będzie zakaz przyłbic i chust [WYKRESY]^Miłada Jędrysik^19 lutego 2021^https://oko.press/trzecia-fala-pandemii/^Przyśpieszenie na wielu frontach epidemii: gwałtownie rośnie liczba zakażeń i odsetek bardziej zaraźliwego brytyjskiego wariantu wirusa. Ale też 15 marca ruszą szczepienia osób przewlekle chorych, a 22 marca osób w wieku 60-65 lat W piątek 19 lutego Ministerstwo Zdrowia poinformowało o wykryciu 8 777 nowych zakażeń. To trzeci dzień z kolei, kiedy zakażenia oscylują wokół 9 tys.  I potwierdzenie trendu, który widać również w skierowaniach na testy PCR wystawianych przez lekarzy Podstawowej Opieki Zdrowotnej, które wzrosły o 18 proc. w stosunku do zeszłego tygodnia. O 400 osób wzrosły w tym okresie również hospitalizacje – w piątek w szpitalach było 12 441 pacjentów cierpiących na COVID-19.  Dlatego na piątkowej konferencji prasowej minister zdrowia Adam Niedzielski nie przebierał w słowach:  „Trzecia fala pandemii już jest w Polsce, trzeba to wyraźnie powiedzieć” – mówił Wzrost zakażeń to skutek poluzowania restrykcji, ale być może odczuwamy już również skutki pojawienia się w Polsce nowych wariantów koronawirusa. Szczególnie szybko rozprzestrzenia się wariant z Wielkiej Brytanii, B.1.1.7, który jest do 56 proc. bardziej zaraźliwy od dotychczas dominujących. „Na początku, kiedy zaczęliśmy to badać, stanowił on około 5 proc. sekwencjonowanych próbek, teraz już blisko 10 proc.” – mówił minister. Poinformował też o wykryciu w Polsce pierwszego przypadku zakażenia wariantem z Republiki Południowej Afryki. Ten z kolei zawiera kluczową mutację białka szczytowego koronawirusa, co zmniejsza skuteczność dostępnych szczepionek. Wariant B.1.351 wykryto u pacjenta z okolic Suwałk.  Czy Polska jest przygotowana na trzecią falę epidemii? Minister Niedzielski zapewniał, że tak – przypominał, że na pacjentów z COVID czeka 26 tys. łóżek w szpitalach. Jednak nie przeciwdziałamy wystarczająco aktywnie rozprzestrzenianiu się wirusa. Testy wykonywane są głównie u osób z objawami, ale już nie u osób, które miały z nimi kontakt. To wbrew rekomendacjom Światowej Organizacji Zdrowia, która zaleca szerokie testowanie, także osób niemających objawów choroby i ograniczanie w ten sposób ognisk epidemicznych. 24 stycznia 2021 Tymczasem nawet zabójcza jesienna fala zachorowań nie przybliżyła nas znacznie do odporności zbiorowiskowej – według badań Państwowego Zakładu Higieny przeciwciała wobec SARS-CoV-2 ma 36,5 proc. mieszkańców Krotoszyna, ale tylko 8,8 proc. grójczan. Odsetek dla Warszawy wynosi 17,3 proc. Większość ekspertów uważa, że dopiero gdy przeciwciała (czy to po szczepieniu, czy przechorowaniu) ma co najmniej 70 proc. populacji, epidemia ostatecznie wygasa.  Minister zdrowia zaapelował tymczasem do odpowiedzialności Polaków – zachowywania dystansu, noszenia maseczek, mycia rąk. I zapowiedział, że w najbliższym czasie przyłbice i chusty znikną z listy akcesoriów, którymi można zasłaniać usta i nos tam, gdzie jest taki obowiązek. Rada medyczna przy premierze ma również zarekomendować noszenie maseczek medycznych zamiast materiałowych.  To zgodne z ostatnimi badaniami na temat skuteczności różnych sposobów na zasłanianie twarzy. Na cenzurowanym są zwłaszcza przyłbice, zza których wirusy wraz z kropelkami śliny przedostają się bokami. Ostatnim „krzykiem mody” jest zaś noszenie podwójnych maseczek – jednorazowej, a na niej drugiej z tkaniny. Według amerykańskich Centrów ds. Kontroli i Prewencji Chorób taki sposób możemy zablokować do 90 proc. więcej wirusów.  Minister Niedzielski nie poinformował w piątek, kiedy ta zmiana zostanie wprowadzona. Przyłbice to standardowe wyposażenie osób obsługujących kasy w dużych sklepach. Na pewno trudniej będzie im wytrzymać całą zmianę w maseczce.  Odpowiedzialny za Narodowy Program Szczepień przeciwko COVID-19 szef Kancelarii Premiera Michał Dworczyk zapowiedział na tej samej konferencji prasowej nowości. Przede wszystkim przedstawił nowy harmonogram szczepień, uwzględniający również dostawy od AstryZeneki i perturbacje w związku z opóźnianiem dostaw przez wszystkie trzy firmy.   Dzięki temu, że preparat firmy AstraZeneca i Uniwersytetu Oksfordzkiego został dopuszczony do użycia w Unii Europejskiej, będzie można zaszczepić w I kwartale o milion osób więcej niż prognozowano w poprzednim harmonogramie, czyli ponad 4 mln. W związku z tym jeszcze w marcu zacznie się szczepienie kolejnych grup:  Osoby 60 plus wyprzedzą więc w kolejce 600 tys. 70 plus, którym nie udało się zarejestrować na szczepienia w I kwartale, a także te w wieku 65-70 lat – dla nich nie podano jeszcze nawet terminu początku zapisów. To dlatego, że sześćdziesięciolatkowie będą szczepieni preparatem AstraZeneca, rekomendowanym przez radę medyczną do tylko do 65. roku życia z powodu niewystarczających badań skuteczności wśród starszych grup wiekowych.  11 lutego 2021 Można się spodziewać, że taka decyzja wzbudzi protesty i frustrację „pominiętych”, którzy muszą czekać na kolejne dostawy szczepionek Pfizera i Moderny (w ich przypadku nie ma górnych ograniczeń wiekowych). Minister Dworczyk po raz kolejny powtórzył, że zapisy na drugi kwartał nie zostaną otwarte, jeśli rząd nie dostanie wiarygodnych gwarancji od producentów na temat wiosennych dostaw.  To prawda, że wszystkie trzy firmy wprowadziły zamieszanie w dostawach w I kwartale, spowolniając je, przesuwając lub nawet znacznie redukując, jak AstraZeneca. Z tego względu na trzy tygodnie, do 7 marca zostały przerwane szczepienia grupy „zero”, czyli osób związanych ze służbą zdrowia. Już raczej nie lekarzy (zaszczepiło się 94 proc. z nich), pielęgniarek czy ratowników medycznych, ale osób niezaangażowanych bezpośrednio w pracę z pacjentami, jak farmaceuci, diagności, pracownicy administracji itp.  15 lutego 2021 Jednak rząd najwyraźniej chce obciążyć koncerny także zamieszaniem spowodowanym przesunięciem największych tygodniowych dostaw do punktów szczepień z poniedziałków na wtorek i środę. Szef Agencji Rezerw Materiałowych Michał Kuczmierowski tłumaczył, że z powodu zmniejszenia dostaw zrezygnowano z buforu, czyli zostawiania w magazynie połowy szczepionek na drugą dawkę. W związku z tym po każdej dostawie trzeba podzielić i rozesłać o wiele więcej dawek niż przedtem.  Z tego powodu kilkanaście tysięcy seniorów dowiedziało się, że ich poniedziałkowe szczepienia muszą zostać przesunięte, a punkty szczepień zostały zdezorientowane napływającymi w ostatniej chwili zapowiedziami, że dostawa przyjdzie później. Dopiero teraz Kuczmierowski poinformował, że dostaw do punktów w poniedziałki nie będzie już na stałe.  Nie zmienia to jednak faktu, że jeśli chodzi o tempo szczepień na tle innych krajów Unii Europejskiej wypadamy bardzo dobrze. W ilości dawek na 100 mieszkańców wyprzedza nas tylko mała Malta i nieduża Dania.   Zdrowie, Adam Niedzielski, Michał Dworczyk, COVID-19 koronawirus
72^Pokazówka Łukaszenki. Dziennikarki Biełsatu skazane na 2 lata więzienia^Nikita Grekowicz^19 lutego 2021^https://oko.press/pokazowka-lukaszenki-dziennikarki-bielsatu-skazane-na-2-lata-wiezienia/^Białoruski sąd skazał na podstawie fałszywych oskarżeń dziennikarki Biełsatu Darię Czulcową i Kaciarynę Andrejewą. Straciły wolność, bo relacjonowały protesty wywołane skatowaniem na śmierć Ramana Bandarenki  Prokuratorka Alina Kasiańczyk zarzuciła reporterkom organizację i koordynowanie zamieszek oraz blokowanie ruchu ulicznego. Oskarżyła je na podstawie nagrania z relacji na żywo z demonstracji w Nowaj Barowoj, niepokornego mińskiego osiedla. To o tyle znaczące, że Czulcowa i Andrejewa (na zdjęciu) relacjonowały przebieg demonstracji na Placu Przemian i rozmawiały z okolicznymi mieszkańcami. Zostały więc skazane za samo informowanie o protestach, a nie za krytykę władzy. 18 lutego 2021 obie dziennikarki przyjęły wyrok ze spokojem. Andrejewa odpowiedziała, że nie rozumie orzeczenia sądu, a Czulcowa ironizowała: „Dlaczego od razu nie 25 lat?”. W mowie końcowej Andrejewa podkreśliła, że „jej koledzy po fachu nie mieli tyle szczęścia co ona, bo ich z zapamiętaniem bito, łamano im nosy i strzelano do nich z kilku metrów”. Zakończyła słowami: „Ja nie proszę, a wymagam uniewinnienia i uwolnienia mnie i moich kolegów, (…) oraz setek pozostałych więźniów politycznych”.  Drakoński wyrok ma pogłębić atmosferę paraliżującego strachu i utrzymać Białorusinów w okowach zimowego snu. Ale nieugięta postawa młodych dziennikarek skazanych przez dwie równie młode karierowiczki – sędzię i prokuratorkę – niesie również silny emocjonalny ładunek. Skazując niewinne reporterki na więzienie Łukaszenka wywołał poruszenie, którego efekty mogą go przerosnąć. Białoruski minister informacji skwitował proces krótkim: „Jeśli je wsadzili, to pewnie było za co”. W międzyczasie upolitycznione sądy dzień w dzień wydają wyroki skazujące na lata więzienia za jakiekolwiek okazywanie sprzeciwu wobec reżimu, czasem wręcz za niewinność. Proces dziennikarek i jego finał to dla Białorusinów esencja tego, co na 2021 rok zaplanował im reżim. Nasilić represje może projekt zmian w ustawie o przeciwdziałaniu ekstremizmowi. Na razie to nieoficjalne przecieki. Według nich, każdy przejaw niewygodnego dla władz aktywizmu – czy to w ramach działalności NGO, organizacji międzynarodowych, niezależnych mediów, czy nawet nieoficjalnych stowarzyszeń – będzie mógł być klasyfikowany jako ekstremistyczny. W konsekwencji skazani z tego paragrafu otrzymają zakaz wykonywania zawodu na 5 lat, zakaz przeprowadzania znaczących operacji finansowych oraz grzywnę Aktywistyczna „recydywa” grozi już karą bezwzględnego, wieloletniego więzienia. W sierpniu 2020 roku struktury siłowe wypowiedziały wojnę małym społecznościom, w których rozwinął się sprzeciw wobec reżimu, oraz wszystkim wspierającym je organizacjom. Nowe prawo ma tę wojnę zalegalizować. Łukaszenka próbuje za wszelką cenę wytłumić jakiekolwiek przejawy organicznej wspólnotowości wśród Białorusinów. Poczucie solidarności ma wygasić wszechobecny strach. Wyrok więzienia dla dziennikarek Biełsatu oburza nie tylko Białorusinów. Sprawę nagłaśniają największe światowe media. Słowa wsparcia płyną również z ust wielu oficjeli. W Polsce do uwolnienia dziennikarek wezwał nawet Andrzej Duda. Paradoksalnie, Łukaszence właśnie o to chodziło. Powrót do starych schematów rodzi w Białorusinach głęboki niepokój, a za granicą falę zwątpienia w powodzenie pokojowej rewolucji. Łukaszenka w krytycznym dla siebie momencie wraca do sprawdzonej polityki handlowania wolnością więźniów politycznych. Ujawnił swoją desperację podczas pokazowego Wszechbiałoruskiego Zgromadzenia Ludowego: „Niech Zachód nie uczy nas jak żyć, tylko da pieniądze”. W dniu orzeczenia wyroku dla reporterek, kancelaria prezydenta ogłosiła, że podczas planowanego na koniec lutego spotkania „Łukaszenka nie będzie prosił Putina o 3 miliardy dolarów”. Historia ich rozmów dowodzi, że w tłumaczeniu z totalitarnego na potoczny oznacza to, że białoruski dyktator będzie błagał Rosję o zastrzyk gotówki dla uratowania sytuacji gospodarczej. Dyktator idzie w zaparte z terrorem i systemową przemocą, by wywrzeć na międzynarodowej publiczności wrażenie, że może posunąć się do wszystkiego. Przez groźby dalszego i głębszego terroru próbuje wymusić na Zachodzie zmianę nastawienia i ustępstwa. A to oznacza, że zachodnie sankcje zaczynają działać. W odpowiedzi na niedawne wyroki, w tym te dla dziennikarek Biełsatu, Pawieł Łatuszka, b. minister kultury i jeden z członków Rady Koordynacyjnej opozycji, obiecał, że umieści skorumpowanych przez władze sędziów na kolejnych listach osób do objęcia sankcjami przez UE czy USA. Jedną z faworytek do znalezienia się w następnej grupie międzynarodowych przestępców jest sędzia Natalla Buhuk, orzekająca w sprawie Andrejewej i Czulcowej. Młoda karierowiczka zniesławiła się orzekaniem srogich kar dla protestujących – niedawno skazała przewodniczkę miejskiej wycieczki na 15 dni za „zorganizowanie nielegalnego zgromadzenia”, a łącznie wydała już ponad 50 politycznych wyroków. Na razie międzynarodowe sankcje objęły najbliższych współpracowników Łukaszenki i jego samego. Część ukrytych w Szwajcarii kont reżimowej kliki została już zablokowana, ale główne oszczędności dyktatora i jego wysoko postawionych popleczników mogą być zamrożone do czasu, gdy do sankcji na szeroką skalę przyłączą się Stany Zjednoczone. Po objęciu prezydentury przez Joe Bidena ta perspektywa staje się coraz bardziej realna. Równolegle Unia Europejska rozważa objęcie sankcjami następne 250 osób zaproponowanych przez sztab Swiatłany Cichanouskiej. Dotychczas imiennie ukarano w ten sposób ludzi, którzy z racji swojej wysokiej pozycji w systemie Łukaszenki posiadali ukryte oszczędności. Teraz objęci sankcjami zostaną także zwyczajni aparatczycy i siłowicy. Nie wiadomo, jak na to zareagują. Jeszcze trudniej przewidzieć reakcje ich kolegów. Andrej Astapowicz, twórca BYPOL-u, opisując strukturę resortów siłowych, mówił, że w grupie popierającej dyktatora przeważają ludzie przestraszeni ewentualnymi konsekwencjami niesubordynacji. Teraz zrozumieją, że nie zdołają się w nieskończoność ukrywać za naciągniętymi prawie na oczy maseczkami. Dalsze wspieranie reżimu skończy się dla nich długofalowymi konsekwencjami. Łukaszenka nie rozumie przy tym, że to społeczeństwa zachodnich państw chcą, by został ukarany za swoje zbrodnie, które nagłaśniają białoruskie diaspory mieszkające i pracujące w państwach Zachodu. Nie rozumie też, że zachodni przywódcy mogą pójść za głosami opinii publicznej. W miarę zaostrzania relacji z Rosją, coraz mniej muszą się liczyć z geopolitycznym parasolem rozkładanym nad Białorusią przez Putina. Po pół roku pokojowej białoruskiej rewolucji państwa Unii Europejskiej, a od niedawna też USA, widzą, że Putin tak naprawdę nie kwapi się do zdecydowanego wpływania na sytuację w Białorusi. Wyraźnie za to dostrzegalny jest wpływ odrodzenia białoruskiego społeczeństwa obywatelskiego na sytuację w Rosji. Wyroki Czulcowej i Andrejewej nie są jedynymi, które zapadły w tym tygodniu. Podobnie jak w poprzednich tygodniach dziesiątki osób trafiły do białoruskich więzień w wyniku sfabrykowanych oskarżeń. Setki oskarżonych czekają na pierwsze rozprawy. Atmosfera rozpoczętego dzisiaj procesu dziennikarki portalu TUT.BY Kaciaryny Barysewicz oraz lekarza Arcioma Sarokina, którzy w listopadzie ujawnili kartę medyczną zabitego przez OMON Ramana Bandarenki, dowodząc tym samym jego trzeźwości, jest bliźniaczo podobna do tej panującej wokół sprawy dziennikarek Biełsatu. Na minuty przed początkiem rozprawy sędzia zadecydowała o zamknięciu procesu dla publiczności. Postawa oskarżonych i ich niezłomność najwyraźniej martwią i dekoncentrują aparatczyków. Matka Sarokina opisywała nastroje obojga oskarżonych jako bojowe, w podobnym duchu wypowiadał się jego brat. Wiele wskazuje na to, że proces miał być pokazowy, ale władze przestraszyły się oburzenia, które mógł wywołać. Sprawa zabójstwa Bandarenki poruszyła całą Białoruś, a dowód jego niewinności jednoznacznie obciążył reżim winą za straszną śmierć młodego mężczyzny. Dlatego wyrok w tym, kolejnym już, politycznym procesie może być wyjątkowo srogi, nawet jak na standardy dzisiejszej Białorusi. Media, Świat, Alaksandr Łukaszenka, Białoruś
73^Szykany wobec zesłanych w Polskę prokuratorów. Ewie Wrzosek zabroniono spotkania ze studentami^Mariusz Jałoszewski^19 lutego 2021^https://oko.press/szykany-wobec-zeslanych-w-polske-prokuratorow-ewie-wrzosek-zabroniono-spotkania-ze-studentami/^Prokuratura Ziobry dokręca śrubę karnie zesłanym niezależnym prokuratorom. Zesłana do Śremu, 310 kilometrów od domu, prokurator Ewa Wrzosek dostała zakaz udziału jako prelegentka w Ogólnopolskich Dniach Praktyk Prawniczych, które są organizowane dla studentów prawa  Zakaz wydał Prokurator Okręgowy w Warszawie Mariusz Dubowski, któremu podlega macierzysta prokuratura Ewy Wrzosek (na zdjęciu powyżej), czyli prokuratura rejonowa Warszawa-Mokotów. Wrzosek jako prelegentka chciała wystąpić w dniach 8-10 marca 2021 roku. Miała opowiedzieć studentom prawa o tym, jak funkcjonuje prokuratura. Organizatorem spotkania jest Europejskie Stowarzyszenie Studentów Prawa ELSA Warszawa. Wrzosek swój udział w dniach praktyk zgłosiła przełożonym, choć nie musiała, bo wykład jest za darmo. Ale zgłosiła to, bo przepisy do końca nie są precyzyjne. Prokurator okręgowy wyraził jednak sprzeciw powołując się na przepis ustawy o prokuraturze, który mówi, że przełożony nie daje zgody na dodatkowe zajęcie jeśli „przeszkadza ono w pełnieniu obowiązków służbowych prokuratora, przynosi ujmę godności sprawowanego urzędu lub osłabia zaufanie do bezstronności prokuratora”. Co złego w spotkaniu ze studentami prokurator okręgowy jednak nie wyjaśnił, bo jego lakoniczny sprzeciw jest bez uzasadnienia.  poprosiło o komentarz Ewę Wrzosek: „Nie rozumiem sprzeciwu. Bo to miała być prelekcja online w godzinach 18:00 – 20:00 – czyli już po godzinach pracy – na temat obowiązków prokuratora . Byłoby to więc bez szkody dla mojej pracy”. I dodaje: „Nie spodziewałam się, bo to działalność dydaktyczna dla studentów prawa. Odbieram to jako szykanę, by zamknąć mi usta” – mówi  Ewa Wrzosek. To kolejna kara jaka spada na prokurator Ewę Wrzosek, która w połowie stycznia 2021 roku wraz z sześcioma innymi niezależnymi prokuratorami została karnie zesłana w Polskę przez Prokuratora Krajowego Bogdana Święczkowskiego. Zsyłka była karą za obronę niezależnej prokuratury i krytykę Zbigniewa Ziobry oraz jego ludzi w prokuraturze. Aż sześciu wysłanych na karne delegacje prokuratorów należy do krytycznego wobec Ziobry stowarzyszenia Lex Super Omnia, z czego aż trzech jest w zarządzie stowarzyszenia. Delegowani dostali niecałe dwie doby na przeorganizowanie swojego dotychczasowego życia. Zostawili w domach starszych rodziców, partnerów, dzieci. Przypomnijmy, delegowani to: – Daniel Drapała z Prokuratury Okręgowej we Wrocławiu zesłany do Prokuratury Rejonowej w Goleniowie w Zachodniopomorskiem (pond 400 kilometrów od domu). – Mariusz Krasoń z Prokuratury Regionalnej w Krakowie. Jako jedyny nie trafił daleko od domu, bo „jedynie” do Prokuratury Rejonowej Kraków – Podgórze. Krasoń jest w zarządzie Lex Super Omnia. Ale to już dla niego trzecia karna delegacja. Jest prześladowany za uchwałę z 2019 roku krytykującą prokuraturę Ziobry. Po raz pierwszy został zesłany na delegację do Wrocławia. Pozwał za to macierzystą prokuraturę do sądu. Miał szanse na wygraną, ale prokuratura zaczęła ścigać aż 14 krakowskich sędziów, którzy w jego sprawie wydawali korzystne dla niego decyzje. Pisaliśmy o tym w : 16 grudnia 2020 – Katarzyna Kwiatkowska z Prokuratury Okręgowej Warszawa-Praga zesłana do Prokuratury Rejonowej w Golubiu – Dobrzyniu. Będzie pracować ok. 180 kilometrów od domu. Kwiatkowska jest w zarządzie Lex Super Omnia. Zapowiada, że za karną delegację pozwie prokuraturę do sądu. Będzie domagać się ustalenia, że miejscem jej pracy jest Warszawa. Kwiatkowska zapowiadała też, że złoży zawiadomienie do prokuratury na Bogdana Święczkowskiego. Ma ono dotyczyć uporczywego naruszania praw pracowniczych. Pisaliśmy o tym w : 30 stycznia 2021 – Artur Matkowski z Prokuratury Rejonowej Poznań -Grunwald. To prokurator wojskowy. Został zesłany do Prokuratury Rejonowej dla miasta Rzeszów, ponad 500 kilometrów od domu. Jako jedyny z karnie delegowanych nie należy do Lex Super Omnia. Sądzi się z prokuraturą o wynagrodzenie. – Jarosław Onyszczuk z Prokuratury Rejonowej Warszawa -Mokotów zesłany do Prokuratury Rejonowej w Lidzbarku Warmińskim (260 kilometrów od domu). Onyszczuk jest w zarządzie Lex Super Omnia. – Katarzyna Szeska z Prokuratury Rejonowej Warszawa – Wola zesłana do Prokuratury Rejonowej w Jarosławiu, 320 kilometrów od domu. Aktywna na Twitterze, nie szczędzi krytyki prokuraturze Ziobry. Nie pojechała jeszcze na delegację, bo jest na zwolnieniu lekarskim z powodu depresji. – Ewa Wrzosek z Prokuratury Rejonowej Warszawa – Mokotów zesłana do Prokuratury Rejonowej w Śremie w Wielkopolsce, 310 kilometrów od domu. Wrzosek jest w komisji rewizyjnej Lex Super Omnia. To dla niej druga karna delegacja. Wcześniej była wysłana do innej jednostki na terenie Warszawy, za udział w zakładaniu Lex Super Omnia.    Zesłana do Śremu prokurator Ewa Wrzosek z kartkami z wyrazami wsparcia i solidarności od prawników oraz obywateli. Fot. z profilu Lex Super Omnia na Facebooku.  Karna delegacja i sprzeciw wobec spotkania ze studentami to nie jedyne problemy Ewy Wrzosek. Prokuratura Ziobry wytoczyła jej też kilka spraw dyscyplinarnych. Najgłośniejsza jest za to, że chciała w 2020 roku zrobić śledztwo w sprawie organizowanych w czasie epidemii wyborów prezydenckich. Szybko jej jednak odebrano sprawę, by ją umorzyć. A wobec Wrzosek błyskawicznie uruchomiono dyscyplinarkę. Pisaliśmy o tym w : 24 kwietnia 2020 Rzecznicy dyscyplinarni dla prokuratury zrobili jej też dyscyplinarki za wypowiedzi medialne i wystąpienia publiczne. Postawiono jej za to trzy zarzuty dyscyplinarne, choć wypowiadała się jako członek Lex Super Omnia i jako prawnik, „który ma prawo zabierać głos na temat, który jest mu bliski”. Jak ujawniliśmy w  prokuratura Ziobry chce też ścigać prokuratorów, którzy stanęli w obronie zesłanych kolegów. Tak stało się w apelacji szczecińskiej, która obejmuje województwo Zachodniopomorskie i północną część województwa Lubuskiego. Prawnicy z tej apelacji podpisali głośny list w obronie karnie delegowanych siedmiu prokuratorów. List ten podpisało 380 prawników głównie sędziów, ale też adwokaci, radcowie prawni i notariusze. List podpisało też 12 prokuratorów z apelacji szczecińskiej, w tym członkowie Lex Super Omnia. Pisaliśmy o tym w : 24 stycznia 2021 Jak ujawniliśmy w  list nie spodobał się Magdalenie Blank z Prokuratury Regionalnej w Szczecinie. Pełni ona funkcję zastępcy rzecznika dyscyplinarnego Prokuratora Generalnego dla szczecińskiego okręgu regionalnego. Wszczęła ona postępowanie wyjaśniające wobec prokuratorów, którzy podpisali list i zażądała od nich złożenia wyjaśnień. Rzeczniczka dyscyplinarna oczekuje, że prokuratorzy w oświadczeniu napiszą, czy osobiście podpisali list prawników apelacji szczecińskiej. Pyta, kiedy go podpisali, gdzie oraz w jaki sposób został on im przedstawiony, bądź w jaki sposób wyrazili wolę jego podpisania. Rzeczniczka chce też wiedzieć, czy mogli oni zapoznać się z treścią listu przed jego opublikowaniem, czy wyrazili zgodę na jego publikację i czy ich nazwiska pod listem opublikowano za ich zgodą. Jej działania zostały odebrane jako represje i próba zastraszenia niepokornych prokuratorów. Pisaliśmy o tym w : 7 lutego 2021 Sprzeciw wobec pozasłużbowych zajęć non profit podejmowanych przez prokuratorów w celach edukacyjnych lub dla dobra publicznego to nowość. Do tej pory niepokornych prokuratorów, podobnie jak sędziów, karano dyscyplinarkami, a nawet zarzutami karnymi. Teraz widać, że ludzie Ziobry zarówno w prokuraturze, jak i w sądach chcą jeszcze bardziej dokuczyć i dokręcić śrubę niepokornym prawnikom. Sięgają po szykany służbowe, które nie są może dotkliwe, ale mają dodatkowo ich upokorzyć oraz zamknąć im usta podczas planowanych spotkań np. ze studentami. Ostatnio w podobny sposób został ukarany sędzia Piotr Gąciarek z warszawskiej Iustitii, dla którego prezes jego macierzystego sądu Piotr Schab (nominat Ziobry) zażądał dyscyplinarki. Prezesowi nie spodobało się to, że Gąciarek zorganizował pikietę pod Prokuraturą Krajową w obronie ściganego karnie sędziego Igora Tulei. Okazję wykorzystał zastępca prezesa Przemysław Radzik, znany ze ścigania niezależnych sędziów (jako rzecznik dyscyplinarny). Radzik zastosował podobną szykanę, jaka spotkała teraz Ewę Wrzosek. Wyraził sprzeciw wobec udziału Gąciarka w szkoleniu aplikantów adwokackich uznając, że może to przynieść ujmę zawodowi sędziego. Ale Gąciarek może liczyć na wsparcie innych sędziów. Pisaliśmy o tym w : 18 lutego 2021 Na solidarność i wsparcie mogą też liczyć represjonowani prokuratorzy, zwłaszcza ci zesłani karnie przez Bogdana Święczkowskiego w Polskę. Bronią ich prokuratorzy, sędziowie i pozostali prawnicy, ale też zwykli obywatele. Zostali przywitani w swoim miejscach pracy, dostają też kartki pocztowe z wyrazami wsparcia. Pisaliśmy o tym w : 20 stycznia 2021  Zesłany do Lidzbarka Warmińskiego prokurator Jarosław Onyszczuk (członek zarządu Lex Super Omnia) z kartkami z wyrazami solidarności i wsparcia od prawników oraz obywateli. Fot. z profilu Lex Super Omnia na Facebooku.  Sądownictwo, Zbigniew Ziobro, Prokuratura Krajowa, Bogdan Święczkowski delegacje prokuratorów Lex Super Omnia prokurator Ewa Wrzosek Prokurator Okręgowy w Warszawie Prokuratura Krajowa spotkanie ze studentami
74^Elżbieta Podleśna i Ewa Borguńska wygrały proces z TVP. Nie naruszyły miru domowego^Sebastian Klauziński^19 lutego 2021^https://oko.press/podlesna-wyrok-tvp/^"Elżbieta Podleśna i Ewa Borguńska są niewinne naruszenia miru domowego w związku z ich protestem w budynku TVP 22 stycznia 2019 roku. Sąd w uzasadnieniu podkreślił, że aktywistki korzystały ze swojego prawa do krytyki, z którą TVP musi się liczyć Podczas rozprawy 19 lutego 2021 Elżbieta Podleśna i Ewa Borguńska, zostały uwolnione przez sąd od zarzutu naruszenie miru domowego, o który aktywistki oskarżyła TVP. Chodzi o przestępstwo z art. 193 Kodeksu karnego: „Kto wdziera się do cudzego domu, mieszkania, lokalu, pomieszczenia albo ogrodzonego terenu albo wbrew żądaniu osoby uprawnionej miejsca takiego nie opuszcza, podlega grzywnie, karze ograniczenia wolności albo pozbawienia wolności do roku”. Sprawa dotyczyła o wydarzeń z 22 stycznia 2019 roku, kiedy po zabójstwie prezydenta Gdańska Pawła Adamowicza kobiety protestowały pod i w siedzibie TVP. Jak mówiły, ich protest był odpowiedzią na materiały Telewizji Publicznej atakujące i szczujące na Adamowicza. Obrońca i obie oskarżone wnosiły o uniewinnienie. „Wyrok uniewinniający jest czymś innym niż umorzenie. Wyrok mówi, że miałyśmy prawo do zrobienia tego, co zrobiłyśmy. Czuję się tak, jakby prawo zostało na tej sali uczczone, uhonorowane” – mówiła po zakończeniu rozprawy Elżbieta Podleśna Maćkowi Piaseckiemu, reporterowi , który relacjonował proces. Wyrok jest nieprawomocny. Aktywistki zaznaczyły, że spodziewają się, że prokurator złoży apelację. 23 stycznia 2019 W ramach protestu aktywistki weszły do holu budynku telewizji, usiadły na podłodze i nie chciały opuścić holu. Pracownicy ochrony TVP wynieśli protestujące kobiety, które w wyniku tej interwencji odniosły na tyle poważne obrażenia, że potrzebna była interwencja pogotowia. „Sąd nie znalazł inkryminownego zamiaru w zachowaniu oskarżonych. Znalazły się one w holu TVP, by skorzystać z im przysługującej wolności” – powiedziała w uzasadnieniu wyroku sędzina Małgorzata Drewin. Podkreślała, że ich wola protestu w tym przypadku była ważniejsza niż życzenie TVP, by protestujących w holu nie było. Sędzia wyraźnie zaznaczyła, że oskarżone korzystały z przysługującego im prawa do krytyki. Ich protest, co istotne, nie paraliżował funkcjonowania instytucji TVP. Do budynku można było wejść, jak i wyjść, po prostu mijając przy tym protestujące, które nikomu nie zawadzały. Sędzia Drewin powiedziała również, że TVP musi liczyć się z krytyką, nawet jeśli przybiera ona takie formy.  Podczas rozprawy prokurator przekonywał, że Podleśna i Borguńska 22 stycznia 2019 roku „wdarły się na teren obiektu telewizji i mimo wielokrotnych wezwań nie opuściły go”. Zdaniem prokuratora wszystkie działania pracowników ochrony były podjęte zgodnie z przepisami. Obrońca oskarżonych, mec. Piotr Zemła przekonywał z kolei, że pracownicy ochrony mogli użyć wobec protestujących kobiet siły, ale tylko wtedy, gdyby stawiały one czynny opór. „Trudno mi znaleźć przykład oporu bardziej biernego niż siedzenie” – mówił obrońca. W swoim wystąpieniu mec. Zemła podkreślał, że działanie Podleśnej i Borguńskiej było przede wszystkim protestem wobec działań TVP: „Chorobą naszych czasów jest obojętność. Z pewnością moje mandantki na tę chorobę nie cierpią. Moje mandantki są aktywistami społecznymi. Reagują tam – z korzyścią dla całego społeczeństwa – gdzie ta reakcja jest niezbędna. Nie inaczej było w sprawie niniejszej”. Jak uzasadniał mec. Zemła, zachowanie kobiet nie utrudniało funkcjonowania TVP. W sprawie aktywistek nie interweniowała także policja, co – zdaniem obrońcy – oznacza, że policja nie dopatrzyła się w ich zachowaniu łamania prawa.  Swoje mowy wygłosiły także oskarżone. „Kiedy pojawiłam się pod drzwiami TVP, początkowo byłam tam sama. 17 stycznia dołączyła do mnie druga koleżanka. Już drugiego dnia naszego protestu drzwi TVP Info były chronione przez policję. Policjanci odcinali dostęp do holu głównego budynku, instytucji, na którą płaciłam abonament” – relacjonowała wydarzenia z 22 stycznia Podleśna. „Ten hol główny był do tej pory miejscem otwartym dla obywateli. W holu głównym trwała wówczas wystawa. Moje rozliczne kontakty z TVP sprzed czasów rządów PiS polegały na tym, ze mogłam spokojnie wejść do holu głównego, przygotować się do rozmowy, nikt nigdy nie wystawiał przed drzwi tego budynku policji. Nie wiem jakie zachowanie nas – stojących początkowo we dwie z kartkami »TVoja wina« – skłoniło do tak mocnej ochrony publicznego nadawcę. Może to, że boi się on własnego cienia i musi chronić miejsce, z którego leje się nienawiść, tak jak lała się na Pawła Adamowicza” – opowiadała przed sądem Podleśna. Podkreśliła, że 22 stycznia policja zeszła ze schodów przed budynkiem telewizji i do holu głównego można było swobodnie wejść tak, jak dawniej. „Wszystkie dowody z monitoringu pokazują, że do holu głównego można było spokojnie wejść i wyjść, nie stałyśmy na drodze” – mówiła aktywistka. Druga oskarżona, Ewa Borguńska, odczytała na sali sądowej list do prezesa TVP Jacka Kurskiego, który kobiety miały ze sobą podczas protestu w 2019 roku. „Stoję tu, ponieważ według urzędników tego prezesa [Kurskiego] naruszyłam mir domowy jednego z jego budynków. Ta władza nie potrafi sprawować swojego mandatu inaczej niż poprzez mijanie się z prawdą, kłamstwa, oszczerstwa, manipulacje, insynuacje i siłę” – mówiła Borguńska. Protesty, Sądownictwo, Elżbieta Podleśna, ""Wiadomości"" TVP, Telewizja Polska,"
75^Prezydent Duda chce nowych „komisarzy” w SN. By zablokować ważną sprawę w TSUE?^Mariusz Jałoszewski^19 lutego 2021^https://oko.press/prezydent-duda-chce-nowych-komisarzy-w-sn-by-zablokowac-wazna-sprawe-w-tsue/^"Prezydent Andrzej Duda złożył w Sejmie projekt ustawy o SN, który ma mu dać prawo wprowadzenia swoich ""komisarzy"", p.o. prezesów, do starych Izb SN. Prawnicy mają obawy, że może to być sposób na blokowanie ważnej sprawy w TSUE, która dotyczy legalności powołania nowych sędziów SN Na zdjęciu: Prezydent Andrzej Duda wręcza powołanie na I Prezes SN Małgorzacie Manowskiej, 26 maja 2020 Prezydent swój krótki projekt nowelizacji ustawy o Sądzie Najwyższym złożył w Sejmie w czwartek 18 lutego 2021 roku. Kilka dni wcześniej zapowiadano, że ma ona pomóc zwykłym obywatelom, bo wydłuży termin na składanie do SN skarg nadzwyczajnych na stare, niesprawiedliwe wyroki. Ale nie jest to jedyny cel tej nowelizacji. Bo przy okazji prezydent chce przemycić przepis, który pozwoli mu wprowadzić swoich „komisarzy” do starych, legalnych Izb Sądu Najwyższego. Chodzi głównie o Izbę Cywilną oraz Izbę Pracy i Ubezpieczeń Społecznych. Te dwie Izby są kluczowe, bo to z nich wyszło najwięcej pytań prejudycjalnych do Trybunału Sprawiedliwości UE dotyczących praworządności w Polsce i „reform” PiS w wymiarze sprawiedliwości. Co więcej, w Izbie Pracy są ważne pozwy o ustalenie, czy nowi sędziowie SN są legalnymi sędziami. Wprowadzenie do tych Izb „komisarzy” – czyli pełniących obowiązki prezesa – , choćby na krótki okres, może pomóc w legalizacji nowych sędziów, powołanych przez nową, upolitycznioną KRS. O uprawnieniu prezydenta do wprowadzenia swoich „komisarzy” na stanowiska prezesów Izb Sądu Najwyższego mówi artykuł 15 paragraf 4 złożonego w Sejmie projektu. Mówi on, że „Sędzia Sądu Najwyższego, któremu Prezydent Rzeczpospolitej Polskiej powierzył wykonywanie obowiązków Prezesa Sądu Najwyższego [taki tytuł mają prezesi wszystkich Izb – red.], wykonuje obowiązki i uprawnienia Prezesa Sądu Najwyższego określone w ustawie. Do powierzenia wykonywania obowiązków Prezesa Sądu Najwyższego przepis artykułu 13a paragraf 1 stosuje się odpowiednio”. Komisarze, czyli osoby mające zaprowadzić nowe porządki w SN, zwani inaczej tymczasowymi prezesami, mają być powoływani, gdy do czasu upływu kadencji dotychczasowego prezesa Izby, nie zostanie wybrany jego następca. Prezesa Izby powołuje prezydent spośród trzech kandydatów wskazanych przez zgromadzenie sędziów danej Izby SN. Prezydent, dając sobie prawo do wprowadzenia do Izb „komisarzy” jako p.o. prezesów na okres przejściowy, poszerza swoje wpływy w Sądzie Najwyższym. Do tej pory na mocy wielokrotnie nowelizowanej przez PiS ustawy o SN mógł wyznaczać tylko „komisarza” na stanowisko I prezesa Sądu Najwyższego, który kieruje pracą całego najważniejszego w Polsce sądu. I tak się stało w 2020 roku. Do czasu zakończenia kadencji prezes Małgorzaty Gersdorf nie zwołano Zgromadzenia Ogólnego Sędziów SN w celu wyboru kandydatów na nowego prezesa. Prezes Gersdorf obawiała się epidemii koronawirusa. W tej sytuacji po upływie jej kadencji prezydent wyznaczył na komisarza Kamila Zaradkiewicza. A po jego rezygnacji, Aleksandra Stępkowskiego, jednego z założycieli Ordo Iuris. Obaj są nowymi sędziami SN, wybranymi przez nową KRS. To oni w atmosferze lekceważenia głosu i wniosków starych sędziów SN parli do wyboru kandydatów, spośród których na prezesa SN prezydent wybrał Małgorzatę Manowską, byłą zastępczynię ministra sprawiedliwości Zbigniewa Ziobry. Wybór nowego I prezesa przebiegł zgodnie z zamysłem PiS, który tak skonstruował przepisy, by mieć kontrolę nad SN. Pisaliśmy o tym w : 25 maja 2020 Propozycja dodania do ustawy o Sądzie Najwyższym artykułu 15 paragraf 4, który pozwoli prezydentowi powoływać „komisarzy” również w Izbach SN, nie pojawia się przypadkiem teraz. Bo w sierpniu 2021 roku kończą się kadencje prezesa Izby Cywilnej Dariusza Zawistowskiego (byłego przewodniczącego starej KRS) oraz prezesa Izby Pracy i Ubezpieczeń Społecznych Józefa Iwulskiego. Osoby znające kulisy pracy SN mówią , że jeśli założyć dobrą wolę prezydenta, to chce on zabezpieczyć pracę obu Izb na wypadek, gdyby nie udało się do tego czasu wybrać nowych prezesów. Ale wiedząc jak działa obecna władza, można też podejrzewać, że wprowadzenie instytucji nowych „komisarzy” jest po to, by wykonali oni w Izbach tzw. brudną robotę. Tak jak zrobili to Zaradkiewicz i Stępkowski czyszcząc przedpole nowej prezes Małgorzacie Manowskiej. „Do tej pory nie było przecież problemów z wyborem prezesów Izb. Mimo że nie było przepisów regulujących, kto kieruje Izbą w okresie przejściowym” – mówi  osoba znająca kulisy pracy Sądu Najwyższego. Prawnicy mają obawy, że nowi „komisarze” prezydenta mogą pomóc zalegalizować nowych sędziów SN, wybranych przez nową KRS. Takich sędziów wybrano głównie do dwóch nowych Izb SN, które powołał PiS, czyli do nielegalnych Izb – Izby Dyscyplinarnej oraz Izby Kontroli Nadzwyczajnej i Spraw Publicznych. Ale są tacy również w pozostałych, starych legalnych Izbach SN, czyli w Karnej, Cywilnej oraz w Izbie Pracy i Spraw Publicznych. Chodzi o to, że „komisarze” mogą przekazać do Izb powołanych przez PiS sprawy dotyczące statusu nowych sędziów SN. Stare Izby ich nie przekazują z powodu zarzutów co do legalności nowych sędziów, zwłaszcza tych z Izby Dyscyplinarnej. Dotyczy to głównie wniosków stron o wyłączanie ze składów orzekających nowych sędziów. Izba Cywilna rozpoznaje je sama. Obawy prawników dotyczą jednak przede wszystkim losów ważnych i precedensowych 16 pozwów przeciwko nowym sędziom SN. Złożyli je niezależni sędziowie znani z obrony wolnych sądów, głównie z Iustitii. Jak Krystian Markiewicz, szef Iustitii, Bartłomiej Starosta, Paweł Juszczyszyn, czy sędzia Monika Frąckowiak z Poznania, która jako pierwsza złożyła taki pozew. Chcą oni, by SN ustalił, czy nowi sędziowie są sędziami. Taki sam pozew złożył sędzia Waldemar Żurek, były rzecznik starej, legalnej KRS. On pozwał Kamila Zaradkiewicza, w czasie gdy ten był komisarzem SN. I szybko spadły za to na niego represje, bo rzecznik dyscyplinarny Ziobry błyskawicznie wytoczył mu postępowanie dyscyplinarne. Pisaliśmy o tym w : 8 maja 2020 Pozwy niezależnych sędziów trafiły do Izby Pracy i Ubezpieczeń Społecznych. Nie zostały jeszcze rozpoznane, bo na ich kanwie składy orzekające zadały pytania prejudycjalne do TSUE. Pytania idą w kierunku tego, czy SN sam może ocenić legalność powołania nowych sędziów SN. Prawnicy obawiają się jednak, że „komisarz” w Izbie Pracy może doprowadzić do próby zablokowania rozpoznania tych spraw w TSUE. Jak? Przekazując je do Izby Dyscyplinarnej lub do Izby Kontroli i Spraw Publicznych. Zaś po ich przekazaniu trafiłyby one do nowych składów orzekających złożonych z nowych sędziów, a ci mogą wycofać pytania prejudycjalne z TSUE. I w ten sposób zakończyć spór o ich legalność. Taki wariant utrącenia tych precedensowych pozwów jest realny. Bo już była próba ich zabrania z Izby Pracy. Gdy komisarzem w SN był Kamil Zaradkiewicz, chciał on pomóc Izbie Dyscyplinarnej przejąć te sprawy. Ale spotkał się z odmową prezesa Izby Pracy Stanisława Iwulskiego. Choć Zaradkiewicz był krótko tymczasowym prezesem, pokazał jednak, że można szybko załatwić sprawy, na których zależy nowym sędziom. Zdekomunizował galerię prezesów SN zdejmując ze ściany portrety prezesów z okresu PRL-u. Odmroził też pracę Izby Dyscyplinarnej, którą zawiesiła prezes Gersdorf wykonując orzeczenie TSUE z 2020 roku. Pisaliśmy o tym w : 6 maja 2020 To, czy nowy „komisarz” prezydenta Dudy skorzysta z okazji i będzie chciał zneutralizować precedensowe pozwy, zależy od Sejmu, który uchwala ustawy, i od samego SUE. Rozprawa w tej sprawie odbyła się już w TSUE. W kwietniu 2021 roku spodziewana jest zaś opinia rzecznika generalnego TSUE, a do dwóch miesięcy później wydanie wyroku. Jeśli zapadnie on przed wakacjami, to stanie się to jeszcze za kadencji obecnego prezesa Izby Pracy. Gorzej będzie, gdy wyrok przesunie się w czasie. Bo są też obawy, czy nowy artykuł 15 paragraf 4 nowelizacji ustawy o SN będzie wykorzystany do szybszego wprowadzenia „komisarza” do Izby Pracy jeszcze przed wydaniem wyroku przez TSUE. IPN chce bowiem uchylić immunitet sędziemu Józefowi Iwulskiemu, by postawić mu zarzuty za udział w wydawaniu w 1982 roku wyroku więzienia dla robotnika, który roznosił antykomunistyczne ulotki. Zarzuty mają charakter pokazowy i polityczny, bo sędzia Iwulski mocno angażuje się w obronę niezależności sądów, a w szczególności mocno bronił SN przed próbą jego przejęcia przez PiS. Obecnej władzy zależy na uchyleniu mu immunitetu również z powodów propagandowych, by pokazać, że jej „reformy” w sądach są m.in. po to, by je zdekomunizować. Izba Dyscyplinarna w tej sprawie zebrała się w styczniu 2021 roku, ale bezterminowo odroczyła posiedzenie, bo wystąpiła jeszcze do IPN o akta. Gdy je dostanie wyznaczy termin posiedzenia. Jeśli Izba Dyscyplinarna uchyli immunitet sędziemu Iwulskiemu, to jednocześnie może zawiesić go w obowiązkach sędziego. Czy to by oznaczało również odsunięcie go od pracy na stanowisku prezesa Izby i pozwoliłoby na wprowadzenie do niej „komisarza”? „Zawieszenie może skutkować tylko jedynie w sferze orzekania przez sędziego i nie ma wpływu na wykonywanie obowiązków prezesa. Nie mam zielonego pojęcia, czy pozwoli to na wprowadzenie komisarza, ale nie sądzę” – mówi  znany warszawski prawnik. Dodaje, że proponowany przez prezydenta nowy artykuł 15 paragraf 4 mówi, że do powoływania „komisarzy” w Izbach stosuje się istniejący już artykuł 13a paragraf 1 ustawy o SN, który z kolei mówi, że prezydent może powołać „komisarza” na stanowisku I prezesa SN w sytuacji, gdy w terminie nie zostanie wybrany nowy prezes. Pisaliśmy w  o rozpoznaniu sprawy legalności nowych sędziów przez TSUE: 22 września 2020 Nawet jeśli nowy „komisarz” w Izbie Pracy będzie dążył do utrącenia precedensowych pozwów i pytań prejudycjalnych do TSUE, to nie oznacza to zablokowania wydania wyroku przez TSUE. W przypadku wycofania pytań prejudycjalnych przez sędziów z nowych Izb, które powołał PiS, TSUE zapyta o stanowisko składy z Izby Pracy, które je zadały. I potem podejmie decyzję, czy cofnięcie pytań jest skuteczne. Bo w UE jest chronione prawo sędziów do zadawania pytań prejudycjalnych. I uważa się, że mogą je wycofać jedynie sędziowie, którzy je zadali. Ta ochrona jest po to, by na sędziów nie były wywierane naciski. Potwierdza to dr hab. Maciej Taborowski z biura Rzecznika Praw Obywatelskich. Podkreśla, że w TSUE jest już pytanie prejudycjalne dotyczące właśnie sytuacji, gdy sędziom próbuje się odebrać takie pytania. Władza wycofanie pytań mogłaby jednak rozgrywać propagandowo mówiąc, że TSUE łamie polskie prawo – bo PiS uchwalił, że sprawy o status sędziów mają rozpoznawać w SN nowi sędziowie – i że wyrok TSUE dotyczący statusu nowych sędziów nie jest dla niej wiążący. Mogą tak też zachowywać się nowi sędziowie SN, bo już jeden skład nielegalnej Izby Dyscyplinarnej wydał orzeczenie, w którym podważył wyrok TSUE z 2019 roku dotyczący Izby Dyscyplinarnej. Pisaliśmy o tym w : 2 października 2020 Kogo prezydent Duda powoła finalnie na nowych prezesów Izby Pracy i Izby Cywilnej SN? Nazwiska powinny być znane na przełomie sierpnia i września 2021 roku. W Izbie Pracy szanse ma na to któryś ze „starych”, legalnych sędziów, bo na razie jest tam tylko jeden nowy sędzia. W Izbie Cywilnej sytuacja jest bardziej skomplikowana, bo jest w niej siedmiu nowych sędziów, w tym Małgorzata Manowska prezes SN, czy Kamil Zaradkiewicz. Pisaliśmy w  jak Zaradkiewicz łamał procedury prąc do wyboru kandydatów na nowego prezesa SN: 12 maja 2020 Sądownictwo, Andrzej Duda, Sąd Najwyższy, Trybunał Sprawiedliwości Unii Europejskiej, Izba Cywilna Izba Pracy i Ubezpieczeń Społecznych komisarze"
76^W zamarzniętym Teksasie grzeją tylko spory o to, kto zawinił. Republikanie mogą stracić ten stan^Piotr Tarczyński^19 lutego 2021^https://oko.press/w-zamarznietym-teksasie-grzeja-tylko-spory-o-to-kto-zawinil/^Dlaczego stan wydobywający na potęgę ropę naftową i gaz ziemny (41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Bo republikanie odmówili podłączenia stanu do sieci ogólnokrajowej Burza śnieżna Uri (bo taką nieoficjalną nazwę jej nadano) przyniosła atak zimy, jakiego w Stanach Zjednoczonych nie widziano od lat. Temperatury poniżej zera utrzymują się na obszarze prawie całego kraju, cieplej jest właściwie tylko na wybrzeżu Kalifornii, w Georgii i na Florydzie. Federalna agencja meteorologiczna szacuje, że ekstremalnych warunków pogodowych doświadcza w tej chwili ponad 100 milionów Amerykanów. Wstrzymano szczepienia przeciw koronawirusowi w Nowym Jorku, a transport publiczny w Chicago ulega jednej awarii za drugą. O ile jednak mieszkańcy Środkowego Zachodu czy Wschodniego Wybrzeża są do zimy przyzwyczajeni, o tyle stany południowe rzadko mają do czynienia z intensywnymi opadami śniegu i niskimi temperaturami. Brakuje pługów do odśnieżania dróg, a kierowcy nie potrafią jeździć po oblodzonych nawierzchniach, dochodzi więc do wielu wypadków, są ofiary śmiertelne. Nigdzie sytuacja nie jest tak dramatyczna, jak w Teksasie, drugim co do wielkości stanie kraju, zarówno pod względem terytorium, jak i ludności. Mieszkańcy „stanu samotnej gwiazdy” lubią się przechwalać, że „w Teksasie wszystko jest większe” i rzeczywiście tak jest. Również jeśli chodzi o skutki katastrofalnego ataku zimy. W niektórych rejonach zarejestrowano temperatury nienotowane od stu lat, jest tam zimniej, niż w północnym stanie Maine czy w niektórych częściach Alaski. W Houston, największym mieście stanu, było w poniedziałek -7 stopni, a w Dallas nawet -13. Mróz nie ustępuje, władze zalecają unikać podróży i nie opuszczać domów – sęk w tym, że w części domów jest prawie tak zimno, jak na zewnątrz. W środę 17 lutego prawie 3 miliony Teksańczyków nie miało prądu – dla niektórych był to już trzeci taki dzień. Kilka osób już straciło życie, próbując się ogrzać – w pożarach, wywołanych awarią piecyków, czy zatruci tlenkiem węgla, bo spędzali noc w samochodach z włączonym silnikiem. Kiedy w czwartek udało się przywrócić dostawy prądu, największym problemem okazała się woda pitna: w zamarzniętych rurach nie ma odpowiedniego ciśnienia i władze niektórych miast, np. Austin, stolicy stanu, zalecają picie wyłącznie wody przegotowanej. Zalecenie to obejmuje w sumie około 7 milionów ludzi. Problem w tym, że zamarznięte rury pękają i mieszkańcy tracą też dostęp do wody. Szacuje się, że problem ten dotknął 13 milionów Teksańczyków. Ludzie chronią się w kościołach, noclegowniach, nawet galeriach handlowych. Synoptycy zapowiadają kolejne burze śnieżne, poprawa pogody może nastąpić dopiero w weekend. Republikańskie władze stanu, które nieraz kpiły z rzekomo niekompetentnych władz liberalnej Kalifornii, gdzie latem często dochodzi do przerw w dostawie prądu, kompletnie nie radzą sobie z usuwaniem skutków awarii. Gubernator Greg Abbott próbuje zrzucić całą winę na energię odnawialną, dzielnie sekunduje mu w tym telewizja Fox News, która trąbi, że tak właśnie będzie w całym kraju, jeśli Demokraci wprowadzą swój Zielony Nowy Ład. Do tego dochodzą klasyczne dla prawicy kpiny z globalnego ocieplenia (bo skoro opady śniegu, to jakie znowu ocieplenie), które doskonale znamy z własnego podwórka. 14 lutego 2021 Eksperci powtarzają jednak, że to nie energia odnawialna odpowiada za dzisiejszy kryzys: owszem, niektóre wiatraki rzeczywiście zamarzły, ale energia wiatrowa dostarcza jedynie 7 procent zimowej produkcji prądu w tym stanie. Reszta pochodzi z paliw kopalnych, przede wszystkim z gazu ziemnego – a gazociągi również zamarzły. Teksańska infrastruktura energetyczna, bez względu na to, z jakiego źródła pochodzi prąd, po prostu nie wytrzymuje ekstremalnych temperatur. Republikanie obwiniający o dzisiejszy kryzys Demokratów to klasyczny przykład kieszonkowca krzyczącego „Łapać złodzieja!”. Za problemy Teksasu z dostarczaniem prądu w przeważającej mierze odpowiadają władze stanu – czyli od ćwierć wieku Republikanie. To oni kontrolują obie izby stanowej legislatury (od 2003 roku), Abbott zaś jest trzecim kolejnym gubernatorem z tej partii, po George’u W. Bushu, późniejszym prezydencie, i Ricku Perrym, sekretarzu energii (sic!) w gabinecie Trumpa. Dlaczego stan wydobywający na potęgę ropę naftową i gaz ziemny (odpowiednio 41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Powód jest tyleż technologiczny, co polityczny. Kontynentalne Stany Zjednoczone (czyli 48 stanów, bez Alaski i Hawajów) podzielone są na trzy sieci elektroenergetyczne – wschodnią i zachodnią, rozgraniczone Górami Skalistymi, oraz teksańską właśnie. Teksas celowo utrzymuje własną sieć, ERCOT (Electric Reliability Council of Texas), bo w ten sposób nie następuje przesyłanie prądu przez granice stanowe i unika się kontroli FERC, federalnej agencji regulującej kwestie energetyczne. „Nie zadzieraj z Teksasem”, „Nie mieszajcie się w sprawy Teksasu” itd., to bardzo popularne hasła w stanie, który nieustannie podkreśla swoją wyjątkowość i niezależność od władzy w Waszyngtonie. Teksańczycy chcieli „rządzić się sami” i ERCOT, czyli „energetyczna wyspa”, to praktyczny wymiar tej niezależności – jako że są „energetyczną wyspą”, nie da się łatwo uzupełnić niedoborów energią z sąsiednich stanów. Równo dziesięć lat temu Teksas doświadczył podobnej katastrofy: surowa zima doprowadziła do przerw w dostawie prądu, ale – jak dziś widać – nie wyciągnięto z tego żadnej nauczki. Zaniedbano remonty, nie ulepszono sieci energetycznej, a przede wszystkim nie utrzymywano rezerw na poziomie zalecanym przez FERC. Teksańskie wiatraki zamarzły, bo nie zabezpiecza się ich przed mrozem, w przeciwieństwie do infrastruktury w północnych stanach, gdzie zima nie jest ewenementem. Iowa (stan też republikański) aż 40 procent prądu pozyskuje z wiatraków, a jednak nie doświadcza teraz tego, co „stan samotnej gwiazdy”. Teksas – przygotowany do wzrostu zużycia prądu w lecie – okazał się kompletnie nieprzygotowany na gwałtowny wzrost zapotrzebowania na energię elektryczną zimą. Znamienne, że te części stanu, które nie podlegają pod ERCOT (czyli np. miasto El Paso, przy samej granicy z Nowym Meksykiem), nie doświadczyły żadnych przerw w dostawach prądu. Ledwie dwa tygodnie temu gubernator Abbott pomstował na administrację Bidena, że chce ograniczyć wydobycie paliw kopalnych, walczyć ze zmianą klimatu; zapowiadał pozwy wobec rządu federalnego, który chce się mieszać w sprawy Teksasu. W grudniu, po przegranych przez Trumpa wyborach prezydenckich, lokalne władze Partii Republikańskiej zaczęły przebąkiwać coś o secesji – jak to się czasem zdarza w stanie, który lubi podkreślać, że do unii przystąpił dobrowolnie, wyrzekając się niepodległości. 175. rocznica aneksji przez Stany Zjednoczone Republiki Teksasu (aneksji za porozumieniem stron, dodajmy) minęła zresztą dopiero co, w grudniu 2020 roku. Ubiegłego lata teksański senator Ted Cruz kpił z władz Kalifornii, które z powodu upałów – i katastrofalnych pożarów lasów – apelowały o ograniczenie zużycia prądu. „Kalifornia nie jest w stanie zapewnić podstawowych funkcji cywilizacji, jak dostarczania prądu”, pisał na Twitterze. W miniony weekend, razem z drugim senatorem z Teksasu, Johnem Cornynem, zaapelował do Abbotta, by poprosił Waszyngton o pomoc dla dotkniętego kataklizmem stanu – po czym w środę, jak gdyby nigdy nic, poleciał na wakacje do słonecznego Meksyku, co wzbudziło oburzenie nawet części Republikanów. Samowystarczalność i niezależność Teksasu okazała się iluzją. Dzień po prośbie gubernatora prezydent Biden zatwierdził pomoc FEMA, Federalnej Agencji Zarządzania Kryzysowego. Warto przypomnieć, że kiedy w 2020 roku Kalifornia walczyła z pożarami, Trump na finiszu kampanii wyborczej, początkowo odmówił wsparcia stanowi, który głosuje na Demokratów – zmienił zdanie dopiero po krytycznych opiniach części kalifornijskich Republikanów oraz błaganiach gubernatora tego stanu. O zmianie nastrojów politycznych w Teksasie mówi się od dawna – przemiany demograficzne sprawiają, że Demokraci optymistycznie patrzą na swoje szanse w kolejnych wyborach. Nieudolność obecnych, republikańskich władz może mieć efekt podobny do tego, jaki miał dla całego kraju huragan Katrina z roku 2005 – fatalne zarządzenie kryzysowe, liczne błędy, śmierć blisko dwóch tysięcy osób, przyczyniły się do klęski Republikanów i przejęcia władzy w Kongresie przez Demokratów. Wybory na gubernatora Teksasu już za rok. Świat, Joe Biden, energetyka katastrofa klimatyczna OZE USA
77^Czteropasmówką w bagna. S16 przetnie Krainę Wielkich Jezior Mazurskich i Biebrzański Park Narodowy^Robert Jurszo^19 lutego 2021^https://oko.press/s16-przetnie-kraine-wielkich-jezior-mazurskich-i-biebrzanski-park-narodowy/^Trudno w to uwierzyć, ale Generalna Dyrekcja Dróg Krajowych i Autostrad planuje poprowadzić drogę ekspresową S16 przez dwa unikalne na skalę europejską ekosystemy: Krainę Wielkich Jezior Mazurskich oraz Dolinę Biebrzy, w tym Biebrzański Park Narodowy. Kilkanaście organizacji złożyło protest „Kraina Wielkich Jezior Mazurskich i Dolina Biebrzy są unikalnymi krajobrazami stanowiącymi dziedzictwo przyrodnicze Polski i Europy, dlatego powinna być opracowana właściwa dla tego obszaru polityka transportowa, która nie pozwoli zostać tym regionom wykluczonym komunikacyjnie, ale jednocześnie nie zniszczy ich walorów” – pisze kilkanaście organizacji ekologicznych i przyrodniczych w złożonej dziś petycji do ministrów: infrastruktury, klimatu i środowiska, finansów oraz do Generalnej Dyrekcji Dróg Krajowych i Autostrad (GDDKiA). Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska.Adresatami apelu są:Minister Infrastruktury Andrzej AdamczykMinister Klimatu i Środowiska Michał KurtykaMinister Finansów, Funduszy i Polityki Regionalnej Tadeusz KościńskiGeneralny Dyrektor GDDKiA Tomasz ŻuchowskiDyrektor GDDKiA w Olsztynie Mirosław NicewiczDyrektor GDDKiA w Białymstoku Wojciech Borzuchowski  Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska. Adresatami apelu są: Sygnatariusze domagają się: Jak podał PAP, rzecznik białostockiego oddziału GDDKiA Rafał Malinowski poinformował, że Dyrekcja odniesie się do postulatów z petycji „w ustawowym terminie”. 24 grudnia 2020 S16 ma połączyć „Via Baltica” i „Via Carpatia”. W praktyce oznacza to skumulowanie tranzytu do państw bałtyckich przez Mazury i Biebrzański Park Narodowy. Organizacje boją się znaczącego wzrostu natężenia ruchu pojazdów ciężarowych, hałasu, a także zniszczenia unikatowych na skalę europejską walorów przyrodniczych tych obszarów. „Zdewastowany zostanie atrakcyjny krajobraz i miejsca licznie odwiedzane przez turystów, co napędza dziś lokalną ekonomię. Kosztowna budowa na podmokłych terenach czteropasmowej drogi niepotrzebnie obciąży zwielokrotnionymi kosztami kieszeń podatników”. Trudno się dziwić tym obawom, bo wystarczy zobaczyć, jakie tereny przetnie S16. W przypadku odcinka biegnącego przez Krainę Wielkich Jezior Mazurskich (trasa Mrągowo – Orzysz – Ełk) w wybranym w grudniu 2020 roku wariancie B będą to: 1 lutego 2021 Ponadto, niedaleko lub w bezpośredniej bliskości planowanego przebiegu trasy znajdują się rezerwaty przyrody: Ostoja Bobrów Bartosze, Jeziorko koło Drozdowa, Jezioro Łuknajno, Jeziora Mazurskie oraz Bagna Nietlickie. A także obszary Natura 2000: Jezioro Łuknajno, Ostoja Piska i Murawy na Poligonie Orzysz. Z kolei na odcinku przebiegającym przez Dolinę Biebrzy (trasa Ełk – Knyszyn) przetnie: Niedaleko bądź w bezpośredniej bliskości znajdą się obszary Natura 2000: Ostoja Narwiańska i Bagienna Dolina Narwi, a także tereny Narwiańskiego Parku Narodowego. 14 grudnia 2020 „Niezbędne jest przeprowadzenie strategicznej oceny oddziaływania na środowisko dla całej inwestycji zamiast sztucznego cięcia jej na krótkie odcinki. Decyzja o wyborze przebiegu tej inwestycji liniowej powinna zapaść na podstawie analiz społecznych, ekonomicznych, środowiskowych i transportowych wszystkich możliwych tras alternatywnych” – mówi Małgorzata Górska z Fundacji Greenmind. Małgorzata Stanek z Fundacji dla Biebrzy podkreśliła, że pomysł poprowadzenia S16 przez tak cenne przyrodniczo tereny przeczy jakimkolwiek standardom ochrony przyrody w Polsce. Jej zdaniem rozwiązaniem jest budowa obwodnicy Wielkich Jezior Mazurskich i Doliny Biebrzy, tak jak buduje się obwodnice miast. Pozwoliłoby to zachować bez uszczerbku cenne przyrodniczo obszary, a jednocześnie przeprowadzić ruch tirów tam, gdzie nie będzie on uciążliwy dla przyrody i mieszkańców. „Postępujący kryzys klimatyczny i szybki spadek różnorodności biologicznej wymagają zasadniczej zmiany podejścia do zarządzania przestrzenią i potraktowania w sposób priorytetowy ochrony naturalnych ekosystemów” – podkreśla dr hab. Wiktor Kotowski z Uniwersytetu Warszawskiego i Centrum Ochrony Mokradeł. Zaznacza, że chodzi tu nie tylko o ochronę gatunków, ale zabezpieczenie tzw. usług ekosystemowych, które – również nam – świadczą, np. regulacja klimatu, oczyszczanie wód. „Na kontynencie europejskim, gdzie wpływ człowieka na strukturę krajobrazu był szczególnie znaczący, duże obszary naturalnej przyrody należy uznać za nienaruszalne” – mówi naukowiec. Ekologia, Biebrzański Park Narodowy kraina wielkich jezior mazurskich s16
78^Europejski Trybunał Praw Człowieka: sprawy dotyczące zmian w polskim sądownictwie będą priorytetowe^Anna Wójcik^19 lutego 2021^https://oko.press/europejski-trybunal-praw-czlowieka-sprawy-dotyczace-zmian-w-sadownictwie/^W Europejskim Trybunale Praw Człowieka jest 27 skarg z Polski dotyczących różnych elementów zmian w sądownictwie przeforsowanych przez Zjednoczoną Prawicę Europejski Trybunał Praw Człowieka zdecydował, że będzie rozpatrywał priorytetowo sprawy z Polski, dotyczące różnych elementów zmian w sądach przeprowadzonych za rządów Zjednoczonej Prawicy. Zakomunikował to w informacji prasowej wydanej 18 lutego. ETPCz poinformował w niej również, że skargę sędziego Jana Grzędy przeciwko Polsce (skarga nr 43572/18) rozpatrzy nie „zwykła” izba, ale Wielka Izba w składzie 17 sędziów. Pomimo że sprzeciwiał się temu polski rząd. Artykuł 30 Europejskiej Konwencji Praw Człowieka mówi, że zrzeczenie się właściwości przez izbę ETPCz na rzecz Wielkiej Izby jest możliwe, jeśli W wypadku sprawy Grzęda przeciwko Polsce mamy do czynienia z pierwszą z tych sytuacji. Jan Grzęda jest sędzią Naczelnego Sądu Administracyjnego. Zasiadał w dawnej Krajowej Radzie Sądownictwa. Wniósł do ETPCz, że zakończenie jego kadencji przed upływem czterech lat na podstawie znowelizowanej przez PiS ustawy o KRS, narusza Europejską Konwencję Praw Człowieka. Skargę wniósł 4 września 2018 roku. Trybunał zakomunikował, że przyjął ją do rozpatrzenia po 10 miesiącach, w lipcu 2019 roku. Podobną skargę dotyczącą przedterminowego przerwania kadencji w starej KRS złożył też sędzia Waldemar Żurek (Waldemar Żurek przeciwko Polsce, skarga nr 39650/18). 28 lipca 2019 W ETPCz jest obecnie 27 skarg z Polski dotyczących różnych elementów zmian w sądownictwie. Trybunał na razie oficjalnie zakomunikował polskiemu rządowi, że przyjmuje do rozpatrzenia 17 z nich. Dotyczą m.in.: 30 stycznia 2021 Europejski Trybunał Praw Człowieka rozstrzygnie, czy w tych sprawach Polska naruszyła Europejską Konwencję Praw Człowieka. Jeśli uzna, że tak było w istocie, może: Wyroki ETPCz są ostateczne. Polska jako państwo-sygnatariusz Konwencji jest zobowiązana do ich wykonywania. Sprawozdaje z tego Komitetowi Ministrów Rady Europy. Od wejścia w życie Konwencji i uznania jurysdykcji Trybunału przez Polskę w 1993 roku, ETPCz rozstrzygnął ponad 1600 spraw z Polski. Jak pisał Rzecznik Praw Obywatelskich dr hab. Adam Bodnar w książce „Wykonywanie orzeczeń Europejskiego Trybunału Praw Człowieka w Polsce. Wymiar instytucjonalny”, w ciągu ostatnich trzech dekad w demokratyzujących się krajach Europy Środkowej i Wschodniej ETPCz stał się „jednym z najpoważniejszych instrumentów poszukiwania ochrony przed nadużyciami ze strony władzy, ale także równoczesnego kształtowania standardów dla nowych demokracji”. Prezes ETPCz, sędzia Robert Spanó wielokrotnie publicznie zapewniał, że kwestie praworządności, w tym niezawisłości sędziowskiej, są przedmiotem szczególnej ochrony Europejskiej Konwencji Praw Człowieka. W opublikowanym w styczniu 2021 artykule naukowym „Praworządność jako gwiazda polarna Europejskiej Konwencji Praw Człowieka: Trybunał strasburski i niezależność sądownictwa” prezes Spanó zapewniał, że ucieleśnianie zasady praworządności jest i pozostanie ważnym zadaniem ETPCz. W ostatnich latach do ETPCz wpływają liczne skargi dotyczące niezawisłości sędziowskiej w Turcji, Polsce i na Węgrzech. Sądownictwo, Naczelny Sąd Administracyjny, Krajowa Rada Sądownictwa, Europejski Trybunał Praw Człowieka Jan Grzęda
79^Wiemy, kto i ile wpłacał na kampanię wyborczą Mateusza Morawieckiego w 2019 roku^Sebastian Klauziński^19 lutego 2021^https://oko.press/premier-mateusz-morawiecki-kampania-2019/^"Premier Morawiecki ""zebrał"" w czasie kampanii wyborczej w 2019 roku prawie pół miliona złotych z darowizn. Trzy czwarte tej kwoty pochodzi od ludzi ze spółek Skarbu Państwa lub innych państwowych podmiotów. Rekordzista, członek zarządu Orlenu, wpłacił ponad 56 tys. złotych  zbadało historię rachunku funduszu wyborczego PiS z 2019 roku. Każdy przelew z darowizną ma w tytule imię i nazwisko konkretnego kandydata do parlamentu. Dzięki temu wiemy, kto i ile wpłacił na poszczególnych polityków Zjednoczonej Prawicy. Na Mateusza Morawieckiego wpłat było aż 56. „Lepiej być w Katowicach niż w Brukseli. Tu jest więcej przyjaciół, a śląski żurek jest lepszy niż belgijskie frytki” – mówił premier Morawiecki podczas kongresu PiS w Katowicach, w lipcu 2019. Niedługo potem okazało się, że to właśnie w Katowicach premier będzie „jedynką” listy PiS w wyborach do Sejmu. Przedtem urzędujący premierzy zwykle startowali z Warszawy, jednak pierwsze miejsce na liście wyborczej w stolicy było zarezerwowane dla prezesa partii Jarosława Kaczyńskiego. Partia postanowiła więc rzucić Morawieckiego na Śląsk. Dla premiera wybory w 2019 były sprawdzianem. Startował po raz pierwszy, w dodatku jako „spadochroniarz” rzucony na miasto, z którym nie był nigdy związany. Mimo tych trudności, musiał się „uprawomocnić” w oczach wciąć nieufnych wobec niego starych działaczy PiS. I oni i prezes Kaczyński oczekiwali, że Morawiecki jako urzędujący premier i jedna z nowych gwiazd PiS zdobędzie dobry wynik. A dobry wynik kosztuje. Jak pisał „Newsweek”, na kampanię w 2019 roku. PiS wydało prawie 30 milionów złotych. Najwięcej poszło właśnie na promocję premiera Morawieckiego – aż 539 tys.złotych. Według ustaleń  niewiele mniej premier „zebrał” wcześniej dzięki darowiznom na fundusz wyborczy PiS. Kampanie wyborcze w Polsce mogą być finansowane jedynie z pieniędzy zgromadzonych na kontach funduszy wyborczych partii. Kiedy ugrupowanie (lub koalicja) powołuje komitet wyborczy, pieniądze z konta funduszu przekazywane są na konto komitetu, który następnie wydaje je na kampanię wyborczą, czyli na spoty, konwencje, transport, hotele, billboardy, ulotki, gadżety itp. Darowizny na fundusz można wpłacać w każdym czasie, a więc – teoretycznie – także bez związku ze zbliżającą się kampanią wyborczą. Zgodnie z przepisami, suma wpłat od jednej osoby nie może przekroczyć 15-krotności pensji minimalnej. Ale jeśli w danym roku odbywają się więcej niż jedne wybory, maksymalna kwota jest wyższa – to 25-krotność pensji minimalnej. Tak było w 2019 roku, najpierw mieliśmy wybory do europarlamentu, potem wybory do Sejmu i Senatu. Jedna osoba mogła więc wpłacić na fundusz wyborczy maksymalnie 56 250 złotych. Jak ujawniła pół roku temu „Polityka”, na fundusz wyborczy PiS w 2019 roku trafiło w sumie blisko 20 mlnzłotych z darowizn od osób fizycznych. Tygodnik opublikował listę wszystkich darczyńców oraz kwoty, jakie wpłacili na fundusz.  dotarło do historii rachunku funduszu wyborczego. Dzięki temu wiemy nie tylko kto i ile wpłacił, ale wiemy także kto wpłacał na kogo. Każdy przelew z darowizną ma bowiem z tytule imię i nazwisko kandydata. Na konto funduszu wyborczego PiS w 2019 roku wpłynęło ponad 4 tys. darowizn (darczyńców było mniej, bo niektórzy wpłacali więcej niż raz). Z racji tego, że był to rok zarówno wyborów do europarlamentu, jak i wyborów parlamentarnych, na koncie funduszu znajdziemy wpłaty, które w tytułach mają nazwiska kandydatów startujących i w jednych, i drugich wyborach. Jedną z osób, której nazwisko pojawia się najczęściej się w opisach przelewów jest Mateusz Morawiecki. 52 osoby przekazały na kampanię premiera 56 darowizn. W sumie Morawiecki „zebrał” w ten sposób 497 tys.złotych. Udało nam się zidentyfikować czterdziestu darczyńców. Cześć z nich to lokalni działacze PiS, inni są związani z Solidarnością Walczącą, którą kierował ojciec premiera – Kornel Morawiecki. Jednak większość wpłacających – 27 osób – ma posady w spółkach Skarbu Państwa lub innych państwowych podmiotach. To oni wpłacili na kampanię Morawieckiego ponad 382 tys. złotych, ponad trzy czwarte całej kwoty „uzbieranej” przez premiera. Zacznijmy od rekordzistów. Jak pisaliśmy, limit wpłaty na fundusz wyborczy w 2019 roku wynosił 56 250 złotych. I właśnie taką, maksymalną, kwotę na Morawieckiego wpłacił Armen Konrad Artwich. Artwich podąża za obecnym premierem od dekady. W latach 2011-2016 był zatrudniony w Banku Zachodnim WBK (którym kierował wówczas Morawiecki), potem w Ministerstwie Rozwoju (gdy jego szefem był Morawiecki), a od stycznia 2018 pracował jako dyrektor departamentu prawnego w Kancelarii Prezesa Rady Ministrów (premierem był już wówczas Morawiecki). We wrześniu 2018 roku został członkiem zarządu kontrolowanego przez państwo Orlenu. Jak wyliczaliśmy w ubiegłym roku, tylko do końca 2019 roku w samym Orlenie zarobił 1,2 mln zł i mógł dostać jeszcze drugie tyle premii. A zasiada także w radzie nadzorczej Polskich Linii Lotniczych LOT. Równe 50 tys. złotych na kampanię premiera wpłacił Zbigniew Jagiełło. W czasach studenckich był działaczem Solidarności Walczącej, to dobry znajomy premiera i jego ojca. Od 2009 roku Jagiełło kieruje państwowym bankiem PKO BP. W 2016 chrapkę na „dobrą zmianę” kadrową w banku miała ekipa ministra sprawiedliwości Zbigniewa Ziobry, jednak Morawiecki (wtedy jeszcze nie był premierem) obronił starego kolegę. Według naszych wyliczeń, od początku rzędów PiS do końca 2019, Jagiełło zarobił w PKO BP prawie 10,7 mln zł i mógł dostać 1,6 mln zł dodatkowych świadczeń. Patrycja Klarecka, kolejna wieloletnia współpracownica Morawieckiego, wpłaciła na premiera 40 tys.złotych. W latach 2010-2014 była dyrektorem ds. nowych mediów i dyrektorem działu marketingu w banku BZ WBK. W 2016 została prezeską rządowej Polskiej Agencji Rozwoju Przedsiębiorczości. Od 2018 roku jest członkinią zarządu Orlenu ds. handlowych. Jak pisaliśmy na , w 1,5 roku zarobiła 1 mln 369 tys. zł i miała szansę na prawie drugie tyle nagrody. Niewiele mniej niż Klarecka – 36 tys.złotych wpłacił na kampanię premiera Tomasz Fill. Jak pisała „Polityka”, towarzyszy on Morawieckiemu od początku jego politycznej drogi. Za pierwszych rządów PiS dostał posadę w PGNiG. Jego talent doceniła także rządząca potem PO (pracował wtedy na dyrektorskich stanowiskach w PKO BP). Kiedy w 2015 roku PiS przejął władzę po raz drugi, Fill znalazł zatrudnienie w Polskim Funduszu Rozwoju. Obecnie jest jego wiceprezesem. Zasiada też w radach nadzorczych Polskiej Grupy Lotniczej oraz Polskich Kolei Linowych. 11 lipca 2020 Na kampanię Mateusza Morawieckiego zrzuciło się jeszcze sześć osób związanych z Orlenem: Pozostali darczyńcy związani są m.in. z Polskim Funduszem Rozwoju, Bankiem Gospodarstwa Krajowego, spółkami energetycznymi i LOT-em: Kolejne 47 tys. złotych wpłaciły na premiera jeszcze trzy osoby. Ich personalia z historii rachunku funduszu wyborczego wskazują, że prawdopodobnie chodzi o dyrektora z PKO Bank Polski, specjalistę Banku Gospodarstwa Krajowego oraz członka rady nadzorczej tegoż banku. Usiłowaliśmy potwierdzić, czy te wpłaty pochodziły właśnie od nich, ale nie udało nam się z nimi skontaktować. 16 kwietnia 2019 Co oznaczają takie imienne darowizny na partyjny fundusz wyborczy? Z punktu widzenia prawa wyborczego i rozliczania kampanii przez Krajowe Biuro Wyborcze nie ma to żadnego znaczenia. Kiedy zbliżają się wybory i zostaje powołany komitet wyborczy, to partia decyduje, ile pieniędzy przelewa z konta funduszu na konto komitetu wyborczego, tzn. ile pieniędzy chce wydać na kampanię wyborczą. W chwili, gdy pieniądze znajdą się na koncie komitetu, nie można ich już przypisać do konkretnego darczyńcy. Lądują w jednym worku. Pieniędzmi zgromadzonymi na rachunku komitetu zarządza pełnomocnik finansowy i zgodnie z prawem to on decyduje o każdym wydatku na kampanie poszczególnych kandydatów. Darczyńcy mogliby więc przelewać pieniądze po prostu jako „darowizny na fundusz wyborczy”. Skoro tak, to po co imienne darowizny? Jak wyjaśnia nam Krzysztof Lorentz, dyrektor zespołu kontroli finansowania partii politycznych i kampanii wyborczych Krajowego Biura Wyborczego, partie często określają własne, wewnętrzne zasady dotyczące darowizn. Uzależniają na przykład wielkość wydatków na kampanię na rzecz konkretnego kandydata od kwoty wpłat na fundusz wyborczy pochodzących albo od samego kandydata albo od osób, które wskażą jego nazwisko w tytule przelewu. W ten sposób partie „mobilizują” kandydatów do wsparcia finansowego kampanii. Im wyższe miejsce na liście, tym pewniejsze wygrana, a tym samym oczekiwania finansowe partii wobec kandydata. Z historii rachunku funduszu, do którego dotarliśmy, wynika, że powszechną praktyką wśród polityków startujących z list PiS były darowizny „na siebie”, czyli z imieniem i nazwiskiem kandydata w tytule przelewu. Mateusz Morawiecki należał do wyjątków, na swoją kampanię nie wpłacił ani złotówki. Wybory, Mateusz Morawiecki, Kancelaria Prezesa Rady Ministrów, kampania wyborcza PKN Orlen wybory 2019"
80^Komisja Europejska upomina się o Puszczę Białowieską. Polsce grozi nawet 130 mln zł kary^Robert Jurszo^18 lutego 2021^https://oko.press/komisja-europejska-upomina-sie-o-puszcze-bialowieska/^W ocenie Komisji Europejskiej Polska nie wykonała wyroku Trybunału Sprawiedliwości Unii Europejskiej ws. ochrony Puszczy Białowieskiej z 2018 roku. Rząd ma dwa miesiące na odniesienie się do zarzutu. Sprawa może znów trafić przed Trybunał 17 kwietnia 2018 roku Trybunał Sprawiedliwości Unii Europejskiej (TSUE) uznał, że Polska złamała prawo, prowadząc w Puszczy Białowieskiej wycinkę motywowaną walką z kornikiem drukarzem. Decyzja TSUE nie wiązała się z żadnymi karami finansowymi. Ich ryzyko pojawiłoby się dopiero wtedy, gdyby Polska do wyroku się nie zastosowała. Blisko trzy lata później, 17 lutego 2021, Komisja Europejska (KE) wezwała Polskę do wykonania orzeczenia Trybunału Sprawiedliwości w sprawie ochrony przyrody w Puszczy Białowieskiej. „Polska ma dwa miesiące na ustosunkowanie się do zastrzeżeń zgłoszonych przez Komisję. W przeciwnym razie Komisja może ponownie skierować sprawę do Trybunału Sprawiedliwości UE oraz wystąpić o nałożenie kar finansowych” – czytamy w komunikacie prasowym KE. 17 kwietnia 2018 Jak zauważył w facebookowym wpisie dziennikarz i publicysta przyrodniczy Adam Wajrak, od listopada 2017 roku, gdy pod groźbą kar TSUE wezwał Polskę do zaprzestania wycinki w ramach tzw. środka zabezpieczającego, nie ma już wycinek. „Ścinane są tylko suche drzewa przy drogach, które zdaniem Lasów Państwowych stwarzają zagrożenie. To w wielu miejscach dyskusyjne, ale należy zauważyć też, że są pozostawiane na miejscu. Innymi słowy, mamy teraz w Puszczy najwspanialszy czas przynajmniej od 1915, czyli od momentu gdy wkroczyła tu gospodarka leśna” – pisze Wajrak. Dlaczego więc zdaniem KE Polska nadal nie zastosowała się do orzeczenia? „Polska nie uchyliła załącznika do planu urządzenia lasu Nadleśnictwa Białowieża wprowadzonego w 2016 r. i nie zastąpiła go środkami, które pozwoliłyby zachować integralność obszaru, zapewnić ochronę gatunków i siedlisk” – czytamy w stanowisku Komisji. To właśnie wspomniany aneks był podstawą zwiększenia wycinek, które ostatecznie doprowadziły do sprawy przed TSUE. Formalnie nadal obowiązuje, choć Lasy Państwowe w Puszczy Białowieskiej nie walczą już z kornikiem przez wycinkę. W tym kontekście warto przypomnieć, że nie tylko nie wycofano aneksu do planu urządzenia lasu dla Nadleśnictwa Białowieża, ale jeszcze zaproponowano aneksy dla dwóch pozostałych nadleśnictw – Browsk i Hajnówka – które zakładały dalsze pozyskanie drewna. 23 maja 2019 Jakiej kary możemy się spodziewać, jeśli sprawa ponownie trafiłaby do TSUE, a ten nałożył karę finansową? W komunikacie prasowym przesłanym przez koalicję „Kocham Puszczę” Agata Szafraniuk z ClientEarth Prawnicy dla Ziemi wskazuje na to, że kary ustanawiane przez TSUE są zawsze na wysokim poziomie, bo mają odstraszać. „Może to być zarówno kara okresowa, np. za każdy dzień niewykonania wyroku, jak i kara ryczałtowa. Kary te mogą być też nałożone łącznie. W przypadku Polski kara ryczałtowa może wynieść prawie 30 mln EUR, czyli 130 mln złotych. Od momentu wydania wyroku minęło ponad 1000 dni i każdy dodatkowy dzień zwłoki będzie brany pod uwagę przez Trybunał. Może to stanowić podstawę do wyliczenia dodatkowej kary okresowej” – mówi Szafraniuk. Dr hab. Przemysław Chylarecki z Fundacji Greenmind przypomina, że prawo UE nakłada na Polskę i inne kraje obowiązek skutecznej ochrony siedlisk i gatunków na obszarach Natura 2000, do których zalicza się też Puszcza Białowieska. „Dzisiejsza decyzja Komisji to kolejny sygnał, że w Puszczy Białowieskiej właśnie to musi być priorytetem. Najprostszą drogą do realizacji tego postulatu byłoby utworzenie parku narodowego na całym obszarze Puszczy Białowieskiej. Być może decyzja Komisji będzie bodźcem do tego, by w 100-lecie ochrony Puszczy, przypadające w 2021 roku, wrócić do poważnej rozmowy na ten temat” – mówi naukowiec. Ekologia, Lasy Państwowe, Ministerstwo Środowiska,
81^Wawrzyk utrącony, nie będzie RPO. Opozycja szuka kandydata, którego zaakceptuje Gowin^Agata Szczęśniak^18 lutego 2021^https://oko.press/wiceminister-z-pis-nie-zostal-rzecznikiem-praw-obywatelskich/^Przewagą 3 głosów Senat odrzucił kandydaturę Piotra Wawrzyka na Rzecznika Praw Obywatelskich. Tymczasem opozycja szuka nowego, wspólnego kandydata, którego zaakceptuje Porozumienie Głosowanie w Senacie 18 lutego 2021 odbyło się przy stuprocentowej frekwencji. Zmobilizowała się i opozycja, i PiS. Przeciwni kandydaturze Piotra Wawrzyka byli senatorowie: Koalicji Obywatelskiej, PSL, Lewicy, a także Krzysztof Kwiatkowski i Wadim Tyszkiewicz z Koła Senatorów Niezależnych oraz niezrzeszeni: Jacek Bury (Polska 2050) i Stanisław Gawłowski. Za Wawrzykiem głosował cały klub PiS. Wstrzymała się Lidia Staroń (KSN). Wawrzyk to poseł Prawa i Sprawiedliwości i wiceminister spraw zagranicznych. „Jest to kandydatura prowokacyjna” – ocenili senatorowie Sławomir Rybicki i Marek Borowski. „Przykro mi panie ministrze, że pan w tej prowokacji wziął udział” – ubolewał Borowski. 18 grudnia 2020 Podczas czterogodzinnego przesłuchania w Senacie kandydat nie odpowiedział niemal na żadne pytanie, które mogłoby podzielić senatorów. Ani o aborcję, ani o praworządność, ani o „strefy wolne od LGBT”, ani o działania służb w sprawie Igora Stachowiaka. Zasłaniał się tym, że jako wiceminister uczestniczy w pracach Europejskiego Trybunału Praw Człowieka, zna dokumenty w tych sprawach i nie może ich ujawniać. „Czy pan będzie prowadził urząd w sposób tajny?” – drwiła senator Danuta Jazłowiecka (KO). Nieoczekiwanie za to Wawrzyk poparł projekt Lewicy o zmianie definicji gwałtu. „Pytaliśmy o sadystyczne prawo aborcyjne. W odpowiedzi: cisza. Pytaliśmy o praworządność. W odpowiedzi usłyszeliśmy ciszę. W tej ciszy ja słyszę głos Jarosława Kaczyńskiego. Nie będzie się pan wsłuchiwał w głos obywateli” – podsumował senator Krzysztof Brejza (KO). Tuż przed głosowaniem, jako ostatni przemawiał wicemarszałek Senatu Michał Kamiński. W mocnym wystąpieniu przedstawił filozofię wyboru Rzecznika Praw Obywatelskich. To właśnie Kamiński prowadzi rozmowy nad nowym wspólnym kandydatem opozycji. „Trzeba uczciwie powiedzieć, że pan Wawrzyk nie różni się niczym, ani na minus, ani na plus, od innych ludzi stawianych na najwyższe polskie stanowiska przez prezesa partii rządzącej. Nie nadaje się ani więcej, ani mniej niż pan prezydent Andrzej Duda” – mówił Kamiński. Stwierdził, że w „w normalnym kraju” prawa obywatelskie „nie stanowią przedmiotu sporu polityków”. „W innych krajach politycy chwalą się tym, że umieją rozmawiać z inną stroną” – przekonywał Kamiński. „Partia rządząca powinna wykazać trochę pokory, żeby w tej dziedzinie praw obywatelskich nie prezentować człowieka, który będzie politycznym reprezentantem i wykonawcą woli centrali partyjnej” – mówił Kamiński o kandydaturze Wawrzyka. Dodał też: „Dzisiaj trzeba to powiedzieć przy całym szacunku dla osób o poglądach konserwatywnych: ich głos jest dziś w Polsce słyszany. Ich poglądy są wpisywane do kodeksu karnego, ich poglądy są nauczane w szkołach. Dzisiaj w Polsce prześladowani są ludzie o innej wrażliwości. Nie czują się u siebie ludzie, którzy mają inne niż konserwatywne poglądy”. A wrażliwość postępowa jest częścią polskiej narodowej tradycji – uważa Kamiński. Co z tego wynika dla wyboru Rzecznika Praw Obywatelskich? Opozycja odbyła już dwa spotkania, podczas których szuka wspólnego kandydata na Rzecznika Praw Obywatelskich. Ma nim zostać osoba, którą mogłoby poprzeć Porozumienie Jarosława Gowina. Wcześniej dwa razy Sejm odrzucił kandydaturę Zuzanny Rudzińskiej-Bluszcz, prawniczki z Biura Rzecznika Praw Obywatelskich, którą wystawiły organizacje społeczne, a poparły kluby opozycji. PiS nie wystawiał własnego kandydata aż do grudnia. Wtedy ogłosił, że będzie nim Wawrzyk. Kandydata wystawiły wówczas również PSL i Konfederacja. Ugrupowania te przekonywały, że ekonomista Robert Gwiazdowski jest kandydatem kompromisowym. Ponownie startowała też Rudzińska-Bluszcz. Z oczywistego, arytmetycznego powodu – PiS ma w Sejmie większość – głosowanie wygrał Wawrzyk. Jednak kolejny krok to zatwierdzenie kandydatury przez Senat, gdzie niewielką przewagę ma opozycja. I Wawrzyk przepadł. Po głosowaniu Rudzińska-Bluszcz skomentowała: Cieszy mnie, że czynny polityk nie zostanie Rzecznikiem Praw Obywatelskich. Ale to gorzka satysfakcja. Obecny impas to efekt lekceważenia instytucji przez władze. W tym wypadku – instytucji kluczowej dla nas, mieszkańców Polski. — Zuzanna Rudzińska-Bluszcz (@ZuzannaRB) February 18, 2021  Trybunał Konstytucyjny po raz siódmy przełożył rozprawę, na której ma zdecydować, czy przepis pozwalający pełnić obowiązki dotychczasowemu Rzecznikowi po zakończeniu kadencji jest zgodny z Konstytucją. Rozprawa ma się odbyć 10 marca. Jeśli TK uzna, że przepis łamie Konstytucję, PiS będzie mógł wybrać Rzecznika bez szukania większości w parlamencie – powoła osobę „pełniącą obowiązki”. Opozycja próbuje temu zapobiec i ocalić urząd niezależny od władzy PiS. Dlatego szuka kandydata, który zyskałby poparcie dla Porozumienia. Zarazem byłby to polityczny sygnał, że większość dla rządu PiS jest niepewna. Przesłuchanie Piotra Wawrzyka trwało ponad cztery godziny. „Czy zmuszanie kobiety do donoszenia dziecka śmiertelnie chorego, zmuszania do tego, żeby co kilka dni udawała się na USG, żeby sprawdzać, czy już obumarło, skazywanie jej na tortury psychiczne, czy wypełnia to znamiona nieludzkiego traktowania kobiety?” – pytał senator Krzysztof Brejza. Kandydat PiS zasłonił się tym, że zna akta sprawy prowadzonej przed międzynarodowym trybunałem i nie może odpowiedzieć Dopytywany odparł, że „jeśli taka sprawa trafi do biura rzecznika, to będzie dokładnie analizowana, każdy taki przypadek”. Takich uników było wiele. Senator Marcin Bosacki (KO) pytał o ocenę stanu praworządności, praw człowieka i stanu demokracji. Piotr Wawrzyk: „Te kwestie zostały poddane orzecznictwu UE, są przedmiotem skarg w ETPCz, muszę się niestety znowu powołać na klauzulę nieujawniania dokumentów”. Na pytanie Wojciecha Koniecznego z Lewicy, czy dopuszczalne jest tworzenie tzw. stref wolnych od LGBT, Wawrzyk odpowiedział, że nie są one aktami prawa miejscowego. Kontrę wyprowadził senator Kazimierz Michał Ujazdowski z Koalicji Obywatelskiej. Stwierdził, że ustawa o RPO obliguje Rzecznika też do reakcji na dyskryminację w sytuacjach pozaprawnych, więc status uchwał o strefach wolnych od LGBT nie ma znaczenia. Sam Ujazdowski chciał wiedzieć, czy któraś z decyzji rządzących ograniczała prawa obywateli. Odpowiedzi nie uzyskał. Senator Krzysztof Kwiatkowski chciał wiedzieć, co Wawrzyk sądzi o tym, że rząd nielegalnie zamknął ludziom legalnie prowadzoną działalność gospodarczą. Czy państwo polskie powinno zrekompensować straty? Wawrzyk bronił się, że jako wiceminister spraw zagranicznych nie zajmował się takimi sprawami. Dodał, że w Polsce jest jeden z najniższych wskaźników bezrobocia. Kwiatkowski: „Pan nie kandyduje na prezesa Polskiego Funduszu Rozwoju. Pytam, co pan zrobi?” Wawrzyk: „Wydawało mi się, że odpowiedziałem na to pytanie”. Nic nie dodał do odpowiedzi. Senator Jerzy Wcisła zapytał między innymi o to, co Wawrzyk zrobi, żeby TVP nie siała nienawiści, pytał też o proces w sprawie Adamowicza. Wawrzyk: „Mowa nienawiści nie powinna mieć miejsca, ale to skomplikowane zagadnienie”. Wcisła: „Dziękuję za nieudzielenie żadnej odpowiedzi”. Podczas senackiego przesłuchania jak refren powracało pytanie o to, czy będzie on niezależny. „Czy dobrze się panu współpracuje z panem marszałkiem Terleckim? Czy dobrze się panu współpracuje z panem Rauem [minister spraw zagranicznych]? Czy na stanowisko dostał pan rekomendację klubu PiS?” – dopytywał Dunin. Wawrzyk bronił się, mówiąc, że „RPO wykonuje mandat w imieniu i na rzecz obywateli”. Powtarzał to w czasie przesłuchania wiele razy. Ale stwierdził też, że Rzecznik „musi też współpracować z Wysoką Izbą czy Sejmem, nie da się przeforsować podglądów Rzecznika w separacji od parlamentu czy rządu”. Zadeklarował, że kontynuowałby program RPO „Osiodłać Pegaza” dotyczący inwigilacji i działania służb specjalnych. „Jestem zwolennikiem zasady kontynuacji urzędu” – zapewniał. Jednocześnie oświadczył, że jest przeciwny zwiększaniu budżetu Biura Rzecznika Praw Obywatelskich podczas pandemii (PiS od lat tnie budżet RPO). „Rzecznik nie ma swojego zdania” – mówił Wawrzyk i nie przedstawiał tego zdania w takich sprawach jak praworządność czy aborcja. Ale zapytany o pedofilię nie miał wątpliwości: „Zjawisko jest jak najbardziej wymagające potępienia, nie ma tu między nami różnicy zdań, pedofilia jest złem, musi być zwalczana, niezależnie od tego, kto jest sprawdzą, czy ktoś jest nauczycielem, artystą czy księdzem”. Pewnym zaskoczeniem było, że Wawrzyk zadeklarował poparcie dla projektu Lewicy, który zmienia definicję gwałtu: „W moim przekonaniu to jest bardzo ważny projekt, bardzo istotna propozycja. Z tego, co wiem, problem polega na tym, że sądy czasami interpretują sytuację tak, że jeśli ofiara nie walczy z przestępcą, to nie zawsze można interpretować jako gwałt. Ale co ma zrobić ofiara, która jest sparaliżowana strachem? Nie zawsze jest w stanie wykazać swój sprzeciw. Uważam, że zmiana definicji gwałtu jest bardzo potrzebna i to jak najszybciej”. Krzysztof Brejza pytał też o używanie przez policję podczas protestów pałek teleskopowych, wywożenie poza Warszawę, poniżające przesłuchania. Wawrzyk na to, że jako wiceminister spraw zagranicznych zwracał uwagę na standardy międzynarodowe w działaniu policji. Prawa człowieka, Piotr Wawrzyk, Rzecznik Praw Obywatelskich,
82^PO zmienia zdanie o aborcji. A Polacy? Większość chce legalnego zabiegu w trudnej sytuacji [SONDAŻ]^Magdalena Chrzczonowicz^18 lutego 2021^https://oko.press/po-zmienia-zdanie-o-aborcji-a-polacy-wiekszosc-chce-legalnego-zabiegu-w-trudnej-sytuacji-sondaz/^52 proc. Polek i Polaków uważa, że prawo powinno zezwalać na aborcję, gdy kobieta jest w trudnej sytuacji osobistej. Uważają tak przede wszystkim młodzi oraz wyborcy Lewicy i Koalicji Obywatelskiej - wynika z sondażu Ipsos dla  Platforma Obywatelska ogłosiła w czwartek 18 lutego swoje stanowisko w kwestii przerywania ciąży – opowiedziała się za prawem do aborcji do 12. tygodnia ciąży. Warunek? „Wyjątkowo trudna sytuacja” kobiety oraz konsultacja z lekarzem i psychologiem. Wg sondażu Ipsos dla  takie stanowisko powinno być dobrze przyjęte przez większość Polek i Polaków. Ankietowanym zadaliśmy następujące pytanie: „Pana/Pani bliska znajoma chce przerwać ciążę z powodu ciężkich warunków życiowych lub trudnej sytuacji osobistej. Czy uważa Pan(i), że prawo powinno jej na to zezwalać czy zakazywać?” Na tak zadane pytanie ponad połowa respondentów odpowiedziała: „Prawo powinno jej na to zezwalać”. To o 3 pkt proc. mniej niż w kwietniu 2018 roku, kiedy zadaliśmy bardzo podobne pytanie: „Proszę sobie wyobrazić, że Pana/Pani bliska znajoma chce przerwać ciążę z powodu trudnej sytuacji osobistej. Czy uważa Pan\i, że prawo nie powinno jej tego zakazywać / prawo powinno jej tego zakazywać”. Wtedy 55 proc. odpowiedziało, że prawo nie powinno zakazywać kobiecie aborcji. Warto jednak zaznaczyć, że opcja „brak zakazu” mogła być łatwiejsza do akceptacji przez część ankietowanych niż „zezwolenie”. Sondaże dotyczące aborcji są bardzo czułe na sposób zadania pytania. Więcej piszemy o tym w dalszej części tekstu. 27 kwietnia 2018 Z całą pewnością można powiedzieć, że spektakularna zmiana postaw nastąpiła wśród najmłodszych badanych w grupach wiekowych. W najnowszym sondażu aż 76 proc. najmłodszych dorosłych Polaków (18-29 lat) wybrało opcję „zezwalać”. W 2018 roku w tej grupie za brakiem zakazu opowiedziało się tylko 61 proc.. Widać tutaj wyraźnie skutki protestów po wyroku TK Julii Przyłębskiej, których fenomenem był właśnie udział najmłodszych, także tych poniżej 18. roku życia.   W kolejnych grupach wiekowych także dominuje „zezwolenie”, ale już nie tak zdecydowanie. Na aborcję w trudnej sytuacji nie godzą się jedynie najstarsi – dużo bardziej konserwatywni, częściej związani z Kościołem katolickim i najczęściej głosujący na PiS, który opowiada się za niemal całkowitym zakazem aborcji. Ale nawet w tej grupie przewaga opcji „zakazywać” nie jest duża. Na pozór wyniki kobiet i mężczyzn są identyczne – 52 proc. kobiet i 52 proc. mężczyzn wybrało odpowiedź „zezwalać”. Ale gdy skrzyżujemy płeć z wiekiem różnice wychodzą na jaw. Młode (18-39 lat) kobiety są bardziej liberalne niż mężczyźni w tym samym wieku. Jeszcze większa różnica jest w grupie 40- i 50-latków – 56 proc. kobiet i 49 proc. mężczyzn wybrało odpowiedź „zezwalać”. To nie zaskakuje, bo większość badań pokazuje, że kobiety, szczególnie młode, są bardziej liberalne. Liberalna postawa wśród 50-latek może natomiast wynikać z tego, że pamiętają one jeszcze czas, w którym aborcja była dostępna praktycznie „na żądanie” (do 1993 roku). W najstarszej grupie tendencja się odwraca – to mężczyźni są bardziej liberalni. Kobiety po 60. r.ż także częściej niż mężczyźni głosują na PiS. W elektoracie KO postawy liberalne dominują już od dawna. W sondażu z 2018 roku 70 proc. wyborców PO uznało, że prawo nie powinno zabraniać aborcji, gdy kobieta jest w złej sytuacji osobistej. W najnowszym sondażu nastąpiła ledwie widoczna zmiana – 73 proc. wyborców KO wybrało odpowiedź „zezwalać”. Zmalał także zdecydowanie odsetek przeciwników prawa do aborcji, ale wzrósł odsetek niezdecydowanych. W 2021 roku to 14 proc., gdy w 2018 było to tylko 8 proc. W tym miejscu trzeba przypomnieć, że w 2021 roku pytamy wyborców KO (PO + Nowoczesna + Zieloni), a w 2018 pytaliśmy osobno wyborców PO i Nowoczesnej. Postawy wyborców Nowoczesnej były zawsze nieco bardziej progresywne i stąd może wynikać nieznaczne przesunięcie. Zdecydowanie przeciwko jest elektorat PiS. Aż 70 proc. wybrało odpowiedź „zakazywać”. To wzrost postaw konserwatywnych wśród wyborców PiS w porównaniu do sondażu z 2018 roku. Wtedy odpowiedź „prawo powinno tego zakazywać” wybrało 56 proc., a odpowiedź „prawo nie powinno tego zakazywać” – 31 proc. Mniej progresywna postawa wyborców PiS może skutkiem dwóch czynników. Po pierwsze, działa propaganda antyaborcyjna, szczególnie ostra po wyroku TK Julii Przyłębskiej. Po drugie, elektorat PiS od 2018 roku mocno się skurczył. W sondażu przeprowadzonym przez Ipsos dla  trzy lata temu na rządzącą partię chciało głosować 39 proc., teraz – tylko 29 proc. Może to oznaczać, że z PiS odpłynęły osoby bardziej centrowe, które głosowały na ugrupowanie Jarosława Kaczyńskiego, ale niekoniecznie zgadzały się ze wszystkimi jego postulatami. Teraz przy rządzących pozostał twardy elektorat, bardziej konserwatywny, który podziela wszystkie poglądy partii. Warto też zauważyć liberalną postawę wyborców Polski 2050 Szymona Hołowni – 67 proc. wyborców tej formacji wybrało odpowiedź „zezwalać”. Najczęściej za prawem do aborcji są osoby z wyższym, a potem ze średnim wykształceniem. Warto jednak zwrócić uwagę na dość liberalne postawy w grupie z wykształceniem podstawowym. Być może po części wynika to z faktu, że osoby z niższym wykształceniem, czyli często mniej zamożne, mają ograniczone możliwości uzyskania dostępu do aborcji, bo np. nie stać ich na zabieg za granicą. Musza zatem liczyć w tej sprawie wyłącznie na państwo. Bardzo podobne – niemal identyczne – wyniki uzyskaliśmy w sondażu z 2018 roku. Pytanie, które postawiliśmy w omawianym sondażu różni się od zadawanych wcześniej. Dotyka bardziej prywatnej perspektywy i odwołuje się do konkretu – nie pytamy, co respondent ogólnie myśli o aborcji, ale jakie regulacje prawne uważałby za najlepsze, gdyby sytuacja dotyczyła osoby mu bliskiej. Wyniki w tak postawionych pytaniach wypadają zazwyczaj bardziej „pro-choice” niż w pytaniach ogólnych, np. „Czy jesteś za liberalizacją ustawy aborcyjnej”. Taką dwoistość postaw Polaków opisywał w rozmowie z  lekarz ginekolog: „Bo widzi pani, u mnie było dużo takich pacjentek, co były za zakazem przerywania ciąży, ale przerywały. Przychodzi pacjentka, mówi, że chce przerywać ciążę z powodu wad płodu, bo jej sytuacja jest wyjątkowa. Ale generalnie jest przeciwko. Wiele lat temu przyszedł do mnie znany działacz pro-life z córką. Oczywiście jest przeciwko aborcji, ale córka to co innego, córka tego nie zniesie, ta sytuacja jest wyjątkowa. Terminację ciąży wykonała za granicą. Teraz jest szczęśliwą mamą dwojga dzieci. A rzeczywiście wcześniejsza sytuacja pewnie by ją przerosła”. 5 lutego 2021 To wynik prawnej i moralnej presji antyaborcyjnej, którą obserwujemy w Polsce od 30 lat zarówno ze strony Kościoła, jak i kolejnych ekip rządzących. Po zmianie prawa w 1993 roku postawy Polaków stopniowo stawały się coraz bardziej konserwatywne. Co nie zmieniało faktu, że aborcje były wykonywane, ale za granicą lub w podziemiu. Trwający od 1993 roku tzw. kompromis aborcyjny zakończył wyrok Trybunału Konstytucyjnego Julii Przyłębskiej. Ipsos dla  zadał jeszcze jedno pytanie: jak respondenci oceniają decyzję Trybunału. Wyrok ogłoszony w październiku 2020 roku, a opublikowany w styczniu 2021, praktycznie likwiduje legalną aborcję w Polsce. W mocy pozostają dwie przesłanki, ale procent wykonywanych aborcji z tych powodów jest znikomy. Źle decyzje TK ocenia aż 73 proc. Polaków. Wyniki dla tego pytania opisała Dominika Sitnicka: 16 lutego 2021 Koniec tzw. kompromisu zmusił partie opozycyjne do dyskusji na temat aborcji. Strajk Kobiet i Lewica zdecydowanie opowiadają się za prawem do aborcji do 12. tygodnia ciąży. PO, która do tej pory jak ognia unikała tematu i obstawała przy ustawie z 1993 roku, rozpoczęła wewnętrzną dyskusję i dzisiaj, 18 lutego, ogłosiła jej wynik: zdecydowano, że aborcja powinna być dostępna do 12. tygodnia ciąży po obowiązkowej konsultacji z psychologiem i lekarzem. To oznacza, że obecnie większość partii opozycyjnych opowiada się za prawem kobiety do wyboru: to Lewica, Zieloni, Nowoczesna, Inicjatywa Polska i Platforma Obywatelska, natomiast Polska 2050 nie ma w tej sprawie jasnego stanowiska. PSL opowiada się za zakazem aborcji z trzema wyjątkami. Konfederacja chce niemal całkowitego zakazu aborcji. 18 lutego 2021 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Prawa człowieka, Kobiety, aborcja sondaż IPSOS
83^Warszawscy sędziowie murem za sędzią Gąciarkiem, na którego spadły represje za obronę Igora Tuleyi^Mariusz Jałoszewski^18 lutego 2021^https://oko.press/warszawscy-sedziowie-murem-za-sedzia-gaciarkiem/^Warszawski oddział Iustitii ostro zareagował na żądanie ukarania sędziego Piotra Gąciarka, który pod Prokuraturą Krajową zrobił pikietę w obronie Igora Tulei. Ukarania sędziego chce prezes największego sądu w Polsce Piotr Schab, nominat Ziobry  Gąciarka, sędziego z Sądu Okręgowego w Warszawie w obronę wziął zarząd warszawskiego oddziału stowarzyszenia niezależnych sędziów Iustitia. Wydał w tej sprawie mocne stanowisko. Gąciarek należy do Iustitii. Jest też wiceprezesem jej warszawskiego oddziału, ale nie ma związku z wydanym w jego obronie oświadczeniem. Od kilku lat znany jest też z mocnego zaangażowania w obronę wolnych sądów i represjonowanych sędziów. Udziela również mocnego wsparcia sędziemu Igorowi Tuleyi, którego ściga Prokuratura Krajowa, by postawić mu absurdalny zarzut karny za krytyczne wobec PiS orzeczenie, na które wpuścił dziennikarzy. 18 listopada 2020 Jak ujawniliśmy w , sędzia Gąciarek za obronę Tuleyi – którego zna z pracy – zaczyna być represjonowany przez nominatów ministra Ziobry. „Jest mi osobiście przykro, że to z mojego powodu. Ale sędzia Gąciarek jest najdzielniejszym z sędziów, jakich znam. Teraz ja go będę wspierał, by się odwdzięczyć. Jestem pewien, że razem damy radę” – mówi  sędzia Tuleya. Przypomnijmy. Tydzień temu, w środę 10 lutego sędzia Tuleya został po raz drugi wezwany przez Prokuraturę Krajową, która chce go przesłuchać i przedstawić mu naciągany zarzut karny. Sędzia po raz drugi nie stawił się na wezwanie. Ignoruje je, bo uważa, że czynności prokuratury są bezprawne. Chroni go bowiem nadal immunitet, bo nie uchyliła go skutecznie nielegalna Izba Dyscyplinarna, której pracę zawiesił w 2020 roku TSUE. Teraz można się spodziewać siłowego zatrzymania sędziego Tuleyi przez policję i doprowadzenie go do prokuratury. Najprawdopodobniej w tym celu prokuratura wystąpi o zgodę na zatrzymanie sędziego do nielegalnej Izby Dyscyplinarnej. 9 lutego 2021 Sędzia Tuleya był jednak w środę 10 lutego pod Prokuraturą Krajową. Nie wszedł do środka, tylko wziął udział w pikiecie wsparcia dla siebie. Razem z nim byli tam inni niezależni sędziowie oraz obywatele z inicjatywy Wolna Prokuratura, m.in. prezes Iustitii Krystian Markiewicz, sędzia Monika Ciemięga z Opola i sędziowie z Warszawy. Wydarzenie nie przebiło się jednak w mediach, bo tego dnia był ogólnopolski protest mediów przeciwko nowemu podatkowi, który na media chce nałożyć PiS. Pikieta była legalnym zgromadzeniem, które zorganizował sędzia Piotr Gąciarek. To on otwierał i zamykał zgromadzenie. Nie spodobało się to jednak prezesowi Sądu Okręgowego w Warszawie Piotrowi Schabowi, który jest jednocześnie głównym rzecznikiem dyscyplinarnym dla sędziów. Oba stanowiska dostał z nominacji ministra Ziobry. 16 listopada 2020 Schab złożył zawiadomienie z żądaniem dyscyplinarki dla sędziego Gąciarka za to, że zorganizował zgromadzenie, że był na nim bez jego zgody, a także za jego wystąpienie pod Prokuraturą Krajową. Sędzia Piotr Schab, który sam jako główny rzecznik dyscyplinarny może robić dyscyplinarki, zawiadomienie na sędziego Gąciarka wysłał do rzecznika dyscyplinarnego przy warszawskim sądzie apelacyjnym. Ale może to być tylko pozorny zabieg. Gdy tylko sprawa nie będzie szła po jego myśli, może ją przejąć i sam postawić sędziemu zarzuty dyscyplinarne. W zawiadomieniu Schab zarzuca Piotrowi Gąciarkowi, że podważał status osób z Izby Dyscyplinarnej (Konrada Wytrykowskiego, Piotra Niedzielaka i Jarosława Sobutki), które uchyliły immunitet Tuleyi. Zarzuca też, że groził konsekwencjami prawnymi prokuratorowi Czesławowi Stanisławczykowi z wydziału spraw wewnętrznych Prokuratury Krajowej, który ściga Tuleyę. Prezes sądu okręgowego uważa ponadto, że Gąciarek powinien poinformować go, że robi zgromadzenie i będzie na nim w godzinach pracy sądu. Tymczasem sędziowie mają takie same prawa jak pozostali obywatele i nie muszą nikogo prosić o zgodę na udział w niepolitycznym zgromadzeniu. Mają też nienormowany czas pracy, bo ich praca jest zadaniowa.  Sędzia Piotr Gąciarek przemawia pod Prokuraturą Krajową 10 lutego 2021 roku. Zdjęcie z profilu Iustitii na Facebooku  To nie koniec. W związku z pikietą pod Prokuraturą Krajową oraz zawiadomieniem Schaba zaczął działać słynny ze ścigania niezalenych sędziów Przemysław Radzik. Jest on zastępcą Schaba jako prezesa i jako głównego rzecznika dyscyplinarnego. Radzik nie zgodził się, by Gąciarek prowadził szkolenia dla aplikantów adwokackich, bo uznał, że może to przynieść ujmę godności urzędu sędziego. Środowisko prawników odebrało to jako dodatkową służbową szykanę. Pisaliśmy o tym w : 16 lutego 2021 Sędzia Gąciarek, który sam wspiera represjonowanych sędziów może jednak teraz liczyć na podobne wsparcie. Zarząd warszawskiej Iustitii wydał stanowisko w jego obronie. Podpisali się pod nim sędziowie: Katarzyna Wróbel-Zumbrzycka (prezes), Urszula Żółtak (wiceprezes), Tomasz Trębicki (wiceprezes), Anna Wypych-Knieć (członek zarządu) i Łukasz Biliński (członek zarządu). Sędzia Biliński sam był wcześniej szykanowany. Za orzeczenia, w których uniewinniał uczestników opozycyjnych manifestacji został odsunięty od sądzenia spraw karnych i przesunięto go do wydziału pracy. 20 czerwca 2019 „Jako Zarząd Oddziału w Warszawie Stowarzyszenia Sędziów Polskich »Iustitia« uznajemy, że skierowanie przez Prezesa Sądu Okręgowego w Warszawie do Zastępcy Rzecznika Dyscyplinarnego przy Sądzie Apelacyjnym w Warszawie zawiadomienia o popełnieniu przez sędziego Piotra Gąciarka przewinień dyscyplinarnych związanych ze zorganizowaniem zgromadzenia w obronie sędziego Igora Tuleyi stanowi próbę zastraszenia sędziów i ograniczenia im wolności słowa oraz zgromadzeń. Stanowczo sprzeciwiamy się takim działaniom. W czasie zgromadzenia 10 lutego 2021 roku sędzia Piotr Gąciarek, korzystając z chronionego konstytucyjnie i konwencyjnie prawa do wyrażania w przestrzeni publicznej poglądów i do krytycznej oceny działań wymierzonych w niezależność sądownictwa, prezentował stanowisko nie tylko swoje, ale również innych sędziów i obywateli obecnych tego dnia przed siedzibą Prokuratury Krajowej i wspierających sędziego Igora Tuleyę, nękanego bezprawnymi działaniami najpierw osób zasiadających w tzw. Izbie Dyscyplinarne, a teraz prokuratora podległego Ministrowi Sprawiedliwości.  Warszawscy sędziowie na pikiecie w obronie Igora Tuleyi, 10 lutego 2021 roku. Fot. profil Iustitii na Facebooku Podjęta 18 grudnia 2020 roku decyzja Izby Dyscyplinarnej przy Sądzie Najwyższym o uchyleniu Sędziemu Igorowi Tuleyi immunitetu sędziowskiego nie została wydana przez należycie obsadzony, niezależny i niezawisły sąd. Co znajduje potwierdzenie w uzasadnieniu uchwały połączonych Izby Sądu Najwyższego: Cywilnej, Karnej oraz Pracy i Ubezpieczeń Społecznych z 23 stycznia 2020 roku, jak również w uzasadnieniu wyroku Sądu Najwyższego z 5 grudnia 2019 roku. Postanowieniem z 8 kwietnia 2020 roku Trybunał Sprawiedliwości UE zawiesił stosowanie przepisów dotyczących funkcjonowania tej Izby” – piszą sędziowie. Podobne stanowisko wobec nielegalnej Izby Dyscyplinarnej zajmuje większość prawników w Polsce. 21 kwietnia 2020 Iustitia pisze dalej w swoim stanowisku że „Mimo braku zgody sądu na pociągnięcie sędziego Igora Tuleyi do odpowiedzialności karnej, na 10 lutego 2021 roku został on ponownie wezwany do Prokuratury Krajowej w charakterze podejrzanego. Sędzia Piotr Gąciarek, działając w obowiązku informowania opinii publicznej o działaniach godzących w niezawisłość sędziego, wspólnie z innymi sędziami – w tym niżej podpisanymi [pod stanowiskiem – red.] – zorganizował zgromadzenie, aby przekazać, że środowisko sędziowskie nie będzie biernie obserwować stosowania wobec sędziego Igora Tuleyi represji mających uzasadnienie polityczne. W takich okolicznościach skierowanie obecnie wobec sędziego Piotra Gąciarka zawiadomienia o przewinieniach dyscyplinarnych należy uznać za dalszy ciąg represji wymierzonych w sędziów, którzy najaktywniej występują w obronie sądownictwa wolnego od politycznych wpływów i ingerencji władzy ustawodawczej i wykonawczej” – napisano w stanowisku zarządu warszawskiej Iustitii. Autorzy pisma podkreślają, że „Sformułowane wobec sędziego Piotra Gąciarka zarzuty, że korzystał z wolności zgromadzeń bez poinformowania o tym wcześniej kierownictwa Sądu Okręgowego w Warszawie są niezrozumiałe w konstytucyjnej demokracji, gdzie korzystanie z podstawowych praw i wolności człowieka nie musi być wcześniej notyfikowane przełożonym i zwierzchnikom. Sędzia Piotr Gąciarek, jak każdy sędzia, może korzystać z praw i wolności obywatelskich bez zgody i wiedzy swoich przełożonych. Poprzez jego udział w zgromadzeniu 10 lutego 2021 roku nie ucierpiały w żadnym stopniu ani służbowe obowiązki sędziego Piotra Gąciarka – określane czasowo jedynie wymiarem zadań – ani jego służbowy strój. Formułowanie podobnych zarzutów uznajemy za nie mniej osobliwe niż to, że sędzia Piotr Schab jako Prezes Sądu Okręgowego w Warszawie zawiadamia o rzekomych przewinieniach dyscyplinarnych Zastępcę Rzecznika Dyscyplinarnego przy Sądzie Apelacyjnym w Warszawie, choć sam jako główny rzecznik dyscyplinarny ma decydujący wpływ na przebieg wszystkich postępowań dyscyplinarnych dotyczących sędziów sądów powszechnych”. Zarząd stołecznej Iustitii na końcu pisma odnosi się jeszcze do szykan służbowych wobec sędziego Gąciarka: „Wskazujemy ponadto, że sprzeciw sędziego Przemysława Radzika – będącego zarówno Wiceprezesem Sądu Okręgowego w Warszawie, jak i zastępcą rzecznika dyscyplinarnego Piotra Schaba – wobec prowadzenia przez sędziego Piotra Gąciarka zajęć dydaktycznych dla aplikantów adwokackich przy Okręgowej Radzie Adwokackiej stanowi dodatkowy, małostkowy element represji wobec sędziego Piotra Gąciarka, który odważnie upomina się o niezależność sądownictwa, stojąc w obronie szykanowanych sędziów i prokuratorów. Zaznaczamy, że adwokatura powołana jest m.in. do współdziałania w ochronie praw i wolności obywatelskich. Sędzia Piotr Gąciarek konsekwentnie publicznie występuje w obronie praw i wolności obywatelskich, zwracając uwagę, że warunkiem przestrzegania prawa i korzystania z wolności obywatelskich są niezależne sądy i niezawiśli sędziowie. Posiada zatem nie tylko ugruntowane kompetencje zawodowe, ale i predyspozycje dla prowadzenia zajęć dydaktycznych dla aplikantów. W interesie całego społeczeństwa obywatelskiego jest bowiem kształcenie młodych prawników przez osoby doświadczone, zaangażowane w obronę demokratycznego państwa prawa i przeciwstawiające się jego postępującemu demontażowi. Adepci palestry mogą jedynie skorzystać na zajęciach dydaktycznych prowadzonych przez sędziego Piotra Gąciarka”.  Sędzia Igor Tuleya na pikiecie pod Prokuraturą Krajową. Za nim stoi Piotr Gąciarek oraz prezes Iustitii Krystian Markiewicz (pierwszy z lewej). Fot. z profilu Iustitii na Facebooku. Sędzia Gąciarek jest drugim niezależnym sędzią, na którego za obronę Igora Tuleyi spadają represje. Wcześniej prezes łódzkiego sądu okręgowego Michał Błoński (z nominacji resortu Ziobry) podjął kroki służbowe wobec sędzi Ewy Maciejewskiej z Sądu Okręgowego w Łodzi. Ona też angażuje się w obronę wolnych sądów i represjonowanych sędziów. W styczniu 2021 roku wzięła udział w organizowanej przez Iustitię ogólnopolskiej akcji wsparcia dla trójki sędziów zawieszonych przez nielegalną Izbę Dyscyplinarną, czyli dla Igora Tuleyi, Beaty Morawiec i Pawła Juszczyszyna. Akcja polega na tym, że każdego 18. dnia miesiąca sędziowie na znak protestu przeciwko zawieszeniu tej trójki sędziów nie będą prowadzić rozpraw. Ma trwać aż do czasu przywrócenia sędziów do pracy. 18 grudnia 2020 Sędzia Maciejewska 18 stycznia na znak solidarności z zawieszonymi sędziami nie prowadziła więc żadnych rozpraw. Zaś sprawy, które miała wcześniej wyznaczone na ten dzień rozpoznała kilka dni później, więc jej udział w akcji nie uderzał w obywateli. Jej zaangażowanie w obronę sędziów Tuleyi, Morawiec i Juszczyszyna nie spodobało się jednak prezesowi sądu Michałowi Błońskiemu, który chce ją za to odwołać ze stanowiska wiceprzewodniczącej wydziału karnego. Sędzia nie straciła jeszcze stanowiska, bo prezes czeka na opinię Kolegium łódzkiego sądu okręgowego. Prezes ma do sędzi pretensję o to, że w internecie zachęcała innych sędziów do wsparcia dla Tuleyi, Morawiec i Juszczyszyna. 13 stycznia 2021  zapytało o komentarz do represji za obronę Igora Tuleyi prezesa Iustitii Krystiana Markiewicza: „Prezesi sądów i rzecznicy dyscyplinarni, czyli przedstawiciele ministra Ziobry robią wszystko, by zamknąć sędzim usta i zlikwidować naszą solidarność sędziowską. Ale ich bezprawne działania nas nie złamią. Uważam, że obowiązkiem sędziego jest mówienie o tym, kiedy są łamane prawa. I robi to zarówno sędzia Ewa Maciejewska, jak i Piotr Gąciarek. Robi to też wielu innych sędziów. I mogę zagwarantować, że nasza akcja poparcia dla sędziów Tuleyi, Morawiec i Juszczyszyna każdego 18. dnia miesiąca będzie się powiększała” – mówi  Krystian Markiewicz. I dodaje: „Każdy sędzia, który będzie miał zarzuty dyscyplinarne albo wobec którego będą prowadzone jakiekolwiek działania represyjne, może liczyć na naszą pomoc i solidarność. Tak, jak to robimy od kilku lat”. W czwartek 18 lutego sędziowie w ramach akcji Iustitii znowu nie będą sądzić. Z tej okazji w stowarzyszenie w wielu miastach rozwiesiło plakaty wspierające Tuleyę, Morawiec i Juszczyszyna. Iustitia zachęca obywateli, by ich szukali, robili im zdjęcia i wysyłali je na maila Iustitii [email protected] lub przez profil stowarzyszenia na Facebooku. Wszystkie zdjęcia będą potem zamieszczone na profilu Iustitii na Facebooku.  Takie plakaty w obronie sędziów Tuleyi, Morawiec i Juszczyszyna Iustitia rozwiesza na słupach ogłoszeniowych i na bilbordach w całej Polsce.  Sądownictwo, Igor Tuleya, Prokuratura Krajowa, Iustitia Krystian Markiewicz prezes Piotr Schab sędzia Ewa Maciejewska sędzia Piotr Gąciarek
84^PO proponuje nową umowę społeczną ws. aborcji. „Żeby nie było skrajności prawicowej i lewicowej”^Anton Ambroziak^18 lutego 2021^https://oko.press/po-proponuje-nowa-umowe-spoleczna-ws-aborcji/^Zarząd Platformy Obywatelskiej ogłosił ostateczne stanowisko ws. aborcji. Ma być dostępna do 12. tygodnia po konsultacji z lekarzem i psychologiem „Jesteśmy po to, by decyzji o przerwaniu ciąży było jak najmniej, ale na końcu, to nie my politycy jesteśmy od tego, by zastępować sumienia kobiet” – mówiła 18 lutego 2021 roku posłanka Platformy Obywatelskiej Małgorzata Okła-Drewnowicz podczas prezentacji stanowiska zarządu partii ws. aborcji. Jak opisywała w  Agata Szczęśniak, od kilku tygodni pracował nad nim zespół pod kierownictwem wicemarszałkini Sejmu Małgorzaty Kidawy-Błońskiej. Dyskusje były burzliwe, bo na rozwiązanie bardziej progresywne niż tzw. kompromis z 1993 roku, nie chciało zgodzić się konserwatywne skrzydło. Dzisiejsza konferencja była próbą pogodzenia wody i ognia. Co z tego wyszło? 11 lutego 2021 Propozycja Platformy Obywatelskiej ma dwa filary. Pierwszy to „Pakiet Praw Kobiet”, którego rozwiązania mają zagwarantować, by macierzyństwo w Polsce było bezpieczne i świadome. Chodzi o dostęp do edukacji seksualnej, bezpłatnej antykoncepcji (w tym antykoncepcji awaryjnej), in vitro, a także badań prenatalnych. „Państwo musi też zapewnić systemowe, finansowe i medyczne wsparcie rodzinom wychowującym dzieci z niepełnosprawnościami” – mówiła posłanka Agnieszka Pomaska. Te wszystkie elementy są według zarządu PO niezbędne, by wprowadzić drugą część rozwiązań, czyli „nową umowę społeczną” dotyczącą aborcji. „Jest to konieczne po tym, jak PiS zrujnował kompromis aborcyjny. Nowa umowa powinna odrzucać skrajności lewicowe i prawicowe, żeby mogła i chciała zaakceptować ją większość społeczeństwa. Dlatego uważamy, że w szczególnie trudnych sytuacjach, po spełnieniu warunków: konsultacji z lekarzem i psychologiem, kobieta powinna sama podjąć tę osobistą decyzję, a prawo musi jej to umożliwić” – tłumaczyła Pomaska. Chodzi więc o niemalże wierną kopię rozwiązania znanego z Niemiec. Kobieta ma prawo przerwać ciążę do 12. tygodnia, jeśli odbędzie konsultację z psychologiem. W przypadku Polski będą to dwie osoby: lekarz i psycholog. Jak tłumaczyła posłanka Drewnowicz, konsultacja ma być gwarantem podjęcia słusznej decyzji przez kobietę. Narracja Platformy nie odbiega więc od tego, co w wywiadzie dla  najlepiej wyraziła wicemarszałkini Kidawa-Błońska: „Wszyscy się zgadzamy, że aborcja jest czymś złym”. Dlatego podczas konferencji słyszeliśmy, że przede wszystkim trzeba zapobiegać niechcianym ciążom, ale z drugiej strony nie można odmawiać kobietom prawa do wyboru. Szczególnie, że – jak stwierdził Borys Budka – „tego wymagali od nas wyborcy”. 17 lutego 2021 Małgorzata Kidawa-Błońska podniosła też aspekt demograficzny. „Wszyscy chcemy, by rodziło się więcej dzieci, ale będzie to możliwe wtedy, gdy kobiety będą czuły się bezpieczne i szanowane” – mówiła wicemarszałkini. Na konferencji prasowej PO role były jasno rozdzielone. Posłanki zwracały się głównie do kobiet, a przewodniczący Borys Budka starał się uprzedzić ewentualny bunt konserwatywnego skrzydła partii. „Platforma Obywatelska jest i będzie partią szeroką. Dziękuję tym o konserwatywnych poglądach, którzy włączyli się w dyskusję. Zawsze będziemy szanować wolność wyboru. Zawsze w sprawach światopoglądowych możecie głosować zgodnie ze swoim sumieniem” – zapewniał Budka i dodawał, że najważniejsze jest to, że mimo różnic, wciąż wspólnie chcą zmieniać Polskę. „Łączyć, a nie dzielić” – mówił przewodniczący PO. Pytany przez dziennikarzy, czy nie boi się, że ich umowa społeczna będzie wodą na młyn dla polskiej prawicy, odpowiadał, że w kwestii „zaufania do kobiet i godności nie ma dyskusji”. Ta narracja ma swoje pęknięcia. Skoro zarząd PO odrzucił pomysł referendum aborcyjnego powołując się na to, że nie można robić referendum w sprawach dotyczących praw człowieka, dlaczego więc w kwestii dyscypliny partyjnej zasłania się „różnicami światopoglądowymi”? Zgoda na aborcję do 12. tygodnia została obudowana zastrzeżeniami („szczególnie trudne sytuacje”, „konsultacja z psychologiem i lekarzem”). Ale ostatecznie chodzi o to, że do 12. tygodnia kobieta mogłaby przerwać ciążę, jeśli tak zdecyduje. Nawet jeśli płód nie będzie uszkodzony, a jej życiu nie będzie nic zagrażać. To zbliża propozycję PO do rozwiązań europejskich. Posłanki Platformy wzorowały się na prawie obowiązującym w Niemczech, przy czym tam konsultację odbywa się z jedną osobą. Z naszych rozmów w PO wynika, że odwołanie do innych krajów było ważne w wewnętrznych debatach, Platforma nie chce w tej sprawie odstawać od standardu akceptowanego przez inne europejskie chadecje. Argumentem za zmianą stanowiska w sprawie aborcji były też zmieniające się poglądy wyborców Platformy, którzy są w tej sprawie coraz bardziej liberalni. 16 lutego 2021 Stanowisko Zarządu Krajowego Platformy Obywatelskiej w sprawie aborcji  Kobiety, Borys Budka, Małgorzata Kidawa-Błońska, Platforma Obywatelska, aborcja
85^Daniel Obajtek, superbohater, na którego nie zasługujemy. O Polsce PiS jako kraju z komiksu^Michał Danielewski^18 lutego 2021^https://oko.press/daniel-obajtek-superbohater/^Groteskowo przerysowane peany na cześć Daniela Obajtka pokazują, jak ludzie PiS wyobrażają sobie kraj, którym rządzą: to takie miejsce, gdzie do wykonania najprostszych czynności potrzeba nadludzkich mocy. Państwo zwykłych ludzi kierowane przez superbohaterów Tygodnik „Sieci” nagrodę Człowieka Wolności wręczył we wtorek 16 lutego szefowi Orlenu Danielowi Obajtkowi. Uroczystość odbyła się z godną podziwu pompą. Były węgierskie pieśni, operowe śpiewy, jeden szef NBP (Adam Glapiński), jedna marszałek Sejmu (Elżbieta Witek) oraz trzech wicepremierów (Jarosław Kaczyński, Piotr Gliński, Jacek Sasin). „A teraz wysłuchajmy słów kolejnego wicepremiera…” – mówili prowadzący galę Michał Adamczyk i Dorota Łosiewicz z TVP, a na ekranie zgodnie z zapowiedzią pojawiał się wicepremier. Co ważne – za każdym razem inny. Ale o Danielu Obajtku wszyscy – tak przecież różni i sami w sobie nietuzinkowi – prelegenci mieli do powiedzenia jedno: to człowiek wybitny i wyposażony w wielu talentów. „Dokonania naszego laureata obserwuje z zapartym tchem cała Polska i chyba możemy zgodnie przyznać, że wszyscy od dawna czekaliśmy na managera tej klasy, managera, który przywrócił Polakom wiarę w patriotyzm” – mówił z poważną miną redaktor Adamczyk, reasumując niejako słowa zaproszonych mężów stanu. Jakie więc są dokonania Obajtka? A to wszystko w zaledwie 36 miesięcy, bo prezes Daniel Obajtek jest szefem Orlenu do lutego 2018 roku. 9 grudnia 2020 Dla utrwalenia poznaliśmy również prezentowaną już wcześniej opinię Jarosława Kaczyńskiego o Danielu Obajtku: „Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu”. Trwająca 97 minut gala, sponsorowana przez największe firmy z udziałem Skarbu Państwa, była niczym komiksowy film o superbohaterze. Obajtek był w tym spektaklu Superorłem, na co dzień skromnym wójtem małej gminy, który w fotelu prezesa państwowych spółek nabywa niezwykłych mocy, zakłada biało-czerwoną pelerynę i wybawia Polaków a to od wirusa, a to od niemieckiej propagandy. Do tego powiększa wolność nas wszystkich, w wolnych chwilach zwiększając moc bolidu sponsorowanego przez Orlen Roberta Kubicy. Tylko że superbohater w uniwersum stworzonym przez PiS to postać specyficzna: robiąca rzeczy zwykłe, którym propaganda partyjna ex post przypisuje nadludzkie właściwości. Więcej powiemy o tym za chwilę. Jak wygląda świat, gdzie wydarzają się te fantastyczne historie? Rzecz dzieje się w Polsce-wyspie otoczonej przez wrogów. Wrogów tym perfidniejszych, że często udają przyjaciół, a czasami nawet – o zgrozo – Polaków. By ich przechytrzyć i pokonać potrzebna jest wzmożona czujność. 11 lipca 2020 „O polską wolność trzeba codziennie walczyć, trzeba ją pielęgnować, trzeba jej pilnować” – wskazywał w laudacji dla superbohatera Jacek Karnowski. Trzeba pilnować, bowiem jeszcze niedawno „zagrożenia dla polskiej wolności były bardzo konkretne, wynikały z deptania prawdy, z dążenia do monopolu informacyjnego i publicystycznego”. Uściślijmy, że były to między innymi owe mroczne czasy, gdy Jacek Karnowski za rządów PO był szefem „Wiadomości” TVP, a Michał Karnowski wicenaczelnym wydawanego przez Axel Springer dziennika „Dziennik”. Dlatego nagroda dla Obajtka to oczywistość. Karnowski: „Takich ludzi właśnie chcemy nagradzać, którzy robią rzeczy nieoczywiste, podejmują się działań beznadziejnych na bardzo różnych polach”. Polska PiS potrzebuje superbohaterów, ponieważ w tej opowieści jest wciąż zagrożona przez Jokerów tego świata, geniuszy zła. Opór stawiany im przez zwykłych ludzi jest daremny, potrzeba do tego herosów. Gradacja superbohaterów w omawianym uniwersum jest niezwykle klarowna. Wzorem jest prezydent Lech Kaczyński, przykład nieustępliwości i bezkompromisowej walki o wolność Polski i Polaków. Pozostali wzorują się na nim, tak jak w komiksowym świecie Marvela Miles Morales wzorował się na prawdziwym Spidermanie. Ważnym elementem spektaklu jest oddanie hołdu wielkiemu poprzednikowi – na galach Człowieka Wolności robili to Daniel Obajtek, Mateusz Morawiecki, Julia Przyłębska.  Szanowni Państwo, w tej mojej pracy towarzyszą mi pewne słowa. Słowa świętej pamięci profesora prezydenta Lecha Kaczyńskiego: „Aby utrwalić niepodległość trzeba skonsolidować i zmodernizować Polskę”.   To jest pytanie, na które Polacy muszą już wkrótce odpowiedzieć: czy chcą gwarancji kontynuacji takiej wolności, która realizuje hasło, że nie ma wolności bez solidarności. Realizujemy je w praktyce, jak realizował je Lech Kaczyński.   Kiedyś ważny polityk powiedział, że Polska to „brzydka panna” i w zasadzie nie ma wielkiego wyboru, jej wolność jest ograniczona. Ale pojawił się mąż stanu i przedefiniował pojęcie naszej wolności. Kiedy bowiem Lech Kaczyński, prezydent RP, stanął na placu w Tbilisi i zabrał głos w imieniu naszym i wielu innych narodów, okazało się, że Polska to nie tylko dzielna, ale mądra i piękna panna.  Łącznikiem między superbohaterami jest prezes PiS Jarosław Kaczyński, który łączy rolę M oraz Q ze świata przygód Jamesa Bonda. M wyznaczała Bondowi zadania, Q wyposażał go w narzędzia i gadżety, dzięki którym mógł je realizować. Jak już wspomnieliśmy, ważną cechą superbohaterów PiS, jest robienie rzeczy najzwyklejszych w świecie, którym później dopisuje się legendę niesamowitości. Lech Kaczyński był zwykłym, średnim prezydentem. Miał sukcesy w polityce wschodniej, negocjował i ratyfikował Traktat Lizboński, ale jego przerwana tragicznie katastrofą w Smoleńsku kadencja nie wyróżniała się niczym szczególnym. W marcu 2010 roku nieufność do niego deklarowało 44 proc. badanych, więcej osób nie ufało tylko Romanowi Giertychowi i Jarosławowi Kaczyńskiemu. W komiksowym świecie PiS jest natomiast niekwestionowanym przywódcą narodu, który nieustraszenie walczył z zakusami obcych mocarstw, ocalając dla Polaków resztki suwerenności i niezależności. 22 października 2017 Beata Szydło w komiksowej rzeczywistości ujawniła swoje supermoce, przeciwstawiając się w 2017 roku wyborowi Donalda Tuska na drugą kadencję w Radzie Europejskiej. „Jesteśmy dumni z naszej premier. Naprawdę dumni. To, co pokazała w Brukseli w ciągu przedwczorajszego, wczorajszego i dzisiejszego dnia, napawa dumą. Była w bardzo trudnej sytuacji, była pod ogromnym naciskiem i broniła polskiej sprawy. Broniła dzielnie, broniła w sposób, który pozostanie w naszej pamięci, w naszej historii” – oceniał wtedy Jarosław Kaczyński. Tak naprawdę, natomiast, Szydło zrobiła rzecz najzwyklejszą ze zwykłych: przeprowadziła fatalnie przygotowaną akcję dyplomatyczną, która zakończyła się spektakularną klęską. 23 listopada 2019 Mateusz Morawiecki przemienił się w superbohatera, gdy rządził polską gospodarką w rządzie Szydło i w naszym komiksie dokonywał cudów męstwa, zwiększając PKB i na pohybel wrogom tworząc innowacyjną (i zupełnie fikcyjną, jak to w komiksie) wunderwaffe: masowo produkowany polski samochód elektryczny. „Niezwykle zdolny człowiek. Może najzdolniejszy w polskiej polityce po 1989 roku” – zachwycał się w 2018 roku Kaczyński. W rzeczywistości Morawiecki ze zwykłą urzędniczą sprawnością zarządzał krajem w okresie prosperity. Wreszcie Daniel Obajtek: o jego wyczynach pisaliśmy wcześniej. Ale czy jest coś niezwykłego w tym, że szef największego polskiego koncernu zdołał zorganizować produkcję zwykłego płynu do dezynfekcji, dokonuje akwizycji na rynku i za miliony państwowej firmy skupuje lokalne media na polityczne zlecenie? Za pomocą metafory można by powyższy schemat opisać następująco: superbohater z PiS-owskiego komiksu nie wbija gwoździa, lecz za każdym razem nadludzkim wysiłkiem woli pokonuje opór deski. Dla nas, dla Polaków, dla Ciebie i mnie. Pozostawiają nam przy tym wybór: możemy im przeszkadzać, ale możemy też pomóc. Podczas tegorocznej gali Człowieka Wolności obrazowo opisał to szef NBP Adam Glapiński: „Mam nadzieję, że marka Orlen stanie się z czasem jedną z najbardziej rozpoznawalnych na europejskich drogach. Każdy z nas, każdy Polak i każda Polka może się do tego przyczynić, kupując produkty na stacjach sygnowanych znakiem Orlen”. Wlewając benzynę do baku, zasilacie paliwem moce superbohatera Obajtka. Kupując wegańskiego hotdoga, żywimy superbohatera Obajtka. Kupując wino, relaksujemy superbohatera Obajtka. Tak mało trzeba, by zrobić tak wiele. To co, pomożecie? Władza, Media, Człowiek Wolności Daniel Obajtek
86^Prawa kobiet są ważne, ale upamiętnienie Dmowskiego jeszcze ważniejsze. Rozterki komisji nazewnictwa^Dominika Sitnicka^18 lutego 2021^https://oko.press/rondo-praw-kobiet/^"Czy rondo Dmowskiego zmieni się w rondo Praw Kobiet? Zespół do spraw nazewnictwa jest na nie, radni mają wątpliwości. „Nie sprowadzajmy Dmowskiego do jednego słowa – antysemita"" – apelowała radna Monika Jaruzelska Polskie miasta zainspirowane masowymi protestami wobec wyroku TK rozważają upamiętnienia w postaci nadawania obiektom imienia „praw kobiet”. Ronda o takiej nazwie mają pojawić się między innymi w Piasecznie i Sosnowcu. W Warszawie zaproponowano, by taką nazwę nadać rondu, które odegrało dużą rolę podczas protestów, czyli rondu Dmowskiego. Petycję o zmianę nazwy ronda Romana Dmowskiego na Rondo Praw Kobiet skierowano do Komisji do spraw Nazewnictwa w grudniu 2020. Jej autorkami są Elżbieta Korolczuk, Agata Diduszko-Zyglewska, Agnieszka Grzybek i Łukasz Chotkowski. Petycję za pomocą platformy Akcji Demokracja poparło również ponad 14 tysięcy osób. Warszawiacy wysyłali także maile do członków komisji. Wniosek o zmianę nazwy obiektu zaopiniować muszą Zespół Nazewnictwa Miejskiego, Komisja Rady m.st. Warszawy ds. Nazewnictwa Miejskiego oraz właściwe rady dzielnic m.st. Warszawy. Dopiero wtedy uchwała trafia do Rady Warszawy, która podejmuje ostateczną decyzję. W środę 17 lutego Komisja Rady Warszawy do spraw Nazewnictwa Miejskiego obradowała nad wnioskiem o zmianę nazwy ronda Romana Dmowskiego na Rondo Praw Kobiet. Wcześniej w ciągu dnia media informowały, że wniosek taki popiera prezydent Rafał Trzaskowski. Podczas posiedzenia Komisji poinformowano, że Zespół Nazewnictwa Miejskiego (należą do niego powoływani przez prezydenta historycy, językoznawcy, varsavianiści itd.) negatywnie zaopiniował wniosek. Tylko jedna osoba była za, siedem przeciw, cztery wstrzymały się od głosu. Podczas posiedzenia odczytano część uzasadnienia. Członkowie „długo zastanawiali się i pochylali nad tą sprawą”. Ostatecznie uznali jednak, że „Nazewnictwo miejskie nie jest narzędziem do kształtowania bieżącej myśli społecznej, politycznej i ideowej. Nie jest również sposobem na dokumentowanie aktualnych wydarzeń, ani orężem w walce społecznej, politycznej i ideologicznej. Zdaniem Zespołu nazewnictwo w różnorodnym, wielokulturowym i otwartym mieście, takim, jakim jest Warszawa, powinno mieć charakter trwały, a decyzje o wprowadzeniu do przestrzeni publicznej miast muszą i powinny cechować się wyważeniem racji, namysłem pozbawionym emocji”. Po zreferowaniu stanowiska Zespołu Nazewnictwa Miejskiego rozpoczęła się dyskusja radnych – członków Komisji ds nazewnictwa. Nie słychać było zbyt wielu entuzjastycznych wobec propozycji głosów. „Jestem postrzegana jako feministka, ale chcę się wypowiedzieć jako historyk. Jestem rozdarta między zniesieniem, a nazwaniem. To trudna decyzja, niełatwa. I tyle” – skomentowała Beata Michalec (KO). W podobnym tonie wypowiedziała się Agnieszka Jaczewska-Golińska (KO): Ja również jestem za prawami kobiet, jestem uważana za feministkę. I bliskie są mi postulaty, o które walczy Strajk Kobiet. Ale nie wiem, czy należy zmieniać coś, co jest tkanką miejską, co od dłuższego czasu widnieje jako stały element tego miasta. Jestem rozdarta. Głos zabrała także Monika Jaruzelska (w 2018 roku startująca z poparciem SLD): „Chciałam powiedzieć, że jestem bardzo za tym, żeby powstało miejsce upamiętniające prawa kobiet. W kontekście historycznym i kontekście ostatnich wydarzeń. Ale w tym przypadku skazujemy się na sytuację konfliktową, które może doprowadzić do zamieszek. Nie chciałabym tego jako kobieta i warszawianka”. Jaruzelska zaproponowała, by zamiast odbierać rondo Dmowskiemu zmienić nazwę Placu na Rozdrożu, która jest neutralna, a zatem nikt nie będzie oprotestowywać tej zmiany. Kolejnym jej pomysłem było nadanie imienia praw kobiet tak zwanej „patelni”, czyli małemu placowi przed wejściem do Metra Centrum. „Jestem przeciwna, by pod wpływem emocji, czy nawet wymuszenia, zniesiono nazwę ronda Romana Dmowskiego. Też nie przyjmuję pewnej argumentacji tych mejli, które do nas przychodziły, w których zamykano Dmowskiego w jednym słowie – antysemita. Oznacza to pewną ignorancję historyczną. Jest to jednak postać… Chociażby jego udział w traktacie wersalskim jako delegata z Polski. To są znaczące fakty dla naszej historii z początku XX wieku” – dodała. 13 września 2018 Swoje poparcie dla Ronda Praw Kobiet wyraziła Joanna Staniszkis (KO), choć z zastrzeżeniem, że sprawa nie jest prosta. Jednoznacznie za opowiedziała się Anna Auksel-Sekutowicz (KO): „Może to są emocje, ale te emocje są z nami od października. Ja też biorę udział w protestach, czuję te emocje. I to jest doskonałe miejsce, żeby te emocje pokazać”. Radna krytycznie odniosła się także do pomysłu szukania innego miejsca dla Praw Kobiet: „Gdyby przed domem Jarosława Kaczyńskiego był plac, to byłabym za tym, żeby tam zmieniać nazwę. Ale nie ma. Dziś odpowiadamy na petycję, która przyszła do nas i do niej się odnosimy”. Radny Filip Frąckowiak (PiS) zgodził się z negatywną opinią zespołu. Powoływał się na sztywne zasady zmian nazewnictwa, wymóg karencji w przypadku nowych upamiętnień (pięć lat od śmierci patrona), a także na to, że w 2019 roku Rada Warszawy podjęła już uchwałę o nadaniu stu obiektom nazw na cześć kobiet na stulecie uzyskania praw wyborczych. „W Warszawie jest jedynie 170 spośród 5 471 obiektów miejskich, które upamiętniają dokonania kobiet. Oczywiście z tych 5 301 nazw to niekoniecznie upamiętnienia dokonań mężczyzn, tylko nazwy wchodzące w inne kategorie. Na przykład Aleje Jerozolimskie, czy Plac Defilad. Ale może rzeczywiście należałoby policzyć, jakie są proporcje pomiędzy nazwami upamiętniającymi dokonania kobiet i mężczyzn” – dodał Frąckowiak i zapowiedział złożenie odpowiedniego wniosku w tej sprawie. 7 stycznia 2021 Piotr Mazurek (PiS) skupił się na kwestii potencjalnego wyeliminowania nazwy Dmowskiego. Stwierdził, że musimy mieć szacunek wobec ojców niepodległości. Podziękował Monice Jaruzelskiej i radnym KO za wyważone głosy. „Bardzo proszę, nie wykorzystujmy tej sprawy do bieżącej walki ideologicznej, starajmy się z szacunkiem podchodzić do naszego dziedzictwa”. Przewodnicząca komisji Anna Nehrebecka-Byczewska udzieliła głosu tylko kilku osobom z zewnątrz. „Z dużym rozczarowaniem przyjmuję zdanie komisji. A część wypowiedzi odbieram jako niestosowne. Inicjatywa nie jest wymierzona w nikogo, nie chodzi o odebranie nikomu imienia, ale nadanie imienia. Ta inicjatywa ma charakter pozytywny” – mówił Waldemar Kamiński. Przypomniał, że Roman Dmowski jest już uhonorowany w kilku innych miejscach w Warszawie. Dodał także, że to konkretne rondo w reprezentacyjnej części miasta skupia wokół siebie nie tylko manifestujących patriotów, ale także „organizacje nacjonalistyczne i neofaszystowskie i nie jest to coś, co dodaje godności naszemu miastu”. Głos zabrała także socjolożka Elżbieta Korolczuk, współautorka petycji: „Smuci mnie, że w opinii i w państwa wypowiedziach pojawiły się uwagi, że to jakaś walka polityczna, że nie można wykorzystywać nazewnictwa jako oręża w walce o sprawy społeczne. Sposób, w jaki kształtujemy nasze otoczenia, to, kogo upamiętniamy nazwą największego ronda w Warszawie jest oczywiście pewną deklaracją. I myślę, żebyśmy się zastanowili, co takie deklaracje mówią o nas jako społeczności. Co mówią o państwu jako osobach, które podejmują te decyzje i jak one decydują o tym, jak przestrzeń miejska jest wykorzystywana”. 13 grudnia 2020 Korolczuk wytykała, że pomimo deklaracji o trosce o prawa kobiet i dumie z historycznego wywalczenia przez nie praw wyborczych, kobiety nadal nie mają upamiętnień przy głównych ulicach i eksponowanych w mieście miejscach. „To ironiczne, żeby nazywać imieniem Praw Kobiet akurat »patelnię«, ten malutki placyk, na którym sprzedaje się kwiaty, gdzie ludzie przechodzą, który nie służy żadnym symbolicznym działaniom, który nie ma takiego historycznego znaczenia. Upamiętnijmy kobiety, ale… tak na patelni”. Na koniec zaapelowała do członków Komisji, by zastanowili się, jaki przekaz mają nieść reprezentacyjne punkty miasta. „Czy chcemy, by ten przekaz firmował Roman Dmowski, niewątpliwie zasłużony, ale jednak też mocno kontrowersyjny, który był wielką postacią historyczną, ale także antysemitą, na co są dowody. Czy chcemy upamiętniać wydarzenia, które są pozytywne i pokazują obywatelską energię i wiarę w lepszą przyszłość?” – pytała. Komisja ostatecznie nie głosowała nad opinią Zespołu Nazewnictwa Miejskiego. Obrady w sprawie zmiany nazwy ronda Romana Dmowskiego zostały odroczone. Kobiety, Protesty, Rafał Trzaskowski, Urząd Miasta Warszawy, aborcja Ogólnopolski Strajk Kobiet"
87^Media Karnowskich mają udziałowca z korzeniami w raju podatkowym. Ale dla innych chcą nowego podatku^Bianka Mikołajewska^18 lutego 2021^https://oko.press/media-karnowskich-optymalizacja-podatkow/^"Bracia Karnowscy krytykują protest przeciw opodatkowaniu reklam w mediach. Tymczasem ich wydawnictwo - Fratria - powiązane jest ze spółką w Luksemburgu, powołaną by „optymalizować podatki” w systemie SKOK. Sama Fratria też używa triku, by „optymalizować"" swoje wyniki finansowe Dziennikarze Michał i Jacek Karnowscy uważają, że rząd nie powinien rezygnować z wprowadzenia podatku od reklam. Ostro krytykują media, które tydzień temu uczestniczyły w proteście przeciwko nowej daninie. W dniu protestu Jacek Karnowski, redaktor naczelny tygodnika „Sieci” komentował: „Nie wiemy, czy jest to w sumie śmieszny wygłup urażonych w swej dumie dawnych właścicieli III RP, zagrożonych koniecznością płacenia składki solidarnościowej w dość umiarkowanej wysokości, czy też poważna próba sił, chęć złamania rządu (…)”. Michał Karnowski przekonywał, że protest mediów to próba obrony interesów wielkich koncernów medialnych. „Jedna z sieci stacji telewizyjnych, należąca do właściciela amerykańskiego, odnotowała w 2019 roku 540 mln zł czystego zysku i pieniądze te wyjechały oczywiście z kraju. Podatku pozostało z tego tutaj bardzo, bardzo niewiele (…) Pociągi wypełnione gotówką jadą też do Berlina, do właścicieli niemieckich mediów wydawanych dla Polaków” – mówił w Radiu Koszalin. W innym medium tłumaczył, że koncerny nie płacą podatków, bo mają „duże możliwości tzw. optymalizacji podatkowej, opłat za korzystanie ze znaków towarowych, co służy do transferu pieniędzy”. W tym samym duchu komentują protest założone przez Karnowskich media, m.in. portal wPolityce.pl, tygodnik „Sieci” i telewizja internetowa wPolsce.pl. Ich wydawcą jest spółka Fratria, która: 9 lutego 2021 Fratria powstała w czerwcu 2012 roku. Dziś jej udziałowcami są:  „Spółdzielczy Instytut Naukowy Grzegorz Bierecki sp. jawna” to kolejne wcielenie firmy, która – jak ujawniła w 2011 roku „Polityka” – przejęła majątek Fundacji na rzecz Polskich Związków Kredytowych. Przez kilkanaście lat składały się na niego wszystkie Spółdzielcze Kasy Oszczędnościowo-Kredytowe działające w Polsce. Komisja Nadzoru Finansowego wyliczyła, że w momencie przejęcia przez SIN, wartość majątku sięgała 65 mln zł. Właścicielami Spółdzielczego Instytutu Naukowego, a więc i dawnego majątku Fundacji, są dziś: Udziały we Fratrii Spółdzielczy Instytut Naukowy objął w 2015 roku, gdy Grzegorz Bierecki był już senatorem PiS, a Jarosław radnym PiS w pomorskim sejmiku. Senator Bierecki został wówczas członkiem rady nadzorczej Fratrii, a SIN dostał prawo zatwierdzania redaktorów naczelnych mediów należących do Fratrii. Czynni politycy zyskali więc wpływ na politykę redakcji, które same siebie nazywają „niepokornymi”. Bracia Grzegorz i Jarosław Biereccy zasiadają także w radzie nadzorczej spółki Apella, która jest od 2012 roku udziałowcem Fratrii. A sama powstała przed laty, by świadczyć usługi reklamowe i public relations na rzecz SKOK-ów i powiązanych z nimi spółek.  Apella, a wcześniej przejęta przez nią spółka Media SKOK prowadziły kampanie podważające wiarygodność publikacji mediów o nieprawidłowościach w systemie SKOK i kampanie, które miały powstrzymać prace nad ustawą ograniczającą władzę Krajowej SKOK nad systemem SKOK (a tym samym władzę Grzegorza Biereckiego). Gdy w 2013 roku weszła w życie ustawa przekazująca nadzór nad Kasami Komisji Nadzoru Finansowego i gdy KNF opublikowała raporty o fatalnej sytuacji finansowej SKOK-ów, Apella podejmowała działania, które „miały na celu przeciwstawienie nieprzychylnym informacjom pojawiającym się w mediach, zalet SKOK i tym samym zapobieżenie kryzysowi reputacyjnemu”. Początkowo głównym klientem Apelli była Krajowa SKOK. Za usługi płaciła pieniędzmi z funduszu reklamowego, na który musiały składać się wszystkie SKOK-i w Polsce. W latach 2012-2013 wpłaciły po 19 mln zł, w 2014 – 9 mln zł. Spora część z tego trafiała do Apelli, a potem do Fratrii (jako opłata za reklamy w mediach). W październiku 2015 roku sąd orzekł, że Krajowa SKOK nie miała prawa nakładać na SKOK-i takiej opłaty i że nie muszą one już wpłacać na fundusz. Byłby to mocny cios dla finansów Apelli i Fratrii. Ale dwa tygodnie później PiS wygrał wybory i pojawili się nowi klienci – wielkie spółki Skarbu Państwa.  10 grudnia 2018 Głównym właścicielem Apelli jest spółka SaltLux Holding w Luksemburgu (dawny SKOK Holding). Powstała ona w 2007 roku, gdy po licznych publikacjach „Polityki” i „Gazety Wyborczej” opisujących, jak Kasy odeszły od swojej pierwotnej misji i stały się maszynką do zarabiania pieniędzy dla Grzegorza Biereckiego i jego ludzi, państwo odebrało im zwolnienie podatkowe, z którego korzystały od lat. Bierecki znalazł jednak na to sposób. W 2008 roku, podczas walnego zgromadzenia członków Krajowej SKOK w 2008 roku, mówił szefom SKOK-ów, że spółkę SKOK Holding powołano właśnie w celu „optymalizacji zobowiązań podatkowych”. „Spółka, ze względu na rodzaj umów, które wiążą Rzeczpospolitą z Wielkim Księstwem Luksemburga nie będzie musiała płacić podatku od otrzymanej dywidendy” – tłumaczył. I dodawał, że „w tym samym biurze, w którym znajduje się siedziba SKOK Holding, znajduje się także siedziba Getin Holding, a ulicę dalej siedziba ITI, które jest właścicielem TVN”. Prezesem luksemburskiej spółki został (i jest nim do dziś) Grzegorz Bierecki. Głównym udziałowcem jest Krajowa SKOK. W 2008 roku przekazała holdingowi akcje i udziały w spółkach związanych z Kasami (m.in. towarzystwach ubezpieczeniowych i firmie zajmującej się restrukturyzacją i windykacją niespłacanych pożyczek w SKOK-ach). W sprawozdaniu za 2008 rok zarząd Krajowej SKOK pisał, że w przyszłości będzie ona „pobierać dywidendę z tytułu posiadanych w tej spółce [SKOK Holding] udziałów, co w kolejnych latach wpłynie na optymalizację wyniku finansowego”. W sprawozdaniach lata 2010-12 donosił, że spółka SKOK Holding „w pełni realizuje cele, dla których została powołana, tj. posiadanie w strukturze silnej kapitałowo spółki oraz optymalizacja podatkowa”. W kolejnych latach sformułowanie „optymalizacja podatków” nie pojawiało się już w sprawozdaniach. Zarząd Krajowej SKOK pisał, że luksemburska spółka „w pełni realizuje cele, dla jakich została powołana, tj. posiadanie w strukturze silnej kapitałowo spółki, wykorzystującej rozwiązania prawne, jakie daje członkostwo w Unii Europejskiej, z zastosowaniem specyfiki rozwiązań łączących się z miejscem siedziby spółki”. Ale „specyfika rozwiązań” luksemburskich jest wciąż taka sama. Jest to podatkowy raj. 19 lutego 2019 Media Karnowskich wiele zawdzięczają Apelli, luksemburskiemu holdingowi i Biereckiemu. Po pierwsze oczywiście kapitał założycielski wniesiony do Fratrii, który umożliwił jej rozwój. Po drugie – pożyczki na bieżącą działalność: ponad 1,8 mln zł od Apelli i prawie 2,3 mln zł od SKOK Holding w 2013 roku oraz 3 mln zł od Spółdzielczego Instytutu Naukowego w 2015 roku. Ta ostatnia pożyczka udzielona została początkowo na rok, ale później przedłużana była na kolejne lata. Apella odpowiadała również i odpowiada nadal za promocję mediów Fratrii. Gdy ruszał tygodnik „Sieci” (początkowo jako dwutygodnik „wSieci”), odpowiadała też za jego dystrybucję. W 2013 roku, gdy doszło do sporu między Fratrią a spółką GremiMedia o prawa do tytułu „wSieci” i tygodnik Karnowskich musiał zasłaniać literę „w” w nazwie, Apella zorganizowała ogólnopolską kampanię „W jak Wolność”. Ale przede wszystkim Apella zlecała mediom Fratrii prowadzenie kampanii promocyjnych i reklamę SKOK-ów. Początkowo znacząca część wpływów wydawnictwa pochodziła właśnie z tego źródła. Drastycznie zmieniło się to po październiku 2015 roku, gdy sąd orzekł, że Krajowa SKOK nie miała prawa nakładać na wszystkie działające w Polsce SKOK-i obowiązku wpłacania na wspólny fundusz reklamowy i Kasy nie muszą na niego płacić. Przychody Fratrii. W nawiasach wpływy od spółek z nią powiązanych2012 rok – 2.722.987 zł (w tym od spółek powiązanych – 1.926.295 zł),2013 – 22.787.957 zł (8.062.399 zł),2014 – 25.729.275 zł (6.050.968 zł),2015 – 31.315.977 zł (5.055.728 zł),2016 – 34.031.779 zł (33.113 zł),2017 – 34.205.579 zł (41.931 zł),2018 – 33.583.008 (42.013 zł),2019 – 36.679.867 (173.358 zł)."
88^Ziobro przyblokował Morawieckiego. Konflikt w rządzie opóźni pieniądze z UE na odbudowę gospodarki?^Maria Pankowska^18 lutego 2021^https://oko.press/ziobro-przyblokowal-morawieckiego-konflikt-w-rzadzie-opozni-pieniadze-z-ue-na-odbudowe-gospodarki/^Polska jest jednym z ośmiu państw UE, które nie przesłały jeszcze do Brukseli Krajowego Planu Odbudowy, czyli strategii wydawania pieniędzy na walkę ze skutkami pandemii. W rządzie PiS nie ma zgody, czy w ogóle zaakceptować Fundusz Odbudowy, który wzmocni unijną jedność „Dokument jest już praktycznie gotowy. Zbieraliśmy propozycje inwestycji i reform od pozostałych resortów. Te reformy i założenia znajdą się w KPO. Projekt najpewniej pojawi się na stronie 26 lutego, wtedy też rozpoczną się konsultacje społeczne. Będzie można się do niego odnieść” – zapewnia  rzecznik Ministerstwa Funduszy i Polityki Regionalnej Paweł Nowak. KPO czyli Krajowy Plan Odbudowy to dokument, w którym Polska wyjaśni Komisji Europejskiej, w jaki sposób będzie wydawać dodatkowe pieniądze na walkę ze skutkami koronakryzysu. W ramach Funduszu Odbudowy UE mamy dostać 28 mld euro grantów i 34 mld euro pożyczek. Czyli ok. 260 mld złotych. Środki będą mogły popłynąć do Warszawy i pozostałych europejskich stolic, gdy te ratyfikują Fundusz w krajowych parlamentach i przedstawią Komisji przemyślane KPO. Jak na razie Polska ociąga się w obu tematach. Jesteśmy jednym z ośmiu krajów UE i ostatnim dużym, który jak dotąd nie przesłał KE swojego planu. Oprócz nas nie zrobiły tego jedynie Luksemburg, Holandia, Irlandia, Austria, Malta, Litwa i Estonia. Problemem może być też sama ratyfikacja, bo Solidarna Polska Zbigniewa Ziobry pryncypialnie sprzeciwia się przyjęciu Funduszu (więcej na ten temat poniżej). Rzecznik MFiPR zapewnia, że polski rząd jest w kontakcie z Komisją, a na decyzję wciąż ma dużo czasu. „To nie jest wyścig. Mamy do czynienia z nowymi środkami, a dla Polski jest ich bardzo dużo. Chcemy stworzyć jak najlepszy plan, a nie ścigać się z innymi krajami. Formalnie czas na złożenie dokumentu mamy do końca kwietnia” – uspokaja Nowak. 2 sierpnia 2020 Organizacje pozarządowe są innego zdania. 12 lutego 2021 18 z nich – głównie ekologicznych NGO i stowarzyszeń przedsiębiorców – zaapelowało do premiera o dopuszczenie ich do prac nad projektem. W liście otwartym alarmowały, że źle przygotowany KPO może oznaczać zmarnowanie szansy na przebudowę polskiej gospodarki. „Konsultacje społeczne są po to, by wszyscy mogli wziąć w nich udział i zgłosić uwagi. W liście otwartym była mowa o ekologii, cyfryzacji, przedsiębiorczości – te wszystkie obszary będą w KPO. Komisja Europejska wstępnie ukierunkowuje zresztą część środków na cele środowiskowe i innowacyjność” – tłumaczy rzecznik Paweł Nowak. NGO obawiają się jednak, że forma konsultacji nie pozwoli im skutecznie wpłynąć na założenia projektu. „Ministerstwo zamierza prowadzić konferencje online, na których będzie można zapewne zadawać pytania i słuchać, co resort ma do powiedzenia. Uwagi będą zgłaszane przez e-formularz. Wyobrażaliśmy sobie to zupełnie inaczej. Oczekiwaliśmy bardziej pogłębionego dialogu, żeby przygotowania były adekwatne do wyzwań. Na to się nie zanosi” – mówi  Izabela Zygmunt z Polskiej Zielonej Sieci. „Konsultacje powinny się rozpocząć już dawno temu. Były zresztą dwa razy przekładane, a KPO powstaje od połowy ubiegłego roku. Nawet jeżeli teraz rozpoczniemy dyskusję, to jest już bardzo mało czasu na jej przeprowadzenie. Obawiamy się, że nie będzie przestrzeni na poważne zmiany” – dodaje Zygmunt. Eurodeputowany Jan Olbrycht, który pracuje w komisji budżetowej Parlamentu Europejskiego, podkreśla, że należyte konsultacje to warunek zatwierdzenia planu przez KE. „W przepisach mówi się nie tyle o skonsultowaniu, co o włączeniu partnerów w przygotowanie projektów KPO. KE sugerowała że optymalnie byłoby, gdyby dostała plany do końca lutego” – mówi Olbrycht w rozmowie z . „Obawiamy się, że zabraknie strategicznego myślenia, zrozumienia dla skali wyzwań i niezbędnego poziomu ambicji. Na razie nikt nie wie, co się w KPO znajduje – ani organizacje ekologiczne, ani przedsiębiorcy – mimo że chodzi o plan odbudowy gospodarczej, w ramach którego jedną trzecią środków trzeba wydać na ochronę środowiska i klimatu. Wychodziliśmy z propozycjami, ale nikt się nigdy do nich nie odniósł. Nie mamy powodu sądzić, że nasze postulaty zostały w planie uwzględnione” – ubolewa Izabela Zygmunt. „Fundusz Odbudowy to duże pieniądze, ale wciąż jednak pieniądze ograniczone. Żeby dobrze je wykorzystać, trzeba wiedzieć, co za pomocą tych środków chce się osiągnąć. Do pewnego stopnia cele narzuca UE, która mówi o transformacji ekologicznej, energetycznej i cyfrowej. Dla każdego kraju może to jednak znaczyć trochę co innego” – podkreśla Zygmunt. Zapytaliśmy Jana Olbrychta, co powinno znaleźć się w projektach KPO. „Muszą spełniać kilka warunków: brać pod uwagę wskazania semestru europejskiego z lat 2019 i 2020, czyli rekomendacje KE co do niezbędnych reform w państwie. Muszą też zawierać propozycje inwestycji związanych z zieloną transformacją (min. 37 proc.) i gospodarką cyfrową (min. 20 proc.)” – wskazuje Olbrycht. Po przedłożeniu projektu Komisja będzie miała dwa miesiące na jego zaopiniowanie. Potem przekaże go do Rady. Każdy KPO będzie musiał być zaakceptowany przed Radę kwalifikowaną większością głosów. „Oczywiście, że nie ma wyścigu, ale im później Polska położy plan na stole, tym później zostanie on zatwierdzony i tym później popłyną pieniądze” – mówi Olbrycht. Aby Fundusz Odbudowy dla całej UE w ogóle mógł powstać, narodowe parlamenty wszystkich państw członkowskich muszą jeszcze ratyfikować tzw. decyzję o zasobach własnych UE. Ta pozwoli Brukseli powiększyć budżetową przestrzeń pod pożyczki na stworzenie Funduszu. W niektórych krajach ratyfikować muszą też parlamenty regionalne (w sumie w 27 krajach aż 42 parlamenty), co dodatkowo wydłuża cały proces. Bruksela liczy na pośpiech, by wypłaty z Funduszu Odbudowy mogły ruszyć jeszcze w połowie 2021 roku. „Według stanu na 16 lutego decyzję ratyfikowały Portugalia, Chorwacja, Cypr, Słowenia, Francja i Bułgaria. Są kraje, w których ratyfikować będzie komisja parlamentarna. W Holandii, która jest teraz przed wyborami, spodziewamy się dużej dyskusji. Posłowie holenderscy będą chcieli debatować przed wyborami, ale zagłosować zaraz po wyborach” – mówi Jan Olbrycht. Jak pisaliśmy w  polski proces ratyfikacyjny wymaga przygotowania ustawy, która musi przejść standardowy proces legislacyjny w Sejmie i Senacie. Tutaj nie obędzie się bez politycznej awantury, bo koalicjant PiS – Solidarna Polska Zbigniewa Ziobry – zapowiada, że zagłosuje przeciwko Funduszowi. Jak ustaliło RMF FM 16 lutego 2021 Ziobro zablokował przyjęcie ustawy przez Radę Ministrów. Premier Morawiecki na konferencji prasowej tłumaczył, że to dopiero początek dyskusji, ale wspomniał o „wątpliwościach” i „różnicy zdań”, które „muszą być wyjaśnione”. 19 grudnia 2020 Solidarna Polska chce powstrzymać Fundusz w ramach protestu przeciwko kontrowersyjnemu rozporządzeniu łączącego wypłaty z budżetu UE z praworządnością. Mechanizm wszedł w życie 1 stycznia 2021 po tym, jak Morawiecki ostatecznie nie zawetował pakietu budżetowego na unijnym szczycie w grudniu 2020. Ziobro wszem wobec ogłasza, że to błąd. Jego partia ma też zastrzeżenia co do istoty powstania Funduszu. „Mówimy […] o znaczącym obciążeniu finansów publicznych Polski. […] Nowe opłaty, podatki i wspólny dług zaciągany przez UE. To dokument, który na lata zdefiniuje przyszłość Unii, a zatem będzie wpływał na poziom suwerenności” – wskazywał wiceminister Sebastian Kaleta. Wstrzymanie procesu ratyfikacyjnego to kolejna odsłona konfliktu na linii Morawiecki – Ziobro. Decyzje w Radzie Ministrów zwykle zapadają w drodze uzgodnienia, premier ma jednak możliwość poddania danej kwestii pod głosowanie. Jeśli w ten sposób odrzuci weto Ziobry, Sejm najpewniej ratyfikuje Fundusz Odbudowy głosami PiS i części opozycji. Będzie to jednak kolejny poważny cios dla jedności koalicji Zjednoczonej Prawicy. „Mówimy o decyzji o uwspólnotowieniu długu, a co za tym idzie nowych dochodach własnych Unii, a co za tym idzie wzmocnieniu UE. Jesteśmy świadkami pęknięcia pomiędzy tymi, którzy będą chcieli tego wzmocnienia, a tymi, którzy będą chcieli UE osłabić. Gdyby z jakichś powodów polski Sejm nie ratyfikował tej decyzji, Funduszu nie będzie w całej Unii, a nie tylko u nas” – ostrzega Olbrycht. Gospodarka, Świat, Władza, Mateusz Morawiecki, Zbigniew Ziobro, Sebastian Kaleta, Unia Europejska, Komisja Europejska, budżet UE
89^Tęczowe Maryjki. Adwokat: „To proces o ograniczanie przez Kościół praw człowieka” [Słowo w słowo]^OKO.press^18 lutego 2021^https://oko.press/adwokat-to-proces-o-ograniczanie-przez-kosciol-praw-czlowieka/^Czy uczuciem religijnym jest homofobia? Nietolerancja i wykluczenie? Czy to są uczucia reprezentatywne dla wiernych Kościoła? Jeżeli tak, sąd nie będzie miał innego wyjścia, będzie musiał skazać oskarżone – mówił w mowie obrończej adwokat Radosław Baszuk na procesie w Płocku o tęczowe Maryjki. Pełny tekst „Nie o uczucia religijne w tej sprawie chodzi. Chodzi o spór, który toczy się od lat w przestrzeni publicznej, o to, jak będziemy kształtować nasze życie publiczne? Jak stanowisko instytucjonalnego Kościoła, hierarchii, ma wpływać na prawo i porządek społeczny krajów, społeczeństw i narodów?” – mówił adwokat Radosław Baszuk w wielkiej mowie, w której nie tylko bronił przed fanatyzmem trzy oskarżone kobiety, ale też bronił porządku demokratycznego i praw człowieka. Na zdjęciu: Radosław Baszuk obok Elżbiety Podleśnej, 2019 rok. W środę 17 lutego 2021 w Sądzie Rejonowym w Płocku odbyła się druga rozprawa w procesie przeciwko aktywistkom, które rozklejały wizerunki Matki Boskiej Częstochowskiej z tęczową aureolą na znak sprzeciwu wobec homofobicznej instalacji Grobu Pańskiego w kościele św. Dominika w Płocku. Elżbieta Podleśna, Anna Prus i Joanna Gzyra-Iskandar zostały oskarżone o naruszenie art. 196 kodeksu karnego, czyli o tzw. obrazę uczuć religijnych. Prokuratura domaga się pół roku ograniczenia wolności, pełnomocniczka księdza – półtora roku. Oskarżycielką posiłkową jest Kaja Godek. Wyrok ma zapaść 2 marca. Rozprawę relacjonowaliśmy na żywo i opisaliśmy w tekście: 17 lutego 2021 W tekście jest też całe wystąpienie Tadeusza Łebkowskiego, księdza w kościele św. Dominika w Płocku. Opublikowaliśmy pełny tekst wystąpienie oskarżonej w tym procesie Elżbiety Podleśnej – słowo, w słowo. 17 lutego 2021 Obecnie publikujemy w całości wystąpienie obrońcy oskarżonych kobiet adwokata Radosława Baszuka. Tytuł i śródtytuły od redakcji. Wysoki Sądzie, niejako dla oczyszczenia przedpola przed główną częścią mojej argumentacji, chcę odnieść się do kwestii, która dla mnie z niezrozumiałych powodów – albowiem nie twierdzę, że miałaby znaczenie dla rozstrzygnięcia – znalazła się w centrum zainteresowania oskarżycieli w tej sprawie. Otóż w moim przekonaniu, dla rozstrzygnięcia w niniejszej sprawie nie ma jakiegokolwiek znaczenia, czy te wlepki z Matką Boską z aureolą w kolorach LGBT pojawiły się w toalecie TOI TOI i na koszu na śmieci, czy też nie. Wartością i sensem procesu karnego musi być szacunek wobec faktu. A czasami szacunek wobec bezradności, co do możliwości poczynienia ustaleń faktycznych. Otóż jak Sąd doskonale pamięta, oskarżone temu jednemu przejawowi swojej aktywności w nocy 27 kwietnia zaprzeczyły, mam na myśli umieszczenie wlepek z wizerunkiem Matki Boskiej na TOI TOI i na kosztu na śmieci. Wysoki Sądzie, skąd zatem ta teza o tym, że te wklejki się pojawiły w tych dwóch miejscach, tylko o wyłącznie o tych dwóch miejscach – mówię – znalazły? Otóż można ją wywieść z zeznań świadków, w tym pokrzywdzonych. O tym, że widział takie wlepki w tych miejscach, zeznaje świadek Tadeusz Łebkowski, który zeznaje też, że usunął je własnoręcznie, między godziną 07:45 a 08:00 rano. O tych samych wlepkach, w tym samym miejscu zeznaje świadek Janina Ostrowska, która twierdzi, że je widziała na TOI TOI-u i na koszu na śmieci, oraz że usunęła je około godziny 10:00, dwie godziny po tym, jak zrobił to już ks. Łebkowski. Wreszcie Wysoki Sądzie, przyjeżdża do Płocka Kaja Godek, i tu należy jej oddać brak konsekwencji, mam na myśli relacje między jej zeznaniami z postępowania przygotowawczego, a zeznaniami złożonymi przed sądem. Zgodnie z tymi złożonymi przed sądem, widzi te wlepki w tych samych miejscach ok. godziny 12:00, przed godziną 12:00. Wysoki Sądzie, pozostałe dowody w sprawie, w zakresie, o którym mówię, mają charakter indyferentny, mam na myśli dowody osobowe. Inne osoby mówią, to są dwie panie przesłuchane przez sąd, o tym, jedna z nich, że słyszała o tym, że były. Na pytanie, czy którakolwiek z oskarżonych nakleiła owe wlepki w tych dwóch krytycznych miejscach, nie odpowiada w żaden sposób ani opinia daktyloskopijna, ani opinia dotycząca badań DNA. Skądinąd, gdyby przyjąć je za punkt odniesienia do czynienia ustaleń faktycznych, musielibyśmy przyjąć, że za akcją rozlepienia tych materiałów stał ks. Łebkowski, ponieważ najwięcej jego materiału genetycznego na tym materiale się znalazło. To, przepraszam, tylko uwaga o nieprzydatności dowodu dla czynienia ustaleń faktycznych. Ale w dzisiaj Wysoki Sąd dokonał oględzin zapisów monitoringu. Ja starałem się dość uważnie śledzić te zapisy i ja mam pełną świadomość jego ułomności. Ułomność wynika z tego, że mamy do czynienia z odtwarzanym mniej więcej w sekwencji 4-minutowej, powtarzającym się obrazem z tych samych ujęć, z tych samych kamer. I oczywiście, w związku z tym nie możemy mówić o dowodzie pewnym, czy też dowodzie jednoznacznym. Niemniej jednak to, co możemy zauważyć, Wysoki Sądzie, jeżeli idzie o kosze na śmieci, to tu trzeba się przyznać do porażki, bo żaden nie był przedmiotem wnikliwego zainteresowania kamery monitoringu, co poniekąd jest zrozumiałe, ale trochę inaczej jest z toaletą TOI TOI. Ona pojawia się w kadrach monitoringu, ja naliczyłem sześciokrotnie, godzina 04:28, 04:49, potem 04:54, 04:58, 05:02, 05:06. W niektórych, w większości z tych wypadków, po pierwszym dalekim kadrze następuje pewne zbliżenie, to zbliżenie dalej jest kilkudziesięciometrowe, to niewiele daje, ale zauważyć można jedno. Otóż to jest też kwestia jakości tego nagrania, sąd zapewne ma trochę lepszą jakość, mogąc skorzystać z komputera, my korzystaliśmy z ekranu, otóż po pierwsze, ponad wszelką wątpliwość w żadnym z tych sześciu ujęć placu zamkniętego parkiem i na tle parku przenośna toaleta, nie widzieliśmy żadnej z oskarżonych. W moim kategorycznym przekonaniu, Wysoki Sądzie, na ile pozwalała mi to obserwacja, od godziny 04:28 do godziny 05:06, na widocznej w kamerze ścianie toalety, a to ta jest skierowana, ściana albo drzwi, nie wiem, jest skierowana w kierunku placu i jest dość dobrze widoczna, nie pojawia się żadna wlepka. Proszę, by Wysoki Sąd miał na uwadze tę argumentację i poddał ją ocenie przy czynieniu ustaleń faktycznych odnośnie naklejenia wlepek na TOI TOI i koszach na śmieci. Tyle tytułem pewnego rodzaju oczyszczenia przedpola, by móc mówić o tym, co chyba istotnie ważniejsze. Wysoki Sądzie, art. 296, to złożona konstrukcja, publiczne znieważenie przedmiotu kultu w tym wypadku, a skutkiem tego obraza uczuć religijnych, no jednak chyba co najmniej dwóch osób, ale to bez znaczenia w tej sprawie. Wysoki Sądzie, zacznijmy może zatem od tego, co w ocenie pokrzywdzonych przemawia za obrażeniem ich uczuć religijnych? Nie będę się posiłkował, ciekawymi, przyznaję, cytatami z Kai Godek z przestrzeni publicznej, będę się posiłkował wyłącznie treścią protokołu. I tak jak to w chronologii rozprawy miało miejsce, zacznę od świadka Tadeusza Łebkowskiego. To będą tylko fragmenty oczywiście, nie mam zamiaru cytować całości protokołu. „To, co tutaj zobaczyłem i usłyszałem, to manifestacja neomarksizmu, która falą mocno przetacza się przez świat, przez kraje zachodu”. „Zdecydowanie protestuję przeciwko tego rodzaju nieodpowiedzialności, by po nazwisku przywoływać hierarchów Kościoła, jak kolegów ze szkoły. I tak autorytatywnie, według swojego przekonania, wiązać ich z nieodpowiedzialnością, ze złem, z przestępstwami, zdecydowanie przeciwko temu protestuję”. „Bardzo mnie zraniło to, co spotkało wizerunek Matki Bożej, ponieważ sześć kolorów flag LGBT, tak jak wcześniej znak swastyki, powód treści tego wszystkiego, co działo się na ulicach miast zachodnich, co było postrzegane, dostępne i co dzieje się teraz w Polsce”. „Oczywiste, że Matka Boża jest przedmiotem kultu. Ja tak to odczuwam, że wpisanie kolorów tęczy, sześciobarwnych kolorów tęczy, wpisanie ich w aureolę Matki Boskiej jest zniewagą, bo za tymi kolorami na ulicach widać treść obrzydliwą, godną potępienia. Flaga, która jest symbolem LGBT manifestuje swoje treści w marszach ulicznych, prasie i mediach, ale zwłaszcza jest niesłychanie i gdy widzę to na marszach ulicznych, dlatego to nazywam obrzydliwością, zachowanie ludzi podczas marszy, które odbywają się z flagami tęczy dzieją się rzeczy obrzydliwe, rozebrane kobiety, mężczyźni z narządami symbolicznymi, a część rozebranymi, dewiacją dzieci i młodzieży są obrzydliwe”. I w wypadku ks. Łebkowskiego ostatni cytat: „Dla mnie współżycie dwóch mężczyzn to zaburzenie i zboczenie, ukierunkowanie u osób tej samej płci uważam, że to jest zjawisko, które trzeba leczyć”. Wysoki Sądzie, Kaja Godek: „Nauczanie Kościoła, do którego ja należę, jest jasne, że homoseksualizm jest grzechem wołającym o pomstę do nieba. O ile sąd nie ocenia, czy coś jest grzechem, czy nie, ale zestawienie jednego z najgorszych grzechów, chodzi mi o czyny homoseksualne i o propagowanie tych czynów, zestawienie tego symbolu w zestawieniu Boga i Matki jest wstrząsające”. „To, co w tej sprawie jest uwłaczające nam katolikom, to zestawienie wynaturzeń seksualnych z wizerunkiem Boga i Matki”. „W Piśmie Świętym homoseksualizm jest nazywany zboczeniem”. Ja oczywiście przyznaję, wybrałem fragmenty i wybrałem je tendencyjnie, Wysoki Sąd wysłuchał zeznań pokrzywdzonych i dysponuje protokołem zawierającym całość tych zeznań. Czy Wysoki Sąd wie już o jakim uczuciu religijnym mówimy w tym wypadku? Czy uczuciem religijnym (jak rozumiem, mówili o tym moi szanowni koledzy), zobiektywizowaną miarę należy zastosować w wypadku odpowiedzialności karnej, czy uczuciem religijnym jest homofobia? Jest nietolerancja i jest wykluczenie? Czy to są uczucia reprezentatywne dla wiernych Kościoła? Jeżeli tak, sąd nie będzie miał innego wyjścia, będzie musiał skazać oskarżone, uznać je za winne. Ja natomiast uważam Wysoki Sądzie, że homofobia, nietolerancja i wykluczenie nie są po pierwsze uczuciami religijnymi, a po drugie zaś twierdził będę kategorycznie, że nie są reprezentatywne dla wiernych Kościoła katolickiego. Wiemy już Wysoki Sądzie z jakiego powodu przyszli do sądu pokrzywdzeni. Oddajmy zatem głos oskarżonym i dowiedzmy się od nich z jakich powodów dopuściły się czynu, który jest przedmiotem tego postępowania. Elżbieta Podleśna: „Użyłyśmy symbolu Matki Boskiej Częstochowskiej jako uniwersalnego symbolu miłości matki do dziecka. Uznałyśmy, że ten symbol zrozumie każdy, jako symbol troski, opieki i bezwarunkowej miłości. Miłości, której nie interesuje, ani płeć, ani orientacja seksualna. Matce dodaliśmy symbol tęczy, tęczy, która jest wyobrażeniem piękna, różnorodności i zgody na różnorodność. Takim symbolem piękna, różnorodności jest wizerunek Matki Boskiej Częstochowskiej, ludzka ikona, przedstawiająca żydowską kobietę szanowaną w Polsce. Dla mnie – mówi Podleśna – nie ma piękniejszego symbolu i miłości i akceptacji i różnorodności”. W dalszym ciągu: „Nie zakładałyśmy, że umieszczenie wizerunku Matki Boskiej Częstochowskiej z tęczą może obrazić czyjeś uczucia, ponieważ obrazek nie jest obraźliwy, tęcza nie jest obraźliwa, umiejscowienie i lokalizacja tych wlepek również nie były w żaden sposób obraźliwe”. Anna Prus: „Chciałam pokazać, że każde dziecko i każdy nastolatek ma szanse na doświadczenie rodzicielskiej miłości nawet jeżeli biologiczni rodzice, lub opiekunowie wyrzucają ich z domu, także jeszcze przed ukończeniem 18 roku życia. Chciałam, by każde dziecko i każdy nastolatek poczuł, że ma prawo czuć się zaopiekowany. Wizerunek matki z dzieckiem sprzeciwiający się dzisiejszemu nauczaniu polskiego Kościoła katolickiego niemal natychmiast skojarzył mi się z Marią i jej synem”. „Właśnie tej pogardzie i tej nienawiści chciałam się sprzeciwić, ponieważ nie chciałam tracić kolejnych przyjaciół i znajomych. Nie chcę żeby moi przyjaciele, moi znajomi, a także osoby zupełnie mi nieznane i całkowicie bezbronne, nie czuły się w pełni ludźmi. Milczenie oznacza zgodę. Brak sprzeciwu to przyzwolenie. Do głowy by mi nie przyszło, że ten wizerunek mógł być jakąkolwiek obrazą. Założyłam, że jedyne, co można temu zarzucić, to artykuł z kodeksu wykroczeń mówiący o umieszczeniu plakatów czy ogłoszeń w jakimś miejscu bez wiedzy i zgody zarządcy. Zdawałam sobie z tego sprawę, ale działałam też w stanie wyższej konieczności”. Joanna Gzyra-Iskander: „Wybrałyśmy akurat ten wizerunek do wywieszenia w przestrzeni publicznej, gdyż wizerunek Matki Boskiej Częstochowskiej to wizerunek matki z dzieckiem, a przez dodanie tęczowej aureoli uważam to za symbol bezwarunkowej miłości, bezwarunkowej troski i akceptacji”. „Działałam w dobrej wierze, żeby wyrazić solidarność z osobami, które są w Polsce prześladowane, ponieważ moja moralność każe mi stawać po stronie bitych, a nie bijących. W ogóle nie miałam takiej intencji żeby obrażać czyjeś uczucia. Ja już mówiłam, jakie ten obrazek ma dla mnie znaczenie”. Wysoki Sądzie, dodajmy do tego jeszcze, że 27 kwietnia Płock to nie był debiut Matki Boskiej z aureolą w kolorach LGBT. Tego rodzaju plakaty, tego rodzaju wlepki pojawiły się w przestrzeni publicznej wcześniej. Nie wywołały, od siebie dodam szkoda, wówczas większego zainteresowania, ale też nie wywołały zainteresowania organów ścigania i przedstawicieli prawa. Uparcie i konsekwentnie twierdzę, że nie uczucia religijne są w istocie przedmiotem tego procesu, a mówiąc precyzyjnie, przedmiotem oskarżenia. Nie o uczucia religijne w tej sprawie chodzi. Chodzi w tej sprawie natomiast o spór, który toczy się od lat w przestrzeni publicznej, i który – o czym będę chciał próbować przekonać sąd w dalszej części – tylko z założenia ma charakter aksjologiczny, czy też religijny, a jest tak naprawdę sporem o to, jak będziemy kształtować nasze życie publiczne, ład społeczny, wreszcie ten porządek społeczny. Wysoki Sądzie 22 lipca 1992 roku Kongregacja Nauki Wiary ogłosiła dokument, w którym stwierdziła, posłuchajmy wszyscy, że dyskryminacja ze względu na orientację seksualną nie jest tym samym, co dyskryminacja ze względu na rasę, pochodzenie etniczne itp., jako że budzi niepokój moralny. Według Kongregacji Nauki Wiary „istnieją dziedziny, w których nie jest przejawem niesprawiedliwej dyskryminacji uwzględnienie skłonności seksualnej, na przykład gdy chodzi o adopcję dziecka, czy powierzenie go opiekunom, zatrudnienie nauczycieli lub trenerów sportowych, służbę wojskową”. Podstawowe prawa człowieka, według dokumentu Kongregacji, mogą zostać „słusznie ograniczone ze względu na obiektywnie nieuporządkowane zachowania wewnętrzne”. 29 listopada 2003 roku ta sama Kongregacja Nauki Wiary ogłosiła dokument potępiający wszelkie próby ustawodawcze sprzyjające związkom homoseksualnym. Wprowadzenie w prawie rejestrowanych związków partnerskich KNW porównuje do „legalizacji zła”, jednocześnie zgodnie z tym dokumentem oczekuje się od wiernych Kościoła katolickiego przeciwstawienia się zalegalizowaniu prawnemu związków homoseksualnych, zaś wobec parlamentarzystów katolickich, którzy mają do czynienia z prawem przychylnym związkom homoseksualnym kongregacja nałożyła obowiązek moralny wyraźnego, publicznego sprzeciwu i głosowania przeciw projektom takich ustaw. I w dalszym ciągu mówimy o uczuciach religijnych, czy też mówimy o tym, jak stanowisko instytucjonalnego Kościoła, hierarchii, ma wpływać na prawo i porządek społeczny krajów, społeczeństw i narodów? Sięganie po Biblię, jako tekst, który ma wykazać istnienie uczucia obiektywnie weryfikowalnego, jako religijne i podlegającego ochronie prawa karnego, mnie osobiście wydaje się zabiegiem szalenie ryzykownym. Już pomijam to, że mówimy o tekście, który liczy sobie blisko 2 tys. lat i który był w międzyczasie tłumaczony i cenzurowany zapewne tysiące razy. I bardzo proszę, bo nie jest to moją intencją, by nie odbierać tego, co za chwilę powiem i przeczytam, jako szyderstwa z Biblii, nie jest to moją intencją. Przestrzegam tylko przed kreowaniem wyobrażenia w oparciu o literalny tekst tej księgi o tym, co dobre, co złe, co słuszne, a co niewłaściwe. Księga Rodzaju, rozdział 19, zawiera znaną nam wszystkim zapewne, ale znaną w sposób uproszczony opowieść o Sodomie i jedynym sprawiedliwym Locie. Wysoki Sądzie, do Sodomy, a konkretnie do Lota, przybyli aniołowie. Zaprosił on ich do swojego domu, czytam od wersu 4: „Zanim jeszcze udali się na spoczynek, mieszkający w Sodomie mężczyźni i młodzi i starzy ze wszystkich stron miasta otoczyli dom. Wywołali Lota i rzekli do niego: gdzie tu są ci ludzie, którzy przyszli do ciebie tego wieczoru, wyprowadź ich do nas byśmy mogli z nimi poswawolić”. A więc cztery wersy, choć moim zdaniem pięć, o czym za chwilę, cztery wersy Biblii, które nawiązują do kwestii homoseksualizmu. „Lot, który wyszedł do nich do wejścia zaryglowawszy za sobą drzwi rzekł im: bracia moi, proszę was, nie dopuszczajcie się tego występku. Mam dwie córki, które jeszcze nie żyły z mężczyznami, pozwólcie, że je wyprowadzę do was. Postąpicie z nimi, jak się wam podoba, byle byście tym ludziom niczego nie czynili, bo przecież są oni pod moim dachem”. Dalej sytuacja rozwija się tak, jak zapewne wszystkim nam wiadomo, Sodoma ulega zniszczeniu, przypadkową jak rozumiem ofiarą zostaje też żona Lota, która odwraca wzrok i zamienia się w słup soli, ale nie to jest najciekawsze. „Lot wyszedł z Soaru i zamieszkał wraz z dwiema swymi córkami w górach, gdyż bał się pozostawać w tym mieście. A gdy mieszkał z dwiema swymi córkami w pieczarze, rzekła starsza do młodszej: ojciec nasz wprawdzie już stary, ale nie ma w tej okolicy mężczyzny, który by przyszedł do nas na sposób wszystkim właściwy, choć więc upoimy ojca naszego winem i położymy się z nim, a tak będziemy miały potomstwo z ojca naszego. Upoiły więc swego ojca winem tej samej nocy. Wtedy starsza poszła i położyła się przy ojcu swoim, on zaś nie wiedział, ani kiedy się kładła, ani kiedy wstała. Nazajutrz rzekła starsza do młodszej, oto ostatniej nocy ja spałam z ojcem, upójmy go winem także tej nocy idź ty i śpij z nim, byśmy obie miały potomstwo z ojca naszego. Upoiły się i tej nocy ojca swego winem, poszła młodsza, położyła się przy nim, a on nawet nie wiedział, kiedy się kładła i kiedy wstała. I tak obie córki Lota stały się brzemienne za sprawą ojca swego. Starsza urodziwszy potem syna dała mu na imię Moab, ten był praojcem dzisiejszych Moabitów, młodsza również urodziła syna, nazwała go Ben-Ammi, ten zaś stał się praojcem dzisiejszych Ammonitów”. Wysoki Sądzie, czytając ten tekst literalnie musielibyśmy uznać, że potępia on homoseksualizm. Do tego stopnia potępia homoseksualizm, że nie dostrzega niczego złego w gwałcie heteroseksualnym. To ten passus dotyczący córek, które zastąpią gości Lota. Dodajmy więcej, nie tylko, że nie widzi niczego złego w gwałcie, to nie widzi niczego złego w kazirodztwie. Czy to myślenie absurdalne? Oczywiście, że tak. Sąd wybaczy to sformułowanie, które zaraz padnie, to myślenie idiotyczne. Ponieważ tekstów historycznych nie czyta się w ten sposób. Jeżeli będziemy robić to tak, jak zaproponowali nam to pokrzywdzeni, dojdziemy do absurdu. Jak już to starałem się wykazać na poprzedniej rozprawie, obowiązujący aktualnie katechizm Kościoła katolickiego stawia te sprawy nieco inaczej, o czym warto byłoby wiedzieć. Wysoki Sądzie, znieważenie przedmiotu kultu religijnego jest znieważeniem w rozumienie prawa karnego, jak każde inne znieważenie w rozumieniu prawa karnego. A jak sądowi doskonale wiadomo, najprawdopodobniej społeczeństwo polskie, a na pewno polski ustawodawca, jest przesadnie wrażliwy i znieważenie funkcjonuje w kodeksie karnym i w ustawach zawierających przepisy karne w kilkunastu, jak nie kilkudziesięciu odsłonach. Ale w niczym to nie zmienia Wysoki Sądzie jednego, w dalszym ciągu zachowanie znieważające, to zachowanie obelżywe, poniżające, pogardliwe. I jeżeli tak, musimy zadać sobie pytanie, a prawo karne jest jednak prawem czynu i sprawcy, czy jest możliwym, bym dopuścił się zniewagi, w tym wypadku przedmiotu kultu religijnego, jeżeli i ów przedmiot kultu w moim systemie wartości znajduje akceptację, i owa modyfikacja, która przedmiot kultu wprowadza, w tym wypadku aureola w kolorach LGBT, w moim systemie wartości także jest akceptowalna. Łączę dwie akceptowalne przeze mnie wartości. Obelżywe, poniżające, pogardliwe – wszyscy, i słusznie, mamy problem z normatywnym opisem obrażenia uczuć religijnych, ale nie powinniśmy mieć problemu z normatywnym opisem czynności wykonawczej, czynności sprawczej, znieważenia. I nie ma żadnego znaczenia to, czy opowiemy się za konstrukcją w tym wypadku, art. 296, wyłącznie zamiaru bezpośredniego, czy też założymy zamiar ewentualny, to nic nie zmienia, także przy zamiarze ewentualnym, ja muszę przewidywać zrealizowanie znamion czynu zabronionego i godzić się na to. A zatem muszę przewidywać, że moje zachowanie może mieć charakter obelżywy, poniżający, pogardliwy i godzić się na to. To nie jest tak, że zamiar odnosi się do zdarzenia historycznego. Oczywistym jest to, że oskarżone pojawiły się w Płocku z wyraźnym celem i z opracowanym planem. Ale zamiar odnosimy do znamion czynu, a nie do zdarzenia historycznego. Krótko mówiąc, by przypisać im znieważenie, musielibyśmy założyć ich pogardliwy, obelżywy stosunek do przedmiotu czynności wykonawczej, przepraszam za prawniczy żargon, w tym wypadku do wizualizacji wizerunku Matki Boskiej Częstochowskiej. To nie miało miejsca. Wysoki Sądzie, ten problem, o którym moi szanowni koledzy reprezentujący Kampanię Przeciw Homofobii, nakreślili, to jest kwestia po pierwsze pewnego rodzaju standardów międzynarodowych, które obowiązek mamy stosować w zakresie praw i wolności obywatelskich, w tym zakresie art. 10 europejskiej konwencji o ochronie praw człowieka. To jest jedna kwestia. Kwestia konkurencyjności pewnych wartości, która w tej sprawie moim zdaniem nie ma zastosowania, podkreślę to raz jeszcze, bo to nie religijne uczucia zostały urażone, to jest sprawa druga. Ale ten dyskurs, Wysoki Sądzie, przed którym my nie uciekniemy, który będzie się toczył, ja tylko wolałbym, żeby on się nie toczył na salach sądowych w sprawach karnych, to jest bardzo poważny dyskurs, bo wykracza poza nasze granice, i wykracza także poza nasz krąg kulturowy. Bo to jest, Wysoki Sądzie, pytanie o zachowanie wolnych ludzi, żyjących w wolnych społeczeństwach w reakcji na nierzadko religijny fundamentalizm. Mam nadzieję, że państwo także pamiętacie, to miało miejsce kilkanaście lat temu, siedziba pewnego satyrycznego, a niektórzy powiedzieliby nie bez racji, że dość kontrowersyjnego satyrycznego pisma we Francji, stała się obiektem ataku terrorystycznego, zginęli ludzie. Mam na myśli redakcją Charlie Hebdo. Tytułem wprowadzenia tak, jak to przedstawiono, jednym z powodów, który finalnie skłonił terrorystów do ataku był kolejny rysunek wizualizujący Mahometa, w którym tenże Mahomet miał powiedzieć „ciężki los być kochanym przez durniów”. Wysoki Sądzie po tym ataku terrorystycznym pojawiły się w przestrzeni publicznej takie głosy, które nawoływały właśnie do tego, by nie obrażać uczuć religijnych, w tym wypadku uczuć muzułmanów. Ktoś, kto jest mi stosunkowo bliski myślowo, włoski filozof Paolo Flores D’Arcais, a jeżeli przyjąć, że jednak jest Korsykaninem, to chyba Darkai, autor bardzo ciekawego książkowego dialogu, rozmowy z kardynałem Ratzingerem pt. „Czy wiarę da się pogodzić z rozumem”, opublikował wówczas tekst, który w pewnym fragmencie, przepraszam Wysoki Sąd, chciałbym przywołać, i żeby nie było wątpliwości, to dotyczyło radykalnych muzułmanów. „Czy twoja wolność słowa, to również wolność krytykowania, a nawet szydzenia z moich przekonań, czy też zatrzymuje się ona tam, gdzie skorzystanie z niej mogłoby moje przekonania obrazić? Kto jednak ma ustanowić granice między krytyką a zniewagą? Między tym, co jadowite, a tym, co już bluźniercze?” I udzielił następującej odpowiedzi: „Moja wolność owszem, kończy się tam, gdzie zaczyna się twoja – w domyśle twoja wolność – ale twoja wolność, a nie twoja drażliwość. Mogę drwić z twojej wiary, lecz nie zabraniam ci jej praktykować. Ty także masz prawo szydzić z mojej, lecz nie możesz mi zabronić wyrażania moich poglądów. Z chwilą, gdy ustanawia się zasadę, że nie wolno obrażać czyjejkolwiek wiary, o wolności decyduje drażliwość wierzącego, co wiedzie do oczywistego paradoksu, że im bardziej będzie on przeczulony, aż do fanatyzmu, tym bardziej wolność słowa trzeba będzie ograniczać, by nie podpadała pod paragraf o bluźnierstwie”. Wysoki Sądzie, Polska nie ma ani króla, ani królowej, Polska jest republiką, Rzeczpospolitą. Rzeczą wspólną wierzących i niewierzących, heteroseksualnych, homoseksualnych, biseksualnych i tych wszystkich innych, których ks. Tadeusz Łebkowski tak chętnie nazywa zboczeńcami. To także ich wspólna Rzecz, Rzeczpospolita. Jestem przekonany o tym, że tak, jak niezależnie od tego, jak wiele czasu to zajęło, tak jak Kościół instytucjonalny poradził sobie też wreszcie i zaakceptował teorię ewolucji Darwina, heliocentryzm, choć początki nie były łatwe (Giordano Bruno, Galileusz), tak zaakceptuje wreszcie stan nauki dotyczącej sfery seksualności człowieka. Nie wiem, jak wiele czasu to zajmie, wiem, że wcześniej, czy później tak się stanie. Choć na pewno nie pomagają w tym takie sytuacje, jak instalacje Grobu Pańskiego, w których pokrzywdzony, jak rozumiem, czerpie inspiracje z dorobku prałata Jankowskiego. I jeszcze jedna rzecz, Sąd wybaczy, to nie jest częste, chcę powiedzieć zwracając się bezpośrednio do oskarżycieli: niezależnie od tego jaki wyrok na tej sali zapadnie, państwo przegraliście. Dzisiaj Matka Boska Częstochowska z aureolą w kolorach tęczy LGBT jest powszechnie rozpoznawanym znakiem o zasięgu, uwaga, globalnym. Stała się częścią szeroko rozumianej kultury. I zdecydowana, miażdżąca, przytłaczająca większość ludzi nie uważa, że w jakikolwiek sposób ich obraża. Wysoki Sądzie ja w tym miejscu wniosę o uniewinnienie trzech oskarżonych od czynu zarzuconego im aktem oskarżenia. I to jest ostatni akapit mojego wystąpienia, powiem tylko jeszcze jedną rzecz. Wszyscy zapomnieliście, ja nie zapomniałem, wlepki nie były jedynym elementem tej akcji, nikt z was nie chciał powiedzieć o tym, że obok nich klejona była lista biskupów kryjących pedofili w sutannach. Dlaczego? To nie były dwie różne akcje. Te kobiety pojawiły się w Płocku, jak to już ustaliliśmy z panią prokurator w sposób niebudzący wątpliwości, w konkretnym celu i z konkretnym zamiarem. Nie możecie oceniać wlepek z Matką Boską w oderwaniu od listy biskupów, bo nie ma to nic wspólnego z szacunkiem dla prawdy. Wygodnie jest ustawić przedmiot sporu w ten sposób, ale jest to jego zafałszowanie, jest to pokazanie go w sposób nieprawdziwy. Spisała z relacji na żywo Wanda Ostrowska Kościół, LGBT+, Protesty, Sądownictwo, Elżbieta Podleśna, Kaja Godek,
90^Podleśna: „Ja nie pozwalam, aby wiary czy religii używać do pognębiania człowieka” [Słowo w słowo]^OKO.press^17 lutego 2021^https://oko.press/podlesna-ja-nie-pozwalam-aby-wiary-czy-religii-uzywac-do-pognebiania-czlowieka/^Ja ten czyn, pani prokurator, zrobiłam świadomie, przyjechałam świadomie do Płocka, aby stanąć po stronie osób szykanowanych, aby stanąć po stronie osób, które Tadeusz Łebkowski włączył w mowę nienawiści. Ja ten czyn rozumiem, jako swój obowiązek - mówiła przed sądem Elżbieta Podleśna. „Wczoraj, szykując się do tej rozprawy, zapytałam geja, lesbijkę, osobę biseksualną i osobę transseksualną, co chciałyby usłyszeć dziś na tej sali. Bardzo mnie zdziwiło, żadna nie powiedziała o osobistych prześladowaniach, jakich doświadczała… Żadna nie powiedziała o ucisku, żadna nie powiedziała o dyskryminacji. Poprosiły żeby na tej sali było mówione o szacunku i o odpowiedzialności. Odpowiedzialności za dzieci i młodzież. Za to, aby mogły dorastać w Polsce bez strachu przed prześladowaniami” – mówiła 17 lutego 2021 Elżbieta Podleśna w sądzie w Płocku. W środę 17 lutego 2021 w Sądzie Rejonowym w Płocku odbyła się druga rozprawa w procesie przeciwko aktywistkom, które rozklejały w okolicach kościoła św. Dominika w Płocku wizerunki Matki Boskiej Częstochowskiej z tęczową aureolą w reakcji na homofobiczny wystrój Grobu Pańskiego w kościele św. Dominika. Elżbieta Podleśna, Anna Prus i Joanna Gzyra-Iskandar zostały oskarżone o naruszenie art. 196 kodeksu karnego, czyli o tzw. obrazę uczuć religijnych. Prokuratura domaga się pół roku ograniczenia wolności, pełnomocniczka księdza Łebkowskiego z kościoła św. Dominika – półtora roku. Oskarżycielką posiłkową jest Kaja Godek. Wyrok ma zapaść 2 marca. Rozprawę relacjonowaliśmy na żywo i opisaliśmy w tekście: 17 lutego 2021 Wystąpienie księdza Łebkowskiego w całości zamieściliśmy w naszej relacji. Publikujemy obecnie w całości wystąpienie Elżbiety Podleśnej. Wkrótce opublikujemy także wystąpienie obrońcy oskarżonych kobiet adwokata Radosława Baszuka. Wysoki Sądzie, na poprzedniej rozprawie oskarżyciel posiłkowy Tadeusz Łebkowski opowiedział o swojej wyjątkowej relacji uczuciowej, jaka wiąże go z Matką Boską Częstochowską. Mogliśmy się niemal znaleźć w jego domu rodzinnym. Dzisiaj i ja chciałabym zabrać was do mojego domu rodzinnego, do roku 1978, kiedy to jako 10-latka miałam bardzo poważny wypadek komunikacyjny. Moja matka wróciła ze szpitala i płakała do swojej matki, że nie wiadomo czy będę żyła, ponieważ moje obrażenia były poważne. A wtedy jej matka, moja ukochana babcia, wstała i powiedziała: „Maryja nie pozwoli zrobić krzywdy dziecku”. Dla mnie, osoby wierzącej, aczkolwiek nie katoliczki, ponieważ z tego Kościoła odeszłam dawno, m.in. ze względu na takie postawy jak postawa Tadeusza Łebkowskiego, to była główna motywacja wzięcia udziału w tej akcji. Pokazanie, że Maryja nie pozwoli zrobić krzywdy dziecku, dziecku tęczowemu. Dziecku, które urodziło się nieheteronormatywne. Dziecku o innej być może tożsamości płciowej. Że ta matka staje na straży tych, których urzędnicy Kościoła katolickiego wyrzucają poza nawias swojej wspólnoty, i nie tylko swojej wspólnoty, ale uzurpują sobie prawo do orzekania, gdzie te osoby mają miejsce w świeckim, przypominam pani pełnomocniczce i panu oskarżycielowi posiłkowemu, w świeckim kraju, ciągle jeszcze świeckim. To, co budziło moje niezwykłe zdumienie podczas ostatniej rozprawy, a zostało tym razem również podtrzymane przez Tadeusza Łebkowskiego, to zestawienie dla mnie nieprawdopodobnie bolesne, symbolu tęczy, symbolu lesbijek, gejów, osób biseksualnych, osób transpłciowych ze swastyką, z chyba najgorszym symbolem okrucieństwa w dziejach ludzkości. Ponieważ wydaje się, że ani Kaja Godek, ani Tadeusz Łebkowski nie mają pojęcia, o co chodzi w tęczy, to przypomnę, że powstała ona w 1978 r. i została stworzona przez Gilberta Bakera, który w okolicach, nie, nie w okolicach świąt Wielkiej Nocy, jak tutaj zwróciła uwagę na chroniony szczególnie czas pani pełnomocniczka oskarżyciela posiłkowego, ale w czasie Bożego Narodzenia powiedział swojej matce, że jest gejem. A więc flaga osób LGBT miała początkowo osiem kolorów, gdzie różowy oznaczał płeć, czerwony życie, pomarańczowy zdrowie, żółty blask słoneczny, zielony naturę, turkusowy sztukę, niebieski harmonię, a fioletowy – uwaga – duszę. Żaden z tych kolorów nie występuje przeciwko uczuciom religijnym. Z ośmiu stało się siedem, ponieważ Gilbert Baker nie mógł znaleźć różowego materiału, a z siedmiu stało się sześć, ponieważ chciano flagę składać na pół. To kieruję do pełnomocnika oskarżycielki posiłkowej Kai Godek, taki jest ten straszny symbol. A wiecie dlaczego powstał? Po to, aby osoby prześladowane na całym świecie i nękane wreszcie mogły poczuć siłę i dumę. Był ten symbol przeciwstawieniem, przeciwwagą dla różowego trójkąta. To, co mnie straszliwie boli, panie Tadeuszu Łebkowski, to powiedzenie, że tęczowa flaga jest jak hakenkreuz, jak swastyka. Być może pan nie wie, ale faszyzm nienawidził różnorodności seksualnej, jak zresztą wszystkie totalitaryzmy. Według paragrafu 175 faszystowskiego prawa mężczyźni podejrzewani o akty homoseksualne, a od 35 r. wyłącznie w oparciu o domysły, byli skazywani i wysyłani do obozów koncentracyjnych i oznaczani różowym trójkątem. Zestawienie znaku flagi tęczowej ze swastyką to jest niezrozumienie, nieznajomość historii, a w panach ustach brzmi, jak okrutny dowcip. W obozach koncentracyjnych zginęło około 60 proc. więzionych homoseksualistów i pan mówi o swastyce? Mamy niewielkie na ten temat ciągle dane liczbowe, ponieważ ten nieszczęsny paragraf 175 obowiązywał do końca lat 60. W obozach koncentracyjnych niżej od homoseksualistów w hierarchii stali tylko homoseksualni Żydzi, oznaczani dwoma trójkątami, żółtym i różowym. Tadeusz Łebkowski w poprzedniej rozprawie i dziś kilkakrotnie mówił o rewolucji neomarskistowskiej. Otóż informuje Pana, że od 1944 r. w ZSRR homoseksualizm był kryminalnym przestępstwem. Za czyn homoseksualny groziło od 3 do 5 lat więzienia. To pozostawało w mocy aż do 1993 roku. Bo przepisy prawa na szczęście się zmieniają. O czym chciałam przypomnieć pani pełnomocniczce. Otóż użyte przez panią kilkakrotnie słowo profanacja, nie jest w Polsce terminem świeckiego prawa, od roku 1932 r. Mamy jedynie obrazę uczuć religijnych. Pani pełnomocniczka powiedziała, że każdy czyn przestępczy należy ukarać. Ja chcę pani powiedzieć, przypomnieć Tomasza Jeffersona: Kiedy niesprawiedliwość staje się prawem, opór staje się obowiązkiem. Ja ten czyn, pani prokurator, zrobiłam świadomie, przyjechałam świadomie do Płocka, aby stanąć po stronie osób szykanowanych, aby stanąć po stronie osób, które Tadeusz Łebkowski włączył w mowę nienawiści. Ja ten czyn rozumiem, jako swój obowiązek. Chciałam powiedzieć o jednej rzeczy, o której przypomniał na szczęście nasz pełnomocnik, o liście hańby, o liście biskupów, naszych biskupów kryjących czyny pedofilne w Kościele, przykładających rękę do krzywdy dzieci. W wielkanocnej instalacji w kościele w Płocku na pedofilię kościelną zabrakło miejsca. Wczoraj zmarł Andrzej Dymer, ciekawy zbieg okoliczności. Ćwierć wieku totalnej bezsilności świeckich organów ścigania, ponieważ na przeszkodzie zawsze stawali biskupi. Kiedy prokuratura poprosiła o dostęp do akt procesowych z procesu kanonicznego, spotykała się z odmowami, aż sprawa się przedawniła. To jest obraza uczuć religijnych, to co robił Andrzej Dymer i co robili biskupi szczecińscy w latach 95-2021. Nie mówię o nich, jako kolegach ze szkoły, ponieważ moi koledzy ze szkoły, o ile wiem nie chronili żadnego pedofila. Kazimierz Majdański, Zygmunt Kamiński, Marian Przykucki, Andrzej Dzięga, Jan Gałecki, Stanisław Stefanek, Marian Kruszyłowicz, Henryk Wejman, te osoby nie widziały nic przeciwko temu, aby ksiądz gwałcący dzieci prowadził szkołę podstawową, liceum, ognisko dla młodzieży, czyli placówkę opiekuńczo-wychowawczą. To obraża wszelkie moje uczucia, to budzi moją grozę. I to budzi moją chęć, aby wreszcie ktoś zaprowadził sprawiedliwość. I nie karał za to, że ktoś się upomina o najsłabszych, tylko że wreszcie w Kościele katolickim, do którego już nie przynależę, ale który niestety ma olbrzymi wpływ na rzeczywistość w Polsce, ktoś wreszcie na poważnie weźmie słowa: „Biada wam, uczeni w piśmie i faryzeusze, obłudnicy, bo dajecie dziesięcinę z mięty, kopru i kminku, lecz pomijacie to, co ważniejsze jest w prawie, sprawiedliwość, miłosierdzie i wiarę. Przewodnicy ślepi, którzy przecedzacie komara, a połykacie wielbłąda”. Publicyści katoliccy próbowali bronić dzieci przed Dymerem. Zbigniew Nosowski, szef „Więzi”, fundamentalista Tomasz Terlikowski, nawet on był bezsilny. O tym oskarżyciel posiłkowy pewnie nie powie w niedzielnym kazaniu. Ja, po wspomnieniu rodzinnym, którym pozwoliłam sobie podzielić się na początku, musiałam być naprawdę cierpliwa, słuchając czwórki państwa, którzy mówicie o rozklejaniu, rzekomym rozklejaniu wizerunków Matki Boskiej na przenośnej toalecie i na koszach na śmieci. Mam nadzieję, że sekwencja godzin przytoczona przez mec. Baszuka, pokazuje, że nie była to prawda. Nie da się czterokrotnie zerwać jednego obrazka. Wczoraj, szykując się do tej rozprawy, zapytałam geja, lesbijkę, osobę biseksualną i osobę transpłciową, co chciałyby usłyszeć dziś na tej sali. Bardzo mnie zdziwiło, żadna nie powiedziała o osobistych prześladowaniach, jakich doświadczała, a znam te osoby, wiem, przez co przeszły, to moi przyjaciele, niektórzy nawet bliżej niż przyjaciele, osoby, które kocham. Żadna nie powiedziała o ucisku, żadna nie powiedziała o dyskryminacji. Poprosiły żeby na tej sali było mówione o szacunku i o odpowiedzialności. Odpowiedzialności za dzieci i młodzież. Za to, aby mogły dorastać w Polsce bez strachu przed prześladowaniami. Bo, pani prokurator, nie wszyscy się zgadzają, co do oceny naszego czynu, ale Monika Niedźwiecka, składająca dzisiaj zeznania, powiedziała, że przesadziłyśmy, nie dlatego, że uznała, że obraziłyśmy czyjekolwiek uczucia religijne, ale dlatego, że bała się prześladowań ze strony katolickiej społeczności Płocka. Jak było widać później, nie bez racji. Dlaczego potrzebny jest szacunek i odpowiedzialność za losy najmłodszych i najsłabszych, tym, którym matka nie pozwoli zrobić krzywdy? A no dlatego, że niemal połowa polskich dzieci LGBTQ+ nie informuje swoich rodziców o swojej orientacji, ani tożsamości płciowej, boi się. Boi się powiedzieć swoim rodzicom. Połowa z tej połowy została przez rodziców odrzucona, często również w sposób formalny, wyrzucona z domów. Tylko co czwarty polski ojciec dziecka LGBTQ wie o jego orientacji, bądź tożsamości płciowej. Trzy czwarte ojców nie wie! Matki mają się tu lepiej. Stąd wizerunek matki troszczącej się o dziecko. Na te postawy niewątpliwie ma wpływ Kościoła katolickiego i tacy księża jak Tadeusz Łebkowski. Kościół bowiem może stanąć po stronie mniejszości, albo na nie szczuć, jak ks. Józef Hojoł, organizator napadu na sierociniec dla żydowskich dzieci ocalonych z Zagłady w Rabce, w sierpniu 45 r. Ksiądz katolicki, który uznał, że trzeba dokończyć dzieło Hitlera, bo żydowskie dzieci nie pasują w polskim krajobrazie. Ostatnie dzieci uratowane z Zagłady! Czy jak ks. Aleksander Dołęgowski, który zachęcał do pogromu na żydowskich sąsiadach w Radziłowie. Tak może być teraz również z osobami LGBTQ, Kościół może albo na nie szczuć, albo im pomagać, wspierać, ale nie mówić, że są grzeszni, czy że się nie mieszczą w starotestamentowej koncepcji człowieka. Ale tłumaczyć tym rodzicom, którzy ich odrzucają. Tłumaczyć mediom, tłumaczyć urzędnikom, którzy próbują się Kościołowi nieustannie przypodobać, o czym świadczy również sprawa ks. Dymera. Mogą być, jak ks. Bolesław Czarkowski z Brańska, który nie dopuścił tam do pogromu żydowskiego. Ja nie pozwalam na to, aby jakiejkolwiek wiary czy religii używać do pognębiania człowieka. I niezależnie od tego, jakie będę musiała ponieść tego konsekwencje, zawsze stanę po stronie prześladowanych mniejszości. Zresztą art. 196 kk, jak słyszałam, miał u swego źródła potrzebę ochronę mniejszości religijnych. Stał się natomiast narzędziem ataku grupy szczególnie uprzywilejowanej, która teraz chce by uprzywilejować homofobię i podawać ją w kostiumie uczuć religijnych. Proszę o uniewinnienie Wysoki Sądzie. Z relacji na żywo spisała Wanda Ostrowska Kobiety, Kościół, LGBT+, Sądownictwo, Elżbieta Podleśna,
91^Zakażenia rosną, i będą rosły – bo nowe warianty koronawirusa. Wytrzymajmy jeszcze trochę^Miłada Jędrysik^17 lutego 2021^https://oko.press/zakazenia-rosna-i-beda-rosly-bo-nowe-warianty-koronawirusa-wytrzymajmy-jeszcze-troche/^Prawie 8,7 tys. nowych zakażeń w Polsce, wyraźny wzrost zleceń na testy od lekarzy pierwszego kontaktu. Europejska Agencja ds. Kontroli i Prewencji Chorób ostrzega przed wysokim ryzykiem z powodu nowych wariantów.  Ministerstwo Zdrowia poinformowało w środę 17 lutego o 8694 wykrytych zakażeniach SARS-CoV-2. To najwyższy wynik od miesiąca. Równie niepokojące są dane o testach PCR zlecanych przez lekarzy Podstawowej Opieki Zdrowotnej. I tutaj tendencja jest wyraźnie rosnąca. We wtorek 16 lutego zlecono ich prawie 15 tys., podczas gdy w ciągu ostatniego miesiąca liczba zleceń nie przekraczała 12 tys. Podobnie wyższe były zlecenia poniedziałkowe – o ponad 18 proc.  Źródło: COVID-19 w Polsce/Michał Rogalski To, że dojdzie do wzrostu przypadków, przewidywali eksperci i z wrocławskiej grupy MOCOS, i z Interdyscyplinarnego Centrum Modelowania Uniwersytetu Warszawskiego. Jednak nie odpowiadają za nie, przynajmniej na razie, wesołe zabawy turystów i kibiców na zakopiańskich Krupówkach ani otwarcie w zeszły piątek 12 lutego hoteli czy stoków narciarskich. Skutki tych działań odczujemy najwcześniej po dwóch tygodniach. Dlaczego zakażenia rosną? Bo wcześniej do szkół wróciły dzieci z najmłodszych klas i otworzono centra handlowe, a najprawdopodobniej przede wszystkim dlatego, że coraz bardziej rozprzestrzenia się po Polsce nowy brytyjski wariant wirusa B.1.1.7. Jest on do 56 proc. bardziej zaraźliwy od poprzednich. Nie wiemy ile tego wariantu dokładnie jest u nas, bo Polska nie prowadzi zakrojonego na szeroką skalę ewidencjonowania genomu wirusów, ale w środę w Radiu Plus wiceminister zdrowia Waldemar Kraska mówił o 9 proc. próbek, podczas gdy w zeszłym tygodniu jego szef Adam Niedzielski o 5 proc. Wartości rzeczywiste najprawdopodobniej są jeszcze wyższe, ale – jak pokazuje mapa poniżej – w naszym regionie sekwencjonuje się mniej niż 60 próbek na tydzień.    Opublikowana w środę przez Europejskie Centrum ds. Kontroli i Prewencji Chorób analiza (z której pochodzi mapa) ostrzega, że w związku z nowymi wariantami „ryzyko związane z dalszym rozprzestrzenianiem się VOC [wariantów o istotnym znaczeniu– red.] SARS-CoV-2 w krajach UE/EOG jest obecnie oceniane jako wysokie/bardzo wysokie dla całej populacji i bardzo wysokie dla osób należących do grup podwyższonego ryzyka”. Eksperci piszą dalej: „Analiza modelowa pokazuje, że jeśli wprowadzone restrykcje i działania prewencyjne nie będą kontynuowane lub przestrzegane w większym stopniu w nadchodzących miesiącach, należy spodziewać się znacznego wzrostu liczby przypadków i zgonów związanych z COVID-19 w krajach UE/EOG. Chociaż przeprowadzanie szczepień złagodzi efekt zastąpienia przez warianty szybciej rozprzestrzeniające się, a trendy sezonowości mogą potencjalnie zmniejszyć przenoszenie się wirusa w miesiącach letnich, przedwczesne łagodzenie restrykcji doprowadzi do szybkiego wzrostu wskaźników zachorowalności, występowania ciężkich przypadków i ostatecznie śmiertelności. Opóźnienia w zakupie, dystrybucji i podawaniu szczepionek, gdyby wystąpiły, również opóźniłyby możliwość złagodzenia wprowadzonych restrykcji. Potrzebne jest szybkie przeprowadzenie szczepień wśród grup priorytetowych, aby zmniejszyć liczbę hospitalizacji, przyjęć na OIOM i zgonów z powodu COVID-19„. 5 lutego 2021 Na wykresie poniżej ECDC przedstawiło cztery scenariusze rozwoju sytuacji w 2021 roku: Widać więc, że nawet w sytuacji, gdy szczepienia przebiegają szybko, możemy mieć do czynienia z wzrostem zachorowań, a co za tym idzie – wzrostem śmiertelności (wartości na osi pionowej, dziennie na 100 tys. mieszkańców). I to w przypadku, gdy zachowujemy obecne obostrzenia, bo tak zakłada ta projekcja.  W tej sytuacji ECDC zaleca dalsze stosowanie ograniczeń w kontaktach międzyludzkich, takich jak zachowanie dystansu, noszenie maseczek, powstrzymywanie się od niekoniecznych podróży, reżim sanitarny w pracy. Jednak zamykanie szkół traktuje jako działanie ostateczne, przeprowadzane w ostatniej kolejności i tylko na krótko. Szkoły powinny być otwarte pod warunkiem, że dzieciom i młodzieży zapewniono warunki, które nie sprzyjają transmisji wirusa. Już ogłaszając poluzowanie obostrzeń rząd ostrzegał, że otwiera hotele, stoki narciarskie, baseny, muzea i kina warunkowo na dwa tygodnie, i zamknie je ponownie, jeśli dzienna liczba nowych przypadków przekroczy 10 tys. Jeśli będzie się utrzymywać dotychczasowe tempo wzrostu, może to nastąpić szybciej niż później. Według „Dziennika Gazety Prawnej” pierwsze w kolejce do zamknięcia będą oblegane stoki narciarskie. Minister Niedzielski na środowej konferencji prasowej mówił, że „naturalna jest kolejność, z jaką otwierano poszczególne sektory gospodarki”. Informacja dla wszystkich osób stojących w korkach do Szczyrku – właśnie kończą się możliwości zaparkowania samochodu zgodnie z przepisami ruchu drogowego. Na stokach tłumy. To nie zdjęcie z ubiegłego roku. To sytuacja w chwili obecnej pod dolną stacją Szczyrk Mountain Resort ⛷ pic.twitter.com/mv2873LoiZ — Bielskie Drogi (@BielskieDrogi) February 16, 2021  A co ze szczepieniami? Chwilowo kulawo, bo spóźniają się dostawy i punkty szczepień muszą przekładać wizyty, co zwłaszcza dla seniorów jest stresem i wysiłkiem. Wstrzymano również na trzy tygodnie szczepienia dla grupy „0″, czyli medyków. Jednak odpowiedzialny za szczepienia minister Michał Dworczyk mówił w radiu RMF FM, że jest szansa, by do 10 marca zaszczepić wszystkich chętnych nauczycieli i jeszcze w marcu rozpocząć szczepienia osób powyżej 60 roku życia, co ma zależeć od dostaw preparatu AstryZeneki. W tej chwili w Polsce ta szczepionka jest rekomendowana również dla osób powyżej 65 roku życia, co może oznaczać, że zostanie otwarta kolejna równoległa „linia szczepień”. Osoby 70+ są bowiem już szczepione produktami Pfizera/BioNTechu i Moderny, ale tych nie wystarczy do końca marca dla wszystkich chętnych w tym wieku. 15 lutego 2021 Zdrowie, COVID-19 koronawirus
92^Podleśna: „Maryja nie pozwoliłaby zrobić krzywdy tęczowemu dziecku”. Proces o „tęczowe Maryje”^Agata Szczęśniak^17 lutego 2021^https://oko.press/podlesna-maryja-nie-pozwolilaby-zrobic-krzywdy-teczowemu-dziecku-proces-o-teczowe-maryje/^"Prokuratura chce pół roku ograniczenia wolności, a pełnomocniczka księdza - półtora roku za rozklejanie Maryjek z tęczową aureolą. „Czy uczuciem religijnym jest homofobia, nietolerancja i wykluczenie?"" - pytał obrońca aktywistek. Oskarżający ksiądz porównał tęczową flagę do swastyki „Mówimy o uczuciach religijnych czy o tym, jak stanowisko instytucjonalnego Kościoła, hierarchii ma wpływać na prawo i porządek społeczny?” – pytał adwokat Radosław Baszuk. W Sądzie Rejonowym w Płocku odbyła się dziś, 17 lutego 2021, druga rozprawa w procesie przeciwko aktywistkom, które rozklejały wizerunki Matki Boskiej Częstochowskiej z tęczową aureolą. Elżbieta Podleśna, Anna Prus i Joanna Gzyra-Iskandar zostały oskarżone o naruszenie art. 196 kodeksu karnego, czyli o tzw. obrazę uczuć religijnych. „Kto obraża uczucia religijne innych osób, znieważając publicznie przedmiot czci religijnej lub miejsce przeznaczone do publicznego wykonywania obrzędów religijnych, podlega grzywnie, karze ograniczenia wolności albo pozbawienia wolności do lat 2”.  Oskarżycielką posiłkową jest Kaja Godek, która twierdzi, że jej uczucia zostały obrażone. Nie była obecna podczas rozprawy. Na rozprawie głos zabrały wszystkie trzy oskarżone, a także ksiądz Tadeusz Łebkowski, były proboszcz, autor Grobu Pańskiego w kościele św. Dominika w Płocku, który tak je wzburzył. „Ta flaga stała się symbolem, obrzydliwości, zaburzeń i czynów zboczonych” – mówił ksiądz, niemal płacząc. Porównał tęczową flagę do swastyki. Odpowiedziała mu Elżbieta Podleśna, jedna z oskarżonych, przypominając, że hitlerowski system tępił osoby LGBT – z gazowaniem ich w obozach koncentracyjnych włącznie. Przypomniała też, że oprócz „Maryjek” rozkleiła listę hańby – biskupów, którzy chronili pedofilów. W poruszającym wystąpieniu Podleśna wyjaśniała, dlaczego rozkleiła w Płocku „tęczowe Maryjki”. Wkrótce opublikujemy je w całości w . Sąd przesłuchał też świadka – Monikę Niedźwiedzką, zostały zaprezentowane nagrania z monitoringu. Później troje oskarżycieli i troje obrońców wygłosiło mowy końcowe. Poniżej obszernie cytujemy te wystąpienia, a niektóre zamieścimy w całości.  transmitowało rozprawę na żywo. Tutaj relacja Maćka Piaseckiego: Pod budynkiem płockiego sądu zgromadziło się 20-30 osób, które demonstrowały solidarność z oskarżonymi aktywistkami. Trzymały tęczowe flagi, skandowały hasła: „Jesteśmy z wami!” Z głośników dochodziła muzyka, piosenki przenikały do sali rozpraw. Były to m.in.: „Ave Maria”, „I Will Survive” Glorii Gaynor, „Take Me to Church” Hoziera czy „Fuck You” Lily Allen. Uczestnicy demonstracji ulepili bałwana Kai Godek. O co zostały oskarżone aktywistki? O „rozklejenia na toalecie, koszu na śmieci, transformatorze, znakach drogowych i ścianach budynków wydruków przedstawiających przerobiony obraz Matki Bożej Częstochowskiej z widoczną aureolą w kolorach tęczy, będącej symbolem społeczności LGBT”. Miało to miejsce w nocy z 26 na 27 kwietnia 2019 roku, wlepki naklejano w okolicy parafii św. Maksymiliana Kolbego. Aktywistki zaprzeczyły, by rozklejały obrazki na koszu na śmieci i przenośnej toalecie. Jak pisaliśmy w : „Akcja z rozklejaniem »tęczowych Maryjek» była odpowiedzią na działania w kościele św. Dominika, gdzie wystawiono z okazji Wielkanocy Grób Pański z homofobicznym przekazem. Nad wielkim krzyżem z biało-czerwoną szarfą umieszczono napis – „Zachowaj nas od ognia niewiary”. Pod krzyżem poustawiano pudła owinięte w szary papier, każde podpisane imionami grzechów: „Hejt”, „Pogarda”, „Chciwość”, „Kradzież”, ale także „Gender”, „LGBT”, „Zboczenia”. 13 stycznia 2021 Poniżej obszerne cytaty z mów końcowych. Część z nich opublikujemy na  w całości. „Warunkiem karalności jest publiczne działanie, czyli publiczne znieważenie” – stwierdziła w mowie końcowej prokurator Ewa Przybyłowska-Dolhun. Argumentowała: „Były to działania zamierzone. To nie było działanie spontaniczne w odwecie na sytuację z Grobem Pańskim. To było działanie przemyślane, zaplanowane. Przyjazd w porze nocnej i wczesnoporannej, kiedy nie ma nikogo na ulicach, kiedy nie ma przeszkód do swobodnego chodzenia, rozklejania obrazków, naklejania wlepek”. Prokurator twierdziła, że oskarżenie jest zasadne. „Mamy przedmiot czci religijnej, którym jest obraz Matki Boskiej Częstochowskiej. Obraz [ten] niezależnie od wiedzy religijnej w szczególny sposób wpisał się w polską historię i literaturę, dla większości Polaków ma duże z znaczenie”. „Najtrudniej było się pogodzić z tym, że te wizerunki były na koszu na śmieci i przenośnej toalecie” – mówiła. Uznała, że było to „przestępstwo skutkowe”: „Pokrzywdzeni poczuli się obrażeni”. „Wystarczy jedna osoba, której uczucia religijne w ten sposób zostały obrażone, aby można było mówić o wypełnieniu znamion [przestępstwa] w zakresie strony przedmiotowej”. „Działały z zamiarem bezpośrednim w sposób umyślny” – brzmiała konkluzja prokurator, która domaga się sześciu miesięcy ograniczenia wolności dla wszystkich trzech aktywistek. „Sfera religii jest to sfera o charakterze bardzo wrażliwym” – zaznaczył pełnomocnik Kai Godek. To działaczka anti-choice i występuje w procesie jako oskarżycielka posiłkowa. Na rozprawę nie przyjechała „Materiał dowodowy nie jest obszerny, ale jest jednoznaczny. Oskarżone przyznały się do popełnionego czynu” – mówił jej pełnomocnik, dodając, że oskarżone twierdzą, że nie chciały nikogo urazić. Zdaniem prawnika zachodzi tu „zamiar ewentualny”: „Mogły przypuszczać, że ich działanie może kogoś urazić”. „Nie chodzi o tęczę, która jest znakiem przymierza z Bogiem. Cała Polska pisała o tym w mediach, sprawa była szeroko komentowana. Komentowali również hierarchowie kościoła, jednoznacznie negatywnie oceniając czyn” – mówił. Podczas rozprawy wystąpiła też pełnomocniczka ks. Łebkowskiego, Magdalena Majkowska z Ordo Iuris. Mówiła, że „jakiekolwiek przerobienie tego wizerunku [Matki Boskiej Częstochowskiej]” jest dla wierzących bolesne. „Wpisanie w ten obraz symbolu LGBT jest tym bardziej wzbudzające sprzeciw ze względu na nieprzypadkową symbolikę” – przekonywała. Po czym Majkowska stwierdziła: „Czyny homoseksualne są czynami wołającymi o pomstę do nieba”. Następnie dodała, że „osobom o skłonnościach homoseksualnych” należy się szacunek, a oskarżone odmówiły tego szacunku katolikom. Majkowska zwróciła też uwagę na szersze znaczenie wyroku, który zapadnie w tej sprawie: „Mając na względzie prewencję społeczną, to, jakie orzeczenie dzisiaj zapadnie, może w późniejszym czasie wpływać do czego kolejne osoby mogą się posunąć przy obrażaniu uczuć religijnych katolików”. Wnioskowała o karę wyższą niż prokuratura: ograniczenie wolności na rok i sześć miesięcy. Głos zabrał ks. Tadeusz Łebkowski, który występuje w procesie jako pokrzywdzony. Do niedawna był proboszczem parafii św. Dominika na Górkach w Płocku, gdzie od lat z okazji świąt Wielkanocnych powstawały zaangażowane politycznie „Groby Pańskie„. Wymierzone były np. Unię Europejską, a w 2019 roku – w osoby LGBT. „Ta flaga stała się symbolem, obrzydliwości, zaburzeń i czynów zboczonych”. Po wypowiedzeniu tych słów Łebkowski niemal się rozpłakał, opowiadając, że wizerunek Matki Boskiej Częstochowskiej został umieszczony na koszu na śmieci. „Tak się nie godzi, nie robi się takich rzeczy” – ubolewał. Według niego „grzech ideologii gender i ideologii LGBT” zagrażają młodym pokoleniom. To dlatego miał zbudować Grób Pański z napisami „LGBT”, „Zboczenia”. „Chciałem, żeby ci, którzy będą przychodzić, umieli nazywać po imieniu grzech ludzki”. Przed sądem dowodził, że działania Podleśnej, Prus i Gzyry-Iskandar osobiście go zraniły: „Dotknęła głęboko i zraniła moje uczucia religijne profanacja”, która miała polegać na umieszczeniu sześciu kolorów zamiast złotej aureoli. Największe wrażenie na zebranych wywołały te słowa księdza Łebkowskiego: „Ta flaga, jak zauważył pan mecenas, od niedawna ma swoją treść tak, jak w czasie treści nabrał znak hakenkreuz [swastyka], o czym mówiłem na poprzedniej rozprawie. Przedtem to był starożytny znak krzyża, ale potem nabrał treści zbrodniczej, gdy naziści pod tym sztandarem mordowali i zachowywali się, jak barbarzyńcy. Otóż umieszczenie takiej flagi w aureoli Matki Bożej dla mnie to od razu wizja tych wszystkich, którzy pod tą flagą chodzą i się zachowują. Jak się zachowują, to wszystkim wiadomo. Jak można symbol narodowy Matki Bożej, jak można sobie tak lekko zakpić Chyba nie trzeba mieć sumienia, albo nie wiem, być tak bardzo jakoś emocjami zaślepionym, żeby taki znak, taki wizerunek, tak potraktować”. Zakończył: „Jestem przekonany, że kto występuje przeciwko bożemu synowi i jego matce wcześniej czy później ponosi klęskę, dlatego żal mi uczestników tej obyczajowej rewolucji” – kończył.  Wysoki Sądzie, tyle lat przeżyłem, a takie doświadczenie jak rozprawa sądowa jest dla mnie nowe. I przeżywałem, zwłaszcza poprzednią sprawę, bardzo tak emocjonalnie. Ja przez 46 lat posługuję w Trybunale Miłosierdzia, bo jestem księdzem spowiednikiem, dlatego wiem, że nie tylko fakty trzeba oceniać, ale także i intencje. I szukam zawsze intencji w czynach ludzkich, intencji. A jako duszpasterz, ksiądz, mam obowiązek nałożony mi przez Pana Jezusa, misję, zło nazywać złem, dobro dobrem i robić to ze wszystkich sił, jak to jest tylko możliwe, nawet jeśli się to nie podoba komuś. Trzeba mówić prawdę dopóki można mówić prawdę. I bronić tej prawdy dopóki można, bo zło, wobec którego się milczy, panoszy się i powiększa. Mając tę świadomość, prowadząc pracę ewangelizacyjną, także w tym wątku, w tym promieniu drobnym, jakim jest pokazanie myśli ewangelii i Kościoła w Grobie Pańskim, także tam starałem się, usiłowałem zwrócić uwagę wszystkich, którzy wchodzą do świątyni, skłonić ich do myślenia. Ponieważ wszyscy powszechnie mamy raczej tendencje do tego żeby uciekać od stresu i niepokoju, raczej wolelibyśmy żeby wszystko było pięknie, zdrowo, młodo, bez choroby i bez śmierci, i bez świadomości, że za każdy swój czyn człowiek odpowie. To nie wszystko, co mówi duchowny, podoba się tym, którzy słyszą. Ale sam Pan Jezus, mój mistrz i nauczyciel, swoim wykształconym słuchaczom, faryzeuszom, powiedział jesteście jak groby pobielane, pokazał im ich czyny. Ocenił je. Ja w dekoracji grobu pokazałem grzechy, które dotykają ludzi. Różne, w minionych latach, nie pora o tym tu przypominać, ale zawsze to były takie, które nam towarzyszą na co dzień, niektóre są bardzo groźne i groźne są też w procesie wychowania dla dzieci i młodzieży, dla nowych pokoleń. Dlatego w tej dekoracji grobu pańskiego, gdzie zwycięzcą jest Chrystus Zmartwychwstały, były grzechy ludzkie, symbolicznie wywoływane tylko jednym słowem, czy dwoma, m.in. grzech ideologii gender, ideologii LGBT, homozboczeń i wszystkich innych, które tam się znalazły. Chciałem żeby ci, którzy będą przychodzić, myśleli o tym, co się wokół nas dzieje, żeby reflektowali i umieli nazywać po imieniu grzechy ludzkie, czyny ludzkie. Bo samych ludzi grzechy nie potępiają. Samych ludzi to, co napisałem, to nie potępia. Do Pana Jezusa przyprowadzono kobietę grzeszną i on powiedział, ja ciebie nie potępiam, ale jej nie usprawiedliwił, tylko powiedział idź i nie grzesz więcej. Dlatego mamy obowiązek mówić o grzechu ludzkim, jaki jest, i zachęcać ich do tego żeby się z tego grzechu wyzwalać. Wysoki Sądzie, wysłuchałem wystąpień pani prokurator i pani mecenas, pana mecenasa i w przedmiocie toczącej się rozprawy, chcę potwierdzić, że dotknęła głęboko i zraniła moje uczucia religijne profanacja wizerunku Matki Bożej Częstochowskiej, polegająca na umieszczeniu sześciu kolorów flagi LBGT zamiast złotej aureoli Królowej Polski i jej syna Jezusa Chrystusa. Ta flaga, jak zauważył pan mecenas, od niedawna ma swoją treść tak, jak w czasie treści nabrał znak hakenkreuz, o czym mówiłem na poprzedniej rozprawie. Przedtem to był starożytny znak krzyża, ale potem nabrał treści zbrodniczej, gdy naziści pod tym sztandarem mordowali i zachowywali się, jak barbarzyńcy. Otóż umieszczenie takiej flagi w aureoli Matki Bożej dla mnie to od razu wizja tych wszystkich, którzy pod tą flagą chodzą i się zachowują. Jak się zachowują, proszę Wysokiego Sądu, to publicznie wszystkim wiadomo. Na poprzedniej rozprawie mówiłem o tym. Dlatego dla mnie jest to wielka zniewaga, jak można symbol narodowy Matki Bożej, którą królową obrał król Jan Kazimierz i ogłosił. I przez tyle wieków pod sztandarami z jej wizerunkiem Polacy oddawali życie, jak można sobie tak lekko zakpić? Chyba nie trzeba mieć sumienia, albo nie wiem, być tak bardzo jakoś emocjami zaślepionym, żeby taki znak, taki wizerunek, tak potraktować. Umieszczenie symboliki tych kolorów właśnie Matce Bożej pewnie miało zamiar, żeby dotknąć i zranić tych wszystkich, dla których ona jest święta. A dla mnie jest święta. Bardziej niż mama, którą w grobie odwiedzam, przy grobie. Ta flaga, jak już mówiłem, od niedawna w moim przekonaniu stała się symbolem obrzydliwości, zaburzeń i czynów zboczonych. I zamierzone zranienie uczuć religijnych katolików tym bardziej wywołał fakt, o czym mówiła pani prokurator i państwo pełnomocnicy, tym bardziej że tak została sponiewierana. Wreszcie, gdyby no nawet tymi kolorami umieszczona była gdzieś na kościele, na gablocie, ale na słupach, na pustostanach, na koszu od śmieci, na toalecie, toż to jest wzgarda. To jest straszna rzecz. Tak się nie robi z osobami, które się szanuje, ich wizerunków się nie wiesza w takich miejscach, chociażby z szacunku, jeśli nie łączy więź miłości. Nie wolno tak robić. Więc ten wizerunek jest naszym dobrem narodowym i władze państwowe, władza sądownicza, myślę, też stoi na straży szacunku dla tak wielkich wartości i dóbr narodowych. Jako duchowny Kościoła katolickiego, o czym mówiłem podczas poprzedniej rozprawy, modlę się, a Bóg mi świadkiem, że się modlę, w takiej intencji, modlę się za uczestników i zwolenników rewolucji neomarksistowskiej, często nieświadomych wielkiego zła, w którym uczestniczą. Modlę się, aby ich Bóg obdarzył łaską nawrócenia i zbawienia. Podawałem przykład podczas poprzedniej rozprawy. Dzisiaj, w środę popielcową, katolicy uczestniczą w obrzędzie posypania głowy popiołem, słysząc upomnienie – pamiętaj, że jesteś prochem i w proch się obrócisz. A także wyzwanie – nawróć się i wierz w ewangelię. Ponieważ u Boga wszystko jest możliwe, to ja duchowny modlę się o nawrócenie także o opiekę dla naszej ojczyzny, której królową jest czczona w wizerunku jasnogórskim Matka Boża i jej syn Jezus Chrystus. Modlę się tym bardziej, gdyż jestem przekonany, proszę Wysokiego Sądu, jestem przekonany, że kto występuje przeciw bożemu synowi i jego matce, wcześniej, czy później ponosi klęskę. Dlatego żal mi uczestników tej obyczajowej rewolucji. Spisała z relacji na żywo – Wanda Ostrowska  Jako pierwsza w imieniu obrony głos zabrała mec. Karolina Gierdal. Przypomniała zdarzenie z 2012 roku. Pięć członkiń grupy Pussy Riot weszło wówczas do soboru w Moskwie, wykonały tam piosenkę „Bogurodzico, przegoń Putina”.  Prawniczka przypomniała orzeczenie Europejskiego Trybunału Praw Człowieka w tej sprawie. Ograniczanie wolności może zdaniem Trybunału przybrać formę sankcji karnej tylko wówczas, gdy chodzi o podżeganie do nienawiści, nawoływanie do przemocy. W przypadku happeningu politycznego Pussy Riot Trybunał się tego nie dopatrzył. Zauważył za to, że kara może mieć efekt mrożący. „Ta sprawa jest bardzo podobna w wydźwięku do sprawy, z która się mierzymy” – przekonywała mec. Gierdal. „Żyjemy w kraju, który jest na ostatnim miejscu w rankingu, który sprawdza, jak są respektowane prawa osób LGBT” – mówiła. A o tęczy: „Symbol społeczności, która jest na całym świecie, również w Polsce, dyskryminowana systemowo, spotyka się z hejtem i mową nienawiści, której odmawia się człowieczeństw, która nie jest chroniona. Symbol takiej grupy zostaje umieszczony na wizerunku, który należy do grupy, która jest w Polsce chroniona”. Obrońca mec. Marcin Pawelec-Jakowiecki zajął się samym przepisem o obrazie uczuć religijnych. „Jest to chyba najbardziej kontrowersyjny przepis prawa karnego, pozostawia bardzo duże pole do interpretacji” – mówił. „Nie zawsze grzech stanowi przestępstwo” – zaznaczył. Apelował do sądu, żeby stosować ostrożną wykładnię i obiektywizację w ocenie. „Tęcza nie obraża, niezależnie od tego, w jakiej konfiguracji się znajduje, jest to element stricte pozytywny” – argumentował. Stwierdził też, że należałoby sprawdzić, czym jest obrażenie: „To, czy czyjeś uczucia zostały faktycznie obrażone, również polega dowodzeniu. Pytanie, czy zeznania wystarczą?”. Prawnik odwoływał się do międzynarodowego orzecznictwa. Przywołał postępowanie przeciwko Litwie przed Europejskim Trybunałem Praw Człowieka. Chodziło o reklamę, w której występowali Jezus i Maryja. Trybunał uznał, że nawet w takim komercyjnym kontekście wolność słowa zasługiwała na ochronę. „Wolność wypowiedzi, nawet przyjmująca tak niestandardową formę, również zasługuje na ochronę”. Drugi obrońca, Radosław Baszuk, zaczął od zaprzeczenia, by oskarżone miały umieszczać naklejki na toi toiu i koszu na śmieci. Miał tego dowodzić prezentowany wcześniej monitoring. Zdaniem Baszuka aktywistki użyły wizerunku Matki Boskiej jako symbolu bezwarunkowej miłości. Cytował Elżbietę Podleśną, która mówiła, że to „ikona przedstawiająca żydowską kobietę szanowana w Polsce – dla mnie nie ma piękniejszego symbolu miłości, akceptacji i różnorodności”. Jednak główna linia argumentacji obrońcy była taka: „Nie o uczucia religijne w tej sprawie chodzi. Chodzi o spór, który toczy się od lat w przestrzeni publicznej, który tylko z założenia ma charakter aksjologiczny czy religijny, a jest tak naprawdę sporem o to, jak będziemy kształtować nasze życie publiczne, ład społeczny, wreszcie porządek społeczny. Mówimy o uczuciach religijnych czy o tym, jak stanowisko instytucjonalnego Kościoła, hierarchii ma wpływać na prawo i porządek społeczny?” – pytał Baszuk. Mówił też, że chodzi o „wolność”, a nie o „drażliwość”. „Rzeczpospolita jest rzeczą wspólną, wierzących i niewierzących, heteroseksualnych, homoseksualnych, tych, których ksiądz Łebkowski tak chętnie nazywa zboczeńcami, to także ich wspólna rzecz” – stwierdził Baszuk. „Niezależnie od tego, jaki wyrok na tej sali zapadnie, państwo przegraliście, dzisiaj Matka Boska Częstochowska z aureolą w tęczy jest powszechnie rozpoznawalnym znakiem o zasięgu globalnym, stała się częścią szeroko rozumianej kultury. I zdecydowana, miażdżąca, przytłaczająca większość ludzi nie uważa, że ich obraża”. „Wszyscy zapomnieliście. Ja nie zapomniałem. Wlepki nie były jedynym elementem tej akcji obok nich była klejona lista biskupów kryjących pedofilów” – zakończył obrońca. Dlaczego w ogóle stworzyły i rozkleiły wizerunki Maryi z tęczową aureolą? Elżbieta Podleśna przedstawiła swoją motywację: „Pokazanie, że Maryja nie pozwoli zrobić krzywdy dziecku, dziecku tęczowemu, dziecku, które urodziło się nieheteronormatywne. To matka staje na straży tych, których katolicy wyrzucają poza nawias swojej wspólnoty”. Księdzu Łebkowskiemu zarzuciła nieznajomość historii. „[W czasie wojny] zginęło około 60 proc. osób homoseksualnych i pan mówi o swastyce?”. „Ja ten czyn rozumiem jako swój obowiązek” – stwierdziła. Przypomniała, że oprócz wizerunków Maryi rozkleiła też „listę hańby” – „listę biskupów przykładających rękę do krzywdy dzieci”. „To obraża wszelkie uczucia, to budzi moją odrazę i budzi chęć, żeby ktoś zaprowadził sprawiedliwość i nie karał za to, że ktoś się upomina o najsłabszych”. „Tylko co czwarty ojciec dziecka LGBT wie o orientacji swojego dziecka, trzy czwarte ojców nie wie! Matki mają się tu lepiej. Na te postawy mają wpływ postawy Kościoła katolickiego. Kościół może albo na nie szczuć, albo im pomagać, tłumaczyć ich rodzicom, którzy je odrzucają, tłumaczyć mediom, urzędnikom” – mówiła Podleśna. Wkrótce w  tekst jej wystąpienia w całości. „W samym tylko styczniu do płockiego stowarzyszenia Koliber działającego na rzecz osób LGBT+ zgłosiły się cztery osoby nieletnie wyrzucone z domu przez własną rodzinę, sześć osób trafiło do nich po samookaleczeniach, dwie zgłosiły się z myślami samobójczymi” – zaczęła wystąpienie Anna Prus.  Opowiadała o atakach, przemocy, z jaką spotykają się osoby LGBT, między innymi o tym, co się działo w Białymstoku, z którego pochodzi. „Chcemy społeczeństwa, w którym można spokojnie chodzić po ulicach” – mówiła. „Zdaję sobie z tego, że to jest sprawa polityczna, sprawa na polityczne zamówienie, dla mnie to jest sprawa nie tylko o rzekomą obrazę, dla mnie to jest sprawa, czy w Polsce można być bezkarnie homofobem, mówić tak obelżywe rzeczy i pozostawać bezkarnym” – mówiła. Dodała, że oskarżone zostały heteroseksualne kobiety: „Cieszę się, że tym razem to my możemy przyjąć te ciosy”. „Kacper, Dominik, Zuzia, Milo, Wiktor, Michał – to tylko kilka imion dzieci i nastolatków, osób LGBT, które popełniły samobójstwa” – wymieniała trzecia z oskarżonych Joanna Gzyra-Iskandar. „Podjęły taką decyzję, bo świat wokół nich był nie do zniesienia. 70 proc. nastolatków LGBT w Polsce ma myśli samobójcze, mniej więcej tyle samo doświadczyło przemocy. Ta skala cierpienia, krzywdy, nie może pozostać bez reakcji”. Stwierdziła, że homofobia jest napędzana przez państwo, partie polityczne, Kościół katolicki i organizacje nacjonalistyczne. „Nazywanie czyjejś tożsamości grzechem, chorobą, dewiacją, ułomnością, wynaturzeniem, zwyrodnieniem, zboczeniem, szyderstwem z Boga, zagrożeniem dla przyszłości narodu czy wreszcie zarazą, może prowadzić tylko w jednym kierunku, który znamy z historii. Tym kierunkiem są bezpośrednie ataki na napiętnowana grupę osób”. „Nie mogłam postąpić inaczej, nie mogłam milczeć. Działa się czyjaś krzywda i na to nie ma mojej zgody. Chcę, żeby osoby LGBT czuły się w Polsce dobrze i bezpiecznie. Dlatego jest i była wciąż potrzebna Maryja z tęczową aureolą, symbol bezwarunkowej troski, miłości i akceptacji”. Sędzia odroczyła rozprawę do 2 marca, wtedy usłyszymy wyrok. LGBT+, Elżbieta Podleśna,"
93^Polki i Polacy nie ufają publicznej oświacie. Ponad połowa wybrałaby płatną szkołę prywatną [SONDAŻ]^Anton Ambroziak^17 lutego 2021^https://oko.press/polki-i-polacy-nie-ufaja-publicznej-oswiacie-sondaz/^Młodzi, starzy, mieszkańcy dużych miast i wsi - wszyscy wybraliby płatną edukacją niepubliczną. Nawet 44 proc. wyborców PiS, gdyby mogło, nie posłałoby dzieci do szkół zreformowanych przez Annę Zalewską. Skąd ten odwrót i co to oznacza? W najnowszym sondażu Ipsos dla * sprawdziliśmy, jaki stosunek do publicznej i niepublicznej oświaty mają Polki i Polacy. Przy okazji udało nam się zbadać, z czym mogą utożsamiać sukces edukacyjny i jakie są ich aspiracje. Zadaliśmy pytanie: Czy gdyby pieniądze nie były przeszkodą posłałaby Pan/Pani dziecko do płatnej szkoły społecznej lub prywatnej?  Wyniki są porażające. Aż 55 proc. badanych odpowiedziała twierdząco, z czego co czwarta osoba wybrała odpowiedź „zdecydowanie tak”. Odsetek negatywnych odpowiedzi wyniósł 35 proc. Szkołę prywatną najchętniej wybraliby młodzi (18-29 lat), dla których wspomnienia edukacji wciąż są żywe. W tej grupie odsetek pozytywnych odpowiedzi wynosi aż 65 proc. Chęć ucieczki z publicznej oświaty deklarują też ci, wśród których statystycznie znajdziemy najwięcej osób posiadających dzieci w wieku szkolnym lub młodsze. W sondażu Ipsos nie było co prawda pytania filtrującego, które pozwoliło nam zbadać, jaką popularnością mogłyby cieszyć się szkoły płatne wśród rodziców. Przyjmujemy jednak, kierując się danymi demograficznymi, że najwięcej z nich znajdziemy wśród osób w wieku 30-59 lat. Wśród trzydziesto- i pięćdziesięciolatków na edukację niepubliczną wskazuje odpowiednio 62 i 60 proc. pytanych. Dla czterdziestolatków wybór jest mniej oczywisty: 48 proc. na „tak” do 44 proc. na „nie”. Najmniejszym uznaniem niepubliczne placówki cieszą się wśród najstarszych. Ten rozdźwięk (20 pkt. proc.) pomiędzy najstarszymi i najmłodszymi, to nie tylko kwestia bezpośredniego kontaktu z systemem edukacji. Badania jasno wskazują, że szkołę oceniamy najczęściej przez pryzmat własnych doświadczeń. A to oznacza, że dzisiejsza szkoła publiczna wypada w oczach absolwentów dużo gorzej niż ta sprzed lat. Choć trzeba też brać poprawkę na to, że najstarsze pokolenie nie uczyło się w systemie, który dzielił się na szkoły publiczne i niepubliczne. Na płatną edukację najczęściej wskazywali mieszkańcy największych miast, w których oferta edukacyjna jest najbogatsza (62 proc.), a także mieszkańcy mniejszych ośrodków miejskich (20-100 tys. mieszkańców). Wśród tych drugich ważny mógł być aspekt aspiracyjny. Jak jeszcze dokładnie pokażemy dalej, w Polsce powszechne jest przekonanie, że prywatna szkoła — w systemie edukacji nastawionym na ostrą selekcję, rywalizację i rankingi — po prostu zapewnia lepszy start. Najmniej placówkami niepublicznymi zainteresowani są mieszkańcy wsi, a i tak — gdyby pieniądze nie były przeszkodą — wybrałoby je 48 proc. pytanych. Bardzo ciekawie rozkładają się też głosy w podziale na elektoraty. Zdziwią się ci, którzy myśleli, że wyborca Lewicy będzie z definicji przywiązany do usług publicznych. Płatną edukację w tej grupie wybrałoby 59 proc. badanych, więcej niż wśród wyborców Koalicji Obywatelskiej (56 proc.). Zaskoczeniem są też odpowiedzi wyborców PiS. Aż 44 proc. z nich wolałoby, żeby ich dziecko nie chodziło do szkół zreformowanych przez minister Annę Zalewską. Tyle samo wybrałoby publiczny system edukacji, a 13 proc. (być może nie chcąc wystawiać złej recenzji polityce edukacyjnej partii, na którą głosowali) odpowiedziało: „trudno powiedzieć”. Ten wynik ciekawie kontrastuje z pytaniem o ocenę „deformy” minister Anny Zalewskiej. W 2019 roku w sondażu Ipsos dla  przeważająca większość elektoratu rządzącej partii (77 proc.) była przychylna zmianom wprowadzonym przez PiS. Na wyniki, które otrzymaliśmy, trzeba patrzeć dwutorowo. Po pierwsze, jest to niewątpliwie ponura recenzja publicznego systemu oświaty rozchwianego nieudaną reformą, a także pandemią. Nawet jeśli ktoś nie ma bezpośredniego kontaktu ze szkołą, w ciągu ostatnich pięciu lat wielokrotnie słyszał o chaosie wywołanym likwidacją gimnazjów, anachronicznej i przeładowanej podstawie programowej czy masie zadań domowych, którymi dręczeni są uczniowie. Powszechna jest też wiedza o największym w historii strajku nauczycieli, problemach z nauczaniem zdalnym, znikających z systemu uczniach czy kryzysie zdrowia psychicznego dzieci i młodzieży. 25 stycznia 2021 26 grudnia 2020 Czy to dlatego ludzie chcieliby uciekać z publicznych szkół? Część faktycznie może poszukiwać wybawienia od presji, nudy, tłoku, przeładowanej podstawy programowej, punktozy, a czasem — konserwatyzmu czy homofobii. Wtedy na pierwszy plan w ofercie wysuwają się szkoły, które wyróżniają się inną kulturą pracy: zindywidualizowanym podejściem do ucznia, dbaniem o rozwój kompetencji społecznych, troską o dobrostan psychiczny, a także nauką krytycznego myślenia czy przekazywania nowoczesnej wiedzy np. z zakresu ludzkiej seksualności. Innymi słowy, zawiedzeni mogą znaleźć w szkołach społecznych i prywatnych to, na co w szkole publicznej często albo nie ma czasu albo wręcz przyzwolenia. Badani mogą też podejrzewać, że w płatnych szkołach znajdą mniej wypalonych nauczycieli: takich, którzy nie są przytłoczeni obowiązkami biurokratycznymi, mogą pracować w mniejszych grupach ze wsparciem zespołów pedagogicznych i specjalistów, a także są lepiej opłacani. Szkoły niepubliczne mogą być też w końcu lepszym wyborem dla uczniów ze specjalnymi potrzebami edukacyjnymi lub dla dzieci cudzoziemców. To oczywiście uogólnienia, ale w części na pewno wyjaśniają, dlaczego tak duża grupa osób byłaby gotowa szukać alternatywny do publicznej szkoły. Jest też drugi aspekt, który wynika z aspiracji i ustawienia całego systemu edukacji na wczesną selekcję uczniów. W tym scenariuszu, wyjęcie dziecka z publicznej szkoły ma być gwarantem sukcesu edukacyjnego mierzonego osiągnięciami na egzaminach czy maturze. Chodzi więc o marzenie o elitarnej szkole, która skupia się na „najzdolniejszych uczniach” i nie traci czasu na wyrównywanie szans. Tu warto zaznaczyć, że dość powszechne przekonanie o tym, że uczniowie ze środowisk defaworyzowanych szkodzą tym z wyższym zapleczem społeczno-ekonomicznym, nie broni się w badaniach. Pierwsze niepubliczne szkoły w Polsce powstały w 1989 roku, w następstwie wyroku Naczelnego Sądu Administracyjnego, który stwierdził, że bezpłatność szkoły publicznej jest prawem, a nie obowiązkiem obywateli. Zaczęło się od 32 placówek. Z danych ministerstwa edukacji narodowej z 2018 roku wynika, że obecnie w kraju istnieje 1 552 niepublicznych szkół podstawowych, w których uczy się już ponad 155 tys. dzieci (4,4 proc. wszystkich uczniów klas I-VIII). Za to do niepublicznych szkół średnich w 2018 roku uczęszczało 30 tys. uczniów (6,6 proc. wszystkich licealistów). Szkoły niepubliczne w Polsce można podzielić ze względu na organ prowadzący: Można też wyszczególnić ich rodzaje: międzynarodowe, językowe, katolickie, Waldorfskie, Montessori i wiele, wiele innych. Największą migrację do niepublicznego systemu oświaty obserwowano po reformie edukacji PiS. We wrześniu 2018 roku do prywatnych i społecznych szkół podstawowych w Warszawie przeniosło się 1,5 tys. uczniów. Podobne tendencje obserwowały inne samorządy, najczęściej w dużych miastach: 1,5 tys. więcej uczniów w niepublicznych placówkach we Wrocławiu, 1,3 tys. — w Lublinie, 800 — w Gdańsku, 450 – w Poznaniu. 8 grudnia 2020 Ile wynosi czesne? To zależy od: regionu, w którym szkoła funkcjonuje (najwięcej płaci się dużych miastach), kwestii budżetowych (czy ma miks dochodowy: część pieniędzy z subwencji oświatowej, część z czesnego), czy ma przynosić zyski, i wreszcie — jaka jest jej renoma. Jak piszą entuzjaści edukacji niepublicznej na portalu „Our Kids”, za szkołę niepubliczną w Polsce można zapłacić od 200 do nawet 10 tys. zł. miesięcznie (międzynarodowa szkoła w stolicy). Trzeba też liczyć się dodatkowymi opłatami za: zajęcia pozalekcyjne, wyjazdy szkolne czy mundurki. Czy faktycznie dzieci ze szkół niepublicznych osiągają lepsze wyniki? Szkoły samorządowe wypadają szczególnie blado, gdy porównamy wyniki egzaminów w części matematycznej i językowej. Średni wynik egzaminu ósmoklasisty w szkołach niepublicznych w 2018 roku z matematyki był o 12 pkt. proc. wyższy niż ich kolegów z placówki publicznej. W teście z języka angielskiego różnica rośnie do 16 pkt. proc. Wyniki z 2020 roku jeszcze mocniej pokazały, że edukacja w Polsce ma dwie prędkości. Na pierwszym miejscu w rankingu CKE z uśrednionym wynikiem 62,1 proc. znalazło się województwo mazowieckie. Gdy spojrzymy na mapę okaże się, że średni wynik warszawskich uczniów (68 proc.) jest o kilkanaście punktów procentowych wyższy niż ich kolegów i koleżanek z innych powiatów. Co więcej, z roku na rok maleje też liczba uczniów, którzy plasują się pośrodku stawki. Szczególnie widać to w kompetencjach językowych: uczniowie dzielą się na tych, którzy dostają maksymalny zakres punktacji, i tych, którym brakuje podstawowych umiejętności. Jak na tym tle wypadają placówki niepubliczne? Wśród 50 stołecznych szkół z najlepszymi wynikami zaledwie cztery są publiczne, reszta to placówki społeczne i prywatne. Nie wszystkie z nich są szkołami kameralnymi, które w roczniku gromadzą nie więcej niż kilkanaście osób. Coraz częściej mowa o trzydziestu, czterdziestu, a czasem nawet osiemdziesięciu ósmoklasistach przystępujących do egzaminu. W zestawieniu stworzonym na podstawie danych CKE znalazły się tylko szkoły, w których do egzaminu w 2020 roku przystąpiło conajmniej 15 uczniów.  Co więcej, w roku szkolnym 2017/2018 na liście laureatów konkursów przedmiotowych z języka polskiego uczniowie szkół społecznych i prywatnych stanowili połowę nagrodzonych, mimo że w ich placówkach uczy się zaledwie 6 proc. uczniów mazowieckich szkół. Za to w Małopolsce „w konkursach dla szkół podstawowych średnio 30–45 proc. laureatów uczy się w szkołach pobierających czesne. Zaś z fizyki aż 64 proc. laureatów przygotowały szkoły niepubliczne”. By zobaczyć, jak radzą sobie uczniowie niepublicznych szkół średnich, można zajrzeć do rankingu „Perspektywy”. W 2021 w pierwszej pięćdziesiątce „złotych szkół” w Polsce, tych z najbardziej wyśrubowanymi wynikami, znalazło się siedem placówek niepublicznych. To także wysoki wynik, biorąc pod uwagę, że właśnie na tym etapie edukacji ustawiony jest próg selekcji. Jednak licea publiczne wcale nie potrzebują zaporowego czesnego, by odsiewać kandydatów. Jak powstaje bowiem zestawienie „Perspektyw”? Nie dowiemy się z niego, jaka kultura przekazywania wiedzy panuje w szkole. Nie poznamy też faktycznego progresu edukacyjnego młodzieży, czyli porównania kompetencji na wejściu i wyjściu ze szkoły. Liczą się tylko wyniki końcowe, czyli egzamin maturalny oraz laureaci olimpiad. I od lat ranking działa jako samonapędzająca się przepowiednia. Innymi słowy, sam fakt, że operuje taką, a nie inną metodologią, wpływa na sposób funkcjonowania szkół i ich postrzeganie. Im wyższy wynik szkoły, tym lepsi uczniowie powalczą o rekrutację. Cały proceder prowadzi do segregacji. W złotych szkołach rankingowych nie ma miejsca na klasy mieszane, które jak wynika z badań PISA, nie wpływają negatywnie na wyniki najlepszych uczniów, za to bardzo pomagają podciągnąć się uczniom nieuprzywilejowanym. Co więcej, próg selekcji tak naprawdę przenosi się do szkoły podstawowej, bo jeśli dziecko ma powalczyć o jak najlepszy wynik na maturze, z „inwestycją” nie ma, co zwlekać. I tu dotykamy kolejnego systemowego problemu: zamożność coraz bardziej decyduje o szansach edukacyjnych dzieci i młodzieży w Polsce. I nie chodzi tylko o migracje do szkół niepublicznych. Rodzic, który chce zapewnić dziecku lepszy start, może też zainwestować w zajęcia dodatkowe lub korepetycje. Jak wynika z badań CBOS zleconych przez Fundację im. Stefana Batorego już co trzeci rodzic w Polsce płaci za usługi edukacyjne na rynku prywatnym. Jak to wpływa na dzieci i młodzież? Badania PiSA wskazują, że aż 25 proc. polskich 15-latków o najniższym zapleczu społeczno-ekonomicznym nie posiada kompetencji, które umożliwiają skuteczne zdobywanie wiedzy. Wśród uczniów uprzywilejowanych ten odsetek maleje do 5 proc. W tej grupie co czwarta osoba ma za to szansę wspiąć się na dwa najwyższe poziomy kompetencji, które świadczą o innowacyjności i potencjale rozwojowym młodego pokolenia. Wśród uczniów z rodzin o niższym kapitale społeczno-kulturowym zaledwie 4 proc. cechuje się takimi kompetencjami. Szkoły niepubliczne nie są z definicji złe. W Irlandii większość szkół prowadzona jest przez stowarzyszenia i podmioty prywatne. Ale dostęp do nich jest otwarty: obowiązuje rejonizacja, a za ich utrzymanie płaci państwo. W takim scenariuszu, gdy wysokie czesne nie stoi na przeszkodzie, można tylko cieszyć się, że dzięki szkołom niepublicznym mamy większą różnorodność i prowadzimy eksperymentalne programy nauczania. I tak też czasem się dzieje. Są w Polsce szkoły społeczne, które dbają o dostępność oferty: rozwijają programy stypendialne, obniżają wysokość czesnego. Odpływ od szkół publicznych, który dziś obserwujemy, można jednak uznać za jeden z symptomów niekontrolowanej prywatyzacji edukacji w Polsce. A to oznacza, że gdzieś po drodze zgubiliśmy jeden z głównych celów publicznej oświaty, czyli wyrównywanie szans. 13 listopada 2020 Edukacja, Anna Zalewska, Ministerstwo Edukacji Narodowej, Prawo i Sprawiedliwość, nierówności szkoła
94^W Gostyninie więcej „niebezpiecznych” się nie zmieści. Dyrektor się wreszcie zbuntował^Ewa Siedlecka^17 lutego 2021^https://oko.press/w-gostyninie-wiecej-niebezpiecznych-sie-nie-zmiesci-dyrektor-sie-wreszcie-zbuntowal/^Po odmowie przyjęcia kolejnego pacjenta zapewne media zaalarmują, że „niebezpieczni” będą na wolności, grożąc naszemu bezpieczeństwu. I odbędzie się rytualna histeria, po której dyrektor albo złoży dymisję, albo przyjmie 92. „pacjenta”. Tymczasem upychanie ludzi w KOZZD to przyczynianie się do tworzenia zagrożenia dla zdrowia i życia ok. 200 osób Spodziewany kryzys nadszedł: dyrektor ośrodka w Gostyninie zapowiada, że nie przyjmie tam już żadnego „pacjenta”. Napisał do prezesa Sądu Okręgowego w Szczecinie, że jeśli orzeknie zapowiadane umieszczenie w KOZZD pana Z.M., to nie wpuści go za bramę. Sąd ma bezpieczne wyjście z sytuacji. Ale problem jest systemowy. I palący. W Krajowym Ośrodku Zapobiegania Zachowaniom Dyssocjalnym na powierzchni przeznaczonej dla kilkunastu osób upchnięto ich już 91. Wszyscy – według oceny biegłych i sądu – skrajnie niebezpieczni. Niebezpieczni, a można ich upychać jak śledzie w beczce? Komuś brakuje wyobraźni. I odpowiedzialności. 8 listopada 2019 Po latach wyobraźnia zadziałała widać u dyrektora KOZZD Ryszarda Wardeńkiego – zdał sobie sprawę, że za chwilę on sam może odpowiadać za sprowadzenie niebezpieczeństwa dla życia i zdrowia „pacjentów” i personelu. Nikogo przez lata skandal w KOZZD nie obchodził. Umieszczeni tam po odbyciu kary byli skazani dla większości opinii publicznej nie zasługują na ludzkie traktowanie. Ponieważ nikogo to, co się dzieje w ośrodku (poza Rzecznikiem Praw Obywatelskich, organizacjami zajmującymi się prawami człowieka, psychiatrami i psychologami), nie obchodziło, władza mogła – zamiast wyłożyć pieniądze na nowy ośrodek – po prostu zwiększać na papierze (w rozporządzeniu) liczbę miejsc w placówce. Żyrował to swoim nazwiskiem minister zdrowia, pod którego podczepiono ośrodek, by udawać, że nie jest on więzieniem, tylko placówką leczniczą. W ten sposób z kilkunastu miejsc zrobiło się 60. I na fikcyjnych 60 miejsc przypada teraz 91 osób. Śpiących w jednoosobowych pokojach po ośmiu, na piętrowych pryczach. Dwa tygodnie temu ogłosili głodówkę protestacyjną – kolejną. Cud, że jeszcze nikt nie zginął. 5 lutego 2021 Teraz i minister zdrowia przestraszył się odpowiedzialności za te tragiczne warunki i oszukańcze machinacje z miejscami. Odpowiedzialny za KOZZD wiceminister zdrowia Maciej Miłkowski napisał do wiceministra sprawiedliwości Michała Wosia, że „pacjenci” do KOZZD nie mogą już być przyjmowani: „Nadmierne zagęszczenie, jakie panuje w ośrodku (łóżka piętrowe, po kilka osób na bardzo małej powierzchni), uniemożliwią przyjęcie nowych pacjentów, a brak powierzchni lokalowej zagraża bezpieczeństwu personelu i pacjentów, nie pozwala również na stworzenie dodatkowych sal i łóżek dla pacjentów. Przebywanie pacjentów w salach wieloosobowych powoduje liczne akty agresji słownej i fizycznej pacjentów wobec personelu oraz składanie przez pacjentów licznych pozwów sądowych związanych z warunkami pobytu. Zmiana rozporządzenia Ministra Zdrowia i zwiększenie liczby łóżek w samym akcie prawnym w żaden sposób nie wpłynie na poprawę warunków lokalowo-przestrzennych i sanitarnych”. Miłkowski zwraca uwagę, że sześć osób umieszczono w KZZD bezprawnie – decyzją sądu o „zabezpieczeniu” na podstawie przepisów stosowanych do rzeczy, a nie ludzi. Sąd Najwyższy w 2019 r. uznał, że to niedopuszczalne, a mimo to sądy wciąż tak orzekają. Dalej wiceminister pisze: „Jednocześnie zauważam, że w stosunku do 20 pacjentów przebywających w ośrodku, wobec których biegli wnioskowali wielokrotnie do Sądu Okręgowego w Płocku o zwolnienie tych osób albo zastosowanie wobec nich nadzoru prewencyjnego lub umieszczenie w szpitalu psychiatrycznym, nie została podjęta dotychczas żadna decyzja ze strony sądu”. Dlaczego? Sędziowie boją się odpowiedzialności za wypuszczenie kogokolwiek z KOZZD. Przez siedem lat wypuścili – na wniosek biegłych – tylko jedną osobę. W ogóle wszystko opiera się na strachu. Przez lata skazani po odbyciu kary po prostu wychodzili na wolność. Teraz kiedy pojawiła się możliwość umieszczenia ich w KOZZD, dyrektorzy więzień chętnie ślą odpowiednie wnioski do sądów. Częściowo ze strachu przed odpowiedzialnością, jeśli wypuszczony popełni przestępstwo. Biegli z kolei ze strachu wolą stwierdzić, że dana osoba stanowi niebezpieczeństwo, niż że nie stanowi. Sąd boi się tej opinii nie podzielić. A potem boi się wypuścić z KOZZD. Krąg strachu i niemożności się zamyka. A że dyrektor KOZZD bał się odmówić przyjęć, a minister zdrowia posłusznie zwiększał na papierze liczbę miejsc – interes kręcił się bez przeszkód i rząd nie czuł się w obowiązku wyasygnować drobnej sumy na budowę nowego ośrodka. Teraz w oczy zagląda im odpowiedzialność karna za niedopełnienie obowiązków i narażenie zdrowia i życia. Swoim pismem minister zdrowia chce się podzielić odpowiedzialnością. Wszak minister sprawiedliwości jest też prokuratorem generalnym… 25 maja 2019 Inna rzecz, że miesiąc temu, na poświęconym sytuacji w KOZZD posiedzeniu senackich komisji praw człowieka i zdrowia, Ministerstwo Sprawiedliwości obiecało odnieść się do propozycji legislacyjnych dotyczących KOZZD i do dziś tego nie zrobiło. W jego gestii byłoby uregulowanie sprawy wykonywania postanowień sądów o umieszczeniu kogoś w ośrodku. Zresztą to MS było autorem (za rządów PO) ustawy o KOZZD. Teraz unika odpowiedzialności. Po odmowie przyjęcia kolejnego pacjenta zapewne media zaalarmują, że „niebezpieczni” będą na wolności, grożąc naszemu bezpieczeństwu. I odbędzie się rytualna histeria, po której dyrektor albo złoży dymisję, albo przyjmie 92. „pacjenta”. Tymczasem wystarczy, żeby sąd orzekł – jeśli to naprawdę niezbędne – zamiast umieszczenia w KOZZD nadzór prewencyjny, przewidziany w tej samej ustawie dla „niebezpiecznych”. Z ewaluacji działania ustawy, którą przeprowadzono dwa lata temu, wynika, że taki nadzór jest skuteczny w 100 proc. – nikt nim objęty nie popełnił przestępstwa. Tak więc Sąd Okręgowy w Szczecinie, który ma orzec 19 lutego w sprawie pana Z.M., ma bezpieczną alternatywę. Podobnie jak inne sądy. Upychanie ludzi w KOZZD to przyczynianie się do tworzenia zagrożenia dla zdrowia i życia ok. 200 osób – licząc personel. Sądy powinny i tę okoliczność brać pod uwagę. W  o sytuacji osób umieszczonych w Krajowym Ośrodku Zapobiegania Zachowaniom Dyssocjalnym w Gostyninie piszemy regularnie od lat. Artykuły możecie znaleźć pod tagiem: https://oko.press/tag/osrodek-w-gostyninie/ Ewa Siedlecka jest publicystką „Polityki”. Ten tekst ukazał się na jej Blogu Konserwatywnym. Prawa człowieka, Jarosław Gowin, Zbigniew Ziobro, Adam Niedzielski, Ośrodek w Gostyninie
95^Kidawa-Błońska: Podział na mężczyzn i kobiety w PO jest wyraźny. Koleżanki chcą modelu niemieckiego^Agata Szczęśniak^17 lutego 2021^https://oko.press/platforma-spiera-sie-o-aborcje-kidawa-blonska-podzial-na-mezczyzn-i-kobiety-jest-wyrazny-rozmowa/^"„Tak naprawdę w Platformie nigdy wcześniej na ten temat tak szeroko nie rozmawialiśmy. Wydawało się, że jest ten tak zwany kompromis i to zdejmuje z nas odpowiedzialność. A teraz trzeba podjąć decyzję"". Rozmowa z Małgorzatą Kidawą-Błońską  Zarząd Platformy Obywatelskiej przyjął stanowisko w sprawie prawa aborcyjnego – jak na polskie realia i na tę partię rewolucyjne. Kobieta miałaby prawo przerwać ciążę do 12 tygodnia „w trudnych sytuacjach życiowych po konsultacji z lekarzem i psychologiem”. Nad stanowiskiem od paru tygodni pracował zespół pod kierownictwem Wicemarszałkini Sejmu Małgorzaty Kidawy-Błońskiej. Rozmawiamy z nią o tym stanowisku – i o podziałach, jakie istnieją w Platformie Obywatelskiej w sprawie aborcji. Kilka dni temu opisaliśmy, jak posłanki Platformy Obywatelskiej rozmawiają z kolegami z partii o aborcji. 11 lutego 2021 Agata Szczęśniak, : Publikujemy w  historie kobiet, które przerwały ciążę. Chciałabym zapytać Panią o kilka sytuacji. Opowiada Monika, lekarz powiedział jej, że „albo płód obumrze, co może również doprowadzić do zakażenia mojego ciała, albo – jeśli jakimś cudem ciążę donoszę, dziecko umrze po porodzie – może po godzinie, może po kilku dniach, może po miesiącu”. Czy w takim przypadku kobieta powinna mieć prawo przerwać ciążę? Małgorzata Kidawa-Błońska: To historia, która ukazuje, z jakimi dramatycznymi decyzjami mierzą się kobiety. Ja jestem przeciwniczką przerywania ciąży, ale nie wyobrażam sobie, by ktokolwiek mógł narzucać innym kobietom swoje zdanie w tej sprawie. Zdecydowanie opowiadam się za tym, by kobieta samodzielnie podejmowała decyzję. Historia każdej kobiety jest inna i decyzja każdej kobiety jest inna. A w sytuacji Moniki? Kiedy kobieta ma świadomość, że płód jest trwale uszkodzony i może nigdy nie będzie mogła wziąć dziecka na ręce, zbrodnią byłoby zmuszenie jej do donoszenia ciąży. Do tego doprowadził wyrok pseudo-TK wydany na polityczne zlecenie. Rządzący skazali kobiety na piekło. Tak jak wspomniałam, każdy przypadek jest inny. Inne są okoliczności, inne powody, dla których kobieta decyduje się na przerwanie ciąży. Z tego powodu nie jest możliwe stworzenie takich regulacji, które uwzględniałyby wszystkie możliwe przesłanki i rozwiązywały wszystkie problemy. Ale każda z tych decyzji powinna być podjęta świadomie. To nigdy nie jest kaprys. Kobieta musi dokonać wyboru najlepszego dla niej i dla jej rodziny. To jest wielka odpowiedzialność. Inna sytuacja: Renata, 21 lat, 3-miesięczna córeczka, mąż przemocowiec. Renata zachodzi w ciążę, chce ją przerwać. Nie chce mieć dziecka z tym człowiekiem. Rozwiodła się z nim 5 lat później. Powtarzam: decyzja powinna należeć do kobiety. Ona wie, co jest ważne dla niej, a w tym przypadku też dla dziecka, które już wychowuje. Wszystkim nam zależy, żeby w Polsce rodziło się jak najwięcej dzieci. A tak będzie, gdy kobiety będą czuły się bezpiecznie. Nie będą zostawione same sobie w trudnej sytuacji. Kiedy zostanie zapewniony dostęp do bezpłatnej antykoncepcji, do antykoncepcji awaryjnej, kiedy będzie zapewniona edukacja seksualna, dobra opieka lekarska, ale też program wspierający prokreację. To szczególnie ważne w czasach, gdy niepłodność dotyka coraz więcej par. Niezwykle ważne jest także, by kobiety, które zdecydują się urodzić dziecko niepełnosprawne, którym przez wiele lat będą się opiekować, mogły liczyć na wsparcie ze strony państwa. To jeszcze trzecia sytuacja. Sandra, 25 lat. Ma chłopaka, jest z nim szczęśliwa, planują ślub, ale mają kłopoty finansowe. Wpadka, ciąża. Stwierdzają: jesteśmy i chcemy być razem, ale to nie jest ten moment. Dziś sytuacja wygląda tak, że kobiety, które chcą przerwać ciążę, zrobią to, wyjeżdżając za granicę lub korzystając z podziemia aborcyjnego, co jest skrajnie niebezpieczne. Co się z tym wiąże, są pozostawione same sobie ze swoją decyzją. Nikt ich nie wspiera. Czyli w sytuacji, którą opisałam, kobieta powinna móc zdecydować i jeśli będzie chciała ciążę przerwać, to ją przerwać? Uważam, że decyzja w tej sytuacji powinna należeć do kobiety. Ale też powinna mieć świadomość, jakie będą skutki, czym będzie dla niej przerwanie ciąży. Podejmując decyzję, powinna mieć pełną świadomość, czy może uzyskać pomoc, czy nie. Żeby to nie była decyzja podejmowana w emocjach, tylko na zimno. Wiele kobiet na zimno mówi: „Nie chcę mieć dziecka i już”. Nie zgadzam się. To nie jest „i już”. Zawsze są konkretne powody. Musimy to zaakceptować i zrozumieć. A jaka będzie decyzja Platformy Obywatelskiej? Rozmowa na temat naszego stanowiska jest trudna, przyznaję. Mamy koleżanki i kolegów o poglądach bardziej lewicowych, jest także prawicowe skrzydło i centrum. Szukamy tego, co jest dla nas wszystkich wspólne, co możemy zaakceptować. Co wszyscy w Platformie akceptujecie? Przez wiele lat PO akceptowała umowę społeczną w sprawie aborcji, tak zwany kompromis. Większość z nas uznaje, że nie ma powrotu do tamtej umowy, choć część uważa, że to było dobre rozwiązanie. To nie Platforma zerwała tę umowę, nie my doprowadziliśmy do tej sytuacji i wiemy, że nie możemy obiecać, że w tej kadencji sytuacja kobiet się poprawi. A mam poważne obawy, że przy tym szaleństwie może się pojawić ustawa, która jeszcze w jakimś dodatkowym punkcie zakaże w Polsce aborcji. Słyszę takie opinie na sejmowych korytarzach. Pani zespół zaproponuje w Polsce tzw. model niemiecki? Większość koleżanek – bo podział na mężczyzn i kobiety jest wyraźny – uważa, że powinniśmy przyjąć takie stanowisko. Czyli zapiszecie „czwartą przesłankę” – do 12. tygodnia kobieta ma prawo zdecydować po konsultacji? Tak. Większość osób w zespole to akceptowała, ale dyskusja wyszła poza nasz zespół. Dlaczego Polka ma się konsultować z dwoma osobami? W Niemczech – z jedną.  Założeniem takiego rozwiązania jest wykluczenie sytuacji, gdy decyzja jest przez kogoś wymuszona. Gdy to nie jest samodzielna decyzja kobiety, ale wynikająca z presji partnera czy rodziny. Tu nie chodzi o żadne ograniczenie, ale specjalistyczne wsparcie przy podejmowaniu decyzji. Rozmowa z lekarzem, przekazanie ważnej wiedzy, może okazać się niezwykle pomocne. I o pomoc chodzi, ale nie wyręczanie w decyzji. Nikt za kobietę nie będzie decydować. Kiedy Pani mówi to kolegom, jak argumentują przeciwko takiemu stanowisku? Jest przekonanie, że umowa z 1993 r. i trzy przesłanki to najlepsze rozwiązanie. A język? Słowa „liberalizacja”, „aborcja na życzenie” są barierą? Wszyscy się zgadzamy, że aborcja jest czymś złym. Ale język powoduje, że o tych samych rzeczach można rozmawiać w różny sposób. Nie ma czegoś takiego jak „aborcja na życzenie”. To jest bardzo poważna decyzja, a nie życzenie. Jak wygląda w Platformie stosunek sił osób za prawem kobiety do decyzji i tych, które nie chcą się na to zgodzić? Ostatnie dni pokazały, że zdania są podzielone, ale z przewagą dla tych, którzy popierają zmianę dotychczasowej umowy społecznej. W zeszłym tygodniu posłanka z Pani zespołu mówiła mi, że w Platformie jest zdecydowana przewaga osób, które chcą jakiejś formy liberalizacji. W ostatnich dniach „konserwatyści” z PO opublikowali list w tej sprawie, powstało wrażenie, że siły są wyrównane. Co się stało? Proporcje się nie zmieniły, ale głos w sprawie zaczęły zabierać osoby, które do tej pory go nie zabierały. Dla mnie jest ważne, żeby wysłuchać każdego. Te rozmowy mają głęboki sens, bo jeśli my w partii, w klubie będziemy przekonani do jakiegoś stanowiska, wtedy będziemy mogli do niego przekonać innych. To jest ważna rozmowa dla naszej partii. Może ten czas jest nam wszystkim potrzebny? Jak wyglądają te rozmowy? Są trudne. Tak naprawdę w Platformie nigdy wcześniej na ten temat tak szeroko nie rozmawialiśmy. Wydawało się, że jest ten tak zwany kompromis i to zdejmuje z nas odpowiedzialność. A teraz trzeba podjąć decyzję. Przyznam, że jestem zaskoczona, kiedy słyszę, że nie rozmawialiście o tym wcześniej. Problem aborcji powracał. A ustawa z 1993 roku nie działała – było to podziemie aborcyjne, o którym Pani mówiła. Wracał, ale większość akceptowała tamtą ustawę. To była przestrzeń wspólna, w której wszyscy się mieścili. Teraz tego nie ma. PO może się rozpaść przez prawo do aborcji? Nie. Po pierwsze rozmawiamy, po drugie nie ma przymusu, każdy będzie mógł zagłosować zgodnie z własnym sumieniem. Tak jak do tej pory było. Spodziewa się pani, że ktoś odejdzie z tego powodu? Mieliśmy różne problemy, odkąd istnieje Platforma, ale nigdy nie mieliśmy takiej dyskusji. Ci, którzy zgłaszają zastrzeżenia, zostaną wysłuchani, mogą wyjaśnić i zaznaczyć swoje stanowisko. Dziennikarze chcą zero-jedynkowo odpowiedzi. A to jest poważny problem. Trudno jest decydować o czyimś życiu. To prawda. Wolałabym, żeby o moim życiu nikt nie decydował, bo nic o nim nie wie.  Tworząc prawo trzeba zapewnić bezpieczeństwo wszystkim, nie można narzucać na siłę własnych racji, ale dać wolność wyboru. Prawo dotyczy każdego i każdy musi mieć przestrzeń do samodzielnego podejmowania decyzji. Prawo ma być bezpiecznikiem, chronić prawo wyboru, a nie je ograniczać. Jeśli to będzie stanowisko partii, a jednocześnie każdy z członków PO będzie mógł głosować niezgodnie z tym stanowiskiem, to jaki będzie jego charakter? Czy np. zobowiązuje Was do zgłoszenia ustawy zgodnej z tym stanowiskiem? Zmiany w prawie będą możliwe po wygranych wyborach, a wszyscy zgadzamy się co do tego, że do zmian – po skandalicznym wyroku pseudo-TK musi dojść. W PO nigdy nie było dyscypliny głosowania w sprawach dotyczących światopoglądu, ale jestem przekonana, że w tym przypadku większość poprze wspólne stanowisko. Kiedyś Pani zdanie w sprawie aborcji było bliższe stanowisku bardziej konserwatywnym politykom PO. Jak to się stało, że zmieniła Pani zdanie?  Moje zdanie tak bardzo się nie zmieniło. Zawsze uważałam, że każdy ma prawo do tego, by żyć tak, jak uważa, a państwo nie może nikomu tego utrudniać. Na marginesie przypomnę prace kierowanego przeze mnie zespołu ws. in-vitro. Historie kobiet, także te, o których piszecie, powinny być dla wszystkich sygnałem, by nikogo nie osądzać, nikomu nie układać życia. Nie wtrącać się w decyzje, które podejmują. A jak Pani ocenia rolę Kościoła w sporze o aborcję? Nie podoba mi się piętnowanie kobiet, odbieranie im prawa do tego, żeby mądrze i racjonalnie podejmować decyzję. Dlaczego ktoś ma kobietom wyznaczać drogę, którą mają iść? Kościół powinien wspierać kobiety, a nie je piętnować. Aż 91 proc. zwolenników Koalicji Obywatelskiej (PO, Zieloni, Nowoczesna, Inicjatywa Polska) powiedziało w sondażu IPSOS dla , że są za prawem do przerwania ciąży do 12. tygodnia.  Większość naszych wyborców akceptuje prawo wyboru kobiety. Właśnie. Wy się spieracie, a ogromna większość Waszych wyborców nie ma już tych wątpliwości. Marek Borowski (który nie jest członkiem PO) powiedział mi, że zna inne sondaże. Ale mnie się zdaje, że nie ma już sondaży, które by pokazywały coś zupełnie odwrotnego – np., że większość Waszych wyborców jest za zakazem. Zdarzają są kilkuprocentowe różnice w sondażach. W szczycie protestów, kiedy mówiło się o tych sprawach mocniejszym językiem, sondaże były inne. Ale faktycznie w ostatnich latach zmieniło się to nastawianie – w tę stronę, kobieta powinna decydować. Jeden z polityków Platformy powiedział „Gazecie Wyborczej”, że „stosunek do aborcji ma być osią podziału: nowocześni i dziadersi, dla których w PO nie ma perspektywy”. Czy pani też traktuje ten spór jako debatę o tym, jaką partią ma być Platforma? Np. partią zabiegającą o głosy młodych kobiet? Ten podział na dziadersów i innych bardzo mi się nie podoba. Doświadczenie w polityce jest bardzo potrzebne. Zawsze to podkreślałam, że zarówno młodzi jak i doświadczeni politycy są bardzo cenni. Ale dziś z pewnością trzeba się zmierzyć z tym, czy będziemy partią nowoczesną. Nie możemy się cofnąć do tego, co było, tamten etap jest zamknięty. Trzeba wyjść z mądrą i rozsądną propozycją. Prawo musi być dla ludzi, a nie przeciwko nim. Skoro mówimy o przyszłości. Opublikowaliśmy sondaż IPSOS, według którego nie dość, że opozycja wygrałaby dziś wybory, to jeszcze mogłaby odrzucić weto prezydenta. Pod warunkiem, że stworzyłaby jedną listę. Tylko wybory są za niemal trzy lata.  To bardzo optymistyczny sondaż. To bardzo cieszy. Ale przed nami jeszcze długa droga. Ważne, że siły opozycyjne w parlamencie podejmują próby współpracy. Z lepszym lub gorszym skutkiem, bo to są bardzo różne partie. Ale zawsze można znaleźć kilka wspólnych tematów. Wspólne jest podejście do demokracji, praworządności. Do obecnej sytuacji, gdy zagrożone są media, edukacja, wolność nauki. To łączy wszystkie partie opozycyjne, na tym można dużo zbudować. Jak chcecie utrzymać to poparcie? Nie można niczego robić pod sondaże. Takie uzależnienie działań wyłącznie od słupków poparcia zawsze źle się kończy. Trzeba konsekwentnie pracować i mówić prawdę. Ludzie, po ostatnich kilku latach kłamstw i oszustw rządu, chcą prawdy. To będzie trudny czas, zarówno dla nas jak i dla naszych wyborców. Bo do tego, co zmienimy, gdy wygramy, jesteśmy przygotowani. Skala zniszczeń jest wielka, więc trzeba będzie od razu zabrać się do pracy. Ale żeby do tego dojść, trzeba ciężko pracować. Mam wrażenie, że część opinii publicznej może potraktować Wasz spór o aborcję jak laboratorium tego, jak będziecie się dogadywać w szerszej koalicji, jak będziecie rozwiązywać spory. Ma pani rację, ludzie nas wnikliwie obserwują, czy my umiemy się unieść ponad wewnętrzne podziały i dogadać. Pamiętam, ile trwały rozmowy dotyczące in vitro, te nie trwają tak długo. Jestem przekonana, że dojdziemy do porozumienia, że Polacy zobaczą ugrupowanie, które niczego nikomu nie narzuca, ale potrafi wypracować wspólne stanowisko. O prawie dotyczącym przerywania ciąży będziemy jeszcze rozmawiać, gdy będziemy mieć wpływ na zmianę ustawy. Przyszła koalicja opozycyjna powinna mieć minimum w sprawie aborcji? To, co się stało po zerwaniu przez PiS tej umowy, naraziło wiele kobiet na piekło. Mam nadzieję, że będzie szansa, żeby wypracować takie stanowisko. W przyszłości: ustawa czy referendum? Jestem przeciwniczką referendum. Jak mamy decydować o prawach człowieka w referendum? Zwłaszcza w obecnej sytuacji, przy obecnej władzy, nie wyobrażam sobie tego. Jestem przekonana, że wykorzystaliby je do dalszego ograniczania naszych praw. Ogłosicie stanowisko, w którym PO będzie bliżej Europy? Chciałabym, żebyśmy nie musieli rozważać, czy jesteśmy trochę w Europie. Chciałabym, żeby kobiety nie miały szklanego sufitu i żeby wiedziały, że ich prawa są takie same jak prawa innych Europejek. W sprawie aborcji też? Chciałabym. Kobiety, Małgorzata Kidawa-Błońska, Platforma Obywatelska,"
96^Zastępczyni Ziobry chce dymisji sędzi, która nie dała aresztu za Strajk Kobiet i uderzenie księdza^Mariusz Jałoszewski^17 lutego 2021^https://oko.press/zastepczyni-ziobry-chce-dymisji-sedzi-ktora-nie-dala-aresztu-za-strajk-kobiet-i-uderzenie-ksiedza/^Wiceminister sprawiedliwości Anna Dalkowska chce zdymisjonować wiceprezes sądu w Myśliborzu za to, że dwa razy naraziła się prokuraturze. Sędzia nie aresztowała uczestnika Strajku Kobiet, który uderzył księdza. Na żądanie prokuratury nie otworzyła też w nocy sądu. O dymisji sędzi ma teraz zdecydować nowa KRS  Zastępczyni ministra Ziobry chce zdymisjonować wiceprezes Sądu Rejonowego w Myśliborzu Alicję Karpus-Rutkowską. Wniosek w tej sprawie wiceminister sprawiedliwości Anna Dalkowska (na zdjęciu powyżej) skierowała do nowej KRS, która ma go rozpatrzyć na trwającym w tym tygodniu posiedzeniu. Bez zgody Rady resort sprawiedliwości nie może odwołać sędzi z funkcji wiceprezes sądu, bo za Alicją Karpus-Rutkowską stoi murem całe środowisko szczecińskich sędziów. Co ważne dymisji sprzeciwiają się władze sądów ze Szczecina i okolicy, w tym wszyscy sędziowie i prezes sądu w Myśliborzu. Wszyscy bronią wiceprezeski, bo ma dobre oceny pracy. Dobrze też zarządza sądem, a jedyną jej „winą” są decyzje, które podjęła nie po myśli prokuratury, za co spadły już na nią represje. Jeśli nowa KRS zgodzi się na jej odwołanie to pokaże, że działa po myśli resortu Ziobry, wbrew jednoznacznemu stanowisku szczecińskich sędziów. Sędzia Alicja Karpus-Rutkowska zajmuje się sprawami karnymi w sądzie w Myśliborzu. To mały sąd, jest w nim 10 sędziów. Sędzia oprócz sądzenia jest też przewodniczącą wydziału karnego i wiceprezesem tego sądu (nominację dostała w 2017 roku, czyli już za obecnej władzy). Jak inni sędziowie pełni też dyżury aresztowe. Karpus-Rutkowska jest chwalona przez myśliborskich sędziów za to jak zarządza sądem oraz wydziałem karnym. Doceniają jej zdolności organizacyjne. Jej problemy zaczęły się pod koniec października 2020 roku. W Myśliborzu była wtedy manifestacja Strajku Kobiet przeciwko wyrokowi TK Julii Przyłębskiej ws. aborcji. Na ulice wyszło ok. 200 osób. Gdy manifestacja była przy stacji benzynowej, doszło do scysji ze stojącymi na stacji osobami. Nie wiadomo, co było jej powodem. Czy ktoś ze stacji zwracał uwagę, że manifestanci mają świeczki? Czy też wzywał ich do rozejścia się? Nie udało się tego ustalić. Nagle jeden z mężczyzn podbiegł do stojącej na stacji osoby i ją uderzył. Wywiązała się sprzeczka. Potem okazało się, że zaatakowany jest księdzem. Na stacji był jednak ubrany po „cywilnemu”. Sprawę nagłośnił Dariusz Matecki, szczeciński radny PiS, który wcześniej współpracował z resortem ministra Ziobry. Pisaliśmy o tym w : 30 lipca 2020 Temat podchwyciły prorządowe media. Grzmiały, że osoba z manifestacji Strajku Kobiet zaatakowała księdza. Prokuratura Rejonowa w Myśliborzu zażądała aresztu za pobicie i znieważenie księdza. Koronnym argumentem za aresztem był fakt, że napastnik ma koronawirusa i zdaniem prokuratury na manifestacji mógł zarażać nim inne osoby. Wniosek o areszt prokuratura złożyła w sądzie w środku nocy. W tym celu wywarła silną presję na sędziego dyżurnego, by otworzył sąd. W małych sądach otwieranie sądu w nocy to problem. Bo wtedy nikogo w nich nie ma. Są też procedury, trzeba wyłączyć alarm i wyłączyć ozonowanie antycovidowe. Nie ma pracowników sekretariatów. Dlatego sędziowie wolą, by w sprawach, które mogą poczekać, wnioski o areszt prokuratura składała w godzinach pracy sądu lub uprzedzała o tym wcześniej sąd, by można było się przygotować. W tej sprawie nic by się nie stało, gdyby wniosek o areszt został złożony rano następnego dnia, bo i tak dopiero za dnia sąd go rozpoznał. Orzeczenie wydała sędzia Alicja Karpus-Rutkowska. Nie zgodziła się na areszt dla mężczyzny, bo orzekła, że nie ma do tego przesłanek. Mężczyzna nie narażał bowiem świadomie innych uczestników demonstracji na zachorowanie, bo wtedy jeszcze nie wiedział, że ma koronawirusa (wyniki testu były znane już po tym zdarzeniu). Sędzia orzekła też, nie będzie on mataczył w sprawie, bo wcześniej przesłuchano go aż trzy razy, a zajście z udziałem księdza zostało utrwalone na nagraniach. Sędzia orzekła ponadto, że mężczyzna na wolności nie będzie zagrażał bezpieczeństwu księdza, bo jego kontakt z nim był incydentalny i gdy dowiedział się, że jest księdzem, zaraz się z nim pogodził. Rozmawiał z nim spokojnie i w ramach przeprosin go obejmował. Sędzia wobec mężczyzny zastosowała tylko dozór policyjny. Jej orzeczenie utrzymał w mocy Sąd Okręgowy w Szczecinie. Odmową aresztu sędzia podpadła prokuraturze. Bo sprawa była głośna na całą Polskę i przewijał się w niej Strajk Kobiet, uderzony ksiądz oraz koronowirus. Orzeczenie nie spodobało się również prawicowym mediom. Zarzuciły sędzi, że puściła wolno bojówkarza i hejtera, który napadł na księdza. Wytykano jej, że jest członkinią stowarzyszenia sędziów Iustitia. Zarząd Iustitii w oświadczeniu napisał m.in. że „stanowczo sprzeciwia się medialnej nagonce na sędzię w związku z wydanym przez nią ostatnio orzeczeniem, w szczególności ze strony Telewizji Polskiej S.A”. Ale był to dopiero początek problemów sędzi Karpus-Rutkowskiej. 3 listopada po godzinie 19:00 dostała nieoczekiwany telefon z Prokuratury Rejonowej w Myśliborzu. Sędzia mogła być zdziwiona, bo było to już po godzinach pracy i nie miała w tym dniu dyżuru aresztowego. Prokuratura dzwoniła z żądaniem otwarcia sądu, bo chciała złożyć wniosek o areszt wobec podejrzanego w innej sprawie. Doszło do scysji. Prokurator zagroził sędzi, że jeśli nie przyjmie wniosku, zostaną podjęte wobec niej kroki prawne. Sędzia odmówiła jednak otwarcia sądu. Przekonywała, że to spory kłopot i nic się nie stanie, jeśli prokuratura przyjdzie z wnioskiem o areszt rano. I tak się stało, a Karpus-Rutkowska, do której trafił wniosek, zgodziła się na aresztowanie podejrzanego. Odmowa otwarcia sądu mogła rozsierdzić prokuraturę i mogła być pretekstem do ataku na sędzię. Bo o sprawie zawiadomiono zastępcę głównego rzecznika dyscyplinarnego dla sędziów Przemysława Radzika. To nominat Ziobry, znany ze ścigania niezależnych sędziów. A Radzik szybko zrobił sędzi dyscyplinarkę. Nie pytając jej o wyjaśnienia, postawił zarzut dyscyplinarny uchybienia godności sędziego za to, że 3 listopada nie otworzyła sądu w nocy na żądanie prokuratury. Radzik uważa, że był to jej obowiązek, bo miała wówczas dyżur aresztowy. Jak pisaliśmy, nie jest to zgodne z faktami. Radzik zarzuca też sędzi popełnienie przestępstwa urzędniczego polegającego na niedopełnieniu obowiązków służbowych. Ale to nie koniec. Rzecznik dyscyplinarny Ziobry sprawdza jeszcze, czy sędzia naraziła obywateli na utratę życia i zdrowia. Jej winą ma być to, że nie widząc przesłanek do aresztu puściła na wolność osobę zakażoną koronawirusem. Pisaliśmy o tym w : 12 stycznia 2021 Ta sprawa również może zakończyć się dla sędzi zarzutem dyscyplinarnym uchybienia godności urzędu sędziego, a nawet zarzutem karnym z artykułu 160 paragraf 1 kodeksu karnego, który mówi: „Kto naraża człowieka na bezpośrednie niebezpieczeństwo utraty życia albo ciężkiego uszczerbku na zdrowiu, podlega karze pozbawienia wolności do lat 3”. Działania Radzika stały się pretekstem do rozpoczęcia procedury odwołania sędzi Alicji Karpus-Rutkowskiej ze stanowiska wiceprezes Sądu Rejonowego w Myśliborzu. W tym celu – zgodnie z ustawą o sądach – sprawiedliwości Anna Dalkowska wystąpiła o opinię do Kolegium Sądu Okręgowego w Szczecinie. W Kolegium zasiadali kiedyś sędziowie, ale PiS ustawą kagańcową ich wyciął i są w nim teraz tylko prezes sądu okręgowego i podlegli mu prezesi sądów rejonowych. Ale w połowie stycznia 2020 roku tak ukształtowane Kolegium negatywnie zaopiniowało dymisję. Ale minister sprawiedliwości lekceważy zdanie Kolegium. Dlatego zgodnie z prawem na dymisję musi teraz dostać zgodę nowej KRS, do której zwrócił się o wydanie opinii. A ta musi zdecydować, czy przyklepie wniosek zastępczyni Ziobry, czy pochyli się nad sprawą i weźmie sędzię w obronę. Jeśli będzie zgoda nowej KRS na dymisję, to Rada zlekceważy głos szczecińskich sędziów, którzy za wiceprezeską z Myśliborza stoją murem. Bo na jej dymisję nie zgadza się nie tylko Kolegium, ale też szczecińscy sędziowie, sędziowie z Myśliborza oraz prezes Sądu Okręgowego w Szczecinie z nominacji resortu Ziobry. Pisaliśmy o tym w : 15 stycznia 2021 W obronie wiceprezeski z Myśliborza list protestacyjny podpisało aż 168 szczecińskich sędziów. Uważają, że dymisja jest przedwczesna, tym bardziej, że rzecznik dyscyplinarny Radzik postawił zarzut dyscyplinarny bez wysłuchania oskarżonej. Apelują też, by wiceminister Anna Dalkowska nie ferowała zbyt wcześnie wyroków. Szczecińscy sędziowie przypominają, że usunięcie z zajmowanej funkcji jest karą dyscyplinarną. A tę może orzec tylko sąd dyscyplinarny. Sędziowie podkreślają, że sprawa sędzi jest niejednoznaczna i minister sprawiedliwości swoimi decyzjami administracyjnymi nie może zastępować sądu. Podobny list wystosowali sędziowie z Sądu Rejonowego w Myśliborzu. Piszą w nim, że kierowany przez Alicję Karpus -Rutkowską wydział karny ma najlepsze wyniki pracy w apelacji szczecińskiej. Podkreślają, że gdy wybuchła epidemia, sędzia wdrożyła dobre rozwiązania, które zapewniły normalną pracę sądu i zabezpieczyły wszystkich przed ryzykiem zakażenia. Sędziowie z Myśliborza piszą, że sędzia zarządza sądem bez zarzutu, a podległym jej wydziałem karnym wzorowo. Chwalą też ją za zdolności organizacyjne. List podpisali wszyscy sędziowie z Myśliborza (poza samą zainteresowaną), w tym prezes tego sądu. Alicji Karpus-Rutkowskiej broni ponadto prezes Sądu Okręgowego w Szczecinie Maciej Strączyński. To były prezes stowarzyszenia sędziów Iustitia (nadal jest jego członkiem). Prezesem sądu został z nominacji ministra Ziobry. W rozmowie z  mówił, że żądanie otwarcia sądu w nocy było niezasadne.  poprosiło o komentarz sędziego Grzegorza Kasickiego z Sądu Okręgowego w Szczecinie, który jest obrońcą Alicji Karpus-Rutkowskiej w postępowaniu dyscyplinarnym. „Jesteśmy zaskoczeni, że minister sprawiedliwości zwraca się do KRS z wnioskiem o odwołanie, bo w tej sprawie wypowiedziało się już Kolegium Sądu Okręgowego w Szczecinie, które bardzo zdecydowanie sprzeciwia się odwołaniu. W tej sprawie był też list 168 sędziów, list sędziów z Myśliborza. Wszyscy są przeciw. Ale jak widać minister sprawiedliwości podtrzymuje stanowisko oparte tylko na informacji przekazanej przez rzecznika dyscyplinarnego [powołał go minister – red.] o prowadzeniu postępowania wobec sędzi Karpus-Rutkowskiej” – mówi  sędzia Grzegorz Kasicki. I dodaje: „To kuriozalna sytuacja, bo postawiony sędzi zarzut dyscyplinarny oparty jest tylko na informacjach z prokuratury i nie znajduje potwierdzenia w faktach. I na tej podstawie minister chce ją odwołać z funkcji wiceprezesa sądu. Czyli minister nie czekając na wyrok sądu dyscyplinarnego, bez procesu i wysłuchania racji sędzi chce wymierzyć sędzi karę dyscyplinarną, bo taką karą jest odwołanie ze stanowiska. Uważamy, że obecna sytuacja sędzi Karpus-Rutkowskiej jest związana z jej orzeczeniem o odmowie aresztu w sprawie wydarzeń związanych z manifestacją w Myśliborzu. Wynika to z pism”. Wiceminister Anna Dalkowska, która chce zdymisjonować wiceprezeskę sądu w Myśliborzu, jest zastępczynią Ziobry od 2019 roku. Zastąpiła Łukasza Piebiaka, który musiał odejść po wybuch afery hejterskiej. Dalkowska przez wiele lat była szeregową sędzią Sądu Rejonowego w Gdyni. W 2020 roku od nowej KRS dostała awans aż na sędziego Naczelnego Sądu Administracyjnego. Pisaliśmy o tym w : 18 czerwca 2020 Sądownictwo, Anna Dalkowska, Ministerstwo Sprawiedliwości, Krajowa Rada Sądownictwa Przemysław Radzik Sąd Rejonowy w Myśliborzu sędzia Alicja Karpus - Rutkowska wiceminister Anna Dalkowska
97^Zastępczyni Ziobry chce dymisji sędzi, która nie dała aresztu za Strajk Kobiet i uderzenie księdza^Mariusz Jałoszewski^17 lutego 2021^https://oko.press/zastepczyni-ziobry-chce-dymisji-sedzi-ktora-nie-dala-aresztu-za-strajk-kobiet-i-uderzenie-ksiedza/^Wiceminister sprawiedliwości Anna Dalkowska chce zdymisjonować wiceprezes sądu w Myśliborzu za to, że dwa razy naraziła się prokuraturze. Sędzia nie aresztowała uczestnika Strajku Kobiet, który uderzył księdza. Na żądanie prokuratury nie otworzyła też w nocy sądu. O dymisji sędzi ma teraz zdecydować nowa KRS  Zastępczyni ministra Ziobry chce zdymisjonować wiceprezes Sądu Rejonowego w Myśliborzu Alicję Karpus-Rutkowską. Wniosek w tej sprawie wiceminister sprawiedliwości Anna Dalkowska (na zdjęciu powyżej) skierowała do nowej KRS, która ma go rozpatrzyć na trwającym w tym tygodniu posiedzeniu. Bez zgody Rady resort sprawiedliwości nie może odwołać sędzi z funkcji wiceprezes sądu, bo za Alicją Karpus-Rutkowską stoi murem całe środowisko szczecińskich sędziów. Co ważne dymisji sprzeciwiają się władze sądów ze Szczecina i okolicy, w tym wszyscy sędziowie i prezes sądu w Myśliborzu. Wszyscy bronią wiceprezeski, bo ma dobre oceny pracy. Dobrze też zarządza sądem, a jedyną jej „winą” są decyzje, które podjęła nie po myśli prokuratury, za co spadły już na nią represje. Jeśli nowa KRS zgodzi się na jej odwołanie to pokaże, że działa po myśli resortu Ziobry, wbrew jednoznacznemu stanowisku szczecińskich sędziów. Sędzia Alicja Karpus-Rutkowska zajmuje się sprawami karnymi w sądzie w Myśliborzu. To mały sąd, jest w nim 10 sędziów. Sędzia oprócz sądzenia jest też przewodniczącą wydziału karnego i wiceprezesem tego sądu (nominację dostała w 2017 roku, czyli już za obecnej władzy). Jak inni sędziowie pełni też dyżury aresztowe. Karpus-Rutkowska jest chwalona przez myśliborskich sędziów za to jak zarządza sądem oraz wydziałem karnym. Doceniają jej zdolności organizacyjne. Jej problemy zaczęły się pod koniec października 2020 roku. W Myśliborzu była wtedy manifestacja Strajku Kobiet przeciwko wyrokowi TK Julii Przyłębskiej ws. aborcji. Na ulice wyszło ok. 200 osób. Gdy manifestacja była przy stacji benzynowej, doszło do scysji ze stojącymi na stacji osobami. Nie wiadomo, co było jej powodem. Czy ktoś ze stacji zwracał uwagę, że manifestanci mają świeczki? Czy też wzywał ich do rozejścia się? Nie udało się tego ustalić. Nagle jeden z mężczyzn podbiegł do stojącej na stacji osoby i ją uderzył. Wywiązała się sprzeczka. Potem okazało się, że zaatakowany jest księdzem. Na stacji był jednak ubrany po „cywilnemu”. Sprawę nagłośnił Dariusz Matecki, szczeciński radny PiS, który wcześniej współpracował z resortem ministra Ziobry. Pisaliśmy o tym w : 30 lipca 2020 Temat podchwyciły prorządowe media. Grzmiały, że osoba z manifestacji Strajku Kobiet zaatakowała księdza. Prokuratura Rejonowa w Myśliborzu zażądała aresztu za pobicie i znieważenie księdza. Koronnym argumentem za aresztem był fakt, że napastnik ma koronawirusa i zdaniem prokuratury na manifestacji mógł zarażać nim inne osoby. Wniosek o areszt prokuratura złożyła w sądzie w środku nocy. W tym celu wywarła silną presję na sędziego dyżurnego, by otworzył sąd. W małych sądach otwieranie sądu w nocy to problem. Bo wtedy nikogo w nich nie ma. Są też procedury, trzeba wyłączyć alarm i wyłączyć ozonowanie antycovidowe. Nie ma pracowników sekretariatów. Dlatego sędziowie wolą, by w sprawach, które mogą poczekać, wnioski o areszt prokuratura składała w godzinach pracy sądu lub uprzedzała o tym wcześniej sąd, by można było się przygotować. W tej sprawie nic by się nie stało, gdyby wniosek o areszt został złożony rano następnego dnia, bo i tak dopiero za dnia sąd go rozpoznał. Orzeczenie wydała sędzia Alicja Karpus-Rutkowska. Nie zgodziła się na areszt dla mężczyzny, bo orzekła, że nie ma do tego przesłanek. Mężczyzna nie narażał bowiem świadomie innych uczestników demonstracji na zachorowanie, bo wtedy jeszcze nie wiedział, że ma koronawirusa (wyniki testu były znane już po tym zdarzeniu). Sędzia orzekła też, nie będzie on mataczył w sprawie, bo wcześniej przesłuchano go aż trzy razy, a zajście z udziałem księdza zostało utrwalone na nagraniach. Sędzia orzekła ponadto, że mężczyzna na wolności nie będzie zagrażał bezpieczeństwu księdza, bo jego kontakt z nim był incydentalny i gdy dowiedział się, że jest księdzem, zaraz się z nim pogodził. Rozmawiał z nim spokojnie i w ramach przeprosin go obejmował. Sędzia wobec mężczyzny zastosowała tylko dozór policyjny. Jej orzeczenie utrzymał w mocy Sąd Okręgowy w Szczecinie. Odmową aresztu sędzia podpadła prokuraturze. Bo sprawa była głośna na całą Polskę i przewijał się w niej Strajk Kobiet, uderzony ksiądz oraz koronowirus. Orzeczenie nie spodobało się również prawicowym mediom. Zarzuciły sędzi, że puściła wolno bojówkarza i hejtera, który napadł na księdza. Wytykano jej, że jest członkinią stowarzyszenia sędziów Iustitia. Zarząd Iustitii w oświadczeniu napisał m.in. że „stanowczo sprzeciwia się medialnej nagonce na sędzię w związku z wydanym przez nią ostatnio orzeczeniem, w szczególności ze strony Telewizji Polskiej S.A”. Ale był to dopiero początek problemów sędzi Karpus-Rutkowskiej. 3 listopada po godzinie 19:00 dostała nieoczekiwany telefon z Prokuratury Rejonowej w Myśliborzu. Sędzia mogła być zdziwiona, bo było to już po godzinach pracy i nie miała w tym dniu dyżuru aresztowego. Prokuratura dzwoniła z żądaniem otwarcia sądu, bo chciała złożyć wniosek o areszt wobec podejrzanego w innej sprawie. Doszło do scysji. Prokurator zagroził sędzi, że jeśli nie przyjmie wniosku, zostaną podjęte wobec niej kroki prawne. Sędzia odmówiła jednak otwarcia sądu. Przekonywała, że to spory kłopot i nic się nie stanie, jeśli prokuratura przyjdzie z wnioskiem o areszt rano. I tak się stało, a Karpus-Rutkowska, do której trafił wniosek, zgodziła się na aresztowanie podejrzanego. Odmowa otwarcia sądu mogła rozsierdzić prokuraturę i mogła być pretekstem do ataku na sędzię. Bo o sprawie zawiadomiono zastępcę głównego rzecznika dyscyplinarnego dla sędziów Przemysława Radzika. To nominat Ziobry, znany ze ścigania niezależnych sędziów. A Radzik szybko zrobił sędzi dyscyplinarkę. Nie pytając jej o wyjaśnienia, postawił zarzut dyscyplinarny uchybienia godności sędziego za to, że 3 listopada nie otworzyła sądu w nocy na żądanie prokuratury. Radzik uważa, że był to jej obowiązek, bo miała wówczas dyżur aresztowy. Jak pisaliśmy, nie jest to zgodne z faktami. Radzik zarzuca też sędzi popełnienie przestępstwa urzędniczego polegającego na niedopełnieniu obowiązków służbowych. Ale to nie koniec. Rzecznik dyscyplinarny Ziobry sprawdza jeszcze, czy sędzia naraziła obywateli na utratę życia i zdrowia. Jej winą ma być to, że nie widząc przesłanek do aresztu puściła na wolność osobę zakażoną koronawirusem. Pisaliśmy o tym w : 12 stycznia 2021 Ta sprawa również może zakończyć się dla sędzi zarzutem dyscyplinarnym uchybienia godności urzędu sędziego, a nawet zarzutem karnym z artykułu 160 paragraf 1 kodeksu karnego, który mówi: „Kto naraża człowieka na bezpośrednie niebezpieczeństwo utraty życia albo ciężkiego uszczerbku na zdrowiu, podlega karze pozbawienia wolności do lat 3”. Działania Radzika stały się pretekstem do rozpoczęcia procedury odwołania sędzi Alicji Karpus-Rutkowskiej ze stanowiska wiceprezes Sądu Rejonowego w Myśliborzu. W tym celu – zgodnie z ustawą o sądach – sprawiedliwości Anna Dalkowska wystąpiła o opinię do Kolegium Sądu Okręgowego w Szczecinie. W Kolegium zasiadali kiedyś sędziowie, ale PiS ustawą kagańcową ich wyciął i są w nim teraz tylko prezes sądu okręgowego i podlegli mu prezesi sądów rejonowych. Ale w połowie stycznia 2020 roku tak ukształtowane Kolegium negatywnie zaopiniowało dymisję. Ale minister sprawiedliwości lekceważy zdanie Kolegium. Dlatego zgodnie z prawem na dymisję musi teraz dostać zgodę nowej KRS, do której zwrócił się o wydanie opinii. A ta musi zdecydować, czy przyklepie wniosek zastępczyni Ziobry, czy pochyli się nad sprawą i weźmie sędzię w obronę. Jeśli będzie zgoda nowej KRS na dymisję, to Rada zlekceważy głos szczecińskich sędziów, którzy za wiceprezeską z Myśliborza stoją murem. Bo na jej dymisję nie zgadza się nie tylko Kolegium, ale też szczecińscy sędziowie, sędziowie z Myśliborza oraz prezes Sądu Okręgowego w Szczecinie z nominacji resortu Ziobry. Pisaliśmy o tym w : 15 stycznia 2021 W obronie wiceprezeski z Myśliborza list protestacyjny podpisało aż 168 szczecińskich sędziów. Uważają, że dymisja jest przedwczesna, tym bardziej, że rzecznik dyscyplinarny Radzik postawił zarzut dyscyplinarny bez wysłuchania oskarżonej. Apelują też, by wiceminister Anna Dalkowska nie ferowała zbyt wcześnie wyroków. Szczecińscy sędziowie przypominają, że usunięcie z zajmowanej funkcji jest karą dyscyplinarną. A tę może orzec tylko sąd dyscyplinarny. Sędziowie podkreślają, że sprawa sędzi jest niejednoznaczna i minister sprawiedliwości swoimi decyzjami administracyjnymi nie może zastępować sądu. Podobny list wystosowali sędziowie z Sądu Rejonowego w Myśliborzu. Piszą w nim, że kierowany przez Alicję Karpus -Rutkowską wydział karny ma najlepsze wyniki pracy w apelacji szczecińskiej. Podkreślają, że gdy wybuchła epidemia, sędzia wdrożyła dobre rozwiązania, które zapewniły normalną pracę sądu i zabezpieczyły wszystkich przed ryzykiem zakażenia. Sędziowie z Myśliborza piszą, że sędzia zarządza sądem bez zarzutu, a podległym jej wydziałem karnym wzorowo. Chwalą też ją za zdolności organizacyjne. List podpisali wszyscy sędziowie z Myśliborza (poza samą zainteresowaną), w tym prezes tego sądu. Alicji Karpus-Rutkowskiej broni ponadto prezes Sądu Okręgowego w Szczecinie Maciej Strączyński. To były prezes stowarzyszenia sędziów Iustitia (nadal jest jego członkiem). Prezesem sądu został z nominacji ministra Ziobry. W rozmowie z  mówił, że żądanie otwarcia sądu w nocy było niezasadne.  poprosiło o komentarz sędziego Grzegorza Kasickiego z Sądu Okręgowego w Szczecinie, który jest obrońcą Alicji Karpus-Rutkowskiej w postępowaniu dyscyplinarnym. „Jesteśmy zaskoczeni, że minister sprawiedliwości zwraca się do KRS z wnioskiem o odwołanie, bo w tej sprawie wypowiedziało się już Kolegium Sądu Okręgowego w Szczecinie, które bardzo zdecydowanie sprzeciwia się odwołaniu. W tej sprawie był też list 168 sędziów, list sędziów z Myśliborza. Wszyscy są przeciw. Ale jak widać minister sprawiedliwości podtrzymuje stanowisko oparte tylko na informacji przekazanej przez rzecznika dyscyplinarnego [powołał go minister – red.] o prowadzeniu postępowania wobec sędzi Karpus-Rutkowskiej” – mówi  sędzia Grzegorz Kasicki. I dodaje: „To kuriozalna sytuacja, bo postawiony sędzi zarzut dyscyplinarny oparty jest tylko na informacjach z prokuratury i nie znajduje potwierdzenia w faktach. I na tej podstawie minister chce ją odwołać z funkcji wiceprezesa sądu. Czyli minister nie czekając na wyrok sądu dyscyplinarnego, bez procesu i wysłuchania racji sędzi chce wymierzyć sędzi karę dyscyplinarną, bo taką karą jest odwołanie ze stanowiska. Uważamy, że obecna sytuacja sędzi Karpus-Rutkowskiej jest związana z jej orzeczeniem o odmowie aresztu w sprawie wydarzeń związanych z manifestacją w Myśliborzu. Wynika to z pism”. Wiceminister Anna Dalkowska, która chce zdymisjonować wiceprezeskę sądu w Myśliborzu, jest zastępczynią Ziobry od 2019 roku. Zastąpiła Łukasza Piebiaka, który musiał odejść po wybuch afery hejterskiej. Dalkowska przez wiele lat była szeregową sędzią Sądu Rejonowego w Gdyni. W 2020 roku od nowej KRS dostała awans aż na sędziego Naczelnego Sądu Administracyjnego. Pisaliśmy o tym w : 18 czerwca 2020 Sądownictwo, Anna Dalkowska, Ministerstwo Sprawiedliwości, Krajowa Rada Sądownictwa Przemysław Radzik Sąd Rejonowy w Myśliborzu sędzia Alicja Karpus - Rutkowska wiceminister Anna Dalkowska
98^Czas COVID-u to socjalizm dla wielkiego biznesu i neoliberalizm dla mas [ROZMOWA]^Grzegorz Makowski^17 lutego 2021^https://oko.press/czas-covid-socjalizm-dla-wielkiego-biznesu-i-neoliberalizm-dla-mas/^Pandemia stworzyła nowe okazje do korupcji, ale także uwidoczniła korupcję, wcześniej niedostrzeganą. Korupcja zawsze staje się problemem, gdy pojawiają się możliwości przy jednoczesnej - jak w czasie epidemii - słabej kontroli - mówi prof. Nikos Passas*, kryminolog, specjalista od korupcji i czarnego rynku Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Jest autorem ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. (Pełna sylwetka na końcu wywiadu). W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. Panel z jego udziałem prowadził dr hab. Grzegorz Makowski. Dr hab. Grzegorz Makowski**: Co to jest korupcja? Prof. Nikos Passas*: To nadużycie funkcji publicznej w celu uzyskania prywatnych korzyści. Przy czym można piastować też funkcję w sektorze prywatnym, która może zostać wykorzystana w celu zaspokojenia prywatnych, osobistych interesów ze szkodą dla jakiegoś interesu wspólnego, który taka osoba powinna chronić z uwagi na wybór, czy mianowanie na określone stanowisko. Czy pandemia COVID-19 zwiększyła ryzyko korupcji w skali globalnej? A jak to wygląda na poziomie poszczególnych państw?  Pandemia nie tylko zwiększyła ryzyko i stworzyła nowe okazje do korupcji, ale także uwidoczniła korupcję, która wcześniej mogła być niedostrzegana. Pierwszą rzeczą do zbadania jest to, czy ludzie za to odpowiedzialni wykonali pracę, jeśli chodzi o przygotowanie do pandemii. Czy systemy opieki zdrowotnej były przygotowane? Czy obywatele mają równe szanse w dostępie do ochrony zdrowia? Czy zapewniono odpowiednie zasoby finansowe i materialne? Czy odpowiedź na pandemię jest adekwatna do tego, na co może sobie pozwolić dany kraj, czy społeczność, czy też nie? Pandemia obnażyła wiele problemów z korupcją w ochronie zdrowia – czy to w sektorze prywatnym, czy publicznym. Pojawiły się też nowe ryzyka nepotyzmu, klientelizmu związanego z preferencyjnym traktowaniem określonych grup społecznych. Jednych świadomie się wspiera i chroni, innych świadomie naraża się na większe ryzyko. Mówimy o ogromnych pieniądzach, które wydają rządy na całym świecie. A robią to – bardzo dynamicznie – przy osłabionym pandemią nadzorze i kontroli. I tu pojawia się ryzyko związane z tym, że skoro standardy kontroli i nadzoru nie są zachowane, a pieniądze duże, to naturalnie mamy wiele pokus korupcji. W USA widzieliśmy już wszelkiego rodzaju oszustwa – związane z ubieganiem się o dotacje i wsparcie – dokonywane przez ludzi, którzy się do tej pomocy nie kwalifikowali. Widzieliśmy ogromne kwoty przeznaczane na wsparcie konkretnych firm i całych branż. A jeśli chodzi o ludzi w trudnej sytuacji, to okaże się, że większość amerykańskiego społeczeństwa – prawie w ogóle – nie otrzymała wsparcia. Są więc miliardy dolarów dla „Wall Street” i mnożenie barier pomocy ludziom, którzy nie mają pracy lub uzyskują niskie dochody. To też przejaw bezprecedensowej dysproporcji między wynikami giełdy a realną gospodarką. Rynek finansowy był już bliski bańki, zanim zaczęła się pandemia, przy równoczesnym spowolnieniu gospodarczym. A w pandemii uruchomiono drukarkę z pieniędzmi i ogromne wsparcie amerykańskiej Rezerwy Federalnej i banków centralnych na całym świecie. Rynek finansowy tymczasem zachowuje się, jakby nic się nie stało. To niezwykle ryzykowna sytuacja i rodzaj korupcji instytucjonalnej. Polega ona na tym, że w instytucjach – które powinny wspierać dobro wspólne, równość w dostępie do ochrony zdrowia i innych usług publicznych, realną gospodarkę – są ludzie, którzy nie spełniają tego, co powinni. Zamiast tego chronią potężne interesy „Wall Street”. I inny przykład. Są bezzwrotne pożyczki udzielane przedsiębiorstwom. Czytałem już raporty z wielu krajów, od Indii i Brazylię po Grecję i USA, gdzie opisywane są oszustwa przy udzielaniu tego rodzaju wsparcia. Wielu polityków mówi, że teraz nie czas się tym martwić. Sprawdzimy to wszystko, kiedy będzie dobrze. A jakby Pan ocenił sytuację w Europie? Cóż, wspomniałem już o Grecji. Tam mamy właściwie wszystkie problemy, o których mówiłem. Wszelkiego rodzaju nielegalne rynki, dezinformacja itd. Wszystko to nawet oficjalnie wspierane przez polityków i biznes. Jeśli chodzi o dostęp do leczenia i szczepionek, tu również mamy – w Europie, czy gdzie indziej – do czynienia z wszelkimi problemami związanymi z zaufaniem do naukowców, instytucji państwa, polityków, mediów, firm farmaceutycznych. Kiedy mamy problem z zaufaniem w środku pandemii, to oczywiście utrudnia zaszczepienie wystarczającego odsetka populacji, co umożliwiłoby powrót do normalności. Z perspektywy badań nad zaufaniem wszystkie te problemy są także efektem ogólnie złej jakości rządzenia państwami, lub co najmniej negatywnej percepcji rządzących i braku do nich zaufania. A to ma realne konsekwencje dla państwa, gospodarki i zdrowia publicznego. 13 lutego 2021 Tak więc ogólnie, korupcja zawsze jest problemem, gdy pojawiają się możliwości i silne zachęty do korupcji przy słabej kontroli i nadzorze. Wtedy mamy do czynienia z przestępstwami. W przypadku pandemii dodatkowo mamy do czynienia z masowym drukowaniem i wydawaniem publicznych pieniędzy właściwie bez kontroli. Skutkiem tegoż będzie nie tylko korupcja sama w sobie, ale też problemy z zarządzaniem długiem publicznym. Ktoś przecież w końcu będzie musiał zapłacić za to rachunek. I co to będzie oznaczać w praktyce? Czekają nas fale cięć wydatków publicznych? Czy też będziemy świadkami załamania gospodarek? Inflacja? Bezrobocie? Spadek produktywności? Jak w dłuższej perspektywie wpłynie to na alokację wszelkiego rodzaju zasobów? Rzecz w tym, że wszelkie interwencje w gospodarce także można postrzegać w kategoriach korupcji, łamania zasad wolności gospodarczej – samoregulacji cen, czy nieingerowania państwa w gospodarkę. W rzeczywistości udajemy tylko, że hołdujemy zasadom wolnorynkowym. W praktyce natomiast mamy socjalizm dla niewielu i neoliberalizm dla mas. Tniemy wydatki socjalne dla ogromnych segmentów społeczeństwa, a jednocześnie państwo stosuje socjalistyczne formy interwencji hojnie wspierając wielki biznes. To jest ogromna korupcjogenna niespójność, niekonsekwencja i nierówność, przy dokonywaniu wyborów kogo obejmiemy jakąś formą interwencji, a kogo nie. No dobrze, mówimy z perspektywy Zachodu. A gdyby spojrzeć z perspektywy na przykład Chin, które właściwie nie pojawiają się w dyskusjach na temat związków pandemii z korupcją. Jak Pan to widzi?  Sądzę, że Zachód, i ogólnie świat, popełnił błąd nie przyglądając się dokładniej temu, jak drastyczne środki zastosowali Chińczycy natychmiast, gdy uznali, że u ich drzwi pojawiła się pandemia. Kiedy Chińczycy zamknęli setki milionów ludzi i wstrzymali gospodarkę, na Zachodzie debatowano o polityce, braku wolności i tak dalej. Nie analizowaliśmy dlaczego Chiny robiły to, co zrobiły. Można dyskutować, jak sobie z tym poradzili, ale sam fakt, że podjęli kroki, które szkodziły ich krótkoterminowym interesom, powinien skłonić Zachód przynajmniej do zastanowienia się: dlaczego, u licha, to robią? Jakie to ma znaczenie z perspektywy zdrowia publicznego? Czy to oznacza, że mamy do czynienia z czymś wyjątkowym – ryzykiem, któremu musimy dokładnie się przyjrzeć? Nie zwracaliśmy na to uwagi na Zachodzie. A spójrzmy dziś na liczby w Europie, w Stanach Zjednoczonych i Ameryce Łacińskiej. USA – najpotężniejszy, najbardziej zaradny, najbardziej zaawansowany technologicznie kraj na świecie, z nauką i podręcznikami na temat wszelkich pandemii – jest w dramatycznym stanie. Wszystko było na miejscu. Nie musieliśmy niczego wymyślać, żeby zareagować na pandemię. A my mamy w USA 20 proc. globalnej liczby ofiar śmiertelnych tej pandemii. Mamy 30 milionów ludzi bez pracy, mamy tysiące bankrutujących restauracji i innych małych biznesów. Mamy przeciążone szpitale. Jak można to usprawiedliwić? Jeśli chcemy mówić o korupcji instytucjonalnej, to jest to najlepszy przykład w historii. Chodzi mi o to, że przed pandemią było już wiele ostrzegawczych sygnałów. Wiedzieliśmy, że pandemie się zdarzają. O tym mówiły wszystkie doniesienia naukowców, medyków, mediów. Istniały wszelkiego rodzaju procedury, aby sobie z tym poradzić. Rządy wszystkim tym dysponowały. Chiny, druga co do wielkości gospodarka na świecie, zamyka się, kiedy uznaje, że ma problem. Że istnieje ogromne ryzyko. No i na końcu Chińczycy świętują tłumnie Nowy Rok 2021, a ulice Nowego Yorku – w tym samym czasie – świecą pustkami. Według mnie to najlepsza ilustracja porażki Zachodu w walce z pandemią. I trwa to nadal. Przy takim sposobie wprowadzania szczepionek, w którym dziesiątki krajów są całkowicie pominięte, przy takim niewydolnym sposobie dystrybucji szczepionek, jak w USA, potrzeba będzie pięciu lat, aby osiągnąć odporność stadną. Podobnie w Polsce…  Jeśli chodzi o szczepienia, to najszybciej robi to Izrael, potem Wietnam i Tajwan. Liczby zachorowań i zgonów w tych państwach są wyjątkowo niskie. Ich gospodarki sobie radzą. Nie trzeba więc brać za wzór tylko Nowej Zelandii, czy Islandii. My natomiast w USA doszliśmy do punktu, w którym liczba nowych przypadków dziennie jest dwa, trzy razy wyższa niż całkowita liczba zachorowań w Chinach w ciągu jednego roku. 15 stycznia 2021 To druzgocące liczby – nie można z nimi polemizować i mówić: „Och, testujemy więcej, lub robimy to, czy tamto”. To nie o to chodzi. Właściwie nie testujemy więcej. A myśli Pan, że można ufać danym i informacjom przekazywanym przez Chiny? A muszę im ufać? Są badania pokazujące, że liczby zachorowań w Chinach były wielokrotnie wyższe niż to, co było podawane. Tylko co z tego? Ważne jest to, co widać w praktyce. Ich gospodarka znów idzie w górę. Mogą w dużym stopniu wrócić do tego, jak żyli przed pandemią. W Europie czy w Ameryce Północnej, tak nie jest. Jest Pan światowej sławy ekspertem w dziedzinie badania czarnego rynku. Czy mamy już czarny rynek szczepionek przeciwko COVID-19? Możemy to przynajmniej jakoś monitorować? Skala problemu nie jest jeszcze znana. To skomplikowane. Są z tym związane kwestie własności, ochrony marki, konkurencji. I są interesy finansowe producentów. Jeśli dojdzie do sfałszowania jakiegokolwiek leku w jakiejś części świata i dowie się o tym opinia publiczna, wtedy ludzie mogą przerzucić się na konkurencyjny produkt, a władze mogą go wycofać. Wówczas producent ma ogromny problem. Z drugiej strony, to jest bardzo podobne do sytuacji firmy, której system informatyczny został zhakowany, i która następnie publicznie mówi o włamaniu. Taka firma nie tylko obnaża własną podatność na ataki hakerów, ale ujawnia ryzyko, które dotyczy wszystkich. Ważne jest więc, aby to zrozumieć, a jednocześnie dostrzec, że jeśli nie ma jakiegoś bezpiecznego sposobu komunikacji, zaufania do kogoś, kto ujawnia takie niebezpieczeństwa i może pomóc w wykrywaniu i zapobieganiu im, wówczas problem jest podwójny. Dlatego potrzebna jest współpraca między rządami, firmami farmaceutycznymi, uniwersytetami, żeby monitorować, jak najszybciej wykrywać i zwalczać to zjawisko. Znamy je z poprzednich pandemii. Sprzyjają mu różnice w cenach preparatów. Dawka szczepionki AstraZeneca kosztuje około 3 USD, Pfizera/BioNTech – ponad 20 USD. W sytuacji pandemii – przy tych różnicach – może pojawić się czarny rynek podrabianych i kradzionych szczepionek. W interesie nas wszystkich jest przerywanie nielegalnych łańcuchów dystrybucji kradzionych lub podrabianych preparatów. Inaczej będzie bardzo trudno uniknąć strat finansowych, zapewnić bezpieczeństwo leczenia, zwalczyć pandemię i odbudować gospodarkę. Biorę udział w projekcie, w którym współpracujemy z 39 prywatnymi firmami i uniwersytetami m.in. z USA, Hiszpanii, Niderlandów, próbujemy też nawiązać współpracę z uczelniami z Chin. Celem projektu jest opracowanie sposobów wykrywania czarnego rynku szczepionek i radzenia sobie z tym problemem. A jest to problem globalny. Dotyka w szczególności państw, które nie mają dostępu do szczepień, lub mają utrudniony – bardziej niż na Zachodzie – do nich dostęp. Szczepieniami musimy objąć globalne społeczeństwo i osiągnąć globalną, stadną odporność. W związku z tym zapobieganie nadużyciom jest niezwykle istotnym zadaniem. Konieczna jest praca nad efektywnymi metodami dystrybucji szczepień, szkolenia, budowanie zdolności zarządzania kryzysem nie tylko w państwach rozwiniętych, ale też – a może przede wszystkim – w państwach rozwijających się. Dlatego stworzyliśmy multidyscyplinarny zespół. Mamy farmaceutów, analityków internetu, informatyków, bioinżynierów, prawników, kryminologów. Mamy grupę zadaniową, która nad tym pracuje i jest to bardzo obiecujące. Już widzimy, jak potrzebne są duże zbiory danych dzięki, którym możemy identyfikować i dostarczać wskazówek organom ścigania, żeby lepiej wykrywać fałszerstwa i kradzieże. Naszym celem jest przekształcenie tego wszystkiego, co ustalimy w materiały edukacyjne, które mogą być wykorzystywane do dalszych badań naukowych, ale też na przykład do szkoleń. Na koniec chciałbym poruszyć inny wątek. Jak ocenia Pan sytuację w USA po odejściu Trumpa? W Polsce – jak i na całym świecie – moment jego odejścia wzbudził ogromne zainteresowanie. Obóz rządzący w Polsce był bardzo bliski mentalnie Trumpowi. Czego nauczył nas Trump? Lekcja zarówno dla Stanów Zjednoczonych, jak i dla każdego, jest taka: ​​kiedy kłamiesz i wspierasz kłamstwa, to możesz prowadzić do przemocy. Widzieliśmy już jak faszyzm, nazizm i inne reżimy autorytarne budują się na kłamstwie i zyskują poparcie społeczne. Nigdy w życiu nie widziałem postaci – poza Trumpem – która kłamałaby na taką skalę. Jego wielkim kłamstwem – przygotowywanym od ponad sześciu miesięcy – jest to, że system wyborczy w jakiś sposób nie działa, i jest skorumpowany. To była część politycznej narracji przed wyborami. Mieliśmy przywódcę kraju, który mówił swoim wyborcom, że tak naprawdę nie ma żadnej kontroli nad własnym państwem. Że państwo, które powinno być przykładem dla reszty świata, nie może zagwarantować wolnych wyborów. W ten sposób wiodąca demokracja na świecie stała się dla świata problemem. Ale to nie jest problem tylko jednej osoby – Trumpa. Mamy część mediów, mamy dużą liczbę polityków, którzy pomagają i podżegają do tego rodzaju fałszywej narracji o korupcji w wyborach. A to na koniec przekłada się na przemoc. To już przełożyło się na groźby wobec polityków, nawet samych Republikanów, którzy w całym kraju otrzymują pogróżki i potrzebują ochrony dla swoich rodzin. Na to wszystko nakłada się ideologia wolnego dostępu do broni, posiadania jej i używania w przestrzeni publicznej, na ulicach w USA. Tak więc problem, powtarzam, nie dotyczy tylko jednej osoby, ale wszystkich innych, którzy świadomie się do niego przyczyniają. Podkreślam to świadomie, ponieważ sprzyjają mu ludzie, którzy ukończyli elitarne uniwersytety, studiowali prawo i rozumieją związek między tym, co mówią, a konsekwencjami. Są obawy co do dalszej radykalizacji osób pracujących w organach ścigania, czy nawet w wojsku. Już teraz toczą się śledztwa wobec kilkunastu policjantów z Waszyngtonu, którzy mieli brać udział w ataku na Kapitol. Są członkowie Kongresu, którzy wzywali do przemocy. Takich spraw spodziewam się więcej. To szokuje. To będą setki spraw. Ale to nie jest problem, który skończył się wraz z zaprzysiężeniem nowego prezydenta. Będziemy musieli się z nim zmagać długi czas. * Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Ma stopnie naukowe uniwersytetów w Atenach, Paryżu i Edynburgu. Jest także profesorem wizytującym na Beijing Normal University; przewodniczącym Rady Akademickiej Akademii Antykorupcyjnej w Indiach oraz członkiem Rady Doradczej Centre for Crime, Justice and Policing na University of Birmingham.  Biegle włada 6 językami. Ma ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. Jest konsultantem w kancelariach prawnych, instytucjach finansowych i organizacjach takich jak ONZ, UE, OECD, OBWE, MFW, Bank Światowy, instytucjach badawczych i agencjach rządowych na wszystkich kontynentach.  Zasiada w Radzie Dyrektorów ds. Compliance and Capacity Skills International w Nowym Jorku, Radzie Doradczej Global Risk Profile w Genewie, Międzynarodowym Panelu Doradców w Institute for Australia India Engagement w Brisbane oraz jako wiceprzewodniczący zarządu Komitetu Akademii Antykorupcyjnej Uniwersytetu Genewskiego (GENACA).  W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. ** Grzegorz Makowski – doktor habilitowany socjologii, ekspert forum Idei Fundacji im. Stefana Batorego, adiunkt w Kolegium Ekonomiczno-Społecznym SGH. Zajmuje się między innymi zagadnieniem korupcji i polityki antykorupcyjnej, problematyką społeczeństwa obywatelskiego i organizacji pozarządowych. Autor książek, artykułów naukowych i publikacji prasowych. Świat, Afery, Zdrowie, korupcja
99^Aż 72 proc. badanych nie wyklucza głosu na jedną listę opozycji. Ale pułapek nie brakuje [SONDAŻ]^Michał Danielewski^16 lutego 2021^https://oko.press/az-72-proc-badanych-nie-wyklucza-glosu-na-jedna-liste-opozycji/^Projekt Zjednoczonej Opozycji ma ogromny potencjał: poparcie go w 2023 roku wyklucza tylko 28 proc. Poparcie PiS wyklucza 60 proc., a 4 na 10 wyborców partii Kaczyńskiego dopuszcza możliwość głosowania na listę opozycji! Ale perspektywa wyborczego triumfu może nie wystarczyć Sensacyjny sondaż Ipsos dla  pokazał, że gdyby wybory odbywały się w najbliższą niedzielę, hipotetyczna jedna lista opozycji mogłaby liczyć na 57 proc. głosów i aż 280 mandatów w Sejmie. Ale to nie wszystko. W naszym badaniu sprawdziliśmy również siłę deklaracji wyborców: Wniosek w skrócie: projekt jednej listy opozycji daje wielkie możliwości, ale na drodze ku realizacji celu czyhają gęsto rozstawione pułapki – by je pokonać, potrzeba gotowości do rezygnacji z ideowych pryncypiów i politycznej gibkości, jakiej do tej pory u polityków opozycji nie widzieliśmy. Teraz szczegóły. Co dokładnie zbadaliśmy w sondażu Ipsos? Oprócz standardowych pytań o preferencje wyborcze („gdyby wybory odbywały się w najbliższą niedzielę”), zadaliśmy pytanie o realistyczny scenariusz wyborów 2023. Brzmiało następująco: Wiemy, że trudno przewidywać, co się zdarzy za trzy lata, ale chcielibyśmy zapytać, jak może Pan/Pani zagłosować w wyborach w 2023 roku? Do wyboru były następujące odpowiedzi: Analogiczne pytanie zadaliśmy o poparcie dla Prawa i Sprawiedliwości. Spytaliśmy o wybory w 2023 roku, aby badani jak najbardziej abstrahowali od dzisiejszych emocji politycznych związanych z jednej strony z praktyką rządów PiS i z drugiej strony – z podziałami i animozjami po stronie opozycyjnej. Wynik jest bardzo obiecujący dla jednego bloku opozycji: Identyczne pytanie o poparcie dla PiS zadaliśmy już w listopadzie 2020 roku – wynik był niemal identyczny, 16 proc. deklarowało, że na pewno zagłosuje na PiS, 59 proc. – że na pewno nie. O Koalicję Sił Opozycji w tym kontekście spytaliśmy po raz pierwszy. Okazuje się, że tylko 28 proc. badanych deklaruje, że na pewno nie zagłosuje w 2023 roku na Koalicję Sił Opozycyjnych, co oznacza, że aż 72 proc. dorosłych Polaków teoretycznie dopuszcza taką możliwość. 16 lutego 2021 Ten wynik robi wrażenie tym większe, gdy zestawi się go z rezultatem analogicznego pytania, które zadaliśmy o głos na Prawo i Sprawiedliwość: w tym drugim wypadku aż 60 proc. Polaków deklaruje dziś, że w 2023 roku na pewno nie zagłosuje na PiS. Czyli zaledwie 40 proc. badanych dopuszcza głos na partię Jarosława Kaczyńskiego. To przepaść. Niewiele również wskazuje, by PiS miał zasoby w postaci ukrytego elektoratu. Klasyczne pytania o preferencje wyborcze – zarówno standardowe, o partie startujące oddzielnie, jak i to w scenariuszu jednej listy opozycyjnej – zadaliśmy tylko badanym deklarującym udział w wyborach w najbliższą niedzielę. Omawiane pytanie o potencjalny głos w 2023 roku zadaliśmy już wszystkim badanym, możemy więc sprawdzić sympatie tych, którzy dziś w wyborach nie wzięliby udziału. 27 listopada 2020 Rewolucji wśród tej grupy nie ma, wyniki są bliźniacze: tylko 29 proc. mówi, że na pewno nie zagłosuje na opozycję, aż 59 proc. – że na pewno nie zagłosuje na PiS. Jak preferencje wyborców wyglądają w elektoratach partyjnych? Jak widać, hipotetyczna Koalicja Sił Opozycyjnych ma duże możliwości łowienia wyborców poza elektoratami tworzących ją ugrupowań. Zaskakujące, że aż połowa wyborców Konfederacji nie odrzuca możliwości głosu na KSO. Wręcz zdumiewające są odpowiedzi elektoratu PiS: aż 4 na 10 wyborców partii Kaczyńskiego nie wyklucza głosu na opozycję. Oczywiście – podkreślamy to mocno – te opinie dotyczą projektu na razie mglistego, bo jedna lista po pierwsze nie istnieje, po drugie, nie wiemy, jakie miałaby założenia programowe, po trzecie zaś, kto nadawałby jej ton: czy siłą dominującą byłaby Koalicja Obywatelska, czy Polska 2050 (obie formacje mają w naszym sondażu partyjnym po 20 proc. poparcia). Tak czy inaczej sondaż dowodzi, że: Słowo „wstępnie” jest w tym wypadku kluczowe: 72 proc. badanych nie wyklucza głosu na Koalicję Sił Opozycyjnych, ale tylko 33 proc. deklaruje, że na pewno zagłosuje w 2023 na taki projekt. Dla porównania w przypadku PiS 19 proc. ankietowanych twierdzi, że na pewno zagłosuje na partię Kaczyńskiego. Innymi słowy, sufit poparcia dla zjednoczonej opozycji znajduje się o wiele wyżej od obozu władzy, ale też trudniej będzie do niego doskoczyć. Do głosowania na jedną listę opozycji najbardziej są przekonani zwolennicy Koalicji Obywatelskiej, co nie dziwi: to KO najczęściej podnosi konieczność stworzenia wyborczego porozumienia. Wśród wyborców pozostałych ugrupowań bezwarunkowy entuzjazm wobec wspólnego startu jest mniejszy – 60 proc. wyborców PSL, połowa wyborców Lewicy i 46 proc. zwolenników Polski 2050 nie jest przekonanych na 100 proc. Do jednej listy trzeba ich będzie przekonać innymi argumentami, niż tylko sam wspólny start z perspektywą doskonałego wyniku. W ten sposób dochodzimy do problemów, które opozycja musiałaby rozwiązać przed wspólnym startem: Jak duża jest skala tego wyzwania, pokazuje ostatni publiczny spór o stosunek do kwestii aborcji w Platformie Obywatelskiej – jeśli takie emocje wywołuje to w jednej partii, jak w spójny sposób pokazać różne stanowiska w gronie dziewięciu ugrupowań? Pojawiały się propozycje szukania minimum programowego – „sprzątania po PiS” (Marka Borowskiego), a nawet pomysł wyborów „Sejmu Wielkiego” – koalicja idzie po władzę, aby przywrócić podstawy demokracji i już po roku zorganizować kolejne wybory na zasadzie „normalnej” rywalizacji (Adama Szłapki; więcej o tym tutaj). Tym bardziej, że na różne poglądy dotyczące praw kobiet i mniejszości nakładają się różnice pokoleniowe. Dziś najmocniej przekonani do koncepcji Zjednoczonej Opozycji są starsi wyborcy (największy odsetek deklaracji pewności głosu), młodsi – deklarują ostrożne poparcie, ale przyglądają się, co będzie dalej: Co więcej, na podział pokoleniowy nakłada się również podział wg płci: twardzi zwolennicy wspólnego startu dominują wśród starszych mężczyzn, miękki – a więc kluczowy, bo trzeba go stale przekonywać i utwierdzać w wyborze – elektorat takiego projektu to młode kobiety: To różnica nie tylko statystyczna, ale również podział, który przekłada się na wybory ideowe i co za tym idzie – oczekiwania wobec polityków. Przykład? Młode kobiety w 82 proc. w listopadowym sondażu Ipsos dla  opowiadają się za prawem do aborcji do 12. tygodnia ciąży, starsi mężczyźni – zaledwie w 42 proc. Rzecz jasna, to nie są przeszkody nie do pokonania przy tworzeniu jednej listy, ale na pewno zagrożenie dla tego projektu: dziś jeszcze nie wyartykułowane, ale im bliżej będzie wyborów, tym sprzeczności programowe i oczekiwania różnych grup wyborców będą przybierać na sile. Sondaż i ogromna – choć wstępna – przychylność Polek i Polaków to jedno, praktyczna robota polityczna, to drugie. Ważna informacja: czasu, by się rozumnie dogadać będzie sporo, bo perspektywa przyspieszonych wyborów nie wydaje się obecnie realna. Po pierwsze, do skrócenia kadencji Sejmu wg Konstytucji potrzeba 307 głosów – a więc zgody PiS.  1. Sejm i Senat są wybierane na czteroletnie kadencje. Kadencje Sejmu i Senatu rozpoczynają się z dniem zebrania się Sejmu na pierwsze posiedzenie i trwają do dnia poprzedzającego dzień zebrania się Sejmu następnej kadencji. 2. Wybory do Sejmu i Senatu zarządza Prezydent Rzeczypospolitej nie później niż na 90 dni przed upływem 4 lat od rozpoczęcia kadencji Sejmu i Senatu, wyznaczając wybory na dzień wolny od pracy, przypadający w ciągu 30 dni przed upływem 4 lat od rozpoczęcia kadencji Sejmu i Senatu. 3. Sejm może skrócić swoją kadencję uchwałą podjętą większością co najmniej 2/3 głosów ustawowej liczby posłów. Skrócenie kadencji Sejmu oznacza jednoczesne skrócenie kadencji Senatu. Przepis ust. 5 stosuje się odpowiednio. 4. Prezydent Rzeczypospolitej, po zasięgnięciu opinii Marszałka Sejmu i Marszałka Senatu, może w przypadkach określonych w Konstytucji zarządzić skrócenie kadencji Sejmu. Wraz ze skróceniem kadencji Sejmu skrócona zostaje również kadencja Senatu. 5. Prezydent Rzeczypospolitej, zarządzając skrócenie kadencji Sejmu, zarządza jednocześnie wybory do Sejmu i Senatu i wyznacza ich datę na dzień przypadający nie później niż w ciągu 45 dni od dnia zarządzenia skrócenia kadencji Sejmu. Prezydent Rzeczypospolitej zwołuje pierwsze posiedzenie nowo wybranego Sejmu nie później niż na 15 dzień po dniu przeprowadzenia wyborów. 6. W razie skrócenia kadencji Sejmu stosuje się odpowiednio przepis ust. 1.  Po drugie, nawet gdyby opozycja (np. z Porozumieniem Jarosława Gowina) uzyskała zwykłą większość 231 posłów i powołała rząd techniczny, prawdopodobnie taki gabinet musiałby rządzić do końca kadencji, bo jak wynika z art. 225 ustawy zasadniczej przesłanka do skrócenia kadencji wynikająca np. z nieuchwalenia budżetu nie jest obligatoryjna dla prezydenta. Podobnie prezydent nie musi przyjmować dymisji wynikającej z rezygnacji Prezesa Rady Ministrów – to konsekwencja art. 162 Konstytucji.  Jeżeli w ciągu czterech miesięcy od dnia przedłożenia Sejmowi projektu ustawy budżetowej nie zostanie ona przedstawiona Prezydentowi Rzeczypospolitej do podpisu, Prezydent Rzeczypospolitej może w ciągu 14 dni zarządzić skrócenie kadencji Sejmu   1. Prezes Rady Ministrów składa dymisję Rady Ministrów na pierwszym posiedzeniu nowo wybranego Sejmu. 2. Prezes Rady Ministrów składa dymisję Rady Ministrów również w razie: 1) nieuchwalenia przez Sejm wotum zaufania dla Rady Ministrów, 2) wyrażenia Radzie Ministrów wotum nieufności, 3) rezygnacji Prezesa Rady Ministrów. 3. Prezydent Rzeczypospolitej, przyjmując dymisję Rady Ministrów, powierza jej dalsze sprawowanie obowiązków do czasu powołania nowej Rady Ministrów. 4. Prezydent Rzeczypospolitej, w przypadku określonym w ust. 2 pkt 3, może odmówić przyjęcia dymisji Rady Ministrów.  Po trzecie, opozycji zostałby manewr związany z powołaniem rządu technicznego, by po jakimś czasie nie udzielić mu wotum zaufania, co rozpoczęłoby procedurę trzech kroków opisanych w art. 154 i 155 Konstytucji , która mogłaby się skończyć skróceniem kadencji bez zgody PiS i prezydenta Dudy. Ale polityczny koszt takiej operacji byłby ogromny.  1. Prezydent Rzeczypospolitej desygnuje Prezesa Rady Ministrów, który proponuje skład Rady Ministrów. Prezydent Rzeczypospolitej powołuje Prezesa Rady Ministrów wraz z pozostałymi członkami Rady Ministrów w ciągu 14 dni od dnia pierwszego posiedzenia Sejmu lub przyjęcia dymisji poprzedniej Rady Ministrów i odbiera przysięgę od członków nowo powołanej Rady Ministrów. 2. Prezes Rady Ministrów, w ciągu 14 dni od dnia powołania przez Prezydenta Rzeczypospolitej, przedstawia Sejmowi program działania Rady Ministrów z wnioskiem o udzielenie jej wotum zaufania. Wotum zaufania Sejm uchwala bezwzględną większością głosów w obecności co najmniej połowy ustawowej liczby posłów. 3. W razie niepowołania Rady Ministrów w trybie ust. 1 lub nieudzielenia jej wotum zaufania w trybie ust. 2 Sejm w ciągu 14 dni od upływu terminów określonych w ust. 1 lub ust. 2 wybiera Prezesa Rady Ministrów oraz proponowanych przez niego członków Rady Ministrów bezwzględną większością głosów w obecności co najmniej połowy ustawowej liczby posłów. Prezydent Rzeczypospolitej powołuje tak wybraną Radę Ministrów i odbiera przysięgę od jej członków.   1. W razie niepowołania Rady Ministrów w trybie art. 154 tryb powoływania Rady Ministrów ust. 3 Prezydent Rzeczypospolitej w ciągu 14 dni powołuje Prezesa Rady Ministrów i na jego wniosek pozostałych członków Rady Ministrów oraz odbiera od nich przysięgę. Sejm w ciągu 14 dni od dnia powołania Rady Ministrów przez Prezydenta Rzeczypospolitej udziela jej wotum zaufania większością głosów w obecności co najmniej połowy ustawowej liczby posłów. 2. W razie nieudzielenia Radzie Ministrów wotum zaufania w trybie określonym w ust. 1, Prezydent Rzeczypospolitej skraca kadencję Sejmu i zarządza wybory.  Dlatego wybory zapewne odbędą się jesienią 2023 roku, przed nami więc jeszcze wiele zmian w sondażach, partyjnych przepychanek, starć ambicji liderów i programowych potyczek. Czy jedna lista opozycji jest realna, przekonamy się ostatecznie najwcześniej za dwa lata. Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Władza, Opozycja, Wybory, Koalicja Obywatelska, Prawo i Sprawiedliwość, Polska 2050, PSL, Sojusz Lewicy Demokratycznej, Konfederacja lewica
100^Ścigają sędziego Gąciarka za pikietę pod Prokuraturą Krajową w obronie Igora Tulei^Mariusz Jałoszewski^16 lutego 2021^https://oko.press/scigaja-sedziego-gaciarka-za-pikiete-w-obronie-tulei/^Sędziemu Piotrowi Gąciarkowi z Warszawy grozi dyscyplinarka, bo nominatowi ministra Ziobry nie spodobało się jego wystąpienie w obronie sędziego Igora Tulei i krytyka Prokuratury Krajowej. Gąciarka spotkały też szykany służbowe w sądzie  Sędzia Piotr Gąciarek z Sądu Okręgowego w Warszawie to znany działacz stowarzyszenia niezależnych sędziów Iustitia. Mocno angażuje się w obronę wolnych sądów i represjonowanych sędziów, w tym Igora Tulei. I za tę działalność może mieć teraz dyscyplinarkę. Jak ustaliło , na sędziego doniósł prezes jego macierzystego sądu Piotr Schab (z nominacji resortu Ziobry), który jednocześnie jest głównym rzecznikiem dyscyplinarnym dla sędziów, też z nominacji ministra Ziobry. Schab chce ścigania sędziego Gąciarka za wystąpienie podczas pikiety w obronie sędziego Igora Tulei, ściganego przez Prokuraturę Krajową. „Nie zrobiłem nic, co by uchybiało godności sędziego. Nie prowadziłem działalności politycznej, broniłem tam niezależności sądów i sędziowskiej niezawisłości. Broniłem bezprawnie zawieszonego kolegi z sądu” – mówi  sędzia Piotr Gąciarek. I dodaje: „Zamierzam dalej bronić sądy i sędziów”.  Pikieta wsparcia dla sędziego Igora Tulei 10 lutego 2021 roku pod siedzibą Prokuratury Krajowej. Na zdjęciu m.in. niezależni sędziowie. Fot. z profilu Iustitii na Facebooku.  Pikieta w obronie Tulei pod Prokuraturą Krajową odbyła się w środę 10 lutego 2021 roku, czyli w dniu protestu mediów przeciwko haraczowi podatkowemu, jaki chce na nie nałożyć PiS. Dlatego nie było z niej relacji. Uczestniczyli w niej niezależni sędziowie – w tym szef Iustitii, sędzia Krystian Markiewicz, obywatele z Wolnej Prokuratury i Igor Tuleya. Data pikiety nie była przypadkowa. Na ten dzień Tuleya już po raz drugi był wezwany przez wydział spraw wewnętrznych Prokuratury Krajowej. Wydział chce go przesłuchać i postawić mu absurdalny zarzut za wpuszczenie dziennikarzy na swoje orzeczenie, które było krytyczne dla PiS. 18 listopada 2020 Tuleya nie uznaje jednak Izby Dyscyplinarnej – która uchyliła mu immunitet i zawiesiła w obowiązkach sędziego – za legalny sąd i ignoruje wezwania Prokuratury Krajowej. Teraz można się spodziewać, że wydział spraw wewnętrznych będzie chciał siłowo doprowadzić go na przesłuchanie. W tym celu wyśle po Tuleyę policję lub wystąpi do Izby Dyscyplinarnej o zgodę na zatrzymanie. 9 lutego 2021 Tuleya, symbol wolnych sądów, ma jednak mocne wsparcie niezależnych sędziów. Murem stoi za nim też sędzia Piotr Gąciarek. Broni go na wiecach i w mediach. Skierował nawet pytania prejudycjalne do TSUE dotyczące legalności zawieszenia Tulei przez Izbę Dyscyplinarną. To on w środę 10 lutego otwierał i zamykał zgromadzenie pod siedzibą Prokuratury Krajowej. W wystąpieniu mówił m.in. o trzech panach z Izby Dyscyplinarnej przebranych w fioletowe togi, którzy bezprawnie zawiesili i pozbawili immunitetu Tuleyę. Podkreślał, że Izba to nie sąd. Mówił też, że wydział spraw wewnętrznych Prokuratury Krajowej działa na polityczne zlecenie i jest narzędziem politycznego odwetu. A prokurator, który chce stawiać Tulei zarzuty musi się w przyszłości liczyć z pytaniami o legalność tego. Drwił też, że wejście do Prokuratury Krajowej jest skierowane w stronę Wschodu. 9 lutego 2021 Wystąpienie Gąciarka nie spodobało się prezesowi Sądu Okręgowego w Warszawie Piotrowi Schabowi, który objął to stanowisko z nominacji resortu Ziobry zaledwie w połowie listopada 2020 roku. Łączy je z funkcją głównego rzecznika dyscyplinarnego dla sędziów. Jak ustaliło  Schab dwa dni po pikiecie pod Prokuraturą Krajową złożył zawiadomienie na Piotra Gąciarka o możliwości popełnienia przez niego kilku przewinień dyscyplinarnych. Zarzuca mu: Schabowi nie podoba się to, że sędzia Gąciarek zorganizował pikietę (czyli zgromadzenie) w obronie Igora Tulei. Uważa, że w swoim wystąpieniu kwestionował legalność działań podejmowanych przez wydział spraw wewnętrznych Prokuratury Krajowej wobec Tulei. Schab zarzuca też Gąciarkowi znieważenie i kwestionowanie skuteczności powołania przez nową KRS do nielegalnej Izby Dyscyplinarnej Konrada Wytrykowskiego, Piotra Niedzielaka i Jarosława Sobutki. To oni uchylili Tulei immunitet. Schab narzeka też, że Gąciarek miał grozić prokuratorowi Czesławowi Stanisławczykowi, który ściga Tuleyę, postępowaniem w przyszłości. Ponadto Schab uważa, że sędzia powinien poinformować władze sądu, iż robi zgromadzenie oraz że w godzinach pracy będzie wychodził na tę pikietę. Powinien również mieć zgodę na zabranie togi – Gąciarek nie miał jej na sobie, a jedynie przewiesił ją przez ramię. 16 listopada 2020 Piotr Schab zawiadomienie na sędziego Gąciarka wysłał do zastępcy rzecznika dyscyplinarnego działającego przy Sądzie Apelacyjnym w Warszawie. To właściwa droga, ale może to być tylko zachowanie pozorów. Bo równie dobrze Schab mógł sam wszcząć postępowanie wobec sędziego, działając jako główny rzecznik dyscyplinarny. Mogli to też zrobić jego dwaj zastępcy, czyli Przemysław Radzik i Michał Lasota. Ale nie zamyka to drogi, by to oni ścigali dyscyplinarnie sędziego Gąciarka. Jeśli rzecznik dyscyplinarny przy sądzie apelacyjnym uzna, że nie ma podstaw do stawiania zarzutów za wystąpienie pod Prokuraturą Krajową, to oni sami mogą przejąć tę sprawę do prowadzenia. Już to nie raz robili. Na przykład przejęli sprawę dwóch sędziów z Krakowa, których lokalny rzecznik nie chciał ścigać za wieszanie w sądzie plakatów w obronie praworządności. 26 sierpnia 2020 Co ciekawe Przemysław Radzik, który znany jest ze ścigania niezależnych sędziów (jako zastępca głównego rzecznika dyscyplinarnego) od niedawna jest też jednym z wiceprezesów Sądu Okręgowego w Warszawie. Czyli jest też zastępcą Schaba. Radzik odpowiada w sądzie za pion karny, więc podlega mu sędzia Piotr Gąciarek, który jest karnistą. 15 grudnia 2020 I teraz Radzik też zaczął wyciągać wobec niego konsekwencje. Powołując się na zawiadomienie Schaba do rzecznika dyscyplinarnego nie zgodził się, by Gąciarek poprowadził 20 lutego zajęcia dla aplikantów adwokackich w Warszawie. Takie szkolenie to żadna ujma dla sędziego, wręcz przeciwnie. Zyskują też na tym przyszli adwokaci. Do tej pory Gąciarek nie miał problemu z takimi szkoleniami. Ale teraz Radzik wyraził sprzeciw uznając, że mógł on popełnić przewinienia dyscyplinarne i prowadzenie teraz przez niego zajęć mogłoby przynieść „ujmę godności urzędu sędziego”. Uważa, że pismo Schaba wystarczy, by zablokować takie szkolenie. Co więcej Radzik całkiem poważnie stwierdza, że gdyby Gąciarek w tej sytuacji szkolił aplikantów adwokackich, to mógłby naruszyć Zbiór Zasad Etyki Zawodowej Sędziów i Asesorów Sądowych. I mógłby wywrzeć niekorzystny wpływ na dalszą pracę przyszłych adwokatów, którzy podczas szkolenia byliby wystawieni na „etycznie nieklarowne zachowania”. Co ciekawe, sędzia Gąciarek w ostatnim czasie nie dostał również pod opiekę aplikantów, którzy przychodzą do sądu na praktyki. Pisaliśmy w  o jego pytaniach prejudycjalnych do TSUE ws. Tulei: 9 grudnia 2020 Prawnicy, którzy znają kulisy działania warszawskiego sądu okręgowego mówią, że zarzucanie sędziemu, iż w godzinach pracy wyszedł z sądu jest absurdem. Sędziowie nie mają normowanego czasu pracy. Nie pracują jak urzędnicy np. 08:00do 16:00. W sądach mają tylko wyznaczane dni z rozprawami, czy dyżury aresztowe. Wielu sędziów – zwłaszcza w czasie epidemii – pracuje w domu. Tam piszą uzasadnienia do wyroków, przygotowują się do rozpraw. Często pracują w nocy i w weekendy. Za to sędziom nikt dodatkowo nie płaci. Sędzia Gąciarek w dniu pikiety w obronie Tulei nie miał rozpraw. Po pikiecie wrócił do sądu i przygotowywał się do rozpraw, które miał następnego dnia. Pracował w sądzie do około 01:00 w nocy. Za wyjście w godzinach pracy na wsparcie dla represjonowanej koleżanki próbowano już ścigać dyscyplinarnie Krzysztofa Parchimowicza, byłego szefa Lex Super Omnia, ale się z tego wybronił: 11 września 2020 Warszawscy prawnicy nie mają wątpliwości, że wystąpienie Gąciarka pod siedzibą Prokuratury Krajowej to tylko pretekst. W ostatnich latach sędzia wypowiadał się już krytycznie w mediach o „dobrej zmianie” w sądach. Występował też wiele razy pod Sądem Najwyższym w obronie innych represjonowanych sędziów i również tam podważał legalność wyboru członków Izby Dyscyplinarnej. Gąciarek nie jest w tym odosobniony, bo wielu sędziów i prawników uważa Izbę Dyscyplinarną za nielegalną. Nie ma bowiem takiego sądu w Konstytucji. Jej legalność podważył też pełen skład Sądu Najwyższego, a TSUE zawiesił jej działalność orzeczniczą. Mimo to Izba nadal pracuje. 13 października 2020 Prawnicy spodziewali się, że po objęciu kierownictwa warszawskiego sądu okręgowego przez Piotrach Schaba i Przemysława Radzika zaostrzy się kurs wobec tutejszych niezależnych sędziów. Schab i Radzik jako rzecznicy dyscyplinarni (wraz z trzecim rzecznikiem dyscyplinarnym Michałem Lasotą) są znani ze ścigania niepokornych sędziów za byle co. Na ich liście jest już ponad 100 sędziów angażujących się w obronę wolnych sądów lub pokazujących swoją niezależność w wyrokach. To zaostrzenie kursu w sądzie okręgowym widać też w innych, z pozoru mało ważnych, decyzjach. W regulaminie sądu okręgowego w Warszawie pojawił się zapis, który zabrania w sądzie robienia „akcji agitacyjnych i demonstracyjnych bez zgody Dyrektora Sądu lub osoby przez niego upoważnionej”. To zapis uderzający w warszawskich sędziów, którzy robili na holu w sądzie lub na schodach zdjęcia wspierające wolne sądy lub represjonowanych kolegów i koleżanki. Warszawski sąd idzie tym samym w ślady sądu krakowskiego, który od kilku lat zwalcza jakąkolwiek działalność swoich sędziów w obronie praworządności. Władze tamtejszego sądu ściągają za plakaty i bombki z choinki z hasłami w obronie praworządności, a nawet doniosły za to na własnych sędziów na policję. Jeśli sędzia Gąciarek będzie miał dyscyplinarkę za wystąpienie w obronie Tulei, to będzie to już druga podobna wytoczona mu sprawa. Wcześniej rzecznik dyscyplinarny interesował się nim za krytyczną wypowiedź o byłym już wiceprezesie Sądu Okręgowego w Warszawie, który był znany z tego, że nie przepracowywał się w sądzie. 2 czerwca 2019 Sądownictwo, Igor Tuleya, Prokuratura Krajowa, dyscyplinarka Piotr Gąciarek Piotr Schab Prokuratura Krajowa Przemysław Radzik
101^„Opozycja w opozycji do siebie nie wygra”, „Czy przez jedność nie zlejemy się w jedno”. Co myślicie?^Marta K. Nowak^16 lutego 2021^https://oko.press/czytelnicy-okopress-o-opozycji/^"„Hołownia myśli, że taki ważny"", „wyrywanie posłów nie służy zjednoczeniu"" - piszą jedni. A drudzy na to: „jeśli Hołowni się nie uda, to smutny spektakl POPIS będziemy oglądać dożywotnio"". Czytelnicy piszą o nadziejach, obawach i emocjach związanych z opozycją Sondaże są dla PiS bezlitosne. W ciągu roku rząd stracił poparcie wsi, małych miasteczek i seniorów. Z bezpośredniego badania Kantara przeprowadzonego na przełomie stycznie i lutego wynika, że nawet wśród wyborców PiS co dziesiąta osoba jest niezadowolona. To już trzeci miesiąc niskich notować PiS. „Zwykle dołki kończyły się – jak w wypadku początku 2019 roku – po dwóch miesiącach. Teraz końca nie widać” – zauważa dziennikarz  Jakub Szymczak. Sondaż IPSOS dla  również nie pozostawia politykom PiS nadziei. Gdyby wybory odbyły się 14 lutego Prawo i Sprawiedliwość miałoby jedynie 29 proc., czyli o wiele za mało nie tylko, żeby rządzić samodzielnie, ale nawet wspólnie z Konfederacją (10 proc.). 13 lutego 2021 Słabość PiS jednak nie wystarczy, żeby odsunąć partię od władzy. Potrzebna jest jeszcze przekonująca Polaków alternatywa. W opozycji trwają intensywne zakulisowe rozmowy kończące się niespodziewanymi transferami, formułowane są szczątkowe lub bardziej szczegółowe plany działania, padają mniej lub bardziej klarowne deklaracje, np. na temat aborcji. Debatuje się też czy do wyborów iść razem, czy osobno (ostatni sondaż  daje ciekawą odpowiedź). A co o tym wszystkim myślicie wy? Zapytaliśmy czytelników, jak oceniają działania polityków, jakie emocje wywołuje w nich to, co dzieje się dziś w polityce i jak opozycja mogłaby wygrać. Wiele komentarzy negatywnie odnosiło się do opozycyjnej walki o dominację. „Budka oficjalnie się uśmiecha do Hołowni, a już puścił w internet swoją siatkę trolli, żeby go zdyskredytować” – pisze Kasia, która uważa, że PO i PiS mają te same negatywne metody działania. Obu partii ma dość. „PIS-PO jedno zło” – pisze Tadeusz. „Jedyne co potrafią, to pluć na siebie, a naród mają w głębokim poważaniu, bo myślą, że głupi i wszystko kupi”. „Potrafią się bawić jedynie w komentarze do wypowiedzi innych osób, połajanki i wzajemne oskarżenia. Ja oczekuję czegoś więcej. Oczekuję, że dowiem się, jaką Polskę chcą stworzyć, co zreformować, co stworzyć od nowa, co zlikwidować” – pisze Marek. Katarzyna wciąż jest zaskoczona i zawiedziona porażką Trzaskowskiego w wyborach, kilka osób zwraca uwagę na Lewicę, jako polityczną alternatywę. „Za dużo Trzaskowskiego, Budki czy Hołowni, a za mało o kobietach opozycji, jak Dziemianowicz-Bąk” – pisze An Ka. „Jeśli opozycja nadal będzie w opozycji do siebie, dalej będziemy żyć w kraju wykreowanym przez mrzonki Kaczyńskiego” – pisze Anna. Janusz też krytykuje opozycję, bo „zamiast się jednoczyć, rozgrywa miedzy sobą, kto ma być liderem. Przy takiej postawie wszyscy przegramy. Wyrywanie sobie posłów na pewno nie służy zjednoczeniu”. Ta ostatnia wypowiedź nawiązuje do niedawnych transferów z KO do ruchu Hołowni. Do Polski 2050 przeszła już Hanna Gil-Piątek, Joanna Mucha, a wczoraj transfer ogłosiła także Paulina Hennig-Kloska. Katarzyna Lubnauer w rozmowie z Gazeta.pl nazwała taktykę Hołowni „pójściem na łatwiznę”. „Wrogie przejęcia nie pomagają we współpracy, utrudniają zaufanie, ta koalicja nie powstaje tylko na wybory, ale ma potem razem rządzić. Jeśli nie będzie między nami zaufania, to nie pociągniemy” – komentowała. 3 lutego 2021 Wokół Hołowni wybuchało w komentarzach najwięcej dyskusji. Niektórych nie przekonuje, widzą w nim „konia trojańskiego kleru”, nie wierzą, że coś się za jego rządów zmieni, w innych budzi nadzieję i gorące poparcie. „Mam czasem wrażenie jakby PO z PIS było w zmowie” – pisze Kasia. „PO zrobi wszystko, żeby PiS był u władzy, a oni w leniwej opozycji. Trafi się ktoś nowy, jak Szymon Hołownia, nie dadzą wejść do układu POPIS , tylko będą próbowali rozdziobać” – pisze Kasia, która uważa, że jeśli Hołowni się nie uda, to „smutny spektakl POPIS będziemy oglądać dożywotnio”. Użytkowniczka realanabel19 pisze na Instagramie : „trochę rozczarowuje Hołownia, bo myśli, że sam da radę i że taki ważny jest/ będzie. Lewicę widać i to mi się podoba. Koalicja potrzebuje dobrego lidera, a tego brak”. Na zarzut, że Hołownia ma za sobą wielu działaczy, odpowiada: „jego popularność wynika tylko i wyłącznie z tego, że to ktoś nowy na scenie i to daje nadzieję na zmiany”. „Jak na kogoś, kto nie ma partii, wpływów z budżetu i działa tak krótko, to zrobił więcej, niż ta cała sejmowa pierdzistołkowa patologia przez lata „ – kontruje inna użytkowniczka. Pani Monika też wiąże nadzieje z ruchem Hołowni. „Podoba mi się jego myślenie o polityce jako o służbie, o robocie, którą trzeba wykonać, a nie o karierze – wynająć się do naprawienia tego, co zostało zepsute. Przekonuje mnie też to, że jego hasłem nie jest tylko anty-PiS, ale właśnie wizja kraju, w którym możemy się jakoś dogadać, bo musimy, nie może być tak, że ci, co wygrywają, mają swój kraj, a przegrani są mentalnie poza nim ” – pisze w mailu. „Przekonuje mnie do niego zapał, pracowitość ludzi wokół niego skupionych. Już kampania pokazała, że można inaczej organizować pewne sprawy, pomimo skromniejszych środków – profesjonalnie, z pomysłem. Widzę, że o coś mu chodzi i nie jest to kariera” – dodaje, choć przyznaje, że w kwestii aborcji się z nim nie zgadza. „Różnimy się, ale on swojego stosunku do niej nie przeszczepia innym”. Pani Monika obawia się jedności opozycji. „Czy na pewno wyjdzie to nam wszystkim na dobre, czy nie wyjdzie jak zawsze – zlejemy się w jedno i machina propagandowa PiS-u to wykorzysta?” – pyta. Kilku komentujących dostrzega zbyt małą uwagę poświęcaną przez partie kwestiom socjalnym. „Dominuje forsowanie neoliberalizmu. Zupełne niedbanie o tych nieuprzywilejowanych” – uważa Tomek. „To już było i to właśnie doprowadziło do rządów PiS”. Zwraca też uwagę, że opozycja „pomija aspekt ekonomicznego wyzysku i upośledzenia, skupiając się jedynie na polityce tożsamościowej”. Jako alternatywę dla PiS uznaje jedynie opozycję, która „nie tylko nie będzie chciała cofnąć społecznych reform PiS, ale za swój cel uzna posunięcie ich dalej, w kierunku państwa egalitarnego, ale jednocześnie feministycznego, antyrasistowskego i sekularystycznego”. Marcin pisze: „Jeśli opozycja zauważy, że ludziom nie są przelewane co miesiąc na konto sprawy obyczajowe, LGBT, aborcja, Kościół i tym podobne sprawy, które większości Polaków nie są potrzebne do życia i ich nie interesują, ale coś innego, to może kiedyś jeszcze wygra. Cała opozycja i poszczególne partie nie mają niczego do zaproponowania zwykłemu, szaremu obywatelowi”. Opozycja, Katarzyna Lubnauer, Szymon Hołownia, Borys Budka, Rafał Trzaskowski, Agnieszka Dziemianowicz-Bąk, Koalicja Obywatelska, Polska 2050, Prawo i Sprawiedliwość, Partia Razem, Wiosna, opozycja"
102^Niedzielski: Część zgonów na COVID to wina Polek i Polaków. Jak tak można?!^Sławomir Zagórski^16 lutego 2021^https://oko.press/niedzielski-obwinia-pacjentow/^"Adam Niedzielski: „Za częścią zgonów stoi brak odpowiedzialności Polaków za swoje zdrowie i lekceważący stosunek do kondycji zdrowotnej"". Panie ministrze, panu nie wolno tak mówić! Zwłaszcza, że jako szef NFZ w marcu 2020 zalecał pan zawieszanie świadczeń [Widzę to tak] Adam Niedzielskiudzielił obszernego wywiadu portalowi „Co w zdrowiu”. Aleksandra Kurowska i Marta Markiewicz-Melon pytały ministra o plany odbudowy systemu ochrony zdrowia po pandemii, a także przyszłych reform. Wiele poruszonych kwestii było mocno dyskusyjnych, będziemy je szczegółowo analizować. Ale jedna myśl ministra była na tyle bulwersująca, że poświęcę jej kilka słów już teraz. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik Dziennikarki zapytały o koszt zapowiadanego programu „profilaktyka 40 plus”. Niedzielski na to: „Mamy już wstępne szacunki, ale parametrem krytycznym będzie liczba osób, które wyrażą zainteresowanie. Obserwacje z pandemii wskazują, że Polacy niestety swoim zdrowiem się nie interesują, nawet w momentach, kiedy sytuacja jest krytyczna”. I dalej: „Analiza liczby zgonów prowadzi nas do wielu wniosków, jeden z nich wskazuje, że za część zgonów rzeczywiście odpowiada przeciążenie systemu. Natomiast za częścią z nich stoi brak odpowiedzialności Polaków za swoje zdrowie i lekceważący stosunek do kondycji zdrowotnej. W wielu przypadkach pacjenci odwlekali decyzję o udaniu się do lekarza czy nawet szpitala tłumacząc, że dziś to nie, jeszcze nie, a potem nagle się okazywało, że wartość saturacji wynosi zaledwie 60…”. Poproszony przeze mnie o komentarz dr Cezary Pakulski zwrócił uwagę, że ten sam Adam Niedzielski jako szef NFZ zalecał 15 marca 2020 placówkom „ograniczenie do niezbędnego minimum lub czasowe zawieszenie udzielania takich świadczeń, jak planowane zabiegi diagnostyczne, lecznicze i operacyjne, rehabilitacja lecznicza, opieka psychiatryczna i leczenie uzależnień, badania diagnostyczne wykonywane ambulatoryjnie, jak: tomografia komputerowa, rezonans magnetyczny, PET, gastroskopia, kolonoskopia, USG oraz badania profilaktyczne i szczepienia”. Już jako minister, Niedzielski nie reagował na kolejne tego typu zalecenia NFZ. Dr Pakulski uznał, że w tej sytuacji „przerzucanie odpowiedzialności za porażkę systemu ochrony zdrowia na pacjentów pozbawionych szansy otrzymania pomocy we właściwym czasie, jest żałosne” (cała wypowiedź na końcu). Przeczytałem wypowiedź ministra Niedzielskiego kilkakrotnie, by sprawdzić, czy na pewno ją dobrze zrozumiałem. Jest bowiem wysoce nieprzyzwoita i niestosowna. Do pewnego stopnia rozumiem frustrację pana ministra. Rzeczywiście, nie każdy Polak i nie każda Polka wystarczająco dba o zdrowie, są tacy, którzy chorują niemal na własne życzenie. Ale rolą najważniejszego urzędnika od naszego zdrowia nie jest mówienie obywatelom: „Umieracie, bo jesteście sami sobie winni”, tylko tłumaczenie im, jak powinni o to zdrowie dbać i na wszelkie sposoby ułatwianie tego. Poprzez programy profilaktyczne, edukację zdrowotną, propagowanie zdrowego stylu życia, dbanie o jakość systemu – nomem omen – ochrony zdrowia. Od niemal roku żyjemy w nienormalnych czasach. Efekty widzimy gołym okiem – w 2020 roku 67 112 zgonów więcej niż w 2019. Według niedawnej analizy Ministerstwa Zdrowia, o której pisała w  Miłada Jędrysik, w blisko 70 proc. przypadków przyczyną tych nadprogramowych śmierci był koronawirus. 9 lutego 2021 I teraz od ministra zdrowia dowiadujemy się, że za te nadprogramowe zgony poza „przeciążeniem systemu” winni są w jakiejś części niemądrzy obywatele, którzy „zwlekali z udaniem się do lekarza czy nawet do szpitala”. Minister nie mówi jaka to część, ale pewnie niemała, skoro wymienia tylko te dwie przyczyny tragicznej zeszłorocznej statystyki. Karcąc Polki i Polaków minister zapomniał, że w tych nienormalnych, trudnych czasach należy im się raczej wyjątkowa uwaga i opieka ze strony osób odpowiedzialnych za nasze zdrowie, za organizację systemu, za komunikację ze społeczeństwem w tym względzie. Walka z jakąkolwiek epidemią to nie dobra wola, lecz ustawowy obowiązek każdej władzy. Rozumiem (częściowo) konkretną frustrację pana ministra. Oto rząd, którego jest członkiem, zaoferował Polakom w listopadzie 2020 roku dostęp do pulsyksometrów. Specjalnych urządzeń, które pozwalają zmierzyć poziom tlenu we krwi i na tej podstawie ocenić czy osoba zakażona koronowirusem powinna znaleźć się w szpitalu i być leczona tlenem. Takie postępowanie, wdrożone odpowiednio wcześnie, może uratować życie osobom chorującym na COVID-19. Sam pomysł udostępnienia owych pulsyksometrów umożliwiających lekarzom w odległym Centrum Kontaktu monitorowanie stanu pacjenta i w razie czego szybkie kierowanie go do szpitala, był fantastyczny, rodem z XXI wieku. Ministerstwo wydało na to – nie szczędząc środków – ok. 22 mln złotych. 31 stycznia 2021 Sęk w tym, że programu nie dopracowano w szczegółach. W efekcie spalił on – przynajmniej początkowo – na panewce. Jak pisał w połowie grudnia 2020 portal „Rynek zdrowia”, na 30 tys. wydanych przez resort pulsoksymetrów w ramach Domowej Opieki Medycznej (DOM) zadziałał zaledwie co szósty. Na dodatek wiele danych przesyłanych do Centrum Kontaktu było fałszywych. Użytkownicy nie wiedzieli, jak stosować pulsoksymetry. Ostatecznie w pierwszych tygodniach działania programu udzielono niewielu porad. Zaledwie w 40 przypadkach zadecydowano o przewiezieniu chorego do szpitala. Od dłuższego czasu Ministerstwo Zdrowia milczało na temat efektywności programu DOM. Dopiero 15 lutego 2021 roku na ministerialnym Facebooku ukazała się informacja o milionie przesłanych przez pacjentów pomiarów badań. Innych danych, w tym najważniejszej – u ilu osób wykryto w ten sposób groźny spadek saturacji i skierowano je do szpitala – na razie brak. Rządowe pulsoksymetry zaczynają chyba jednak spełniać swoją rolę. Ale jak wielu z państwa słyszało o tej możliwości? Czy rząd to odpowiednio nagłaśnia? Jeśli już wydało się 22 mln zł na porządne urządzenia, czy nie można było dorzucić jeszcze miliona na akcję promującą zamawianie i rejestrację pulsyksometrów, proste tłumaczenie obywatelom jak te urządzenia działają i do czego służą? A jeśli nawet zabrakło czasu lub pieniędzy na zorganizowanie zmasowanej akcji, to czy sam minister Niedzielski nie mógłby przy okazji częstych wystąpień publicznych w kółko powtarzać, że państwo wypożycza za darmo narzędzie, które może uratować życie? Media chętnie propagowałyby tę wiadomość, zapewniam pana ministra. Wiem, że mówił o tym kilkukrotnie, ale może zbyt rzadko? Za to opowiada o pacjentach, którzy „odwlekali decyzję o udaniu się do lekarza czy nawet szpitala”. Ciekaw jestem, czy pan minister zastanawiał się nad przyczynami odwlekania przez Polki i Polaków decyzji udania się do szpitala. Bo obok lekceważenia objawów choroby działały tu inne mechanizmy: Te obawy z czegoś się biorą. Ludzie oglądali przecież na ekranach telewizorów kolejki karetek stojących przed szpitalami. I od miesięcy słuchali sprzecznych, niekonsekwentnych a czasem nieodpowiedzialnych wypowiedzi premiera i ministrów zdrowia o epidemii. Widzieli też siedemdziesięcioletnie panie i panów, którzy stali w kolejkach jak w PRL, by dowiedzieć się, że zabrakło terminów na szczepienie. Pańskie zrzucanie winy na nieroztropnych obywateli przypomina mi odpowiedź pewnego dyrektora, który na pytanie, jakie są przyczyny marnych wyników nauczania w jego szkole powiedział, że „uczniowie są leniwi”. Przypomniało mi się również, jak pewien znany polityk po powodzi 1997 roku powiedział: „Trzeba się było ubezpieczyć”. Uczniowie w szkole wspomnianego dyrektora prawdopodobnie nie garnęli się zbytnio do nauki. Ale zadaniem szkoły było zmienić to nastawienie, a nie zdejmować z siebie odpowiedzialności. Osoby, które mieszkały nad wodą a nie ubezpieczyły swoich domów, nie wykazały się zapobiegliwością, ale w tamtym momencie zadaniem władz było pomagać i ratować, a nie mędrkować. Podobnie pacjenci – mogli pewnie lepiej skorzystać z rządowych pulsoksymetrów, a także szybciej wzywać karetkę, gdy spadała saturacja. Ale tak jak dyrektor powinien traktować porażkę uczniów jak swoją własną, tak panu – najważniejszemu urzędnikowi dbającemu o nasze zdrowie i życie – nie wypada mówić, że jest zawiedziony postawą swoich „podopiecznych”. Nie tylko dlatego, że to nieprzyzwoite i błędne, bo o dramatycznych skutkach epidemii decydowało załamanie systemu. Także dlatego, że podważa pan zaufanie do siebie i utrudnia sam sobie dalszą pracę, która musi opierać się na zaufaniu. 24 stycznia 2021 Pana wypowiedź to również błąd polityczny. Jestem pewien, że wywiad pan autoryzował. Zapewne widział go też pana rzecznik. Każdy może coś „chlapnąć” w rozmowie. Ale skoro ani pan, ani pana rzecznik potem takich rzeczy nie zauważa, to znaczy, że tak po prostu panowie myślicie. „My jesteśmy w porządku, ciężko pracujemy, poświęcamy się. To naród jest niemądry i niewdzięczny”. Czy czegoś to panu nie przypomina? Spytałem kilku znajomych lekarzy o opinię na temat pana wypowiedzi. Odpowiedź dr. hab. Cezarego Pakulskiego z Pomorskiego Uniwersytetu Medycznego w Szczecinie. przytaczam w całości. „Minister Zdrowia pozwolił sobie na stwierdzenie, którego nie można pozostawić bez reakcji. Zaprawdę byłoby to kapitalne i godne paska w TVP Info wytłumaczenie obecnego od października 2020 roku zjawiska nadumieralności Polek i Polaków, gdyby nie fakt, że powiedziała to ta sama osoba, która w chwili, gdy pandemia w Polsce się pojawiła, kierowała Narodowym Funduszem Zdrowia, którego centrala 15 marca 2020 wysłała do świadczeniodawców pisma: 1) przypominające lekarzom, pielęgniarkom i położnym Podstawowej Opieki Zdrowotnej o możliwości realizowania świadczeń w postaci teleporad, ale nie uruchomiono żadnego mechanizmu kontrolującegotaki sposób realizowania świadczeń; 2) zalecające ograniczenie do niezbędnego minimum lub czasowe zawieszenie udzielania świadczeń wykonywanych planowo lub zgodnie z przyjętym planem postępowania leczniczego. Zalecenie to dotyczyło Powiedziała to też ta sama osoba (Adam Niedzielski), która, gdy już została ministrem zdrowia, nie zareagowała na wydane przez kolejnego p.o. prezesa NFZ zalecenia ograniczenia do niezbędnego minimum lub czasowego zawieszenia udzielania świadczeń wykonywanych planowo, dla których istniało prawdopodobieństwo konieczności leczenia w okresie okołooperacyjnym w oddziale intensywnej terapii (operacje tętniaków aorty, pomostowania naczyń wieńcowych, nieonkologiczne zabiegi wewnątrzczaszkowe, duże zabiegi korekcyjne kręgosłupa, itd.). Można naturalnie zrozumieć, że celem tych zaleceń było zminimalizowanie ryzyka transmisji infekcji COVID-19, ale jeżeli ich skutkiem było faktyczne zamknięcie znacznej części gabinetów POZ i całej ambulatoryjnej opieki specjalistycznej, zmniejszenie liczby wydawanych kart DILO, wykonanych mammografii, odroczenie na nie wiadomo kiedy terminów operacji ważnych z punktu widzenia życia i jakości życia pacjentów, to przerzucanie odpowiedzialności za porażkę systemu ochrony zdrowia na pacjentów pozbawionych szansy otrzymania pomocy we właściwym czasie, jest żałosne”. Zdrowie, Adam Niedzielski, Ministerstwo Zdrowia, COVID-19 koronawirus ochrona zdrowia"
103^Na wolne media obława i Ministerstwo Prawdy. Tak wygląda sytuacja w Białorusi Łukaszenki^Nikita Grekowicz^16 lutego 2021^https://oko.press/wolne-media-w-bialorusi/^Trwają przeszukania w siedzibach białoruskich niezależnych organizacji. Dziennikarki stawiane są przed sądem. Władze represjonują media na wszystkie możliwe sposoby, a mimo to Białorusini są poinformowani lepiej niż kiedykolwiek 16 lutego o świcie OMON-owcy wyważyli drzwi kilkunastu białoruskich mieszkań. Represje dotknęły jednocześnie co najmniej 27 przedstawicieli niezależnych mediów, obrońców praw człowieka i ich rodzin. Funkcjonariusze struktur siłowych przeszukali siedzibę niezależnego Białoruskiego Zrzeszenia Dziennikarzy, Centrum Obrony Praw Człowieka „Viasna” i niezależnego Związku Zawodowego Radioelektroników. Każdemu zatrzymaniu i kipiszowi towarzyszyła konfiskata sprzętów, w tym osobistych telefonów i komputerów.  Tego samego dnia odbyła się druga rozprawa reporterek Biełsatu – Kaciaryny Andrejewej i Darii Czulcowej. Obu grozi do trzech lat więzienia za rzekomą organizację protestów i blokowanie ruchu drogowego. Dostępne w sieci relacje prowadzone przez dziennikarki z Placu Przemian w centrum Mińska z łatwością podważają te zarzuty, ale wobec upolitycznienia sądów prawdopodobnie nie zdołają obronić ich przed skazującymi wyrokami. Dowodzące niewinności wideo z tych relacji prokuratura wykorzystuje do oskarżania kobiet. Pokazowe procesy to tylko jeden z głośnych przykładów zaczerpniętych z nowego, brutalnego rozdziału opresyjnej polityki Łukaszenki, obliczonej na wyniszczenie wolnych mediów w Białorusi. Przez lata niezależne media były głównym wrogiem reżimu, ale w sierpniu 2020 roku siłowicy zdwoili wysiłki, by powstrzymać redakcje przed informowaniem o wydarzeniach w kraju. Nieskutecznie. 8 lutego 2021 Kamizelki z napisem PRESS stały się dla OMON-owców odpowiednikiem płachty na byka; dziennikarzy bito i poniżano z wyjątkową zajadłością, a do dziennikarek z premedytacją strzelano, jak w przypadku Natalii Łubnieuskiej albo fotoreporterki Iryny Arakhouskiej. Niezależne dziennikarstwo stało się dla reżimu wrogiem numer jeden.  Po wybuchu masowych protestów władze rozpoczęły szeroko zakrojoną akcję ograniczania legalności głównych kanałów informacyjnych w kraju, nawet tych uchodzących dotychczas za apolityczne, albo wręcz proreżimowe. Zamaskowani siłowicy wielokrotnie przeszukiwali redakcje, rekwirując przy tym cały sprzęt. Wielu przedstawicieli mediów wrzucono, często dosłownie, do tymczasowych aresztów. Portale informacyjne zablokowano. TUT.by, jednemu z największych dostawców informacji w kraju, odebrano licencję masowego nadawcy. Niektóre redakcje, jak skierowane do milenialsów kyky.org albo the-village.me zmuszone były przenieść swoją działalność poza granice Białorusi. Posowieckiej „Komsomolskiej Prawdzie”, jednemu z największych dzienników, czytanemu przede wszystkim przez pokolenia wychowane w ZSSR, najpierw odmówiono drukowania w kraju, a później zablokowano kolportaż wydań wydrukowanych w zaprzyjaźnionej rosyjskiej drukarni. Dzisiaj funkcjonariusze MSW w cywilu wyprowadzają przedstawicieli mediów z mieszkań o świcie albo uprowadzają ich w nieoznakowanych busach prosto z ulicy. Regularnie okradane i przeszukiwane są wszystkie niezgodne z reżimem redakcje. Funkcjonariusze grożą dziennikarzom nie tylko fizycznym uszczerbkiem na zdrowiu i więzieniem, ale też represjami wobec ich rodzin, w tym dzieci. Przykład dziennikarek Biełsatu, Andrejewej i Czulcowej, pokazuje, że dotychczas to były tylko krótkofalowe przejawy nasilonych represji. Te długofalowe reżim dopiero planuje. W więzieniach i aresztach przebywają od tygodni, niekiedy miesięcy, dziesiątki przedstawicieli mediów, wszyscy zatrzymani za wykonywanie swojej dziennikarskiej pracy. Większość z nich jeszcze nie poznała nawet stawianych im zarzutów. 16 lutego to grono powiększyło się o kilkanaście nazwisk. Lutowe nasilenie represji wobec niezależnych mediów jest wyprzedzającym atakiem reżimu przed nadchodzącymi w marcu protestami. Łukaszence zależy na wyeliminowaniu aktywistów będących w stanie dostarczać Białorusinom szczegółowych informacji o nadchodzących przypadkach oburzających nadużyć. Już teraz media, obrońcy praw człowieka i szeregowi działacze skutecznie spenetrowali system i nagłaśniają nowe metody szykanowania Białorusinów jeszcze przed ich wprowadzeniem. 29 listopada 2020 Oprócz zastraszenia dziennikarzy władza chce zapewnić sobie monopol na decydowanie o prawdzie. Białoruskie MSW czyniło wszelkie starania, by jedynym źródłem informacji stały się publiczne, propagandowe media. W praktyce kraj ma pogrążyć się w medialnej ciszy przerywanej orędziami wodza, oklaskiwanymi przez smutnych i wystraszonych ludzi spędzanych groźbami do wielkich sal kongresowych. Próbki takiej rzeczywistości dostarczyły obrady Wszechbiałoruskiego Zgromadzenia Ludowego. Łukaszenka zwołał je, by udowodnić światu, że wciąż sprawuje władzę w Białorusi. Chce dzięki temu zmusić Zachód do uwzględnienia go w negocjacjach o przyszłości regionu, a Rosję przekonać do dalszego dostarczania morfinowych zastrzyków z gotówką. Podczas wielokrotnych wystąpień w trakcie Zgromadzenia Łukaszenka przyznawał się do kolejnych przestępczych czynów zarzucanych mu w przestrzeni publicznej. Otwarcie mówił, że podjął decyzję o „zdecydowanej” reakcji na protesty, omawiał sfałszowane wyniki wyborów oraz opisywał niewyobrażalną i trudną do ogarnięcia skalę nadużyć w trakcie liczenia głosów. („Nikt nie jest w stanie ocenić jakie były prawdziwe wyniki wyborów”), by w końcu wygrażać prywatnemu biznesowi. Powtórzył przy tym urosłe do gorzkiego mema zdanie: „ukochanej [władzy Białorusi] nie oddam”. Karykaturalnego obrazu tej dyktatury dostarczyło głosowanie, mające nadać Zgromadzeniu uprawnienia do zmiany konstytucji. Jedna z 2500 tysięcy osób, radna z Mińska, zagłosowała przeciwko, ale oficjalny wynik głosowania nie uwzględnił tego sprzeciwu. Relacja uchwyciła moment, w którym Łukaszenka się o tym dowiaduje, zapomina wyłączyć mikrofon i niedowierzaniem dopytuje jak to możliwe. Głosowania nie powtórzono. Najważniejsze jednak, że niepewnym głosem, przerywanym pokasływaniem, dyktator próbował przekonać obecnych na sali, w tym przede wszystkim siebie, że wypracowywane terrorem poparcie dla jego władzy jest w kraju większościowe. A przynajmniej, że może to bezkarnie powiedzieć. Łukaszence bardzo zależy na tym, by to on decydował o tym, co będzie uznane za prawdę. Wierzy, że monopol na prawdę legitymizuje utrzymywaną przemocą władzę. Być może z tego powodu dziennikarzy z niepublicznych mediów zatrzymano przed wejściem do budynku na długo przed początkiem obrad Zgromadzenia. 4 stycznia 2021 Przez lata Łukaszenka dokładał wszelkich starań, by powiązać niezależne dziennikarstwo z opozycją. W konsekwencji redakcje Svabody, Biełsatu czy Karty97 zwyczajni Białorusini odbierali jako upolitycznione i radykalne. Białoruskojęzyczne media z zasady uchodziły za opozycyjne, opłacane przez Zachód, albo skierowane do „kołchoźników” [polski odpowiednik obraźliwego określenia „wieśniaków”]. Inne redakcje musiały albo unikać polityki, albo uwzględniać reżimową wersję rzeczywistości. Ocena działań władz, również tych lokalnych, była domeną mediów publicznych, podobnie zresztą jak opiniowanie wydarzeń poza granicami kraju. Ten monopol utrzymał się nawet wtedy, kiedy internet stał się dominującym środkiem medialnego przekazu. Portale informacyjne latami otwarcie unikały krytykowania władz. Doszło do tego, że wtłaczana od dziecka autocenzura powodowała, że pokolenie milenialsów unikało polityki, tworząc deklaratywnie apolityczne media skupione na przetwarzaniu kultury albo „postironicznej” problematyzacji codzienności. Opiniotwórcze media, inne niż publiczne, nie miały w Białorusi racji bytu. Mogły istnieć wewnątrz kraju tylko jeśli nie poruszały opiniotwórczych i politycznych tematów. Dlatego też zarzuty o finansowanie z Zachodu były ostatecznie zasadne – Svaboda, jako część Radia Wolna Europa jest finansowana z pieniędzy amerykańskiego Kongresu, a Biełsat utrzymuje polski podatnik, najpierw poprzez TVP, a po interwencjach ówczesnego szefa MSZ Witolda Waszczykowskiego, przez polskie MSZ. Propaganda wykorzystywała to zewnętrzne finansowanie, by podkopać zaufanie Białorusinów do niezależnych białoruskich redakcji i dziennikarzy-Białorusinów. Jednocześnie, zewnętrznie finansowane były przecież główne kanały emitowane w telewizji rządowej – ze względu na jakość produkcji rosyjskie kanały były niejednokrotnie bardziej popularne od ich białoruskich odpowiedników, ale tych białoruskie władze nie przedstawiały w niekorzystnym świetlne, ani tym bardziej nie ograniczały ich zasięgów. Niezależna media opiniotwórcze wyrosły samoistnie – na Youtubie i w Telegramie. Białorusini w skrytości własnych mieszkań obserwowali jak liczni blogerzy pokazywali otaczającą ich przygnębiającą rzeczywistość. Ośrodkiem tej wymiany stały się liczne, telegramowe kanały, w tym Nexta, służący początkowo pokazywaniu takich materiałów szerszej publiczności bez własnych komentarzy. Protesty po sfałszowaniu wyborów prezydenckich w sierpniu 2020 zmieniły charakter tych kanałów. W 2020 roku Nextazyskał ponad pół miliona subskrybentów, a informacyjny kanał Nexta_live od zera zgromadził 1,5 miliona obserwujących. (Białoruś ma około 9 milionów obywateli). Kilkusettysięczne przyrosty zarejestrowały właściwie wszystkie blogi tego typu. Teraz Nexta stała się kanałem, w który Białorusini oburzeni działaniami Łukaszenki mogą prezentować swoje opinie. Sciepan Puciło, założyciel kanału, prowadzi wraz ze współpracownikami własne wydanie wiadomości, by jakoś ustrukturyzować tę wzburzoną masę rewolucyjnych emocji. Trzeba jednak dodać, że pojawiają się na tym kanale także niezweryfikowane informacje. Dla Białorusinów Nexta jest dzisiaj głównym dostarczycielem bieżących wiadomości, przekazuje i zbiera też oświadczenia liderów i liderek opozycji, ale mimo swojej wagi i niepodważalnego znaczenia, pozostaje blogiem. Nawet po próbie wypchnięcia portali informacyjnych z internetu, Białorusini wolą czytać to, co piszą niezależni dziennikarze i analitycy na telegramowych kanałach, niż pozostać na niełasce publicznych i rosyjskich nadawców. Uprzednio apolityczne portale informacyjne takie jak TUT.by stały się dla Białorusinów głównym dostarczycielem opinii. Na Telegramie roczny przyrost obserwujących TUT.by jest prawie porównywalny do Nexty, wynosi ponad 450 tysięcy subskrypcji. Z tą różnicą, że TUT.by startowało tam niemal od zera. Przed wejściem na platformę Telegramu ta białoruska redakcja docierała do ponad 60 proc. Białorusinów – dzisiaj jest bez wątpienia w telefonach wszystkich obywateli tego kraju, również tych podtrzymujących działanie reżimu. Reporterzy i reporterki wszystkich niezależnych mediów, również tych utożsamianych z opozycją, urośli do rangi bohaterów narodowych. Okazało się, że białoruskie niezależne media, zahartowane latami represji, były gotowe na rewolucję, mimo że w większości się jej nie spodziewały. Niezależni dziennikarze są jedną z trzech dźwigni uruchamiania międzynarodowych sankcji wobec reżimu Łukaszenki. Dzięki obrazom dostarczanym przez białoruskie media, lokalne diaspory i media za białoruską granicą budują atmosferę wsparcia dla Białorusinów. Ta bezpośrednio przekłada się na działania polityków w wielu krajach, których rezultatem są kolejne fale sankcji i bezkompromisowa pozycja demokratycznych państw w rozmowach z Łukaszenką. W kraju, dzięki nagłaśnianiu i wyszukiwaniu informacji o bohaterach i przykładach wyjątkowej solidarności, Białorusinom udaje się utrzymać wolę zmian nawet w momencie zimowego zwątpienia. Dostęp do tych informacji przyczynił się do zmiany opinii Białorusinów o własnym społeczeństwie. Dzisiaj, po raz pierwszy w swojej historii, widzą je jako zdolne do samostanowienia. Co więcej, pod wpływem dostarczanych relacji z tygodnia na tydzień uwierzyli w możliwość zwycięstwa z reżimem, bo zrozumieli, że są w przytłaczającej większości. Ostatecznie sianie dezinformacji i fałszu zemściło się na reżimie – Łukaszenka ocknął się w sierpniu 2020 ze świadomością, że od dłuższego czasu nie ma poparcia większości. Białoruscy dziennikarze od lat pokazują, że funkcjonowanie w państwie autorytarnym jest możliwe. Ciągłe represje, zagrożenie przeszukaniami, odbieraniem sprzętu czy aresztem zmusiło ich do wypracowania metod pracy adekwatnych do warunków, w których funkcjonują. Większość reporterów w przeddzień sierpniowych wyborów nie spała we własnych mieszkaniach, by uniknąć zatrzymań. W ostatnich miesiącach niezależne media docierają do ludzi z informacjami o działaniach reżimu wobec nich – pobicia, postrzały, haniebne groźby czy wizja długoletniego więzienia uwiarygadniają ich pracę w oczach współobywateli, zamiast ich ograniczać. Łukaszenka z właściwym sobie barbarzyństwem próbuje skorzystać z opracowanych w Rosji i na Węgrzech metod stygmatyzowania aktywistów. Reżim pracuje nad nowym prawem, które pozwala karać niezależnych dziennikarzy i działaczy jako obcych agentów. Jeśli władze uznają ich działalność za polityczną i wykażą jakiekolwiek zagraniczne finansowanie, to już niedługo będą mogły nałożyć na nich grzywnę (przy pierwszym oskarżeniu) lub zagrozić odpowiedzialnością karną (od drugiego oskarżenia). W dzisiejszej Białorusi każde działanie może zostać uznane za polityczne, jak pokazuje przykład więzionych za wykonywanie dziennikarskiej pracy Andrejewej i Czulcowej. Reżim każde opozycyjne działanie chce powiązać z Zachodem, bo sami Białorusini wpłat na portale informacyjne i fundusze samopomocowe dla bezpieczeństwa dokonują poza granicami kraju. Jednak ta propaganda Łukaszenki o obcych agentach jest nieprzekonywająca, bo reżimowe media aplikują ją razem z imperialną narracją Kremla. W międzyczasie całe życie społeczno-polityczne odbywa się na niezawisłym, ale przecież zagranicznym (rosyjskim) Telegramie. Niezależność mediów oraz cena, którą za tę niezależność płacą swoim zdrowiem dziennikarze, przemawia do Białorusinów dużo dobitniej niż oskarżenia o „obce” źródła finansowania poszczególnych redakcji. Świat, Policja i służby, Alaksandr Łukaszenka, Białoruś wolne media
104^Ksiądz Andrzej Dymer nie żyje^Daniel Flis^16 lutego 2021^https://oko.press/ksiadz-andrzej-dymer-nie-zyje/^Zmarł ks. Andrzej Dymer - poinformowała  kuria szczecińsko-kamieńska. Ksiądz wykorzystywał seksualnie nastoletnich chłopców, lecz pozostawał bezkarny od 25 lat “Kuria Metropolitalna potwierdza fakt śmierci ks. Andrzeja Dymera” – napisał  sekretarz kurii szczecińsko-kamieńskiej ks. Julian Głowacki. Nieznane są przyczyny ani data jego śmierci. Według źródeł „Wyborczej” zmarł w kierowanym przez siebie szpitalu rehabilitacyjnym w Szczecinie. Chorował na białaczkę i raka trzustki, od kilku dni był w ciężkim stanie. W czwartek 11 lutego 2021 roku abp Andrzej Dzięga odwołał go z funkcji dyrektora archidiecezjalnego Instytutu Medycznego im. Jana Pawła II w Szczecinie, na którą powołał go w 2010 roku. Decyzję o jego odwołaniu metropolita podjął w trakcie rozmowy z Bożydarem, ofiarą księdza. Spotkanie to poprzedziły cykle reportaży , w których ujawniliśmy między innymi zeznania Bożydara oraz cykl teksów “Więzi” o kościelnym procesie księdza Dymera. Z kolei wczoraj, w poniedziałek 15 lutego, reportaż „Czarno na białym” o księdzu wyemitował TVN24. 12 lutego 2021 „Oprawca, który złamał mi życie, uczynił nieumarłym, już nie żyje. Nie jestem szczęśliwy z powodu jego śmierci. Ulgi też nie odczuwam. Był i jest nadal koszmarem mojego życia. Jest mi obojętne, co się stanie z Dzięgą. Jednak sprawiedliwości powinno stać się zadość i powinien być zdymisjonowany” – mówi  Bożydar, jedna z ofiar ks. Dymera. Ksiądz Dymer był oskarżany o wykorzystywanie seksualnie nastoletnich chłopców, w tym wychowanków kierowanej przez niego placówki Caritas. Jej wychowawcy donieśli o tym kurii szczecińskiej po raz pierwszy w 1995 roku. Został wtedy odsunięty od kierowania młodzieżowym ośrodkiem, ale nie został ukarany, lecz awansował. Tworzył diecezjalną sieć szkół katolickich, był m.in. dyrektorem katolickiego liceum. Prokuratura wszczęła śledztwo w jego sprawie dopiero w 2008 roku po reportażu „Gazety Wyborczej”, który ujawnił świadectwa czterech wykorzystanych przez księdza Dymera chłopców. Śledztwo, które objęło także wątek mężczyzny zgwałconego przez Dymera, gdy był jeszcze uczniem w jednej z prowadzonych przez niego szkół, zostało jednak szybko umorzone. Po odwołaniu jednego z pokrzywdzonych sąd w pierwszej instancji uniewinnił księdza, ale sąd drugiej instancji w wyroku, który ujawniło , wytknął mu stronnicze ignorowanie dowodów przeciwko Dymerowi i wznowienie procesu. Proces zakończył się w 2015 roku, ale nie dlatego, że ksiądz został oczyszczony z zarzutów, ale ponieważ sprawa przedawniła się po 20 latach. 12 listopada 2020 Ostatecznym rozstrzygnięciem nie zakończył się także proces kościelny Dymera. Potwierdzający jego winę wyrok kanoniczny sąd biskupi w Szczecinie wydał w 2008 roku, co po raz pierwszy w 2020 roku ujawniła „Więź”. Kuria szczecińska utrzymywała ten wyrok w tajemnicy. Nie zgodziła się na przesłanie akt sprawy na prośbę prokuratury. 5 listopada 2020 Po odwołaniu się od kościelnego wyroku przez Dymera sprawa trafiła do biskupiego sądu w Gdańsku, gdzie przez kilkanaście lat blokował go zaprzyjaźniony z Dzięgą abp Sławoj Leszek Głódź. Ostateczny wyrok nie zapadł do dzisiaj, choć w 2020 roku abp Głódź odszedł na emeryturę. Obecnie w sprawie obu biskupów i m.in. ich działań w sprawie Dymera Watykan prowadzi postępowanie kanoniczne. Proces kanoniczny ks. Dymera nie musi zakończyć się wraz z jego śmiercią. Na wydanie wyroku post mortem pozwalają wytyczne Episkopatu, gdy „zasadnym wydałoby się wyjaśnienie sprawy dla dobra Kościoła”. Gdański trybunał metropolitalny wyrok już wydał 12 lutego 2021 r. Aby się uprawomocnił, musi potwierdzić go watykańska Kongregacja Nauki Wiary. Już teraz kuria gdańska zapowiedziała jednak, że nie upubliczni dokumentacji procesowej ani nawet treści wyroku. Badaniem sprawy ks. Dymera nie zajmie się państwowa komisja ds. pedofilii. Ogłosiła dzisiaj, że badała związane z nią dokumenty, ale zgodnie z regulującymi jej działanie przepisami musi zakończyć postępowanie wyjaśniające po śmierci księdza. W 2010 roku, choć zapadł już kościelny wyrok, a państwowy proces Dymera jeszcze się nie zakończył, abp Dzięga mianował ks. Dymera dyrektorem Instytutu Medycznego im. Jana Pawła II. 8 lutego 2021 ujawniliśmy, że Instytut Medyczny kierowany przez ks. Dymera w ciągu ostatnich 10 lat otrzymał ponad 11 mln zł od instytucji państwowych. Dotacje i darowizny na należący do instytutu szpital rehabilitacyjny oraz trzy domy pomocy społecznej przyznawali urzędnicy i politycy związani z PiS oraz PO. M.in. premier Beata Szydło w 2016 roku przekazała 2 mln zł z Funduszu Kościelnego, a Lasy Państwowe kierowane przez ludzi ministra Jana Szyszki – 815 tys. zł. 8 lutego 2021 Jak ujawniliśmy w styczniu 2021 roku, o interes ks. Dymera i archidiecezji szczecińsko-kamieńskiej dbał także mec. Michał Kelm, późniejszy obrońca duchownych przestępców seksualnych. Sam zaoferował swoją pomoc ofiarom księdza. Przyjął jednak od nich pełnomocnictwa pod warunkiem, że zrzekną się roszczeń finansowych wobec archidiecezji i księdza. 6 stycznia 2021 Kościół, Andrzej Dymer, Andrzej Dzięga pedofilia w Kościele
105^73 proc. ocenia źle wyrok TK w sprawie aborcji. Nawet wyborcy PiS się wahają [IPSOS]^Dominika Sitnicka^16 lutego 2021^https://oko.press/73-proc-ocenia-zle-wyrok-tk-w-sprawie-aborcji-nawet-wyborcy-pis-sie-wahaja-ipsos/^Nieważny wiek, płeć, wykształcenie, miejsce zamieszkania. Polki i Polacy nie zgadzają się z październikową decyzją Trybunału Konstytucyjnego Julii Przyłębskiej. Niespodzianka także w elektoracie PiS W najnowszym sondażu Ipsos dla * spytaliśmy Polki i Polaków o ocenę październikowego wyroku TK Julii Przyłębskiej w sprawie aborcji. Pytanie brzmiało: Po wyroku Trybunału Konstytucyjnego zakazana została aborcja z uwagi na trwałe uszkodzenie i ciężką chorobę płodu. Czy uważa Pan/Pani, że to dobrze czy źle, że nastąpiła taka zmiana prawa? Pytanie jest złożone. Osoby badane oceniały odrzucenie legalności aborcji ze względu na przesłankę embriopatologiczną. Ale mogły też odnosić się do oceny tzw. TK i brać pod uwagę konsekwencje polityczne i społeczne, jakie wywołała decyzja Trybunału. I aż 73 proc. respondentów wyrok TK oceniło negatywnie. Nie ma statystycznych różnic w odpowiedziach kobiet i mężczyzn. Źle wyrok ocenia 72 proc. mężczyzn, kobiet – 73 proc. Dobrze – 19 proc. mężczyzn, kobiet – 21 proc. Nie zaskakuje rozkład odpowiedzi w grupach wiekowych. Najbardziej krytyczni są oczywiście ci w wieku 18-29 lat. Wyrok TK popiera zaledwie 9 proc., 87 proc. jest przeciw, z czego aż 74 proc. ocenia go zdecydowanie źle. Z wiekiem poparcie zaczyna rosnąć, najwyższy wynik notując w grupie 60 plus. Starsze osoby są bardziej przywiązane do Kościoła katolickiego i jego nauk, w tej grupie wiekowej PiS ma również rekordowe (choć spadające) poparcie. A jednak z decyzją Trybunału zgodziło się zaledwie 34 proc. seniorów. Przeciwnych jej było aż 56 proc. Co ciekawe, w młodszej grupie wyborców (18-39 lat) nie ma też większych różnic w ocenie wyroku między kobietami, a mężczyznami. Aż 79 proc. mężczyzn w tym wieku negatywnie ocenia decyzję TK, wśród kobiet odsetek ten rośnie do 86 proc. Ta zgodność w ocenie rzuca się w oczy, ponieważ w preferencjach politycznych obie grupy różnią się diametralnie. Z naszego sondażu wynika, że gdyby Sejm wybierały kobiety w wieku 18-39 lat, koalicja KO, Polski 2050 i Lewicy miałaby większość konstytucyjną – 312 mandatów. Gdyby głosowali młodzi mężczyźni, koalicja PiS oraz Konfederacji mogłaby sformować rząd z 234 posłami, przy czym to Konfederaci byliby silniejszym partnerem. Prawicowo-konserwatywne nastawienie młodych mężczyzn nie obejmuje zatem kwestii aborcji, a przynajmniej nie w takim stopniu, w jakim mogłyby się spodziewać prawicowe partie. 13 lutego 2021 Negatywna ocena wyroku TK przeważa we wszystkich grupach wykształcenia. Przeciwnych wyrokowi jest 79 proc. badanych z wykształceniem wyższym i 66 proc. badanych z wykształceniem podstawowym. Co ciekawe ta kilkunastoprocentowa różnica przechodzi w grupie wykształcenia podstawowego i zawodowego nie na rzecz poparcia dla wyroku, ale do wstrzymania się od oceny (13 proc.). Podobnie jest w grupach według miejsca zamieszkania. Im większy ośrodek tym większy sprzeciw wobec wyroku, choć i tu różnice te nie są duże. We wszystkich wyszczególnionych grupach zawodowych sprzeciw wobec wyroku przekraczał 50 proc. Najwyższe wyniki notowali studenci (89 proc.), dyrektorzy, kierownicy, specjaliści (89 proc.). Na kolejnych miejscach znaleźli się pracownicy administracji i usług (83 proc.), właściciele firm (82 proc.), robotnicy (71 proc.), robotnicy (68 proc.), rolnicy (62 proc.). Najmniej krytyczną wobec wyroku grupą byli emeryci i renciści (55 proc. przeciwnych wyrokowi, 35 proc. popierających wyrok). Poparcie dla decyzji Trybunału pojawia się dopiero w rozbiciu na poglądy polityczne oraz elektoraty partyjne. Wśród osób deklarujących się jako prawicowcy z wyrokiem zgadza się 50 proc. badanych, przeciwnych jest 34 proc. We wszystkich innych grupach poglądów poparcie drastycznie spada. Wśród osób deklarujących się jako centroprawica to już tylko 24 proc., wśród centrystów 7 proc. Wśród lewicy oraz centrolewicy wyrok odrzuca aż 98 proc. badanych. Elektoraty trzech największych ugrupowań opozycyjnych (KO, Lewica, Polska 2050) w sposób radykalny odrzucają wyrok TK, przy czym zwolennicy Hołowni uważanego za światłego konserwatystę, są niemal tak samo krytyczni. Z drugiej strony elektorat Konfederacji, popierającej wyrok TK był w większości przeciw. Najwyższy odsetek osób popierających wyrok jest oczywiście w elektoracie Prawa i Sprawiedliwości, gdzie osiągnęło 56 proc. Nawet wśród wyborców PiS nie zgadza się z nim aż 27 proc., a kolejnych 17 proc. deklaruje, że nie ma zdania. Z perspektywy kierownictwa PiS to nie są wcale dobre wyniki. Zazwyczaj ich elektorat nie ma wątpliwości w ocenie polityki partii. W głośnych sporach oceny wyborców PiS zgadzają się z przekazem partii rządzącej i są zazwyczaj rewersem ocen wyborców partii opozycyjnych. Jeśli interwencję UE w reformę sądową PiS popierało 73 proc. badanych w elektoracie opozycji, to wśród elektoratu PiS takiej interwencji przeciwnych było 77 proc. itd. Z czego wynika to zawahanie elektoratu PiS w kwestii aborcji? Oficjalny przekaz partii, który można zrekonstruować na podstawie relacji TVP jest przecież jednoznaczny: wyrok jest sprawiedliwy, mądry i zgodny z konstytucją, a każdy, kto się z nim nie zgadza jest nihilistą i politycznym pieniaczem. Istnieje jednak niemała grupa wyborców PiS, którzy z tym wyrokiem się nie zgadzają. Twierdzenie, że partia okazuje się bardziej konserwatywna, niż jej wyborcy  powtarzało najczęściej w kontekście Platformy Obywatelskiej. Okazuje się, że w kwestii aborcji do pewnego stopnia pasuje ono także do Prawa i Sprawiedliwości. Warto zwrócić przy tej okazji uwagę na dosyć duży odsetek (aż 17 proc.) elektoratu PiS, który stwierdził, że nie ma w tej sprawie zdania. Może to oznaczać uchylanie się od odpowiedzi w celu uniknięcia dysonansu poznawczego: „partia, którą popieram, doprowadziła do czegoś, z czym się głęboko nie zgadzam”. Z poprzednich badań, także , wynikało, że całkowity zakaz aborcji popiera w Polsce maksymalnie 10 proc. Wyrok TK de facto oznacza zakaz, bo aborcje ze względu na choroby lub wady płodu stanowiły 93 proc. wszystkich legalnych. Rządzący zdają sobie sprawę, że kwestia aborcji i wyroku TK jest polaryzująca nawet w obrębie ich elektoratu. I próbują sobie jakoś z tym problemem radzić. „Wiadomości TVP” powtarzają na przykład spin niektórych polityków PiS, że wyrok w rzeczywistości niewiele zmienia w dotychczasowym stanie prawnym, a płody obarczone wadami letalnymi (najbardziej niewygodna politycznie kwestia) są nadal dozwolone, bo mieszczą się w przesłance zagrożenia życia i zdrowia kobiety. Szerzej te sprawy omawialiśmy w tekście: Co z wadami letalnymi? PiS twierdzi, że wszystko jest w starej ustawie. „Konfederacja jest jedynym klubem/kołem w Sejmie, którego 100 proc. posłów podpisało się pod wnioskiem do TK, który doprowadził do dzisiejszego rozstrzygnięcia” – chwalił się Krzysztof Bosak 22 października chwilę po ogłoszeniu wyroku. „Wygrało życie! Życie jest najważniejsze!” – cieszył się Artur Dziambor, poseł Konfederacji z frakcji korwinistów. Nieco mniej powodów do radości ma jednak ich elektorat, u którego poparcie dla decyzji TK sięga zaledwie 26 proc., a sprzeciw aż 67 proc. Niewykluczone, że dopiero 22 października 2020 roku część wyborców Konfederacji dowiedziała się wreszcie, czym jest ten mityczny konserwatywny liberalizm proponowany przez formację i co popierają jej politycy, którzy nazywają się „wolnościowcami„. Podczas protestów po wyroku tzw. TK można było nawet zobaczyć transparenty z hasłami „wyborcy Konfederacji, jak tam gospodarka?”, a Krzysztof Bosak był obok Jarosława Kaczyńskiego, Julii Przyłębskiej i Kai Godek jedną z najczęściej pozdrawianych postaci. 9 lipca 2020 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Kobiety, Trybunał Konstytucyjny,
106^6,7 proc. Czystego Powietrza. W tym tempie wymiana kopciuchów skończy się za 100 lat^Katarzyna Kojzar^16 lutego 2021^https://oko.press/67-proc-czystego-powietrza-w-tym-tempie-wymiana-kopciuchow-skonczy-sie-za-100-lat/^Wymiana pieców – choć przyspiesza – wciąż jest zbyt wolna. Nic nie wskazuje na to, że do 2029 roku zostanie wymienionych 3 miliony „kopciuchów” - a taki jest cel programu Czyste Powietrze. Czy zmiany wprowadzane przez rząd mają sens? Sprawdzamy Powietrze w styczniu i na początku lutego dusiło południową Polskę. Kraków i Wrocław kilkukrotnie znajdowały się w pierwszej dziesiątce zestawienia IQ Air, które zbiera dane dotyczące smogu z 90 miast na całym świecie. Niejednokrotnie wyprzedziliśmy m.in. Delhi w Indiach czy Wuhan w Chinach – miasta słynące z fatalnej jakości powietrza. Jednak wbrew pozorom to nie duże miasta mają największy problem ze smogiem. Małe miejscowości dławią się od dymu, choć nie zawsze widać to w oficjalnych statystykach – nie wszędzie przecież ustawione są stacje Głównego Inspektoratu Ochrony Środowiska. Zastępują je prywatne czujniki, które może kupić sobie każdy – choć ich pomiar nie jest tak precyzyjny, jak w profesjonalnych stacjach. Jest ich jednak więcej, więc pokazują szerszą skalę problemu. Poziomy zanieczyszczeń tam, gdzie nie ma oficjalnych stacji pomiarowych, sprawdza również Polski Alarm Smogowy. I tak działacze PAS, wyposażeni w bardzo czuły sprzęt, w styczniu przejechali trasę z Bystrej Podhalańskiej do Suchej Beskidzkiej (woj. małopolskie). Jedyna stacja WIOŚ na tej drodze znajduje się w Rabce Zdroju. Wyniki? W małej miejscowości Toporzysko 18 stycznia po godz. 20:00 stężenie pyłów PM10 wyniosło 514 µg/m3. To ponad 1000 proc. dopuszczalnej normy dobowej (przypomnijmy: godzinowa nie istnieje), która wynosi 50 µg/m3. Toporzysko jest rekordowe, ale dalej nie było o wiele lepiej: we wsi Skawa największa zanotowana wartość to 377 µg/m3, a w Rabce 360. Podobne pomiary w Pszczynie (woj. śląskie) 11 stycznia wykazały przekroczenia dopuszczalnych poziomów niemal w całym mieście – w najgorszym miejscu było 332 µg/m3. To oznacza, że dopuszczalna norma dobowa została w tym momencie przekroczona ponad sześciokrotnie. Stan powietrza można też sprawdzić na stronach małopolskiego i śląskiego WIOŚ. Z tych danych wynika, że rekord w Małopolsce w styczniu padł w Nowym Targu – 21 stycznia dobowe stężenie pyłów PM10 wyniosło 184 µg/m3. O 130µg/m3 ponad dopuszczalny poziom. W lutym (do 12 lutego) było jeszcze gorzej, a dobowa średnia w Nowym Targu drugiego dnia miesiąca osiągnęła 217 µg/m3. Z kolei w Rybniku na Śląsku najgorszym dniem był 11 stycznia, kiedy dobowa średnia wyniosła 175 µg/m3. Przy 150 µg/m3 obowiązuje już poziom alarmowy. 20 grudnia 2020 Smog zazwyczaj najbardziej dusi w styczniu i lutym – kiedy temperatury są najniższe, więc wszyscy dokładają do pieców. Także do tych węglowych, starego typu, które powodują, że jakość powietrza z godziny na godzinę spada. W likwidacji „kopciuchów” ma pomóc rządowy program Czyste Powietrze (PCZP). W ramach dofinansowań można liczyć na nawet 37 tysięcy złotych na wymianę źródła ciepła. Jednak, jak już informowaliśmy w grudniu, wymiany pieców są zbyt wolne. Narodowy Fundusz Ochrony Środowiska i Gospodarki Wodnej informuje, że do końca stycznia liczba wniosków o przyznanie dotacji wyniosła 200 tysięcy. W porównaniu do grudnia jest to wzrost o niecałe 10 tysięcy wniosków. Najwięcej osób zgłosiło się na Śląsku – 26 676. Dużo wniosków złożono także w Małopolsce (22,6 tys.) i na Mazowszu (21,9 tys.). Najmniej – bo jedynie 4414 – w woj. lubuskim. NFOŚiGW w mailu do  informuje, że najchętniej „kopciuchy” wymieniane są na piece gazowe. Aż 40 proc. osób składających wnioski decyduje się na ogrzewanie domu w ten sposób. „Jesteśmy już prawie w jednej czwartej tego programu, który wystartował we wrześniu 2018 roku” – mówił w styczniu Andrzej Guła, lider PAS. „To już najwyższy czas by zaczął działać, jak zaplanowano. Premier Mateusz Morawiecki zapowiedział przeznaczenie 103 mld zł na ocieplenie 3 milionów domów i likwidację »kopciuchów«. W tej chwili, po pierwszej ćwiartce PCZP wiemy, że złożono 200 tys. wniosków na kwotę 3,6 mld zł. To 6,7 proc. dziesięcioletniego planu wymian kotłów i 3,5 proc. poniesionych wydatków, a zrealizowano zaledwie 70 tys. inwestycji” – dodał. W maju 2020 program został zmieniony, dokumentacja została uszczuplona i uproszczona, a czas oczekiwania na rozpatrzenie wniosku skrócił się z 90 do 30 dni roboczych. Wniosków przybyło, ale to wciąż za mało. Jeśli Czyste Powietrze będzie działało w takim tempie, jak teraz, to wymiany skończą się nie za osiem, a nawet za 100 lat. Obecnie wymienia się średnio 2,4 tysiąca pieców miesięcznie. Po 10 latach od startu programu, zanotowalibyśmy wymianę niecałych 300 tysięcy „kopciuchów” – a nie, jak przewiduje plan, 3 milionów. Dlatego rząd przygotował kolejne zmiany, które tym razem mają doprowadzić do przyspieszenia wymian. 24 lutego 2019 W realizacji Czystego Powietrza mogą pomóc gminy, m.in. otwierając punkty obsługi beneficjentów, gdzie można wypełnić wniosek z pomocą wyszkolonego urzędnika. Na razie do programu dołączyło 1000 gmin, a ostatnią są śląskie Świętochłowice. Rząd chce, żeby zachęcić brakujące 1477 gmin i nagrodzić te, które już są zaangażowane, przygotował cały pakiet bonusów i nagród. Ogłoszono go na początku lutego, a główne postanowienia zamykają się w trzech punktach: W sumie w tym roku na pakiet zachęt zostanie wydane 100 mln zł. „Trudno przewidzieć, czy to pomoże, ale pakiet na pewno będzie dużą pomocą szczególnie dla małych, uboższych gmin. Wiele z nich nie ma pieniędzy na obsługę beneficjentów, a to jest przecież osobny etat i spore koszty” – komentuje Piotr Siergiej, rzecznik prasowy Polskiego Alarmu Smogowego. „Jeśli tę pomoc finansową połączymy z obowiązkiem prowadzenia kampanii społecznej, dzięki której mieszkańcy dowiedzą się o możliwości otrzymania dofinansowania, to może okazać się skuteczne” – dodaje. 30 listopada 2020 Od 2 lutego trwa również nabór banków, które będą włączone w cały proces przyznawania dotacji. „Współpraca z sektorem bankowym to przede wszystkim odpowiedź na powszechne oczekiwanie na produkt łączący dotację, dostępną w ramach programu Czyste Powietrze, z finansowaniem inwestycji z kredytu bankowego. Jest to również realizacja rekomendacji Banku Światowego” – czytamy na stronie PCzP. Dzięki temu formalności dotyczące dofinansowania i kredytu na wymianę pieca będzie można załatwić w „jednym okienku”. „To dobry pomysł, sami jako Polski Alarm Smogowy, zabiegaliśmy o taką zmianę od dawna” – komentuje Siergiej. „Banków w gminach jest dużo, więc obywatel będzie miał blisko do miejsca, gdzie może wypełnić wniosek i aplikować o dofinansowanie. Bank będzie później pośredniczył w uzyskaniu dotacji, co również ułatwia cały proces. Przypuszczam, że po wprowadzeniu tych zmian liczba wniosków zacznie wzrastać. Ale to ostrożny optymizm – 15 maja ubiegłego roku uproszczono wnioski, a ich przyrost nie był znaczący. Diabłem tkwi w szczegółach. Jedną rzeczą są regulacje i przepisy, a drugą to, jak będą funkcjonować w rzeczywistości”. Ekologia, Mateusz Morawiecki, Ministerstwo Środowiska, czyste powietrze
107^Dobre wieści z Izraela: szczepionka Pfizera bardzo skuteczna. A kiedy Izrael w Polsce?^Miłada Jędrysik^15 lutego 2021^https://oko.press/dobre-wiesci-z-izraela-szczepionka-pfizera-dziala/^Dane przekazane przez dwie z czterech izraelskich powszechnych kas chorych pokazują, że preparat Pfizera i BioNTechu skutecznie ratuje przed ciężkim przebiegiem choroby. Przed śmiercią - na 100 proc. Ale na takie wieści z Polski musimy jeszcze poczekać Izrael zostawił peleton daleko za sobą – już 30 proc. obywateli jest zaszczepionych podwójną dawką szczepionki przeciw COVID-19. Ten mały, 9-milionowy kraj jest polem doświadczalnym dla producentów szczepionek, którym przekazuje dane o skuteczności ich preparatów i o efektach ubocznych. Dzięki temu będziemy wiedzieć, jak szczepionki sprawdzają się w rzeczywistym działaniu, nie tylko w badaniu klinicznym.  Największa z izraelskich kas chorych, Clalit, upubliczniła właśnie dane na temat pierwszych 600 tys. zaszczepionych preparatem firm Pfizer/BioNTech. Porównano ich z równie liczną grupą niezaszczepionych, która miała podobny przekrój wiekowy i historie medyczne. Okazało się, że w grupie zaszczepionych było 94 proc. mniej objawów COVID-19 i 92 proc. mniej przypadków ciężkiego przebiegu choroby. Co najważniejsze, nikt nie umarł.  Wśród zaszczepionych było 170 tys. osób w wieku 60 plus. Badanie pokazało, że szczepionka jest skuteczna również wśród najstarszych. To dane podobne do wyników badania klinicznego III fazy, gdzie szczepionka Pfizera/BioNTechu uzyskała 95 proc. skuteczności.  15 stycznia 2021 Wcześniej swoje dane na temat zaszczepionych opublikowała inna kasa chorych, Maccabi. W tym przypadku wzięto pod uwagę 523 tys. zaszczepionych osób. Tydzień po podaniu drugiej dawki tylko cztery osoby zachorowały ciężko, nikt nie umarł. Zakażenie wykryto u 544 osób, czyli 0,1 proc. i tylko 15 z nich wymagało hospitalizacji. Maccabi wyliczyło skuteczność 93 proc.  Izraelczycy zaczęli szczepienia w grudniu, ale cały czas borykali się z kolejną wysoką falą zakażeń. Jednak już od 4 lutego zaczął się zmieniać trend hospitalizacji: do szpitali przyjmowano dziennie więcej osób poniżej 60. roku życia niż starszych. To najwyraźniej skutek tego, że szczepienia w Izraelu rozpoczęto od najstarszych i ta grupa jest najlepiej wyszczepiona. Według stanu na 6 lutego dwie dawki dostało już 80 proc. osób powyżej 60. roku życia.  W Polsce taka sytuacja jest jeszcze nie do wyobrażenia – do tej pory co najmniej jedną dawkę szczepionki dostało 960 tys. osób powyżej 60. roku życia na 9,5 mln, czyli niewiele ponad 10 proc.  W danych widać również spadek ciężkich przypadków wśród starszych Izraelczyków:   Kiedy w Polsce będziemy mieć 80 proc. wyszczepionych osób 60 plus? Być może nigdy, bo wciąż nie ma aż tyle chętnych osób do szczepienia. Według badania CBOS ze stycznia w najstarszej grupie badanych chce się zaszczepić 74 proc. pytanych. Poza tym nasze tempo jest o wiele wolniejsze niż Izraela. Do tej pory dwie dawki szczepionki otrzymało 646 tys. osób na 21 mln uprawnionych do szczepienia.  Szczepienia na razie idą powoli, bo Unii Europejskiej nie udało się wynegocjować i zakupić więcej szczepionek w 1. kwartale 2021 roku. Polska i tak robi to w tempie powyżej unijnej średniej: na 100 osób przypada 5,57 wykonanych szczepień.   Ale jeśliby brać pod uwagę przedstawiony przez rząd harmonogram dostaw szczepionek do Polski, to powinniśmy już wykonać 2,28 mln szczepień, tymczasem wykonaliśmy 2,12 mln. W dodatku z powodu zmniejszonych dostaw Agencja Rezerw Materiałowych wstrzymała od połowy lutego na trzy tygodnie szczepienia preparatem Pfizera/BioNTechu dla grupy „0″, czyli pracowników służby zdrowia, ograniczając je tylko do personelu domów pomocy społecznej i zakładów opiekuńczo-leczniczych. W ubiegły piątek 12 lutego zaczęły się za to szczepienia nauczycieli preparatem AstryZeneki i Uniwersytetu Oksfordzkiego, której do końca lutego mamy mieć w kraju około milion dawek. Sytuacja jest więc taka:   zwracało już uwagę, że takie rozwiązanie, jak w Polsce, by służby mundurowe znalazły się wysoko w hierarchii szczepień, jest niespotykane w demokracjach i dyskryminuje tych, którzy szczepionki potrzebują najszybciej, czyli najstarszych.  27 stycznia 2021 Minister Adam Niedzielski chwali się tymczasem, że ubiegłe tygodnie pokazały, iż już osiągnęliśmy zdolność do szczepienia w ciągu miesiąca 2 mln osób. Ostatnie trzy tygodnie to średnio po ok 460 tys szczepień. Oznacza to, że mamy już miesięczną wydolność na poziomie 2 mln szczepień. #szczepimysiepic.twitter.com/2x4cCpjJrk— Adam Niedzielski (@a_niedzielski) February 14, 2021 Ostatnie trzy tygodnie to średnio po ok 460 tys szczepień. Oznacza to, że mamy już miesięczną wydolność na poziomie 2 mln szczepień. #szczepimysiepic.twitter.com/2x4cCpjJrk Wcześniej odpowiedzialny za organizację szczepień szef Kancelarii Premiera Michał Dworczyk mówił, że będziemy w stanie szczepić co najmniej 3,5 mln osób miesięcznie. Nie wiemy jednak, ile dawek trafi do Polski od 2. kwartału – rząd nie ujawnia takich danych, tłumacząc się, że jeśli chodzi o dostawy, wiele może się jeszcze zmienić. Trudno więc spekulować, kiedy zaszczepimy taki odsetek najstarszych, by nie byli już grupą, która najliczniej zapełnia szpitale i oddziały intensywnej terapii.  Jednak według analiz  S&P i Oxford Economics jest możliwe, by Unia Europejska wyszczepiła do końca kwietnia osoby 65 plus, a do lipca 70 proc. dorosłej populacji – tak, jak sobie założyła (zdaniem większości epidemiologów będziemy mogli mówić o odporności zbiorowiskowej, gdy odporne będzie ponad 70 proc. całej populacji). Oznacza to, że będzie to możliwe również w Polsce, bo w mechanizmie solidarnościowych zakupów każdemu krajowi przypada liczba dawek proporcjonalna do liczby mieszkańców.  Ponieważ jednak na razie wpływ szczepień w Polsce na rozprzestrzenianie się wirusa jest minimalny, zostaje nam kontrola epidemii bardziej nieprzyjemnymi metodami. Po weekendowych doniesieniach z Zakopanego, gdzie tłumy kibiców skoków narciarskich i nie tylko szalały na Krupówkach, minister Niedzielski zwołał w poniedziałek 15 lutego konferencję prasową i zagroził, że niedawne poluzowanie ograniczeń może zostać odwołane.  „To pierwszy tydzień od wielu tygodni, kiedy liczba średnio-dziennych przypadków zakażenia zwiększyła się i jest to zauważalne. To zwiększenie o blisko 5 proc.” – mówił minister. 📊 Liczba nowych zachorowań (średnia dzienna, 7 dni). pic.twitter.com/GwcxvBD12D— Ministerstwo Zdrowia (@MZ_GOV_PL) February 15, 2021 📊 Liczba nowych zachorowań (średnia dzienna, 7 dni). pic.twitter.com/GwcxvBD12D Przedstawił również wykres współczynnika R, mówiącego, ile osób średnio zaraża jedna zakażona osoba, ostrzegając, że znów zbliża się on do 1. Aby trzymać epidemię pod kontrolą, powinien być poniżej tej granicy – wtedy liczba zakażeń będzie się zmniejszać.  📊 Efektywny współczynnik reprodukcji. pic.twitter.com/7UVjUB0mQd— Ministerstwo Zdrowia (@MZ_GOV_PL) February 15, 2021 📊 Efektywny współczynnik reprodukcji. pic.twitter.com/7UVjUB0mQd Rząd otworzył – warunkowo, na dwa tygodnie – hotele, baseny, stoki, kina, teatry i muzea. Tak duża ostrożność w luzowaniu obostrzeń wynika m.in. z tego, że jest już w Polsce bardziej zaraźliwy brytyjski wariant koronawirusa. Nie wiemy natomiast, czy pojawił się też groźniejszy wariant południowafrykański, który według pierwszych analiz zmniejsza skuteczność szczepionek. Dlatego program szczepień to walka z czasem – im szybciej i im więcej ludzi zostanie zaszczepionych, tym większa szansa na zakończenie epidemii.  11 lutego 2021 Zdrowie, Świat, Adam Niedzielski, Ministerstwo Zdrowia,
108^Ordo Iuris, łowcy masonów i kuria. Oto nowy zespół ekspertów ds. przeciwdziałania przemocy^Magdalena Chrzczonowicz^15 lutego 2021^https://oko.press/ordo-iuris-lowcy-masonow-i-kuria-oto-nowy-zespol-ekspertow-ds-przeciwdzialania-przemocy/^Sprawdzamy, kto znalazł się w nowym zespole monitorującym do spraw przeciwdziałania przemocy w rodzinie. Są cztery organizacje katolickie oraz trzy takie, których przedstawiciele prezentują specyficzne poglądy. Chwilami trudno w to uwierzyć Na skład nowego Zespołu Monitorującego ds. Przeciwdziałania Przemocy w Rodzinie organizacje czekały długo. Jeszcze w listopadzie 2020 Fundacja Dajemy Dzieciom Siłę wystosowała list do premiera Morawieckiego, w którym czytamy: „Martwi nas też przedłużający się proces wyłaniania składu Zespołu Monitorującego ds. Przeciwdziałania Przemocy w Rodzinie. Termin wyboru nowych członków został przesunięty na 30 października br., jednak do tej pory wyniki nie zostały opublikowane”. Na nazwiska trzeba było poczekać jeszcze dwa miesiące – skład nowego zespołu IV kadencji podano w styczniu 2021 roku. I od razu wywołał sprzeciw m.in. Fundacji Dajemy Dzieciom Siłę. W liście do minister Maląg fundacja pisała: „Wyrażamy nasz stanowczy sprzeciw wobec silnego zideologizowania składu zespołu IV kadencji i domagamy się podania kryteriów merytorycznych wyłonienia jego członków”. Wskazywano, że wybrane podmioty reprezentują stanowisko bardzo konserwatywne i nie mają doświadczenia w obszarze przeciwdziałania przemocy. Co więcej, w zespole zabrakło najbardziej doświadczonych organizacji, m.in. Niebieskiej Linii, wieloletniego członka zespołu. Sprawdziliśmy, kto wejdzie w skład nowego zespołu. Napisaliśmy także do ministerstwa, podobnie jak Fundacja Dajemy Dzieciom Siłę, z prośbą o podanie kryteriów merytorycznych wyłonienia zespołu. Członkowie Zespołu Monitorującego ds. Przeciwdziałania Przemocy w Rodzinie muszą spełniać określone kryteria, m.in. „przez co najmniej trzy lata zajmuje się realizacją zadań z zakresu przeciwdziałania przemocy” oraz „posiada osiągnięcia z zakresu zadań na rzecz przeciwdziałania przemocy”. Zgłoszony kandydat zobowiązany jest do spełniania następujących kryteriów:realizuje szerokie spektrum zadań na rzecz przeciwdziałania przemocy, zarówno ukierunkowanych na pomoc osobom doznającym przemocy, jak również na osoby stosujące przemoc,przez co najmniej trzy lata zajmuje się realizacją zadań z zakresu przeciwdziałania przemocy,bierze udział w tworzeniu i realizacji innowacyjnych rozwiązań na rzecz przeciwdziałania przemocy,posiada osiągnięcia z zakresu zadań na rzecz przeciwdziałania przemocy.  Zgłoszony kandydat zobowiązany jest do spełniania następujących kryteriów: Przy okazji opisu organizacji członkowskich sprawdzamy, czy spełniają powyższe wymagania. Na 10 organizacji cztery to organizacje stricte powiązane z Kościołem: 12 kwietnia 2018 Kolejne trzy to organizacje, o których było głośno w ostatnich latach – niepowiązane bezpośrednio z Kościołem, ale odwołujące się do jego etyki i reprezentujące skrajnie konserwatywny światopogląd na kwestię przemocy w rodzinie. Pierwszą jest Odpowiedzialny Gdańsk. To organizacja powołana w proteście wobec zapisów Europejskiej Karty Równości Kobiet i Mężczyzn w Życiu Lokalnym i Modelowi na Rzecz Równego Traktowania, który wdrażało miasto Gdańsk w wyniku decyzji nieżyjącego już prezydenta Pawła Adamowicza. Drugim filarem działalności stowarzyszenia był sprzeciw wobec programu edukacji seksualnej dla młodzieży Zdrove Love, prowadzonego przez miasto Gdańsk. Członek Odpowiedzialnego Gdańska, Marek Skiba, kandydował w 2019 roku na prezydenta Gdańska (po śmierci Pawła Adamowicza). Osobą reprezentującą organizację w zespole będzie Adam Chmielewski, przedstawiany jako ekspert do spraw Modelu Równego Traktowania wdrażanego w Gdańsku. Chmielewski sprzeciwia się temu modelowi, a także edukacji seksualnej młodzieży i „promocji ideologii LGBT”. W „wykładzie”, który można obejrzeć tutaj, Chmielewski porównuje programy edukacji seksualnej, m.in. te prowadzone w Gdańsku, czy standardy WHO do dokumentów nazistowskich z czasów II Wojny światowej. I dowodzi, że ich cel jest ten sam – ograniczenie przyrostu naturalnego poprzez promocję antykoncepcji, aborcji i homoseksualizmu. A nawet: „Zachęcanie do wczesnej inicjacji seksualnej ma na celu, tutaj możemy się odwołać do doświadczeń szwedzkich, lepsze rozprzestrzenianie się chorób. Bo im wcześniej następuje inicjacja, tym więcej jest partnerów i lepiej rozprzestrzeniają się wirusy HPV, HIV i bakteria chlamydia. W Szwecji ta bakteria spowodowała masową bezpłodność szwedzkich kobiet”. „Wszystkie programy [edukacji seksualnej] mają różne formy stymulowania do homoseksualizmu. Np. wyobraź sobie świat, gdzie wszyscy są homoseksualistami, a ty jedyny jesteś heterykiem. Inną metodą jest przekazywanie fałszywych informacji o sposobie rozprzestrzeniania się wirusa HIV”, opowiada dalej Chmielewski.  Podczas prelekcji Chmielewski przyznaje, że interesuje się „sterowaniem społeczeństwem”. Według niego jedną z metod sterowania była np. aborcja zalegalizowana w latach 50. w całym bloku wschodnim. Miał tego zażądać prezydent USA Dwight Eisenhower, przerażony „ofensywą demograficzną” Wschodu. Przykładem sterowania społeczeństwem jest także „promocja” prezerwatyw, które mają chronić przed zakażeniem wirusem HIV. Mają chronić, ale nie chronią i stąd wiadomo, że rzeczywistym celem takiej promocji jest rozprzestrzenianie się wirusa HIV. Innym przykładem jest zmiana języka, np. zastąpienie słowa „pederasta” słowem „gej”. 47 minut „prelekcji” to zestaw luźno ze sobą powiązanych teorii spiskowych (pojawiają się nawet masoni!), z których wynika, że USA steruje światowym rozrodem, ogranicza go, by zachować dostęp do zasobów naturalnych. Inne występy Adama Chmielewskiego, nowego członka zespołu przy ministerstwie, można znaleźć tutaj. Jak przyznaje Chmielewski, stowarzyszenie działa od 2017 roku (na początku nieformalnie) i jego głównym celem jest przeciwdziałanie działaniom równościowych wdrażanym przez miasto Gdańsk. Nie ma tam natomiast mowy o działaniach na rzecz przeciwdziałania przemocy w rodzinie. Kolejną organizacją w zespole monitorującym jest stowarzyszenie z Wrocławia Rodzice Chronią Dzieci. I znów – głównym celem stowarzyszenia jest przeciwdziałanie „seksualizacji dzieci” i walka o prawo rodziców do wychowywania dzieci w zgodzie z własnymi wartościami. Główne działania: „Pilnujemy szkoły przed prowadzeniem permisywnej edukacji seksualnej”, „Prowadzimy prelekcje dotyczące zagrożeń seksualizacją dzieci w szkołach przeznaczone dla kadry pedagogicznej”, „Spotykamy się z rodzicami, przekazując im wiedzę o zagrożeniach i wyposażając ich w umiejętności ochrony dziecka przed seksualizacją”. Znowu – nie ma mowy o przeciwdziałaniu przemocy w rodzinie. Stowarzyszenie reprezentuje jego szefowa Magdalena Czarnik. Według niej głównym wrogiem polskich dzieci jest inwazja „ideologii LGBT” w polskich szkołach i, oczywiście, „ideologia gender”. W wywiadzie dla „Do Rzeczy” krytykowała poprzedniego ministra edukacji, Dariusza Piontkowskiego: „Minister Piontkowski kontynuuje linię bagatelizowania i niepodejmowania tematu przestępczej aktywności organizacji LGBT w polskich szkołach, przyjętą jeszcze przez jego poprzedniczkę”. Brak reakcji ministra na deprawację młodzieży nazwała „skandaliczną” i godząca w „polską racje stanu”. Czarnik uważa także, że „małopolska kurator oświaty Barbara Nowak jedyna skutecznie chroni dzieci w szkołach”. Zagrożenie ideologiczne jest zresztą większe niż zagrożenie koronawirusem: „To raczej koronawirusowa psychoza jest tematem zastępczym. Od blisko ośmiu lat ostrzegamy rodziców przed manipulacyjnymi metodami działania organizacji LGBT, których aktywność bardzo się wzmogła w ostatnich latach. Widzimy ich coraz bardziej brutalne akcje na ulicach, przestępstwa dokonywane na drodze do tolerancji, przeciwdziałania homofobii i miłości, która ponoć nikogo nie wyklucza. Jednak czy nie lepiej zajrzeć na ich strony, do perwersyjnych materiałów pseudo-edukacyjnych, zobaczyć jak bardzo powiązani są z aktywistami tzw. pozytywnej pedofilii i jakie cele im przyświecają?”. Trzecią organizacją jest Stowarzyszenie Rodzin Wielodzietnych Warszawy i Mazowsza. Razem z poprzednimi dwiema organizacjami (Odpowiedzialny Gdańsk i Rodzice Chronią Dzieci) było ono inicjatorem listu w sprawie dymisji ministra Piontkowskiego (z września 2020), który nie powstrzymał inwazji ideologii LGBT i ideologii gender w polskich szkołach. W liście apelowano także o wypowiedzenie konwencji antyprzemocowej i przyjęcie projektu ustawy „Stop pedofilii„, zakazującego edukacji seksualnej i informowania o antykoncepcji. Wobec stowarzyszenia toczą się procesy cywilne wytoczone przez prof. Małgorzatę Fuszarę, byłą minister ds. równego traktowania i kilku aktywistów LGBT. Chodzi o list, który w 2016 roku stowarzyszenie wysłało do szkół, w którym przestrzega przed ideologią LGBT: „Pod szlachetnie brzmiącą nazwą edukacji antydyskryminacyjnej kryje się plan promowania w szkole zachowań i zwyczajów LGBTQ (lesbijek, gejów, biseksualistów, transseksualistów i queer) odrzucających wszelkie normy społeczne w sferze seksualności”. Na stronie stowarzyszenia czytamy z kolei: „Legalizacja koncepcji prezentowanych przez ideologię gender i legalizacja związków partnerskich prowadzi do eksterminacji społeczeństwa jako całości, bowiem odbiera mu się cel jakim jest ciągłość gatunku i społeczeństwa”. Przedstawicielem stowarzyszenia w zespole monitorującym jest Grzegorz Strzemecki, stały publicysta „Gazety Polskiej”, którego głównym wrogiem – bez zaskoczenia – jest LGBT oraz gender. W jednym z felietonów na portalu „Fronda” pisze o akcji „Tęczowy piątek” realizowanej w szkołach: „W rzeczywistości tęczowy piątek służy promocji zwichrowanej i perwersyjnej seksualności. Mami młodzież, rodziców i nauczycieli fałszywą, destrukcyjną pseudo-równością ideologii LGBTQ, która ma nas pozbawić rozsądku oraz chęci, a nawet prawa do ochrony dzieci przed niszczeniem ich osobowości perwersyjną seksualizacją. Z doświadczeń innych krajów, ale również i z polskiej praktyki wiemy, że po „malowaniu tęczy” nastąpi (bo w różnych miejscach już następuje) nauka szczegółów analnego seksu, a potem projektowanie burdeli dla wszystkich orientacji seksualnych”. Obszar badawczy Strzemeckiego oraz jego dokonania naukowe przedstawia plan szkolenia dla uczniów szkół ponadpodstawowych „Tzw. polityka równości – faktyczna walka z dyskryminacją, czy niebezpieczna ideologia?” (oczywiście to drugie), który można znaleźć tutaj.  Znów ani słowa o przeciwdziałaniu przemocy. W zespole pozostały jeszcze trzy organizacje, które faktycznie zajmują się przeciwdziałaniem przemocy i mają co najmniej kilkuletnie, a czasem kilkunastoletnie doświadczenie w tym obszarze: Renata Durda z Pogotowia Ratunkowego dla Ofiar Przemocy w Rodzinie „Niebieska Linia” (Instytutu Psychologii Zdrowia PTP) uczestniczyła w pracach zespołu przez wiele lat. Organizacja nie dostała się jednak do zespołu IV kadencji. „»Niebieska Linia« była w zespole wiele lat. Jeszcze w II kadencji spotykaliśmy się niemal co miesiąc, pracowaliśmy w podgrupach nad modyfikacją Krajowego Programu i planowaną nowelizacją ustawy o przeciwdziałaniu przemocy w rodzinie. W III kadencji, czyli po 2015 roku to się zmieniło i zespół niemal przestał działać. Sekretarzem Zespołu został pan Jerzy Kwaśniewski (z Ordo Iuris, ale w zespole z ramienia Caritasu, nie wiadomo dlaczego) i do niego należała organizacja pracy zespołu. Byliśmy zdziwieni, że przez kilka miesięcy nikt nas nie wzywa na żadne spotkanie. Mijały miesiące i nic” – mówi  Renata Durda.  „Zaczęliśmy pisać listy do kierownictwa resortu, że dużo jest roboty, a spotkań nie ma. I rzeczywiście zaczęto spotkania zwoływać, raz na pół roku, ale nie było na nich nigdy pani minister lub jej zastępców. Dlatego te spotkania były trochę bez sensu, bo prawdopodobnie żadne ustalenia do resortu nie docierały. Próbowaliśmy na przykład zapobiec wypowiedzeniu konwencji stambulskiej, pisaliśmy w tej sprawie swoje stanowiska. Pan Kwaśniewski zgłaszał zdanie odrębne, jemu działaniu rządu się podobały. I tak to szło. Gdy ogłoszono nabór do IV kadencji uznaliśmy, że mimo negatywnych doświadczeń z przeszłości należy się zgłosić, żeby kontrolować co się w nim dzieje i zapobiec w razie czego jakiejś katastrofie. Jeśli się zajmujemy problematyką przemocy domowej na poważnie, to chcemy żeby w tej sprawie Polska jako państwo miała skuteczną politykę. Żeby tak było, trzeba korzystać z wiedzy ekspertów, z doświadczenia osób, które siedzą w tej tematyce od dawna. Mam poczucie, że ja oraz kilka innych osób, które kandydowały do tego zespołu mamy i wiedzę, i doświadczenie, żeby się w tej sprawie dzielić z tymi, którzy mogli to doświadczenie i wiedzę wdrażać. No, ale tak się nie stanie, bo nie zostaliśmy wybrani. Wybrano za to wiele osób, które nie spełniają standardów samego ministerstwa, np. co najmniej trzy lata doświadczenia w obszarze przeciwdziałania przemocy w rodzinie”. Polityka społeczna, Kobiety, Marlena Maląg, Ministerstwo Rodziny, Pracy i Polityki Społecznej, przemoc domowa
109^„Akt niezgodny z prawem”. Komitet Nauk Prawnych PAN protestuje ws. wykazu czasopism Czarnka^Anna Wójcik^15 lutego 2021^https://oko.press/akt-niezgodny-z-prawem-komitet-nauk-prawnych-pan-protestuje-ws-wykazu-czasopism-czarnka/^Władczy akt ministra nie może być działaniem arbitralnym, sprzecznym z prawem. Czasopisma zostały dodane do wykazu, albo ich wartość punktowa została podniesiona, w sposób nietransparentny, wbrew zasadom ustalania punktacji wynikającym z powołanego rozporządzenia, celem dowartościowania wybranych środowisk - pisze Komitet Nauk Prawnych PAN Komitet Nauk Prawnych Polskiej Akademii Nauk zdecydowanie protestuje w sprawie sposobu opracowywania oraz zawartości wykazu i punktacji czasopism naukowych, który 9 lutego przedstawiło Ministerstwo Nauki i Szkolnictwa Wyższego kierowane przez Przemysława Czarnka. Po publikacji wykazu do dymisji podała się wiceminister Anna Budzanowska. Na podstawie wykazu oceniana jest praca naukowców i naukowczyń zatrudnionych na uniwersytetach i w ośrodkach badawczych w Polsce. Od oceny zależy zatrudnienie, awanse, nadawanie stopni naukowych badaczom i badaczkom. Oceny poszczególnych pracowników i pracownic przekładają się na ocenę całych instytucji naukowych, a przez to, pośrednio, na przyznawanie im pieniędzy publicznych pochodzących z podatków. O nowej liście zrobiło się w mediach głośno m.in. przez informację, że Minister Czarnek, profesor Katolickiego Uniwersytetu Lubelskiego, podwyższył punktacje czasopism, w których sam ostatnio publikował. Znacząco podwyższono też punktację czasopism teologicznych. Ale to nie koniec kontrowersji. 12 lutego 2021 Komitet Nauk PAN tworzy kilkudziesięciu prawników-naukowców reprezentujących różne dziedziny prawa, pracujących w różnych polskich uniwersytetach i ośrodkach badawczych (pełna lista poniżej). Komitet zauważył, że: „Komitet Nauk Prawnych zwraca uwagę na dylematy, przed jakimi staną organy kolegialne wydziałów i instytutów, których pracownicy przynależą do dyscypliny nauki prawne, zobowiązane do podejmowania decyzji z uwzględnieniem aktu Ministra, który został wydany niezgodnie z prawem”. Publikujemy całe stanowisko Komitetu Nauk Prawnych. UCHWAŁA Nr 01/2021 KOMITETU NAUK PRAWNYCH POLSKIEJ AKADEMII NAUK z dnia 15 lutego 2021 roku w sprawie wykazu i punktacji czasopism naukowych i recenzowanych materiałów z konferencji międzynarodowych W dniu 9 lutego 2021 r. Minister Edukacji i Nauki wydał komunikat w sprawie wykazu czasopism naukowych i recenzowanych materiałów z konferencji międzynarodowych. Komitet Nauk Prawnych Polskiej Akademii Nauk zdecydowanie protestuje, tak w sprawie sposobu opracowywania powołanego wykazu, jak i jego zawartości. W wykazie znalazła się grupa czasopism z zakresu nauk prawnych, których punktacja została ustalona w sposób arbitralny i sprzeczny z zasadami merytorycznymi i proceduralnymi określonymi w obowiązującym w tej materii rozporządzeniu Ministra Nauki i Szkolnictwa Wyższego z dnia 7 listopada 2018 r. w sprawie sporządzania wykazów wydawnictw monografii naukowych oraz czasopism naukowych i recenzowanych materiałów z konferencji międzynarodowych (t.j. Dz.U. z 2020 r. poz. 349), a więc w sposób niezgodny z obowiązującym prawem. Przepisy rozporządzenia wymagają, aby zmiany w wykazie czasopism każdorazowo przygotowane były przez Komisję Ewaluacji Nauki. Wymóg ten został zlekceważony. Z oświadczenia KEN wydanego w dniu 11 lutego 2021 r. wynika, że w omawianym wykazie znalazły się 73 czasopisma, które nie były przez nią procedowane ani rekomendowane, a w przypadku 237 czasopism pojawiła się podwyższona punktacja, która również nie była konsultowana z KEN. Naruszony został też wymóg, aby oceny czasopism dokonały zespoły powoływane odrębnie dla każdej dyscypliny (§ 7 ust. 2). Zgodnie z rozporządzeniem taki zespół może proponować włączenie do wykazu czasopism, które zostały objęte bazą ERIH+ oraz, na zasadach określonych w rozporządzeniu, proponować zmiany wysokości punktów przypisanych poszczególnym czasopismom. W każdym z tych przypadków wymaga to szczegółowego uzasadnienia (§ 13 ust. 2). Te propozycje i uzasadnienia powinny być podstawą przygotowywania wykazu przez Komisję Ewaluacji Nauki, która nowym wykazem została zaskoczona. Standardy obowiązujące w środowisku naukowym wymagają, aby unormowania o żywotnym dla niego znaczeniu były poddawane konsultacjom. Komitet Nauk Prawnych Polskiej Akademii Nauk przypomina przy tym, że zgodnie z art. 36 ust. 1 pkt 9 ustawy z dnia 30 kwietnia 2010 r. o Polskiej Akademii Nauk (t.j. Dz. U. z 2020 r. poz. 1796) ocena wydawnictw naukowych należy do ustawowych kompetencji komitetów naukowych PAN. Władczy akt ministra nie może być działaniem arbitralnym, sprzecznym z prawem. Czasopisma zostały dodane do wykazu, albo ich wartość punktowa została podniesiona, w sposób nietransparentny, wbrew zasadom ustalania punktacji wynikającym z powołanego rozporządzenia, celem dowartościowania wybranych środowisk. Komitet zwraca dodatkowo uwagę, że uprzywilejowane zostały zwłaszcza czasopisma z dwóch ośrodków naukowych, a z jedynym z nich bezpośrednio zawodowo powiązany jest urzędujący Minister oraz z dyscypliny naukowej przez niego uprawianej. Równocześnie nie została podniesiona ocena wielu czasopism uznanych w środowisku prawniczym, a punktowanych nisko. Jest to zaprzeczenie rzetelnego procesu oceny czasopism naukowych i zakwestionowanie deklaracji ministerialnych o dążeniu do doskonałości naukowej. Komitet Nauk Prawnych Polskiej Akademii Nauk dostrzega niebezpieczeństwa wynikające z mechanizmu polegającego na uzależnianiu kariery akademickiej od oceny dokonywanej w tak zmiennych i uznaniowych warunkach, ustalanych arbitralnie przez organy władzy publicznej. Zniekształca to przebieg tej kariery, zwłaszcza młodych pracowników naukowych, skłaniając ich do koniunkturalizmu. Komitet Nauk Prawnych zauważa, że wskazane naruszenia prawa w procesie opracowywania omawianego wykazu będą miały bezpośredni wpływ na ewaluację jednostek naukowych, która została zaplanowana na 2022 r., i mogą stanowić podstawę kwestionowania decyzji, jakie zapadną w jej wyniku. Komitet Nauk Prawnych zwraca uwagę na dylematy, przed jakimi staną organy kolegialne wydziałów i instytutów, których pracownicy przynależą do dyscypliny nauki prawne, zobowiązane do podejmowania decyzji z uwzględnieniem aktu Ministra, który został wydany niezgodnie z prawem. W imieniu KNP PAN prof. dr hab. Robert Grzeszczak Przewodniczący KNP PAN W Komitecie Nauk Prawnych PAN w latach 2020-2023 zasiadają: dr hab. prof. UŚ Jacek Barcik – UŚ, prof. dr hab. Stanisław Biernat – UJ , dr hab. prof. UW Wojciech Brzozowski – UW, prof. dr hab. Marek Chmaj – SPWPS, prof. dr hab. Krystyna Chojnicka – UJ, dr hab. prof. UJ Zbigniew Ćwiąkalski – UJ, prof. dr hab. Wojciech Dajczak – UAM, prof. dr hab. Robert Grzeszczak – UW, prof. dr hab. Hubert Izdebski – SWPS, dr hab. prof. INP PAN Witold Klaus – INP PAN, prof. dr hab. Zbigniew Kmieciak – UŁ, dr hab. prof. UWr Bartłomiej Krzan – UWr, ks. prof. dr hab. Franciszek Longchamps de Bérier – UJ, prof. dr hab. Ewa Łętowska – PAN, dr hab. prof. UW Ryszard Piotrowski – UW, prof. dr hab. Jerzy Pisuliński – UJ , dr hab. prof. UJ Janusz Raglewski – UJ, prof. dr hab. Irena Rzeplińska – INP PAN, prof. dr hab. Andrzej Sakowicz – UwB, prof. dr hab. Bronisław Włodzimierz Sitek – SWPS, prof. dr hab. Krzysztof Skotnicki – UŁ, prof. dr hab. Marek Smolak – UAM, prof. dr hab. Andrzej Szmyt – UG, dr hab. prof. INP PAN Monika Szwarc – INP PAN, dr hab. prof. UŁ Kazimierz Michał Ujazdowski – UŁ, prof. dr hab. Stanisław Waltoś – UJ/WSIiZ, dr hab. prof. INP PAN Karolina Wierczyńska – INP PAN, dr hab. prof. UG Grzegorz Wierczyński – UG, prof. dr hab. Zbigniew Witkowski – UMK , prof. dr hab. Andrzej Wróbel – ALK, prof. dr hab. Anna Wyrozumska – UŁ, dr hab. prof. UW Mirosław Wyrzykowski – UW, prof. dr hab. Jerzy Zajadło – UG, prof. dr hab. Mariusz Załucki – KA im. F.M., prof. dr hab. Marek Zubik – UW Władze i organy Komitetu: Przewodniczący: Prof. dr hab. Robert Grzeszczak Zastępca i Zastępczyni przewodniczącego: Prof. UŚ dr hab. Jacek Barcik, Prof. INP PAN dr hab. Karolina Wierczyńska Członkinie i Członkowie Prezydium: Prof. dr hab. Irena Rzeplińska, Prof. dr hab. Anna Wyrozumska, Prof. dr hab. Marek Zubik Edukacja, Przemysław Czarnek, nauka Polska Akademia Nauk wolność nauki
110^Walka rządu z wykluczeniem transportowym to fikcja – czyli jak wyblakły wizje Janusza Kowalskiego^Bartosz Józefiak^15 lutego 2021^https://oko.press/pks-zapowiedzi-reform/^Rząd planuje przekazać PKSy pod skrzydła PKP i połączyć przewozowe firmy w wielką dywizję autobusowo-kolejową. Przez lata rządy PiS doprowadziły do upadku autobusowych spółek, traktując je jak bezpieczną przystań dla lokalnych działaczy. Czy tym razem będzie inaczej? Pod koniec stycznia usłyszeliśmy, że rząd będzie łączył należące do skarbu państwa PKSy z przewoźnikami kolejowymi. Wszystko przez nowy projekt rozporządzenia Rady Ministrów. Czytamy w nim, że sześć spółek autobusowych, w których rząd ma większościowe udziały, trafi pod skrzydła PKP SA. W końcu kolejarze posiadają „odpowiednie know-how w zakresie transportu, a także odpowiednie zaplecze analityczne oraz instrumenty finansowe i prawne”, by postawić PKSy na nogi. Pozostałe spółki autobusowe, gdzie skarb państwa ma mniejszościowe udziały, trafią do Agencji Rozwoju Przemysłu. Pomysł pobudził wyobraźnię wielu. Czyżby rząd budował wielkiego narodowego przewoźnika autobusowo- kolejowego? Dotychczasowe dokonania PiS na tym polu podpowiadają raczej, żeby schłodzić emocje. Kilkanaście ostatnich spółek PKS, które nie upadło oraz których skarb Państwa nie sprywatyzował, tułało się za rządów PiS od Ministerstwa Skarbu Państwa do Ministerstwa Infrastruktury, by pod koniec 2019 roku trafić do nowego Ministerstwa Aktywów Państwowych. To kolejny akt okrawania z kompetencji ministra infrastruktury Andrzeja Adamczyka. Adamczyk przy każdej kolejnej rekonstrukcji typowany jest do opuszczenia rządu. Cudem utrzymuje się na stanowisku, ale stopniowo traci a to budownictwo, a to kolej. Politycy PiS lubią opowiadać, jak to walczą z wykluczeniem transportowym. Jednocześnie brakuje dowodów na to, że minister infrastruktury w jakikolwiek sposób pomagał PKS-owym spółkom, które nadzorował. Ministerstwo przed wyborami w 2019 roku uruchomiło co prawda Fundusz Rozwoju Przewozów Autobusowych, ale jego skuteczność, delikatnie mówiąc, pozostawia wiele do życzenia. Poza tym fundusz skierowany jest do samorządów. Spółki przewozowe skorzystają z niego o tyle, o ile wygrają przetargi ogłoszone przez starostów, marszałków czy wójtów. 15 kwietnia 2020 Wiadomo za to, że to pod skrzydłami ministra infrastruktury zbankrutował PKS Lubliniec oraz PKS Gniezno, a w stan upadłości przeszedł PKS Mrągowo. Wiadomo również, że lokalni działacze PiS bardzo troszczą się o autobusowe przedsiębiorstwa. Dość wspomnieć, że przewodniczącym rady nadzorczej PKS Ostrowiec Świętokrzyski od trzech lat jest Mariusz Wesołowski, który w wyborach do rady powiatu kandydował z list PiS (dodajmy, że Ostrowiecki PKS zamknął 2019 rok z wynikiem rzędu minus milion 365 tysięcy). Dobrostanu spółki PPT PKS Katowice pilnuje działacz PiS z Wieliczki Marek Burda. W radzie nadzorczej raczej się nie przemęcza, bo spółka nie prowadzi żadnych przewozów. Jeszcze dwa lata temu w radzie nadzorczej PKS Zielona Góra zasiadał radny miejski PiS Kazimierz Łatwiński. W Warszawie PKS Polonus doglądała Katarzyna Polak, radna Prawa i Sprawiedliwości dzielnicy Ursynów. A w Częstochowie kierowcy PKS wprost mówią, że to PiS wykończył ich firmę. Bo przyprowadzony przez posła Szymona Giżyńskiego prezes Artur Piekacz ciął połączenia do ościennych gmin, czym doprowadził spółkę do ruiny. W połowie stycznia 2020 roku nadzór nad PKSami trafia do wiceministra Janusza Kowalskiego z Solidarnej Polski. Kowalski dostaje również ogromne spółki kolejowe: PKP PLK i PKP SA. Zanim poseł z Opola zasłynie hasłem „Weto albo śmierć” zajmie się za restrukturyzację PKS-ów. Według naszych informacji Kowalski stworzył kilkuosobowy zespół, który przygotował audyt w autobusowych spółkach. Wyniki były dramatyczne. Prawie każda ze spółek wykazała straty: jeśli nie w kapitale własnym, to w wynikach sprzedaży lub wynikach netto za 2019 rok. Najgorzej wyglądał PKS Częstochowa, którego zadłużenie sięgało ośmiu milionów złotych. Najlepiej: PPT PKS Katowice, który, jak już wspomnieliśmy, nie świadczy żadnych przewozów, jedynie zarządza nieruchomościami. Kowalski wymyślił, by podzielić spółki na dwie grupy. Te, w których rząd ma mniejszościowe udziały i które nie rokują na rozwój planował przenieść do Agencji Rozwoju Przemysłu. ARP miałoby je zrestrukturyzować, a następnie sprzedać państwowe udziały lub zamknąć spółki. 16 sierpnia 2018 Inny los miał czekać spółki z większościowym udziałem skarbu państwa, czyli PKS Częstochowa, Katowice, Polonus, Polbus (PKS we Wrocławiu), a także Ostrowiec Świętokrzyski i Ostrów Wielkopolski. Wszystkie firmy miałyby wejść w skład jednej, nowej spółki autobusowej, która następnie zostałaby wchłonięta w struktury PKP. W jakim celu? Po pierwsze dlatego, że największy kolejowy przewoźnik ze względu na remonty na torach co chwilę musi odwoływać kursy i podstawiać autobusy zastępcze. Za te kursy płaci prywatnym przewoźnikom. Własna flota autobusów pomogłaby zaoszczędzić PKP Intercity masę pieniędzy. Po drugie: autobusy uzupełniłyby ofertę przewozową PKP IC, stając się tzw. „przewoźnikiem pierwszej i ostatniej mili”. Mówiąc wprost: pasażerowie pociągów mogliby na tym samym bilecie dojechać autobusem do miejsc, gdzie kolej nie dojeżdża. Dzięki temu oferta PKP zwiększyłaby się, zyski wzrosły, białe plamy transportowe zniknęły. Transport swój minister Kowalski widział ogromny: snuł wizje współpracy z samorządami i przewoźnikami prywatnymi, którzy są właścicielami innych PKS-ów. Planował, że Polonus zakupi nowe autobusy i przejmie miejskie przewozy w Warszawie. Czas na budowę transportowej potęgi dzielił z podróżami po Opolszczyźnie w kampanii Andrzeja Dudy czy walką z konwencją stambulską i ideologią LGBT. Jego projekt miał uratować upadające PKS-y. To właśnie Kowalski obiecywał posłance PO Izabeli Leszczynie, która w lipcu 2020 roku dopytywała o przyszłość PKS-u Częstochowa. Miesiąc później zielone światło do konsolidacji dał minister Jacek Sasin. Tylko że po drodze zdarzyła się „piątka dla zwierząt” i wojna w Zjednoczonej Prawicy. Kowalski zachował stanowisko, ale stracił prawie wszystkie nadzorowane spółki. Dziś kontroluje tylko centralny port komunikacyjny i giełdę papierów wartościowych. PKSy i PKP S.A przeszły do Macieja Małeckiego z PiS. Pomysł połączenia transportowych spółek na pół roku utknął w rządowych szufladach. Odnalazł się dopiero teraz, wraz z zarządzeniem premiera, w wersji zbliżonej do tego, co proponował Kowalski. Co się działo z tym projektem przez pół roku? Nie wiadomo. Ministerstwo Aktywów nie odpowiedziało na nasze pytania. W międzyczasie szalała pandemia, a autobusowe spółki wpadły w kolejne kłopoty. Pracownicy PKS-u w Ostrowcu Świętokrzyskim przestali dostawać wypłaty, sytuacja w PKS Częstochowa ze złej stała się tragiczna, a przewoźnik w Ostrowie Wielkopolskim przeszedł w stan likwidacji i zawiesił większość kursów. Sam pomysł ministra Kowalskiego nie jest zły. Kolejowo-autobusowa synergia funkcjonuje na przykład w Austrii, Niemczech, Czechach czy we Francji. Wszyscy jednak wiemy, gdzie tkwi diabeł. Jakie są więc szczegóły, na których projekt może się wywrócić? Po pierwsze, łączone rozkłady jazdy. W idealnej wizji na pasażerów, którzy dopiero co wysiedli z pociągu, powinny czekać autobusy. To oznacza, że rozkłady jazdy PKP i PKS powinny być zsynchronizowane. A z tym może być poważny problem, bo to dwa zupełnie inne światy. Rozkład kolejowy zmienia się co trzy miesiące. Rozkład autobusowy powstaje dużo wolniej. Zgodnie z ustawą o Publicznym Transporcie Zbiorowym zmianę rozkładu dla połączeń o zasięgu wojewódzkim zatwierdza marszałek. Wyobraźmy sobie sytuację, w której kolejarze informują, że za miesiąc zmieniają swoje rozkłady. „Kolejowa” spółka autobusowa chce się dostosować, więc zgłasza plan zmiany rozkładu do marszałka województwa. Stosowny departament bada, jak nowe godziny kursowania wpłyną na rynek, robi konsultacje z samorządami i innymi przewoźnikami. Efekt? Nowy rozkład autobusów powstanie dwa miesiące po zmianach na kolei. Akurat wtedy, kiedy trzeba go będzie zmieniać znowu. I tak w kółko. Zanim więc nastąpi integracja PKP i PKS-ów, rząd musiałby zmienić ustawę o Publicznym Transporcie Zbiorowym. Zmiany wymagałoby zresztą więcej przepisów, bo np. na dzisiaj PKP SA nie ma w ogóle uprawnień do uruchamiania połączeń autobusowych. Po drugie, autobusowa baza, a raczej bazy. Skarb państwa jest posiadaczem większościowych udziałów w sześciu dość przypadkowo rozrzuconych po kraju spółkach autobusowych. 2 listopada 2019 „Są obszary w Polsce, gdzie ta dodatkowa usługa autobusowa bardzo by się przydała. Wyobraźmy sobie na przykład podróż pociągiem do Nowego Targu, gdzie przesiadamy się na autobusy, które dowiozą nas do Szczawnicy, Krościenka czy innych górskich kurortów, gdzie pociąg nie dojeżdża. A wszystko na jednym bilecie. Brzmi pięknie, tylko że akurat w województwie małopolskim nie ma żadnego PKSu należącego do Skarbu Państwa. Na bazie tego, co rząd posiada, ciężko byłoby zbudować sensowną siatkę połączeń” – analizuje Karol Trammer, wydawca gazety „Z Biegiem szyn” i autor książki „Ostre Cięcie. Jak likwidowano polską kolej”. To oznacza, że budowa sensownej oferty wymaga współpracy z zewnętrznymi podmiotami. A to prowadzi nas do problemu trzeciego, czyli… … integracji z prywatnymi i samorządowymi spółkami PKS. To niezbędne, by plan mógł się powieść. Idealna oferta przewozowa wyglądałaby tak, że pasażerowie na jednej aplikacji sprawdzają rozkład wszystkich pociągów i autobusów, a następnie odbędą swoją podróż na jednym bilecie. Brzmi świetnie, tylko gwoli przypomnienia: żyjemy w kraju, gdzie od pięciu lat trwają prace nad integracją biletów kolejowych różnych przewoźników. Jak do tej pory proces ten udał się tylko w ograniczonym zakresie. A także w kraju, gdzie stworzenie centralnego rejestru rozkłady jazdy autobusów jest zadaniem tak skomplikowanym, że przerastającym możliwości rządu. Ciężko sobie wyobrazić, by udało się połączyć przewoźników kolejowych i autobusowych, rządowych, samorządowych i prywatnych, zbudować wspólny rozkład jazdy i wprowadzić wzajemne honorowanie biletów. To, co w innych krajach jest standardem, u nas pozostaje pieśnią przyszłości. Problemów będzie więcej. Co na przykład zrobić z PKS-ami Polonus i Zielona Góra, które wciąż radzą sobie bardzo dobrze? Jeśli rząd skieruje je do obsługi pociągów, może przy okazji zarżnąć ostatnich przewoźników, którzy jeszcze są na plusie. Co dalej z projektem? Ministerstwo aktywów państwowych milczy w tym temacie. Rafał Zgorzelski, członek zarządu PKP S.A tłumaczy, że dziś jest za wcześnie, by mówić o szczegółach. Kolejarze najpierw muszą przygotować kompletną analizę działalności operacyjnej PKS-ów, ich sytuacji ekonomicznej, rozpoznać potencjał wszystkich spółek. Dopiero wtedy będą w stanie szerzej opowiedzieć o dalszych planach. Rafał Zgorzelski być może nie wie, że analiza kondycji spółek PKS powstała już pół roku temu w Ministerstwie Aktywów. Kolejarze będą więc przygotowywać kolejny raport, a PKS-y poczekają następne pół roku albo dłużej. Kolejnego opóźnienia mogą już nie przeżyć. Gospodarka, Władza, Janusz Kowalski, Andrzej Adamczyk, Ministerstwo Aktywów Państwowych PKS
111^Z Ordo Iuris, od Kaczyńskiego, brat senatora PiS – oto nowa rada Narodowego Instytutu Wolności^Anton Ambroziak^15 lutego 2021^https://oko.press/glinski-powolal-rade-narodowego-instytutu-wolnosci/^Minister Gliński wybrał skład nowej Rady Narodowego Instytutu Wolności, który rozdziela pieniądze na cele społeczne. Miał być pluralizm, a są sami swoi. W radzie zasiądą m.in.: brat senatora PiS, wiceprzewodniczący Ordo Iuris, współpracownik Kaczyńskiego, była wiceminister edukacji Minister Piotr Gliński, przewodniczący Komitetu ds. Pożytku Publicznego, powołał członków Rady Narodowego Instytutu Wolności, która od 2018 roku rozdziela publiczne środki dla trzeciego sektora, czyli organizacji pozarządowych. Zasiadają w niej przedstawiciele prezydenta RP, przewodniczącego Komitetu ds. Pożytku Publicznego, Kancelarii Premiera, samorządu, a także reprezentanci strony społecznej. W sumie 11 osób. Do ich zadań należy m.in. opiniowanie programów dotacji przygotowanych przez NIW i zatwierdzanie regulaminów konkursów. Co więcej, bez zgody rady dyrektor NIW nie może samodzielnie rozporządzać majątkiem powyżej 200 tys. zł. Jej powołanie miało być gwarantem odporności instytucji na naciski polityczne. Przypomnijmy, że powstaniu NIW towarzyszyły olbrzymie kontrowersje. Duża część organizacji pozarządowych zarzucała władzy, że centralizacja środków dla NGO będzie służyć większej kontroli nad niewygodnymi fundacjami i stowarzyszeniami, a w dłuższej perspektywie — przebudowie trzeciego sektora zgodnie z interesem partyjnym. W opinii Rzecznika Praw Obywatelskich Adama Bodnara zasady funkcjonowania NIW stoją w sprzeczności w międzynarodowymi standardami wolności zrzeszania się. Przy niemal nieograniczonych kompetencjach, które dzierży dyrektor instytucji Wojciech Kaczmarczyk (m.in. tworzenie regulaminów konkursów czy programów dotacji), pole wpływu rady jest oczywiście ograniczone i głęboko niedoskonałe. Jednak obecność w niej pozwalała dbać o jawność działań instytucji, a także proponować kierunki rozwoju trzeciego sektora. 31 maja 2018 W pierwszej, trzyletniej kadencji do składu Rady powołano m.in. Weronikę Czyżewską-Waglowską z Ogólnopolskiej Federacji Organizacji Pozarządowych (jeden z podmiotów, który protestował przeciwko powołaniu nowej agendy rozdzielającej środki). Ten zabieg stwarzał pozory pluralizmu. A organizacjom społecznym, które nie układają się z rządem PiS, pozwalał mieć wgląd w to, co dzieje się w środku. „Zrobiłam to po to, żeby pilnować wartości. Chodzi o to, by pokazywać własny pogląd na działanie sektora społecznego, nawet jeśli na koniec zostaję przegłosowana” – tak decyzję o dołączeniu do rady tłumaczyła Czyżewska-Waglowska w wywiadzie dla portalu ngo.pl. Podkreślała jednocześnie, że uznanie rady za organ niezależny od władzy byłoby nieporozumieniem. W drugiej kadencji w radzie zasiądą „sami swoi”. Do reprezentacji strony społecznej minister Gliński wybrał: Zgodnie z art. 9 ustawy o Narodowym Instytucie Wolności osoby powoływane spośród kandydatów zgłoszonych przez organizacje społeczne powinny „posiadać wiedzę i co najmniej trzyletnie doświadczenie w zakresie funkcjonowania społeczeństwa obywatelskiego, pożytku publicznego i wolontariatu”. Życiorys każdego członka rady dałoby się oczywiście podciągnąć pod ogólne wymagania (wszak prowadzenie fundacji czy działanie w harcerstwie można uznać za ekspertyzę w dziedzinie pożytku publicznego czy wolontariatu), jednak kryteria wyboru kandydatów są inne. W składzie znaleźli się wyłącznie ludzie powiązani z PiS. Co więcej, jednym z argumentów, które podnosił rząd, powołując Narodowy Instytut Wolności, było dbanie o równowagę w reprezentowaniu różnorodności trzeciego sektora. Minister Gliński chciał walczyć z rzekomą dominacją wielkomiejskich organizacji liberalno-lewicowych (czyli zajmujących się prawami człowieka). Głos miały dostać malutkie stowarzyszenia rozsiane po całej Polsce, które według ministra były do tej pory pomijane. W nowym składzie próżno szukać równowagi światopoglądowej, a także regionalnej. Oprócz strony społecznej w radzie zasiadają: Czego możemy się spodziewać w drugiej kadencji? Od początku powstania NIW wiadomo było, że obok Funduszu Sprawiedliwości stanie się on kolejnym źródłem transferu publicznych środków do „swoich organizacji”. Już w pierwszej kadencji opisywaliśmy te, które kluczem politycznym dostały wsparcie NIW, m.in.: Mimo wszystko w ostatnich latach pieniądze trafiały też do organizacji lokalnych, pomocowych, a nawet czasem, tych, których działania nie idą po myśli władzy, np. Rodzić Po Ludzku, Centrum Edukacji Obywatelskiej czy Kongres Ruchów Miejskich. Teraz, gdy kontrolna funkcja rady istnieje jedynie na papierze, można się obawiać, że dyrektor NIW, a także nadzorujący go minister Gliński, nie będą mieli oporów, by jeszcze silniej wspierać organizacje podzielające wizję społeczeństwa na modłę Prawa i Sprawiedliwości. Władza, Piotr Gliński, Wojciech Kaczmarczyk, Piotr Mazurek, Ordo Iuris, Jarosław Bierecki Narodowy Instytut Wolności - Centrum Rozwoju Społeczeństwa Obywatelskiego organizacje społeczne SKOK społeczeństwo obywatelskie Tymoteusz Zych
112^Po sondażu OKO.press. Borowski: „Opozycja musi pokazać, że po wyborach będzie w stanie rządzić”^Agata Szczęśniak^15 lutego 2021^https://oko.press/po-sondazu-oko-press-borowski/^W sprawie aborcji na pewno nie będzie porozumienia. Ale może się okazać, że wyborcy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją - Marek Borowski komentuje sondaż  o jednej liście opozycji Według sondażu Ipsos dla  koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów dla Koalicji Sił Opozycyjnych pozwoliłoby odrzucać weto prezydenta Dudy. Poparcie dla połączonych sił opozycji okazało się większe niż suma poparcia 4 partii osobno. Jak wykorzystać ten kapitał? Rozmawiamy o tym z senatorem Markiem Borowskim. 14 lutego 2021 Agata Szczęśniak, : W sondażu  koalicja partii opozycyjnych ma 57 proc. głosów (PiS 29 proc.) i 280 mandatów. Ale w lutym 2021 roku nie ma wyborów, pewnie będą za ponad dwa lata. Co opozycja może zrobić, żeby utrzymać ten wynik przez ten czas?  Marek Borowski, senator Koalicji Obywatelskiej: Musi pokazywać, że po wygranych wyborach będzie w stanie rządzić. To jest klucz. W związku z tym nie warto dziś zajmować się tym, jak będą wyglądały listy wyborcze opozycji, tylko tym, co tę opozycję łączy. W jakich tematach mogą przez te dwa lata wypracować wspólne założenia? Takie, które będą zmieniały Polskę, przywracały ustrój w pełni demokratyczny, europejskość, itd. Takich tematów jest sporo, ustrojowych, obywatelskich. Zostawmy na razie na boku aborcję, nie próbujmy tu czegoś uzgodnić, bo się nie da. I tak będzie każdy głosował zgodnie ze swoim sumieniem. Powiem więcej, w wyborach kandydaci powinni się określać, czy są za liberalizacją, czy za kompromisem i jeżeli dla kogoś będzie to istotne, to będzie wybierał kogoś, kto reprezentuje pogląd jemu bliski. Ten temat wyprowadził setki tysięcy ludzi na ulice. Czy w związku z tym opozycja nie powinna się dogadać co do jakiegoś minimum w tej sprawie?  Nie sądzę, sondaże pokazują że jeśli chodzi o elektorat Platformy Obywatelskiej, to mniej więcej połowa jest za liberalizacją, połowa jest za kompromisem. Według naszych sondaży dużo więcej jest za liberalizacją. Sondaż z listopada pokazał wręcz, że 91 proc. wyborców Koalicji Obywatelskiej (do której należą też m.in. Zieloni i Nowoczesna) jest za prawem do aborcji do 12. tygodnia. Ja znam inne sondaże. Ale też nie uważam, żeby to była kluczowa sprawa w tej chwili. Może się okazać kluczowa, jeśli zinterpretujemy ją tak: ta sprawa coś przełamała, jeśli chodzi o poparcie dla PiS. I sprawiła, że odruch anty-PiS stał się bardziej powszechny. Zgoda. Zobaczymy. Akurat moje stanowisko w tej sprawie jest znane. Wybór musi należeć do kobiety. A reszta to jest otoczenie, wychowanie seksualne w szkołach, antykoncepcja, krótko mówiąc: trzeba robić wszystko, żeby niechcianych ciąż było jak najmniej. A kobieta ma decydować i kropka. Wróćmy do pytania, jak utrzymać przewagę przez trzy lata? To się może udać? Mówił pan o tematach, w których opozycja się zgadza. To te, o których mówili ostatnio Borys Budka i Rafał Trzaskowski?  Między innymi. To jest sprawa sądownictwa, prokuratury, Trybunału Konstytucyjnego, mediów publicznych, organizacji pozarządowych, służby cywilnej, polityki europejskiej. Można wymienić wiele tematów, gdzie można dojść do porozumienia, nawet jeśli nie kompletnego – bo jakieś różnice będą – to do tzw. minimum programowego. Nawet w ochronie zwierząt pewne wspólne elementy spokojnie można zawrzeć. 6 lutego 2021 A Kościół? Też mi się wydaje, że pewne minimum da się zrobić. Nawet PSL pewne rzeczy jednak uwzględni. Nie chodzi o to, żeby wszystkie partie zaczęły mówić dokładnie to samo w każdej sprawie. Na przykład trzy czy cztery partie powiedzą, że fundusz kościelny musi być zlikwidowany czy zastąpiony jakimś podatkiem. Ale w sprawie religii w szkołach będą między nimi różnice. To niech ogłoszą tą pierwszą rzecz jako wspólną, a w pozostałych każda partia mówi swoje. To pozwoli wyborcom wybrać. Po wyborach europejskich, kiedy PSL opuszczał Koalicję Europejską, liderzy ludowców argumentowali: jak nasi wyborcy widzą nas razem z Lewicą, która jest za adopcją dzieci przez małżeństwa jednopłciowe, to mówią, że w życiu na taką listę nie zagłosują. Prawa osób LGBT miały odstraszać i zmniejszać poparcie dla wspólnej listy. Niech nie narzekają, bo dostali trzy mandaty, których nigdy w życiu by nie mieli, gdyby nie wystąpili w tej koalicji. Uważam, że to jest dęte. W PSL byli ludzie, jak Marek Sawicki, którzy od początku odciągali PSL od jakiejkolwiek współpracy, wspólnych list. To był taki peeselowski patriotyzm, który pchał tę partię na dno. Wymyślili te argumenty „a bo nasz elektorat”. Żadnych badań na ten temat nie widziałem. Poza tym to jest postrzeganie wsi jako ciemnogrodu, jakby ludzie tam rozumowali kategoriami sprzed stu lat. Wieś dzisiaj zupełnie inaczej wygląda. Tam jest masa ludzi, którzy nie są antyreligijni, ale są antyklerykalni. Czy trzeba przypominać przedwojnie? PSL Wyzwolenie tym się różnił od PSL Piast, że był antyklerykalny i miał poparcie na wsi. Rolników na wsi jest mniejszość, wieś to ludzie różnych zawodów, którzy akurat tam żyją. 22 maja 2019 Wyobraźmy sobie wyborcę, a zwłaszcza wyborczynię Lewicy, zobaczy listę, która ustaliła np., że minimum programowe to powrót do poprzedniej ustawy aborcyjnej, a nad resztą będziemy dyskutować. Taka osoba powie: „Średniowiecze!”. I może nie zagłosuje.  Dlatego powiedziałem, że w sprawie aborcji na pewno nie będzie porozumienia. Ale może się okazać, że wyborcy przywiązani do tej sprawy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją. A co pan myśli o takim pomyśle na współpracę: opozycja już dziś tworzy „gabinet cieni” i dzieli ministerstwa pomiędzy różne partie, np. Platforma bierze pod swoje skrzydła ministerstwo sprawiedliwości, Hołownia – zdrowie, Lewica – pracę, PSL – rolnictwo, Nowoczesna – edukację…  Normalnie w koalicji tak jest, że określone partie ze względu na swój wizerunek polityczny, społeczny chcą mieć pewne ministerstwa. Ale to się dogrywa później. Broń boże rozmawiać o tym teraz, bo to zostanie odebrane jako dzielenie stołków. Tego bym w żadnym razie nie robił. Jeszcze raz podkreślam: kluczową sprawą jest dzisiaj zacząć wypracowywać wspólne projekty. To będzie pokazywało, że jeżeli te partie będą miały większość w przyszłym Sejmie – bez względu na to, czy będą na wspólnej liście, czy pójdą blokami dwoma, czy inaczej – to będą w stanie rządzić. Co powoduje, że w tym sondażu jest tych parę punktów procentowych więcej dla wspólnej listy niż dla osobnych? Część z tych, którzy chcą odsunąć PiS od władzy, nie bardzo wierzy, że partie opozycyjne potrafią się porozumieć. A kiedy im się mówi: „ale startują na wspólnej liście”, to jest reakcja: „to znaczy, że się porozumiały, skoro tak, to ja na nich zagłosuję”. Dotąd z naszych sondaży wychodziło raczej, że wyborcy mieli wątpliwość, czy opozycja będzie rządzić lepiej niż PiS.  No tak, ale pierwszym warunkiem jest porozumienie się, jeśli chodzi o listy. Jeżeli udało się porozumieć na listach, to jest większe prawdopodobieństwo, że uda się porozumieć później przy rządzeniu. 30 listopada 2020 Wspólne projekty, o których pan mówi, to projekty ustaw, czy coś innego? W czerwcu 2016 roku w „Gazecie Wyborczej” zaproponowałem powołanie czegoś w rodzaju alternatywnego parlamentu, Sejmu-bis. Zespoły razem z ekspertami miały pracować nad przywróceniem Polsce demokracji z uwzględnieniem własnych błędów z przeszłości. I te błędy eliminować. Niestety nic takiego się nie stało. Może teraz? Zostały dwa lata. To mogą być ustawy albo założenia ustaw. Proponowałem wtedy, żeby wstępne propozycje były dyskutowane publicznie przez reprezentacje tych partii. Taki drugi Sejm, obok tego, w którym to nie jest możliwe. Jak to miałoby działać? Na przykład opozycja pokazuje propozycję ustawy w sprawie edukacji. Ona jest względnie uzgodniona jako pewne minimum. A przedstawiciele każdej z partii występują, tak jak posłowie w Sejmie i mówią: „Naszym zdaniem trzeba by jeszcze pójść w tę stronę, to zmienić”, a inni mówią: „Nie, nie, my się na to nie zgadzamy, uważamy, że to trzeba zostawić tak jak jest w projekcie”. Wyborca wiedziałby, czego się spodziewać. Przy okazji przyciągnęłoby to uwagę mediów, wszyscy by zobaczyli, że to są poważne partie, które nad czymś dyskutują. Cały czas do tego namawiam. Marszałek Włodzimierz Czarzasty powiedział w , że takie zespoły zostały powołane.  Słyszałem, bardzo dobrze, trzymam kciuki. Chodzi tylko o to, jakie otrzymały wytyczne. Szefostwo partii opozycyjnych powinno mniej więcej wyznaczyć, co chce osiągnąć, jakieś zasady. Tu stawiam kropkę, nie chcę tego tematu rozwijać, jeżeli te zespoły powołano, to bardzo dobrze. Wróćmy jeszcze do sondażu, on zakłada jedną, koalicyjną listę opozycji… Nie wiem, czy to się uda zrobić, nie ze względów programowych, tylko ze względów czysto technicznych. Dwa lata temu, jeszcze przed wyborami 2019 roku, zaproponowałem dwie rzeczy. Pierwsza: żeby partie opozycyjne wystawiały po jednym kandydacie do Senatu. To się stało w zdecydowanej większości okręgów i dlatego wygraliśmy te wybory. Ale proponowałem też, żeby w wyborach do Sejmu każda z czterech partii okupowała zawsze to samo miejsce na liście. Jeżeli PSL byłby na trzecim miejscu, to wszędzie – w każdym okręgu. To się nie przebiło. Wiem, że Schetyna próbował do tego doprowadzić, ale to się nie udało. Koalicja Europejska dostała o 1,8 mln mniej głosów niż główne komitety opozycji (PO, SLD, PSL) we wcześniejszych wyborach samorządowych. Ja mówię o wyborach parlamentarnych. Ale w wyborach europejskich KE dostała 38 proc. z kawałkiem, PiS 45 z kawałkiem, a Biedroń, który poszedł osobno, dostał 6 proc. z kawałkiem. Jak się doda Biedronia do tych trzech partii, które utworzyły Koalicję, wychodzi więcej głosów niż PiS [wychodzi jednak minimalnie mniej: PiS: 6 192 780, KE: 5 249 935, Biedroń: 826 975; KE+B=6 076 910 – red.]. Koalicja straciła, bo część wyborców odeszła do Biedronia, a nie dlatego, że połączenie sił spowodowało, że nagle iluś ludzi zrezygnowało z głosowania. To jest oczywiście dyskusyjne. Nie wiadomo, czy ci, którzy głosowali na Biedronia, zagłosowaliby na wspólną listę. Część z pewnością szukała czegoś nowego, co nie byłoby KE, a zwłaszcza Platformą. Tak można długo dywagować. W wyborach parlamentarnych w 2019 roku, gdyby była jedna lista, PiS też przegrałby wybory. D’Hondt zadecydował, liczba głosów, które padły na partie opozycyjne, była trochę większa niż liczba głosów na PiS [PiS: 8 051 935, KO + SLD + PSL: 8 958 824]. Ale nie wyszło, bo ambicje poszczególnych liderów były takie, że my tu sobie sami. Po czym ich wynik wyborczy w mandatach był niższy, na pewno w wypadku PSL, niż gdyby startowali na wspólnej liście. Może jednak to nie ambicje liderów, tylko znajomość elektoratów. Nie wierzę w to. Moja propozycja była taka, że każdy głosował na swoją partię, wspomagając jednocześnie sumę głosów opozycji. Inaczej to by wyglądało, gdybyśmy zrobili „mieszankę firmową”. Nie wiadomo, na której pozycji na listach jest kandydat PSL czy Lewicy. Wtedy owszem, wyborca ma poczucie, że głosuje na jakąś wspólną listę, ale nie wiadomo, kto właściwie do tego Sejmu wejdzie. I to może go zniechęcać. Po pierwsze nie wiadomo, kto wejdzie, a po drugie głosuje na sprzeczne pomysły, które by się znalazły w ramach tej jednej listy. Dlatego zaproponowałem system, w którym głosuje na swojego kandydata swojej partii. Nie na sprzeczne pomysły, tylko właśnie na tego kandydata. W naszych wyborach proporcjonalnych sytuacja wygląda następująco: na ogół na pierwszym miejscu jest jakaś popularna osoba, która z reguły zgarnia 40-50 proc. głosów. „Numer dwa” bierze kilkanaście procent, natomiast pozostałe rozkładają się na dość dużą liczbę kandydatów. Jeżeli z listy wchodzą cztery, pięć czy sześć osób, w zależności od tego, jak popularna jest ta partia, to poza pierwszym i drugim, pozostałe trzy, cztery osoby wchodzą z bardzo małą liczbą głosów, po 4, 5, 6 tys. Małe partie, a wtedy PSL, Lewica .Nowoczesna to były małe partie, które w sondażach osiągały jednocyfrowe poparcie, osobno mogą nie wejść do Sejmu, a jak wchodzą, to zbierają kilkanaście mandatów. Przykład PSL, który tyle zebrał, a potem ledwo utrzymywał klub. Natomiast jeżeli na każdej liście wystawią jednego kandydata i skoncentrują głosy swojego elektoratu na tym kandydacie, to on wchodzi. Jak obliczyłem później, PSL miałby 30 kilka mandatów, Lewica – 41, .Nowoczesna koło 20. Ale teraz to się nie uda. Dlaczego? Bo doszła Polska 2050. Ta metoda była dobra dla jednej dużej partii, jaką była Platforma, i trzech małych. Po prostu była dobra dla tych małych. Platforma brała swoje, czyli resztę mandatów. Ale kiedy są dwie duże partie, to tak nie zagra. Nie da się ustalić stałych miejsc. Już widzę kłótnie między Platformą a Hołownią, kto ma być na pierwszym miejscu, zakładając pana system. Zaproponowałem wtedy, żeby Platforma była zawsze na pierwszym miejscu. Pozostali mogą być na drugim, trzecim, czwartym i praktycznie w każdym okręgu będą brali mandat. Resztę mandatów z listy brałaby Platforma. Czyli: jeżeli lista w danym okręgu bierze sześć mandatów, to wtedy pierwszy Platforma, drugi PSL, trzeci Lewica, czwarty .Nowoczesna. Zostają dwa mandaty i bierze je Platforma, bo reszta kandydatów jest z Platformy. I wszyscy byliby zadowoleni. Natomiast gdy są dwa duże ugrupowania, które mają powiedzmy po 20 proc., to nie da się już ustalić, że we wszystkich okręgach Platforma jest pierwsza, a Polska 2050 – druga. Ambicjonalnie to nie pójdzie. Mało tego Polska 2050 będzie chciała mieć więcej niż jednego kandydata na liście, będzie uważała, że z wielu okręgów może wejść dwóch, a może trzech. W związku z tym nie da się już tak ustalić: okupujemy jedno miejsce, a to jedno miejsce oznacza 41 mandatów, bo tyle jest okręgów. Musiałby być jakiś inny podział. Platforma bierze parzyste, a wy nieparzyste? To bez sensu. Dlatego ta metoda już nie wyjdzie. Ma pan inny pomysł? Mógłby polegać na dogadaniu się, takim, jak się dogadują koalicje, np. Koalicja Obywatelska. Były okręgi, oczywiście nieliczne, w których Zieloni dostawali pierwsze miejsce, ileś drugich, Inicjatywa Polska gdzieś tam dostała pierwsze, ileś drugich, czy .Nowoczesna, gdzieś dostała pierwsze, ileś drugich, resztę Platforma. Więc teoretycznie można spróbować się dogadać w ten sposób, ale nie ukrywam, jest to trudne. Bardzo często będzie tak, że w jednym okręgu mamy dwóch czy trzech tuzów i będzie trudno to ustalić. Ale to jest sensowne i możliwe. Jeżeli taka lista będzie brała 50 parę procent głosów, i – jak wyliczyliście – 280 mandatów, to po podzieleniu na 41 okręgów, wypada przeciętnie sześć-siedem mandatów z okręgu. Bez względu na to, czy na pierwszym miejscu w danym okręgu będzie Platforma, a na drugim Polska 2050, a na trzecim Lewica, czy inaczej, wszyscy i tak się obłowią, że tak powiem. Starczy tych mandatów. Jeżeli ktoś jest z Polski 2050 i jest na drugim miejscu, to jest tylko kwestia odpowiedniej propagandy. Z całą pewnością wejdzie. Może jeszcze wejdzie drugi i trzeci. Uważam, że to jest możliwe. Ale to są w tej chwili dywagacje. Do układania list jeszcze prawie trzy lata.  Dokładnie tak. Co pan myśli o relacjach między Platformą a Hołownią? Jest w nich w tej chwili dużo napięcia. Hołownia walczy o palmę pierwszeństwa. W dłużej perspektywie może powstać wrażenie nieustannego konfliktu między nimi.  Tego trzeba absolutnie unikać. Uważam, że organizowanie otwartych spotkań wokół uzgodnionych projektów opozycji daje szanse, żeby przedstawiciele ruchu Hołowni się tam pojawili. Żeby powiedzieli swoje. Hołownia jest dla PO największym rywalem w sensie poparcia, ale niekoniecznie rywalem programowym, tu jest dużo zbieżności. Im bardziej będzie się wciągać przedstawicieli tego ruchu do dyskusji, tym większa szansa, że ludzie będą dokonywali właściwych wyborów. Nigdzie nie jest powiedziane, że Hołownia ma patent na mądrość. I że w każdej sprawie będzie miał świetne pomysły, których nikt nie przebije. Ale dopóki ich nie ujawnia, to wiele osób myśli: „Platformę już znam, poprę Hołownię”. Kiedy pokazuje się konkrety, okazuje się, że jedni mają dobre propozycje w tej sprawie, a inni w innej i wybór nie jest taki prosty. 6 lutego 2021 Może Hołownia musi być w konflikcie z Platformą, żeby przyciągnąć wyborców PiS? Nie wiem, czy może ich przyciągnąć. Być może. Na pewno nie teraz. Ewentualnie jeśli w przyszłości sondaże będą niekorzystne dla PiS i będzie widać, że przegra wybory, niektórzy mogą się przesuwać do Hołowni albo do PSL. Bo raczej nie do Platformy. A przyjmowanie tego typu elektoratu będzie oznaczało, że ruch Polska 2050 będzie jednak bardziej konserwatywny niż Platforma. Czyli każdy będzie miał swój elektorat. Dla mnie kluczowe, naprawdę kluczowe, jest wyzwolenie Polski od PiS. Dopóki PiS rządzi, wszystkie te świetne pomysły, które mają partie opozycyjne i to zadęcie, z którym opowiadają, dlaczego one są najlepsze, mogą sobie w buty włożyć. Jeszcze trochę i te partie w ogóle przestaną istnieć, bo im się zatka gęby, zlikwiduje wolne media. Rząd techniczny z Jarosławem Gowinem, to jest jakkolwiek realna opcja? Nie jest. Arytmetycznie to nie wychodzi. Musiałaby w tym być też Konfederacja, a tego to ja sobie nie wyobrażam. Wiem, że jest pomysł, żeby taki rząd powstał i ogłosił wybory. Ale tak się wyborów nie ogłasza. Wcześniejsze wybory można zrobić tylko na trzy sposoby i żaden tutaj nie zajdzie. Nie ma większości dwóch trzecich, budżetu do odrzucenia i jest prezydent, który niekoniecznie wybory ogłosi. Zatem: nie. To po co Borys Budka mówi o rozmowach z Gowinem? Przypuszczam, że chce zwiększyć nieufność Kaczyńskiego do Gowina. Czyli działa rozsadzająco na tzw. zjednoczoną prawicę. A poza tym może i rozmawia. Ale do opozycji musiałaby przejść liczniejsza grupa PiS-owców, tak żeby się mogło obyć bez Konfederacji. Gowin sam nie wystarczy, zwłaszcza okrojony.  Poza tym nie ma żadnej gwarancji, że tych 13 posłów, którzy są z nim, w dłuższym okresie przy nim zostanie. Może się okazać, że oni są gotowi zagłosować przeciwko ustawie o podatku od reklam, ale nie są gotowi, żeby zmieniać marszałka i robić wywrotkę. Opozycja, Marek Borowski, sondaż IPSOS
113^Podżeganie do buntu uszło Trumpowi na sucho. A więc ktoś do niego podobny spróbuje jeszcze raz^Piotr Tarczyński^15 lutego 2021^https://oko.press/podzeganie-do-buntu-uszlo-trumpowi-na-sucho/^W sobotę 13 lutego zabrakło dziesięciu głosów do uznania Donalda Trumpa winnym, choć nie można powiedzieć, że Senat oczyścił byłego prezydenta z zarzutów. Bezprecedensowy, drugi impeachment Trumpa przejdzie do historii jako najbardziej ponadpartyjny Po raz pierwszy od XIX wieku więcej senatorów opowiedziało się za skazaniem prezydenta, niż za uniewinnieniem – 57 do 43. Choć za winą Trumpa zagłosowało aż siedmioro Republikanów, było to jednak zbyt mało, by osiągnąć wymaganą Konstytucją większość dwóch trzecich, tzn. 67 głosów. Izba Reprezentantów przegłosowała artykuł impeachmentu 13 stycznia, tydzień przed końcem kadencji Donalda Trumpa. Ówczesny prezydent został oskarżony o „podżeganie do buntu”: sprowokowanie ataku na Kapitol 6 stycznia, w którym straciło życie pięć osób. Proces w Senacie rozpoczął się dopiero 9 lutego, kiedy w Białym Domu zasiadał już Joe Biden, więc zaczęło się (i skończyło) od kluczowego pytania: czy Senat może sądzić byłego prezydenta? Zwolennicy Trumpa argumentowali, że nie ma takiej możliwości i impeachment może dotyczyć wyłącznie urzędujących urzędników państwowych, ale wielu specjalistów od prawa konstytucyjnego wyrażało inne zdanie. Szerokim echem odbił się list 150 badaczy prawa (wśród nich wielu prominentnych konserwatystów), którzy potwierdzali wersję Demokratów: impeachment Donalda Trumpa rozpoczął się w chwili, gdy oskarżony był jeszcze prezydentem, więc cały proces należy doprowadzić do końca. Ostatecznie sam Senat zdecydował w głosowaniu, że ma prawo sądzić eksprezydenta – pięcioro Republikanów przyłączyło się do Demokratów, dając zielone światło do rozpoczęcia procesu. 14 stycznia 2021 Impeachment to w dużej mierze odpowiednik Trybunału Stanu – proces nie karny, ale polityczny, a jego dokładny przebieg (np. ilość czasu, jaką dysponuje każda ze stron) uzgadniają między sobą obie partie. Wybrani przedstawiciele Izby Reprezentantów działają jako oskarżyciele, przedstawiają materiał dowodowy, mający udowodnić sędziom – wszystkim urzędującym senatorom – że oskarżony nie tyle złamał prawo, co sprzeniewierzył się złożonej przysiędze i powinien ponieść konsekwencje polityczne. Pierwszą karą jest utrata sprawowanego urzędu, ale może nią być też pozbawienie prawa do ubiegania się o jakiekolwiek inne stanowisko federalne. Dziewięcioro oskarżycieli, „zarządców impeachmentu” w ciągu dwóch dni udowadniało, że Trump ponosi odpowiedzialność za atak na Kapitol: Innymi słowy: gdyby nie działania Trumpa, nie doszłoby do tragicznych wydarzeń i w interesie Stanów Zjednoczonych jako kraju jest to, by Donald Trump nigdy więcej nie mógł ubiegać się o prezydenturę. Oskarżyciele pokazali nagrania wideo (w tym niepublikowane wcześniej zapisy kamer bezpieczeństwa Kongresu), na których widać, jak blisko ustawodawców znaleźli się atakujący – celem było oczywiście zagranie na emocjach Republikanów, pokazanie im, że działania Trumpa stanowiły zagrożenie także dla nich. Zapewniali, że celem jest nie zemsta na politycznym przeciwniku, ale konieczność wspólnego działania dla dobra kraju: wysłanie sygnału, że prezydenci nie są ponad prawem, zwłaszcza w ostatnim okresie urzędowania, przed odejściem ze stanowiska. Argumenty oskarżenia były tak przekonujące, że zrobiły wrażenie nawet na części Republikanów. Choć niektórzy zaprzysięgli trumpiści, jak Rand Paul czy Ted Cruz, ostentacyjnie ignorowali wystąpienia Demokratów i zajmowali się wówczas innymi rzeczami, niektórzy senatorowie z partii Trumpa przyznali, że oskarżyciele byli znakomicie przygotowani – zwłaszcza w porównaniu z wystąpieniami obrońców eksprezydenta. 21 stycznia 2021 Reprezentujących Trumpa dwóch prawników dość powszechnie uznano za fatalnych – po pierwszym dniu sam Donald Trump oglądający proces w telewizji, miał być wściekły i domagać się zmiany adwokatów. Ostatecznie do ekipy obrońców dołączył jeszcze jeden prawnik, który ostatniego, czwartego dnia procesu, wygłosił wreszcie to, co eksprezydent chciał usłyszeć: Cały proces – argumentowała obrona – to akt zemsty, atak nie tyle na Trumpa, co na miliony Amerykanów, którzy zagłosowali na niego w listopadowych wyborach, próba penalizowania wolności słowa. Ten ostatni argument był chybiony w dwójnasób, na co też zwrócili uwagę konstytucjonaliści: orzecznictwo Sądu Najwyższego wyraźnie stanowi, że wbrew obiegowej opinii Pierwsza poprawka nie daje wcale prawa do nieograniczonego mówienia, co się komu żywnie podoba, bez zważania na konsekwencje. Nie wolno mówić rzeczy, które skłonią ludzi do łamania prawa i narażą innych na niebezpieczeństwo – a dokładnie to stało się 6 stycznia w amerykańskiej stolicy. Ostatecznie jednak ani doskonałe oskarżenie, ani nieudolna obrona nie zmieniły wyniku głosowania. Wszyscy byli zgodni, że nie znajdzie się większość 67 głosów, choć za skazaniem Trumpa i tak podniosło rękę więcej Republikanów, niż spodziewała się tego większość obserwatorów amerykańskiej polityki. Senatorowie Lisa Murkowski, Susan Collins czy Mitt Romney znani są z krytycznego stosunku do Trumpa. Ben Sasse i Patrick Toomey już wcześniej sygnalizowali, że raczej zagłosują przeciw Trumpowi. Zaskoczeniem była jednak decyzja senatorów Richarda Burra z Karoliny Północnej i Billa Cassidy’ego z Luizjany – polityków jednoznacznie prawicowych i konserwatywnych, którzy nigdy dotąd nie zdobyli się na jakąkolwiek krytykę Trumpa. Swoją decyzję tłumaczyli po prostu szacunkiem wobec Konstytucji, ale lokalne władze partii w ich stanach natychmiast wydały uchwały potępiające obu senatorów. Większość Republikanów nie zdecydowała się zagłosować przeciw człowiekowi, który dla blisko trzech czwartych wyborców ich partii jest wciąż idolem i wymarzonym kandydatem w wyborach prezydenckich za cztery lata. Sęk w tym, że dla większości Amerykanów zachowanie Trumpa jest nie do obrony, a jego usunięcie z urzędu popierało (według różnych sondaży) od 51 do 56 procent badanych – nie tylko większość Demokratów, lecz także wyborców niezależnych, którzy w wyborach często przechylają szalę na jedną lub drugą stronę. 6 listopada 2020 Establishmentowi Republikanie, którym zależy na dobru partii, a nie dobrym samopoczuciu Donalda Trumpa, znaleźli się w trudnym położeniu – jak bronić czegoś, czego bronić się nie da? Odpowiedź daje zachowanie Mitcha McConnella, lidera Republikanów w Senacie. Choć bezpośrednio po ataku senator z Kentucky jednoznacznie potępił Trumpa i zasygnalizował, że może zagłosować za jego skazaniem, w sobotę zagłosował tak, jak większość innych Republikanów – przeciw. Potem wygłosił jednak płomienną mowę, w której de facto przyznał rację oskarżeniu. Oświadczył, że „nie ma cienia wątpliwości”, kto ponosi winę za atak na Kapitol, „praktycznie i moralnie”, kategorycznie potępił kłamstwa Trumpa na temat wyborów, zasygnalizował, że winnego może czekać odpowiedzialność karna… po czym wyjaśnił, że niestety nie miał wyboru, musiał zagłosować za uniewinnieniem, bowiem jego interpretacja konstytucji nie pozwala na sądzenie byłych prezydentów. Był to niesamowity popis hipokryzji – McConnell tłumaczył m.in., że postawione przez Izbę Reprezentantów zarzuty zostały przesłane do Senatu zbyt późno, choć to właśnie on (będący wtedy jeszcze liderem większości senackiej) zdecydował o tym, że proces Trumpa nie rozpocznie się przed 20 stycznia. McConnell w typowy dla siebie sposób spróbował zadowolić obie strony: obronić Trumpa przed bezpośrednimi konsekwencjami (żeby nie narazić się dominującym w partii trumpistom), ale zarazem odciąć się od niego politycznie (by zaskarbić sobie uznanie centrystów, wystąpić w roli głosu rozsądku i przyzwoitości, zademonstrować republikańskie przywiązanie do Konstytucji). Wydaje się jednak, że nie osiągnął ani jednego, ani drugiego – nie skorzystał natomiast z jedynej realnej szansy na odcięcie się od tego, co jeszcze niedawno (przy okazji wewnątrzpartyjnej dyskusji o protrumpowej ekstremistce, kongresmence Marjorie Taylor Greene) nazwał rakiem toczącym Partię Republikańską. Sam Donald Trump osiągnął swój cel, ale tylko częściowo – nie skazano go, owszem, ale zależało mu również na jednoznacznym odrzuceniu zarzutów i głosowaniu po linii partyjnej, by móc przedstawiać proces w Senacie jako zemstę zawistnych Demokratów, kolejne „polowanie na czarownice”. Jednak argumentacja wielu Republikanów zgodna była z tym, co powiedział McConnell: nie skazujemy Trumpa nie dlatego, że jest niewinny, ale dlatego, że Konstytucja (rzekomo) wiąże nam ręce. Nie wiemy dziś, czy Trump wystartuje ponownie w 2024 roku – cztery lata to w polityce szmat czasu, byłego prezydenta w tym okresie czekać mogą różne perypetie (na czele z postępowaniami sądowymi), ale sobotnia decyzja Senatu sprawia, że przynajmniej teoretycznie będzie miał taką możliwość. 6 listopada 2020 Drugi impeachment Trumpa pokazał, niestety, że instytucja ta, w zamierzeniu mająca być konstytucyjnym mechanizmem samoobrony, nie spełnia zamierzonej funkcji. Skoro nawet „podżeganie do buntu” przez prezydenta okazuje się niewystarczającym powodem do tego, by pociągnąć go do odpowiedzialności politycznej, Trump – albo ktoś do niego podobny – z pewnością jeszcze kiedyś spróbuje z tego skorzystać. Świat, Donald Trump, impeachment
114^Zabójczy sylwester 2020. Pierwszy polski raport o śmiertelności ptaków^Robert Jurszo^14 lutego 2021^https://oko.press/zabojczy-sylwester-2020-pierwszy-polski-raport-o-smiertelnosci-ptakow/^80 martwych ptaków, w tym głównie gołębie, kosy, wróble oraz sikory - to smutne żniwo fajerwerków podczas sylwestra 2020. Fundacja Szklane Pułapki opublikowała właśnie pierwsze w historii Polski wyniki badania śmiertelności ptaków po sylwestrowej nocy  „Dane terenowe zbierali dla nas ochotnicy, więc nasz raport nie pokazuje skali całego problemu. Ptasich ofiar sylwestra mogło być więcej. I tak pewnie było, tylko po prostu nie mamy danych, bo mieliśmy za mało ochotników, a samo badanie objęło tylko niektóre miasta” – mówi  Ewa Zyśk-Gorczyńska z Fundacji Szklane Pułapki. Zaznacza, że na razie udało się pokazać jedynie ułamek problemu, jakim jest śmiertelność ptaków w efekcie wybuchów fajerwerków. Zyśk-Gorczyńska dodaje, że w przyszłym roku badanie zostanie powtórzone, ale już na większą skalę. „Tym i przyszłymi badaniami chcemy przekonać władze miast do tego, by zrezygnowały z publicznych pokazów fajerwerków w sylwestra, które są śmiertelnym niebezpieczeństwem dla ptaków. Gdyby przykład poszedł z góry, to byłaby szansa, by skończyły się również pokazy osiedlowe” – wyjaśnia. 17 listopada 2018 Martwe ptaki liczono podczas spacerów: noworocznych, które odbywały się 1 stycznia 2021 roku, oraz kontrolnych – jeszcze przed nocą sylwestrową, w okresie między 19 a 30 grudnia 2020 oraz po sylwestrze, między 5 a 15 stycznia 2021 roku. W miarę możliwości spacery były prowadzone tą samą trasą. Ochotnicy notowali liczbę martwych ptaków, ich lokalizację oraz gatunek, jeśli potrafili go oznaczyć. Po spacerach dane przekazywano w ankiecie Google organizatorom badania. Łącznie zebrano 310 ankiet: 210 ze spacerów noworocznych, 100 ze spacerów kontrolnych. Wyniki w podziale na gatunki prezentuje poniższa tabela. Jak czytamy w raporcie, wstępne wyniki badań wskazują na wzrost liczby martwych ptaków po nocy sylwestrowej w porównaniu z terminami kontrolnymi – podczas tych ostatnich znaleziono 14 martwych zwierząt, podczas pierwszych aż 80. Ptaki były znajdowane w różnych miejscach, m.in. na trawnikach i pod budynkami oraz w różnych częściach miast. „Jeśli chodzi o konkretne przyczyny śmierci ptaków, to np. zdarzało się, że spłoszone fajerwerkami zwierzęta uderzały w wiaty przystanków. Inne mogły ginąć z powodu samego silnego stresu. Tak przypuszczalnie było w przypadku znalezionego w jednym z parków dzięcioła” – mówi  Zyśk-Gorczyńska. Cały raport można przeczytać tutaj. 9 listopada 2018 Sylwester 2020 roku zebrał tragiczne żniwo w Rzymie. W nocy, zaledwie kilka minut po północy, na ulicach znaleziono tysiące martwych ptaków, głównie szpaków. Spłoszone przez wybuchy ptaki wpadały na siebie i rozbijały się o ściany budynków, co widać na poniższym filmie:  Negatywne oddziaływanie fajerwerków na zwierzęta domowe – między innymi psy – to dość powszechnie znany fakt. Natomiast nie ma wielu badań, które wskazują na ich wpływ na dzikie zwierzęta, w tym ptaki. Jeden z najważniejszych artykułów naukowych na ten temat ukazał się w 2011 roku w prestiżowym czasopiśmie naukowym „Behavioral Ecology”. Tekst „Birds flee en mass from New Year’s Eve fireworks” mówił o zachowaniach ptaków podczas nocy sylwestrowej. Okazało się, że o ile przed północą ptaki były spokojne, to kilka minut po niej, gdy już zaczęło się „strzelanie”, radary wykryły masowy ruch setek tysięcy ptaków na obszarze całej Holandii, gdzie prowadzono badanie. „Obserwowaliśmy gorące punkty aktywności nad jeziorami, mokradłami i obszarami zalewowymi rzek, z których wiele to obszary Natura 2000” – pisali naukowcy. Ekologia, ptaki
115^Obywatel wygrał z TVP. Telewizja publiczna musi przeprosić za zmanipulowany materiał^Mariusz Jałoszewski^14 lutego 2021^https://oko.press/obywatel-wygral-z-tvp-publiczna-telewizja-musi-przeprosic-za-zmanipulowany-material/^"Prorządowa TVP ma przeprosić Sławomira Nałęcza z Warszawy, z którego zrobiła zadymiarza zakłócającego hymn i modlitwy podczas miesięcznicy smoleńskiej. Po materiale Nałęcz miał problemy w pracy i postępowanie dyscyplinarne za „niegodne” zachowanie po godzinach pracy Przeprosiny nakazał Sąd Okręgowy w Warszawie. Wyrok, po trwającym kilka lat procesie cywilnym, został ogłoszony w piątek 12 lutego 2021 roku. Sąd nakazał TVP zamieszczenie – przez 30 dni – przeprosin przy archiwalnym materiale „Wiadomości”, w którym pokazano Sławomira Nałęcza. Ma go przeprosić za naruszenie jego dóbr osobistych, w tym prawa do wizerunku. TVP ma też zapłacić Nałęczowi 5 tys. zł zadośćuczynienia. Wyrok nie jest prawomocny, co oznacza, że TVP i obywatel mogą złożyć apelację. Po tej sprawie Nałęcz musiał odejść z pracy. Sprawa, o którą Sławomir Nałęcz pozwał do sądu TVP dotoczy miesięcznicy smoleńskiej, która odbyła się 10 kwietnia 2017 roku na Krakowskim Przedmieściu w Warszawie. W materiale „Wiadomości” TVP pokazano uczestników kontrmiesięcznicy zorganizowanej przez Obywateli RP. Autor materiału Marcin Tulicki zarzucił im agresywne zachowania, zakłócanie modlitwy i hymnu. W tym kontekście pokazał też Sławomira Nałęcza, który stał z białą różą wraz z innymi osobami przy ul. Trębackiej. Nałęcz tłumaczył, że był na mszy w intencji ofiar katastrofy smoleńskiej na Placu Zamkowym i chciał po niej iść pod Pałac Prezydencki, by oddać hołd ofiarom katastrofy. Część z nich znał osobiście. Chciał też wyrazić sprzeciw wobec działań prokuratury, która bez zgody rodzin, chciała ekshumować ciała ofiar katastrofy. By ominąć tłum ludzi na Krakowskim Przedmieściu postanowił iść ul. Miodową. Ale natknął się na szpaler policji, więc znów odbił w bok. Gdy doszedł do ul. Trębackiej, trafił na kontrmiesięcznicę Obywateli RP i kolejny kordon policji. Tam się zatrzymał i stał wraz z innymi jej uczestnikami. W materiale w „Wiadomościach”, nazwanym „Ordynarna prowokacja”, pokazano krótkie ujęcia z kontrmiesięcznicy zmontowane w taki sposób, by wydawało się, że jej uczestnicy bez umiaru atakują marsz smoleński. Nałęcz w materiale pojawił się kilka razy, w kilkusekundowych ujęciach. Kamera robiła zbliżenie na jego twarz. Był dobrze widoczny, nie był tylko częścią tłumu. Widać było, jak z białą różą stoi za kordonem policji i skanduje z innymi „Pisowska komuna”.  Sławomir Nałęcz przed jedną z rozpraw w procesie z TVP w Sądzie Okręgowym w Warszawie. Fot. Mariusz Jałoszewski. Kadry z Nałęczem wplecione były też w szereg innych zdjęć, w tym z innych miejsc niż Trębacka (z powodu blokady policji kontrmiesięcznica odbywała się wtedy w trzech różnych miejscach) oraz w zdjęcia archiwalne z innych demonstracji i w zdjęcia zapożyczone z internetu. Narrator mówił o zakłócaniu modlitwy i hymnu, o agresji wobec uczestników miesięcznicy. Ponadto w materiale pojawiła się też informacja, że w proteście brał udział Jacek Kozłowski, wojewoda mazowiecki za czasów PO-PSL oraz były działacz KOD, który miał zarzut handlu kobietami. Materiał „Wiadomości” nadal jest dostępny tutaj. Zdaniem Nałęcza pokazanie go w tak negatywnym i nieprawdziwym kontekście naruszyło jego dobra osobiste i spowodowało problemy w pracy. W tamtym czasie pracował w GUS. I po materiale w „Wiadomościach” wytoczono mu postępowanie dyscyplinarne za „niegodne” urzędnika zachowanie po godzinach pracy. Uznano też, że manifestował tam poglądy polityczne przeciwko rządzącej partii, czym miał naruszyć wizerunek służby cywilnej. To była pierwsza w Polsce dyscyplinarka dla urzędnika ze służby cywilnej. Nałęcz ostatecznie jednak został oczyszczony przez sąd ze wszystkich zarzutów.  pisało o tej sprawie tutaj: 3 lipca 2018 Pozwał więc TVP, bo chciał oczyścić swoje dobre imię. Zarzucił „Wiadomościom”, że ich materiał był wybiórczy. Że nie pokazano całego kontekstu sytuacji i jego zachowania. Owszem, krzyczał „Pisowska komuna”, ale było to w odpowiedzi na zaczepki uczestników miesięcznicy, którzy krzyczeli „Raz sierpem, raz młotem, czerwoną hołotę” i pluli na kontrdemonstrantów. Nie zakłócał jednak ani hymnu, ani modlitw, stał wtedy w ciszy. W pozwie Nałęcz domagał się przeprosin i usunięcia materiału z internetu. TVP pozwu nie uznała. Broniła się, że Nałęcz był częścią zgromadzenia. Był „szczegółem całości”, więc TVP nie musiała mieć zgody na publikację jego wizerunku. Sąd Okręgowy w Warszawie orzekł jednak, że Nałęcz nie został pokazany jako część tłumu, tylko jego wizerunek był specjalnie kadrowany i pokazany kilka razy. A na pokazanie czyjegoś wizerunku – w przybliżeniu – nawet z demonstracji potrzebna jest zgoda samego zainteresowanego. Sąd podkreślał, że po tym materiale Nałęcz miał postępowanie dyscyplinarne w GUS. Sąd uznał jednak, że archiwalny już materiał nie musi być usunięty z internetu, czego domagał się Nałęcz. Nie zasądził też kwoty od TVP na cel społeczny i przyznał Nałęczowi zadośćuczynienie niższe niż to, którego domagał się pozywający. Sławomir Nałęcz nie pracuje już w GUS. Po tym, jak wytoczono mu postępowanie dyscyplinarne, pogorszyła się wokół niego atmosfera w pracy. Sam więc zrezygnował. „Byłem szykanowany. Wyłączono mnie z projektów, komisji przetargowej. Nie publikowano moich materiałów” – mówił  Nałęcz po jednej z rozpraw w sądzie. Ma już nową pracę. Pisaliśmy w  jak w sądzie bronił się autor materiału w „Wiadomościach” Marcin Tulicki: 7 lutego 2019 Sądownictwo, Jacek Kurski, ""Wiadomości"" TVP, przeprosiny Sąd Okręgowy w Warszawie Sławomir Nałęcz tvp Wiadomości wyrok"
116^Kompromitacja IPN. Na awans byłego lidera ONR reagują m.in. Ambasada Izraela i naukowcy z UWr.^Estera Flieger^14 lutego 2021^https://oko.press/kompromitacja-prezesa-ipn-reaguja-m-in-uniwersytet-wroclawski-i-ambasada-izraela/^"9 lutego dr Tomasz Greniuch został p.o. dyrektora Oddziału Instytutu Pamięci Narodowej we Wrocławiu. Wiceprezydent miasta: ""We Wrocławiu nie ma miejsca dla ludzi wznoszących rękę w nazistowskim pozdrowieniu. Nie ma miejsca dla ludzi kwestionujących Holokaust. Nie ma miejsca dla tępej nienawiści"" Historycy związani z Uniwersytetem Wrocławskim, w tym były prezes IPN, dr Łukasz Kamiński, prof. Grzegorz Hryciuk i dr hab. Bożena Szaynok, skierowali do Kolegium Instytutu list, w którym protestują przeciw powołaniu na stanowisko p.o. dyrektora wrocławskiego oddziału tej instytucji dr. Tomasza Greniucha, byłego lidera opolskich struktur ONR, znanego z wykonania w przeszłości gestu hitlerowskiego pozdrowienia i tłumaczenia się, że to rzymski salut. Interweniować w tej sprawie miał też wojewoda dolnośląski, ale prezes IPN Jarosław Szarek nie odbierał telefonu – nieoficjalnie dowiedziało się . Zaniepokojeni historycy nie otrzymali od Kolegium odpowiedzi na pismo wysłane 4 lutego i poinformowali o swojej inicjatywie Komitet Nauk Historycznych Polskiej Akademii Nauk. Zgodnie z ustawą o IPN, dziewięcioosobowe Kolegium „wyraża opinie o przedstawionych przez prezesa kandydatach na stanowiska kierownicze” (art. 23, p. 2.2), ale powoływanie urzędnika w charakterze pełniącego obowiązki zostawia Jarosławowi Szarkowi furtkę do tego, by nie musiał pytać nikogo o zdanie.  poprosiło o komentarz prof. Sławomira Cenckiewicza, jednego z członków Kolegium: wyraża sprzeciw wobec tej nominacji. Słyszymy, że władze zdają sobie sprawę z tego, jak zmiana na stanowisku dyrektora wrocławskiego oddziału IPN może wpłynąć na stosunki polsko-żydowskie. 8 lutego 2021 2 lutego 2021 wrocławska „Gazeta Wyborcza” podała, że nowym szefem Oddziału IPN we Wrocławiu zostanie dr Tomasz Greniuch – p.o. naczelnika delegatury w Opolu.  ustaliło, że wrocławskim IPN-em Greniuch będzie jako p.o. dyrektora zarządzał do końca kwietnia. Instytut nie chce odpowiadać na pytania o przyczyny zmian i kompetencje nowego szefa oddziału. W Opolu Greniuch zarządzał zespołem liczącym 10 osób, we Wrocławiu zatrudnionych jest 140 pracowników. Nowy szef wrocławskiego oddziału IPN to historyk Narodowych Sił Zbrojnych. Jest współautorem projektu edukacyjnego o Brygadzie Świętokrzyskiej – przyjrzało mu się : uczniowie nie dowiedzą się z niego zupełnie niczego o kolaboracji jednostki z Niemcami. Tomasz Greniuch był liderem opolskich struktur ONR. W 2005 roku współorganizował najazd na Myślenice, którego celem było „upamiętnienie” pogromu Żydów, do jakiego doszło w 1936 roku z inspiracji działacza nacjonalistycznego Adama Doboszyńskiego. Bronił gestu hajlowania, tłumacząc, że to salut rzymski, który „przywłaszczył sobie Hitler”. Jest także autorem książki „Droga nacjonalisty”: głosi w niej rasizm, antysemityzm, homofobię i odwołuje się m.in. do myśli Leona Degrell’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. Jego przygoda z ONR zakończyła się na przełomie lat 2009-2010. „Moje poglądy nie mają nic wspólnego z moją pracą naukową” – dr Tomasz Greniuch mówił Onetowi w 2019 roku. W 2018 został odznaczony przez prezydenta Andrzeja Dudę Brązowym Krzyżem Zasługi. „Dr Tomasz Greniuch zanim objął stanowisko p.o. Dyrektora Oddziału IPN we Wrocławiu przez ponad trzy lata pracował w Delegaturze Instytutu Pamięci Narodowej w Opolu, a od blisko półtora roku nią kierował. W tym czasie dał się poznać jako dobry organizator. Zaktywizował działalność Delegatury, otworzył ją na nowe środowiska, m.in. kombatanckie i samorządowe. Bezpośredni zwierzchnicy zawsze z największym uznaniem wypowiadali się o jego pracy” – czytamy na stronie IPN. 11 listopada 2019 Głos zabrał wiceprezydent Wrocławia Sebastian Lorenc. „Moja babcia była wywieziona do pracy przymusowej przez nazistów. Po wojnie moi dziadkowie odbudowywali Wrocław z nazistowskiej pożogi. Dziś pamięć tamtego pokolenia hańbi mianowanie Greniucha na szefa wrocławskiego IPN. Panie Greniuch, we Wrocławiu nie ma miejsca dla ludzi wznoszących rękę w nazistowskim pozdrowieniu. Nie ma miejsca dla ludzi kwestionujących Holokaust. Nie ma miejsca dla tępej nienawiści i antysemityzmu. Proszę przyjąć do wiadomości, że pański pobyt we Wrocławiu, choćby trwał 1 dzień, nadmiernie się przedłuża. Wrocław był, jest i będzie miastem wolności i tolerancji. Nic tu po panu” – napisał na Facebooku. 4 lutego dr hab. Joanna Dufrat, prof. Grzegorz Hryciuk, dr Łukasz Kamiński, dr hab. Wojciech Kucharski, dr Monika Piotrowska-Marchewa, dr hab. Karol Sanojca, prof. Grzegorz Strauchold, dr hab. Bożena Szaynok, prof. Jakub Tyszkiewicz i dr hab. Joanna Wojdon wysłali do Kolegium IPN list (tego samego dnia otrzymali potwierdzenie jego odbioru). Wyrazili sprzeciw i zaniepokojenie. „W demokracji jest miejsce na istnienie różnych poglądów i postaw, jednak naszym zdaniem, niektóre z nich uniemożliwiają sprawowanie pewnych funkcji” – napisali. „Nie wyobrażamy sobie, aby osoba, która broniła w swoich wypowiedziach nazistowskiego gestu jako przyszły szef wrocławskiego IPN, reprezentowała tę instytucję, np. w czasie uroczystości w byłym obozie koncentracyjnym Gross Rosen, który znajduje się na terenie województwa dolnośląskiego. Czy żyjącym więźniom nowy szef wrocławskiego IPN będzie tłumaczył korzenie »rzymskiego salutu«?”. Dalej zwracają uwagę na związki Greniucha z ONR, które budzą niepokój historyków, bo radykalna organizacja „promuje jednoznaczny opis przeszłości”, a zadaniem IPN jest „dbanie o pamięć narodową”. Oceniają dorobek naukowy nowego szefa oddziału jako niewielki, a stanowisko dyrektora powinna objąć osoba z większym doświadczeniem.    Zareagowała również Ambasada Izraela. „Ze zdziwieniem przyjęliśmy informację, że nowy dyrektor oddziału IPN we Wrocławiu pan Tomasz Greniuch nie widzi nic złego we wznoszeniu ręki w nazistowskim pozdrowieniu” – czytamy w oświadczeniu. „Pozostaje nam tylko zachęcić pana Tomasz Greniucha do odwiedzenia Muzeum Auschwitz, którego misją jest przypomnienie całemu światu o niebezpieczeństwach nazistowskiej ideologii”. pic.twitter.com/nYE0r18m8p — Ambasada Izraela (@IsraelinPoland) February 11, 2021  Do decyzji kadrowej prezesa IPN odniósł się również europejski oddział American Jewish Committee, pytając na Twitterze, czy polskie władze aprobują tę zmianę we wrocławskim oddziale. Institute of National Remembrance @ipngovpl_eng has appointed Dr Greniuch as head of its local branch. He founded the Opole National-Radical Camp (ONR), praised prewar ONR antisemitic leaders & rallies. Do 🇵🇱 authorities approve of that?@PremierRP@prezydentpl@PolandMFAhttps://t.co/41AUN6Miv1 — AJC Central Europe (@AJC_CE) November 8, 2019  To nie pierwsza międzynarodowa katastrofa wizerunkowa, za którą odpowiada prezes Jarosław Szarek. Jak dowiaduje się  jego pracę krytycznie mają oceniać premier Mateusz Morawiecki i minister spraw zagranicznych Zbigniew Rau. W 2019 roku na stronie IPN zostało opublikowane oświadczenie, które podważyło wyniki śledztwa Instytutu zakończonego 14 lat wcześniej: chodziło o zbrodnie w Zaleszanach, Puchałach Starych i Zaniach w styczniu i lutym 1946 roku, za które odpowiadała 3. Wileńska Brygada Narodowego Zjednoczenia Wojskowego (NZW), dowodzona przez kpt. Romualda Rajsa „Burego” – łącznie zginęło 79 osób, w tym 30 białoruskich furmanów, wśród ofiar były kobiety i dzieci. Białoruski MSZ wezwał wówczas Ambasadora RP Artura Michalskiego, oburzenie wyraził białoruski parlament, a także mniejszość białoruska w Polsce. Pięcioletnia kadencja dr. Jarosława Szarka dobiega końca 22 lipca tego roku. Jego następca zostanie wyłoniony w konkursie, który – zgodnie z ustawą – nie wcześniej niż na pół roku i nie później niż na trzy miesiące przed tym dniem, ogłasza przewodniczący Kolegium IPN, a więc obecnie pełniący tę funkcję prof. Wojciech Polak. Zrobił to już 2 lutego: tego dnia w Biuletynie Informacji Publicznej pojawiło się ogłoszenie. Chętni na złożenie dokumentów mają czas do 19 marca. Procedura ma zakończyć się 27 kwietnia: do tego dnia Kolegium wyłoni kandydata na prezesa, którego następnie powoła Sejm za zgodą Senatu. W styczniu  jako pierwsze podało nazwiska, które są na giełdzie: wśród nich był wymieniany Jarosław Szarek, który według naszych źródeł wykazywał starania o reelekcję. Czy podpisanie kontrowersyjnej nominacji je przekreśli? Słyszymy, że została mu ona podsunięta i była obliczona właśnie na taki efekt. Inne źródła mówią o samodzielnej decyzji prezesa. Nie jest wykluczone, że Jarosław Szarek chciał np. zapewnić sobie przychylność radykalnych środowisk we wnętrzu IPN lub sądził, że burza minęła już przy powoływaniu dr Greniucha na p.o. w opolskiej delegaturze. Ale bez względu na kulisy, to on złożył podpis, nie przewidując jego skutków. Historia, Jarosław Szarek, Instytut Pamięci Narodowej, Tomasz Greniuch"
117^Jest śląskość poza węglem, jest życie poza kopalnią. Co górnicy myślą o zamykaniu kopalń [WYWIAD]^Miłada Jędrysik^14 lutego 2021^https://oko.press/zamykanie-kopaln-co-mysla-gornicy/^Jak górnicy reagują na plany zamknięcia kopalń? Kto jest najbardziej przeciw - czy na pewno działacze związkowi? Czy młodzi górnicy też uważają kopalnię za uświęcone miejsce? I jak może wyglądać nowy śląski etos - bez górnictwa?  Zamknięcie ostatnich kopalń na Górnym Śląsku wydaje się już nieodwołalne. Trudno dostępne, kosztowne w wydobyciu śląskie złoża nie są konkurencyjne wobec węgla z Rosji. Plany Unii Europejskiej, by do 2050 roku jej gospodarka była zeroemisyjna również powodują, że polska energetyka musi odchodzić od węgla.  Badacze Przemysław Sadura* i Alicja Dańkowska** wraz ze współpracownikami rozmawiali w ramach projektu Rybnik 360 z mieszkańcami Rybnika – górnikami. I to nie tylko o przyszłości miasta i regionu.  Zjeżdżali do kopalni, spotykali się z nimi po szychcie na golonce, a właściwie golonku, wypytywali, co myślą o tym sztygarzy i pracownice administracyjne. Powstał z tego raport „Rybnik. Miasto. Proces”.  Badacze opowiadają  jak górnicy i inne osoby związane zawodowo lub rodzinnie z górnictwem postrzegają nadchodzącą zmianę, która ostatecznie zakończy tak ważny etap w historii Górnego Śląska i pod znakiem zapytania postawi związaną z nim kulturę i styl życia.  31 stycznia 2021 Miłada Jędrysik, : W ramach projektu Rybnik 360 przeprowadziliście badania diagnostyczne, które m.in. miały przynieść odpowiedź na pytanie, jak górnicy i wszyscy, którzy są związani z przemysłem wydobywczym podchodzą do procesu, który jest już nieodwołalny – końca wydobycia węgla energetycznego na Górnym Śląsku. Ten proces już trwa – 30 lat temu było w regionie 70 kopalń, teraz jest już tylko 20. Ale i tak będzie to symboliczne i bardzo ważne wydarzenie i dla Górnego Śląska, i dla Polski. Jak konieczność zamknięcia kopalń jest postrzegana w Rybniku?  Alicja Dańkowska: Różnice poglądów wśród mieszkańców, w tym górników, są bardzo duże. Powszechne jest poczucie niepewności jutra, które często objawia się strachem – przede wszystkim o redukcję miejsc pracy i upadek gospodarczy miasta, ale również o odpływ młodych i degradację społeczną. Praktycznie wszystkie grupy naszych rozmówców miały trudność z wyobrażeniem sobie tego, jak miasto będzie funkcjonować po węglu. W Rybniku wciąż brakuje atrakcyjnej wizji przyszłości i odpowiedzi na kluczowe pytania: jakie sektory powinny stopniowo zastępować branżę wydobywczą, w jaki sposób można rozwiązać dramatyczny problem ze smogiem, jak przeciwdziałać starzeniu się społeczeństwa. Poszukiwanie rozwiązań tych problemów jest tym pilniejsze, że świadomość nieuchronnego końca wydobycia wśród rybniczan widocznie wzrasta. Wiele osób zaczyna pytać: co dalej? Przemysław Sadura: To właśnie w Rybniku mamy do czynienia z protestem przeciwko pomysłom otworzenia nowej kopalni, w którym wspólny front trzymają mieszkańcy miasta, władze lokalne i górnicy. Tego dotąd nie było. Protestują nie tylko mieszkańcy dzielnic, które są zagrożone górniczymi szkodami, czy przedstawiciele ruchów antysmogowych, ale też zwykli mieszkańcy myślący o bezwęglowej przyszłości Rybnika. Przeciwna uruchomieniu nowej kopalni jest także duża część górników i związkowców.  Dla nich to chyba po prostu konkurencja. AD: Tak, to jeden z powodów, dla których protest popiera część górników. Boją się, że jeżeli uruchomione zostanie nowe złoże, obecne będą wygaszane i po drodze część etatów przepadnie. PS: Ale też nie rozumieją, dlaczego państwo chce otwierać nową kopalnię, jeżeli rozmawiamy o końcu węgla. To jest bez sensu, również dla górników. Czy ten protest zaognił atmosferę wokół planów zamykania kopalń? PS: Niektórzy za bardzo zaangażowali się w antygórniczy hejt. Mówili, że po jednej stronie jesteśmy my, a po drugiej „ryle”. Ten temat jest okazją do koalicji tych, którzy są przeciwko wykorzystywaniu węgla jako opału, zaniepokojonych smogiem, ekologów, aktywistów, osób, którym bliskie są kwestie klimatu, zwykłych mieszkańców. Jeżeli jednak ta koalicja nabiera charakteru antygórniczego, to wypycha się górników i zachęca do współpracy z innymi środowiskami.  Jakimi? PS: Po pierwsze ze związkowcami. Swoją drogą związkowcy też wiedzą, że węgiel nie ma przyszłości. To duża i ciekawa grupa. Aktywiści, politycy, dziennikarze mówili nam: ze związkowcami nie pogadacie, bo to jest beton. Kiedy spróbowaliśmy, okazało się, że trafiliśmy na bardzo otwartych ludzi. Powiedzieli: OK, związkowcy to na ogół jest beton, ale my jesteśmy wyjątkowi, z nami pogadasz. Za to jak pójdziesz do innych, to zobaczysz, że nimi nie ma sensu rozmawiać. Potem poszliśmy do innych związków i sytuacja się powtarzała. 25 stycznia 2021 Jednak w sytuacjach oficjalnych związkowcy robią to, czego – jak myślą – oczekują od nich górnicy, tzn. odgrywają rolę bezkompromisowych przeciwników transformacji energetycznej. Utrzymują narrację, że kopalnie muszą zostać, że mamy dużo węgla i nie ma powodu, dla którego mielibyśmy z tego rezygnować. W szerokiej koalicji antytransformacyjnej są też środowiska denialistów klimatycznych i smogowych, zwolenników teorii spiskowych. Te ostatnie przy takim dużym napięciu, zagrożeniu i niepewności mnożą się w tempie dotąd nieznanym. Ludzie powtarzają, że polityka klimatyczna to spisek, a Unia chce wykończyć nasze kopalnie po to, aby później Niemcy kupili je za złotówkę itd. Jeżeli górników wypchniemy z „naszej” koalicji, to wpychamy ich w sojusz z siłami, które mogą się okazać bardzo szkodliwe. Pandemia pokazała zresztą, że to się też może wydarzyć na poziomie całego kraju. Widać tu rzeczywiście dużo podobieństw. Ludzie, których praca i zarobki są zagrożone przez pandemię, chętniej zaprzeczają jej istnieniu, albo przeceniają negatywne skutki lockdownu. Ale czytam w waszym raporcie, że grupą, która bardzo dobrze opanowała strategie wyparcia i negowania są nie górnicy dołowi, tylko sztygarzy, grupa, która teoretycznie powinna więcej wiedzieć o świecie i lepiej go rozumieć.  AD: Być może dlatego, że są to osoby, które czerpią najwięcej korzyści z dotychczasowego układu, więc mają największy interes w tym, żeby go bronić. Zasadniczo wśród bardziej doświadczonych górników, pracowników dozoru górniczego czy przewodniczących związków, można zaobserwować dwa różne podejścia wobec rosnącej presji UE na odchodzenie od węgla. Część z nich podkreśla szanse związane z unijnymi programami, jak mechanizmy sprawiedliwej transformacji czy platforma dla regionów górniczych w okresie transformacji. Tu dominuje takie myślenie: czas węgla się skończył, racjonalnie oceniamy sytuację i widzimy, że nie ma sensu dalej w to brnąć, bo to przyniesie straty dla wszystkich. Otwierają się nowe możliwości wsparcia, nie tylko finansowego, więc rozsądnie jest wejść we współpracę z UE i stworzyć ambitny plan transformacji regionu. Co ciekawe, w ten sposób myślą osoby, które w przeszłości stały na barykadach, przewodząc protestom górniczym i innym akcjom oporu. Obecnie jednak dostrzegają tę szansę i uważają, że daje ona największą nadzieję na to, żeby śląska społeczność nie tylko przetrwała, ale znalazła dla siebie nowy kierunek rozwoju. Z drugiej strony, jest sporo osób, które uważają, że UE dokonuje perfidnego zamachu na polskie górnictwo. A ponieważ to nierówna walka, jedyne co nam zostało, to postarać się przechytrzyć Brukselę, rozwijając „czyste” technologie, jak gazyfikacja węgla czy sekwestracja dwutlenku węgla. Miałoby to pomóc zachowaniu status quo poprzez utrzymanie wysokiego poziomu wydobycia. W tej grupie pojawiają się też głosy, że pomimo nacisków Unii Polska i tak jest skazana na węgiel, bo brakuje alternatyw: elektrownie jądrowe są za drogie, na OZE nie mamy warunków pogodowych, nie będziemy importować gazu z Rosji.  1 stycznia 2021 PS: W kopalniach pracują nie tylko górnicy. Jest personel naziemny, który w większości wykonuje pracę umysłową. Można by oczekiwać od nich większej gotowości na zmiany. Tymczasem, kiedy zrobiliśmy przed kopalnią krótką ankietę, wyłapując wychodzących z pracy, to osoby pracujące w biurach wcale nie były bardziej „do przodu”. A w sektorze okołogórniczym słyszeliśmy jeszcze bardziej denialistyczne narracje. To jest oczywiście też jakaś strategia obronna, ale ludzie na przykład potrafią oddzielić węgiel jako towar, który wydobywają i sprzedają, od surowca, którym później pali się w piecach.  Psychologicznie to całkiem zrozumiałe, wszyscy stosujemy w mniejszym lub większym stopniu mechanizmy wyparcia.  PS: Nasi rozmówcy tłumaczyli: „truje nie to, co wrzucasz do pieca ale to, co z niego wychodzi”. Oni sami w większości nie palą węglem w domu. Górnicy już dawno przeszli na gaz, albo mają bardzo nowoczesne piece. Nie chce im się brudzić, mają dość węgla w pracy. No i stać ich na to, żeby sobie zainstalować lepszy piec. Natomiast w sektorze okołogórniczym te narracje się nakładają. Denializm klimatyczny łączy się z wypieraniem kwestii smogu: proszę zobaczyć, powietrze jest przejrzyste, smogu nie ma. Mam wrażenie, że takiego górnika z antygórniczych stereotypów trzeba szukać w biurze kopalni albo w firmie zależnej od kopalni, a nie na dole. AD: Trzeba jednak podkreślić, że według ostatnich ustaleń rybnickie kopalnie mają być wygaszane najpóźniej, czyli w 2049 roku. W związku z tym górnicy czują się stosunkowo bezpiecznie: przepracują w kopalni do emerytury albo dostaną wysoką odprawę, a w międzyczasie może się okazać, że ich specjalizacja da im inne oferty pracy, które są lepiej płatne. Nie odczuwają presji, nie muszą się martwić o przyszłość. 20 października 2020 Dla kontrastu, jeśli popatrzymy chociażby na Bełchatów – gdzie PGE już otwarcie mówi o przechodzeniu na zielone źródła energii, a wydobycie węgla skończy się prawdopodobnie za kilkanaście lat – tam postawy są zupełnie inne. Jest więcej gniewu, zapalczywej obrony branży, teorii spiskowych. Natomiast jeśli chodzi o sektor okołogórniczy, to jego pracownicy są bardziej narażeni na straty związane z zakończeniem wydobycia niż sami górnicy, bo nie obejmą ich programy osłonowe. Te firmy po prostu upadną i tyle, nikt się nimi nie będzie przejmował. Ten proces obserwujemy zresztą w Rybniku. Może jednak obejmą. Fundusz Sprawiedliwej Transformacji to miliardy euro.  AD: Oczywiście, Fundusz ma przyczynić się do rozwoju różnych sektorów, jednak jedynie pracownicy kopalń mogą liczyć na hojne osłony socjalne, jak gwarancja zatrudnienia do emerytury lub wysokie jednorazowe odprawy. Żeby jednak lepiej zrozumieć różnice między postawami różnych grup pracowników w kontekście końca wydobycia węgla, należy spojrzeć też na strukturę wiekową. Starsi górnicy są bardziej skłonni do tego, żeby patrzeć podejrzliwie na zamiary UE, a młodzi zdają się mieć szerszą perspektywę, są bardziej elastyczni i mobilni. Ponadto, jak podaje Instytut Badań Strukturalnych w swojej analizie polskiego górnictwa węgla kamiennego, średni wiek osób pracujących na powierzchni wynosi ok. 48 lat. Jak wspomniał już Przemek, tę grupę charakteryzuje większy sceptycyzm niż pracowników dołowych, którzy mają średnio 37 lat. To też by się jakoś wkomponowywało w tezę, że starsze osoby mają większy problem z poradzeniem sobie z tą zmianą.  Ich przyszłość jest mniej pewna w tej sytuacji, młodzi mają więcej czasu na przystosowanie się do nowych warunków. AD: Na pewno, poza tym mają żywsze wspomnienia wszystkich trudności, których doświadczali już wcześniej, podczas poprzednich etapów restrukturyzacji. Młodych wyróżnia też to, w jaki sposób postrzegają samą pracę w kopalni. Z jednej strony doceniają aspekt towarzyski, wysoki poziom wzajemnego zaufania i wsparcia, pracę zespołową. Młodzi górnicy cenią to sobie i widzą, jak wiele mogą się nauczyć od starszych kolegów. Ale właściwie tylko tyle zostało z czaru pracy w górnictwie. Nie śpieszy im się, żeby po szychcie biec do knajpy i przesiadywać z kolegami przy golonce i piwie, tylko zbierają manatki i wracają do domu, do rodziny.  Żony pewnie też pracują, górnicy nie są już jedynymi żywicielami.  AD: Kobiety zaktywizowały się zawodowo, nie chcą już wyłącznie zajmować się domem, a praca w górnictwie jest postrzegana jak każda inna. Przywiązanie do jednego miejsca pracy i etos ciężkiej, fizycznej pracy wciąż są istotne dla starszych górników, ale młodsi coraz częściej traktują kopalnię jako jakiś etap w ich karierze zawodowej. Dla pracowników z dłuższym stażem takie podejście jest niewyobrażalne – przecież kopalnia to jest to jedyne, uświęcone miejsce, gdzie trzeba przepracować całe życie, „od pierwszej do ostatniej dniówki”. Z goryczą opowiadają o tym, że młodzi nie czują się związani z kopalnią i brakuje im pokory. Starsi górnicy muszą ich przekonywać, że kopalni należy się szacunek, bo to jest praca z żywiołem, i tłumaczą, dlaczego należy pozdrawiać się zwrotem „Szczęść Boże”. A młodzi marudzą, że praca kiepska, że mało się płaci. Komórki nie działają pod ziemią… AD: Tak, to jest całkowite odcięcie od świata, dzisiaj to trudne do przełknięcia. PS: Na ich przykładzie widać transformację, która ma miejsce na Śląsku. Dawniej chodziło przede wszystkim o bezpieczeństwo ekonomiczne i dlatego kopalnia była taka ważna. A teraz coraz bardziej liczy się jakość życia. Chodzi o to, żeby móc spędzić czas z rodziną, zupełnie inny jest model ojcostwa, partnerstwa. Mocno zmienił się stosunek do kobiet i rodzina jest inaczej konstruowana. Ojciec nie jest już wiecznie nieobecnym i emocjonalnie niedostępnym żywicielem rodziny. Zamiast spędzać wieczory z kolegami w pubie lub robiąc kolejną fuchę chce zobaczyć pierwsze kroki swojego dziecka. Mówią o tym dziewczyny, kobiety z rodzin górniczych i sami górnicy. To wielowymiarowa zmiana, która dotyczy nie tylko górników, ale całego regionu. Tę różnicę pokoleń zobaczyłem w czasie spotkań badawczych z młodymi i starszymi górnikami. Obie grupy zapraszałem na spotkania po pracy przy golonku. Młodsi odpowiedzieli na pytania, zjedli i nawet piwa nie wypili. Już chcieli jechać do domu. Starszym się zupełnie nie spieszyło. Mimo tych szybko zachodzących zmian, piszecie w raporcie, że śląski etos – tradycja, rodzina, praca – może być czynnikiem, który pomoże także w transformacji. Ale z tego, co mówicie wyżej, musiałby ulec pewnym modyfikacjom. Jak sobie wyobrażacie śląski etos przekonujący dla młodego pokolenia?  PS: Wydało się to dla nas ważne, bo robimy równolegle badania w regionie bełchatowskim, który jest pozbawiony tradycji. Nie ma tożsamości bełchatowskiej, która poprzedzałaby przemysł. Bełchatów powstał dopiero po otwarciu kopalni i elektrowni, rozrósł się wokół nich. I wszystko, cała infrastruktura, zniknie razem z kopalnią i elektrownią. Dziś Bełchatów jest miastem, które ma jeden z wyższych w Polsce odsetków dezurbanizacji. Ludzie stamtąd uciekają.  25 września 2020 Na Śląsku ponadstuletnia tradycja wydobywania węgla, cała kultura górnicza wrosła w śląskość, ale górnictwo jest tylko jej częścią, fragmentem czegoś o wiele większego, tradycji trwających od wieków.  Gdyby nie Bełchatów, może nawet byśmy nie zobaczyli, jak to jest ważne. To, że jest śląskość poza węglem, daje podstawy do optymizmu, do nadziei. Tak jak my mówiliśmy sobie na początku pandemii: „przetrwamy”, tak samo mogą na Śląsku powiedzieć o transformacji energetycznej: przetrwamy to, był Śląsk przed węglem, będzie i potem.  AD: Myślę też, że wartością, na której można budować jest to, że górnicy zawsze trzymali się razem. Pracując ze sobą przez długie lata w tej samej brygadzie czy na jednym oddziale buduje się silne poczucie wspólnoty. Rodziny górników przyjaźnią się między sobą, co sprawia, że w społecznościach przykopalnianych dzielnic jest duży potencjał oddolnej organizacji społecznej. Druga rzecz, która mi się wydaje bardzo wartościowa, to ten słynny śląski pragmatyzm. Jeśli transformację energetyczną uda się przedstawić jako unikalną szansę, grę o dużą stawkę, na którą mamy niebagatelne środki, to myślę, że uda się zmobilizować mieszkańców regionu do wspólnego wymyślenia nowego kierunku rozwoju, który będzie miał więcej sensu niż kurczowe trzymanie się branży węglowej do ostatniego tchu. Kierunek, dzięki któremu im samym, ale też ich wnukom, będzie się żyło lepiej. Warto prowadzić dyskusję również na tym poziomie – na poziomie zdrowego rozsądku i wynikających z transformacji korzyści.  A jak konkretnie miałaby ta przyszłość Górnego Śląska wyglądać? Piszecie, że górnicy mają świadomość tego, co wydarzyło się w Wałbrzychu, w Bytomiu, w Wielkiej Brytanii, czyli bolesnych skutków transformacji – bezrobocia, zubożenia regionu. Trudno, żeby nie obawiali się ciemnych stron zmian. PS: Jak pytaliśmy o przyszłość, to widać było, że część mieszkańców chciałyby się uwolnić od węglowego dziedzictwa w sposób kompletny, wręcz wyprzeć je z pamięci, z historii, skończyć z wielkim przemysłem, postawić na rozwój sektora IT, czy turystyki. Natomiast osoby związane z sektorem górniczym myślą o tym, żeby wykorzystać przemysłowy potencjał Górnego Śląska. Tak naprawdę miasto wielkości Rybnika, mocno związane również z aglomeracją katowicką, wręcz musi iść w obu kierunkach. Można, korzystając z istniejącej infrastruktury i zaplecza kadrowego, rozwijać jakiś niegórniczy, niewęglowy przemysł, a jednocześnie inwestować w rozwój usług. Niektórych z nich dzisiaj nie jesteśmy nawet sobie w stanie wyobrazić. Mówimy przecież o wygaszaniu wydobycia węgla przez najbliższych 20 lat, a może nawet dłużej. Niezbędne jest jednak, aby proces ten był obudowany działaniami łagodzącymi skutki przekształceń, oraz żeby mieszkańcy regionu byli jak najmocniej włączani w jego planowanie i realizację. Alicja Dańkowska** – doktorantka i asystentka badawcza w Akademii Leona Koźmińskiego. Jej zainteresowania naukowe dotyczą społecznych aspektów transformacji energetycznej. W ramach projektu Rybnik 360 badała postawy mieszkańców i górników wobec perspektywy odejścia od węgla. Dr hab. Przemysław Sadura* – socjolog polityki, adiunkt na Wydziale Socjologii UW. Ekspert ds. badań społecznych w projekcie Rybnik 360 realizowanym przez działającą przy Komisji Europejskiej organizację ds. innowacji na rzecz klimatu organizację EIT Climate-KIC. Gospodarka, Ekologia, górnictwo kopalnie Rybnik
118^Polki i Polacy: Kaczyński chce stłamsić media. Inaczej myśli jeden z elektoratów (zgadnij, który)^Anton Ambroziak^14 lutego 2021^https://oko.press/polki-i-polacy-kaczynski-chce-stlamsic-media/^"PiS nie potrafi wypchnąć swoich pomysłów poza bańkę. 63 proc. Polek i Polaków zgadza się z protestującymi mediami, które twierdzą, że ""podatek od reklam"" zagraża wolności słowa. Dwie grupy mają wątpliwości [SONDAŻ IPSOS DLA OKO.PRESS] Większość Polek i Polaków nie wierzy w narrację PiS dotyczącą „podatku od reklam”. Rząd i jego tuby propagandowe przekonują, że „składka solidarnościowa” to normalne, europejskie, nowoczesne rozwiązanie, które pozwoli ściągać pieniądze od gigantów cyfrowych i podreperować nadszarpnięty pandemią budżet. Z najnowszego sondażu Ipsos dla  wynika, że ludzie podzielają obawy niezależnych mediów, które w podatku widzą poważne zagrożenie dla wolności słowa. Zgadza się z nimi 63 proc. badanych. Odwrotnego zdania jest 35 proc. Wynik jest sukcesem bezprecedensowego protestu mediów. Ipsos rozpoczął telefoniczne badanie dla  10 lutego, gdy widzów, czytelników i słuchaczy witały czarne ekrany i zapętlone komunikaty o wstrzymaniu nadawania treści. Przystąpiło do niego kilkadziesiąt podmiotów medialnych: duże stacje telewizyjne (TVN, Polsat), rozgłośnie radiowe (RMF FM, Radio Zet, TOK FM), gazety i dzienniki ogólnopolskie i lokalne (Tygodnik Podhalański, Dziennik Łódzki, Gazeta Wyborcza, Rzeczpospolita, Polityka), portale internetowe (Onet, Wirtualna Polska, gazeta.pl, businessinsider.com). Także redakcja  dołączyła do protestu  – choć nie utrzymujemy się z reklam, zrobiliśmy to w odruchu solidarności z innymi mediami. Akcja zdobyła wielomilionowe zasięgi w sieci, a także międzynarodowy rozgłos — reagowała zagraniczna prasa, a europejscy i amerykańscy dyplomaci podkreślali wagę niezależności mediów. 11 lutego 2021 13 lutego 2021 Wynik sondażu w zasadzie jeden do jeden odzwierciedla preferencje polityczne Polek i Polaków z ich głęboką polaryzacją. Wyborcy PiS niemal w komplecie bronią narracji władzy. Tylko co dziesiąta osoba w „podatku od reklam” dostrzega zagrożenie dla wolności mediów. Jest to o tyle ciekawe, że jak pokazał sondaż IBRIS z 2019 roku, właśnie wyborcy PiS deklarowali, że korzystają z największego miksu programów informacyjnych – oglądają nie tylko prorządowe „Wiadomości” TVP (80 proc.), ale także „Wydarzenia” Polsatu (49 proc.) i „Fakty” TVN (34 proc.). Innymi słowy, o proteście dowiadywali się nie tylko z rządowej tuby, która wyśmiewała histerię mediów i dziennikarzy, ale także zarzucała im nawet działanie na szkodę kraju. 11 lutego 2021 Podzielone są za to osoby, które nie zamierzają głosować, czyli z definicji są mniej zainteresowane polityką i w ogóle sferą publiczną. W sondażu Ipsos dla  takich osób było 36 proc., więcej niż wyborców PiS (29 proc.). Większość z nich (59 proc.) dostrzega zamach władzy na media, ale 38 proc. mu zaprzecza. Wśród wyborców opozycji sytuacja jest dokładnie odwrotna. „Podatek od reklam” uznaje za niebezpieczny: Także wyborcy Konfederacji, na których głosują głównie młodzi i osoby, które co do zasady sprzeciwiają się jakiemukolwiek opodatkowaniu, w większości zgadzają się z argumentami podnoszonymi przez niezależne media. Poparcie dla argumentów niezależnych mediów maleje wraz z wiekiem. Wśród najmłodszych (18-29 lat) odsetek osób zgadzających się, że nowe opodatkowanie to krok ku stłamszeniu wolności prasy, wynosi aż 84 proc., sześć razy mniej jest odmiennego zdania. Najstarsi (ponad 60 lat) są podzieleni po równo: 47 proc. na „nie”, do 47 proc. na „tak”. Sondaż rozbija też popularne przeświadczenie, że protest mediów dotarł tylko do mieszkańców dużych miast, którzy obficie korzystają z ogólnopolskich tytułów prasowych. Aż 66 proc. mieszkańców wsi i 65 proc. mieszkańców miast do 20 tys. mieszkańców uznaje podatek od reklam za zagrożenie dla wolności mediów. To z pewnością zasługa masowości protestu – jak już pisaliśmy, włączyły się w niego lokalne tytuły prasowe, a także popularne rozgłośnie radiowe i telewizyjne (szczególną wagę miał0 włączenie się Polsatu czy RMF FM). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Media, Jarosław Kaczyński, Rząd Mateusza Morawieckiego, podatek od reklam"
119^Państwo nie dba o osoby z zespołem Downa. Chodzi tylko o to, by przychodziły na świat [ROZMOWA]^Sławomir Zagórski^14 lutego 2021^https://oko.press/panstwo-nie-dba-o-osoby-z-zespolem-downa/^"Prof. Robert Śmigiel: ""Znam rodzinę, w której urodziło się dziecko i rodzice poprosili dorosłą osobę z zespołem Downa, żeby została ojcem chrzestnym. Biskup nie wydał na to zgody. Odmowę wytłumaczono tym, że ten ktoś z trisomią 21 nie ma świadomości swojej wiary""  Sławomir Zagórski, :Panie Profesorze,proszę mnie poprawić, jeśli się mylę twierdząc, że zespół Downa to najczęstsza przyczyna upośledzenia umysłowego uwarunkowana genetycznie?  Prof. Robert Śmigiel*: Nie myli się pan. Ale dobrze, że dodał pan informację o uwarunkowaniu genetycznym. Bo gdyby jej zabrakło, trzeba by na pierwszym miejscu wymienić płodowy zespół alkoholowy. Poważny problem, nie tylko w Polsce, ale także w krajach zachodnich, w Stanach Zjednoczonych, w Afryce. Ale uwaga. Dziś nie używamy już określenia „upośledzenie umysłowe”. Mówimy o „intellectual disability”, czyli „niepełnosprawności intelektualnej”, a jeszcze częściej o „learning disability”, czyli „problemach z uczeniem”. To ważne z punktu widzenia społecznego postrzegania tych osób. Które – jak rozumiem – nie jest najlepsze?  To zależy gdzie. W Polsce wciąż boimy się tych osób, tak jak zresztą boimy się każdej inności. My się w szkole nie uczymy, że ludzie są różni. U nas najlepiej udawać, że wszyscy wyglądają i myślą tak samo. To zresztą problem także innych prawicowych rządów, które chciałyby, żeby wszyscy byli jednolici i działali po myśli partii rządzącej. Wracając do określeń – ostatnio słychać coraz więcej głosów, w tym np. z Komisji Europejskiej, że również „zespół Downa” jest pejoratywnym określeniem. Prowadząc spotkania w szkołach usłyszałem od dzieci, że często wzajemnie przezywają się „ty Downie”. Dlatego w rozmowie z panem będę używać zamiennie terminu „trisomia 21”. Przypomnę, że zespół Downa to efekt obecności nadprogramowego chromosomu 21 pary. Jakie są tego konsekwencje oprócz wspomnianych problemów z uczeniem?  Ich zakres jest bardzo szeroki. Najczęstszą konsekwencją są najrozmaitsze wady serca, praktycznie wszystkie, jakie występują w naturze. Na drugim miejscu wymieniłbym poważne, wymagające szybkiej interwencji chirurgicznej, wady układu pokarmowego. 1 listopada 2020 Uszkodzenia mogą dotyczyć też kości, mam tu myśli np. dysplazję stawów biodrowych czy wady kręgów szyjnych. Dzieci z zespołem Downa zapadają stosunkowo często na białaczki, cierpią z racji zaburzeń hormonalnych (niedoczynność tarczycy), a także wielu zaburzeń neurorozwojowych, od kłopotów z karmieniem i wykształceniem mowy po rozwój globalny. Muszę też wymienić wady słuchu (niedosłuch różnego stopnia) oraz wzroku (począwszy od wady gałki ocznej i zaćmy, a na jaskrze skończywszy). To wszystko powoduje, że dziecko z zespołem Downa, jeżeli nawet rodzi się bez widocznych wad somatycznych, musi być poddane wielu dodatkowym konsultacjom, żeby wykluczyć te ukryte, wrodzone nieprawidłowości. Jak często zdarza się zespół Downa? Występuje on przeciętnie raz na 750 żywych urodzeń. Natomiast prawdziwa częstość jest wyższa, ponieważ duża część płodów z zespołem Downa obumiera samoistnie i to już w pierwszych tygodniach ciąży. Nadprogramowy 21 chromosom to przyczyna ok. 3 proc. wszystkich poronień. W 2019 roku zespół Downa był przyczyną jednej czwartej legalnych aborcji w Polsce – dokonano z tego powodu 271 zabiegów. W 164 przypadkach aborcję wykonano z racji zespołu Downa ze współistniejącymi wadami somatycznymi. Czy wiadomo, ile kobiet decydowało się na urodzenie takich dzieci?  Nie mamy w Polsce dokładnego rejestru chorób rzadkich, rejestru wad genetycznych. Skłamałbym, gdybym powiedział, że go w ogóle nie ma. Bo jest Polski Rejestr Wrodzonych Wad Rozwojowych prowadzony przez panią prof. Latos-Bieleńską w Poznaniu, natomiast on nie jest uzupełniany na bieżąco z uwagi na brak finansów. Statystycznie możemy oszacować, że rocznie rodzi się u nas ok. 500 dzieci z trisomią 21. Na każdej porodówce przychodzi na świat kilkoro takich noworodków rocznie. Każdy z nas – neonatologów, pediatrów – spotyka się z nimi. A ile osób z zespołem Downa łącznie żyje w Polsce?  Ponieważ nie ma rejestru, trudno to określić. Oceniam ich liczbę na ok. 20 tysięcy. Jak długo takie osoby żyją? To ponoć się bardzo zmieniło – jeszcze niedawno średnia wynosiła 8-10 lat, a dziś ok. 50 lat?  Nawet więcej. Znam osoby, które dożywają sześćdziesiątki, natomiast średnia rzeczywiście wynosi ok. 50 lat. Przy dzisiejszych możliwościach wsparcia rehabilitacyjnego, leczenia różnych nieprawidłowości wynikających z wad somatycznych (np. serca, przewodu pokarmowego), możliwe jest dłuższe życie. Ale trzeba też pamiętać, że proces starzenia się u osób z zespołem Downa jest znacznie przyspieszony i chorobowość w starszym wieku znacznie większa niż w populacji ogólnej. Dlatego osoby z trisomią 21 nadal umierają wcześniej. Jakie są losy osób z zespołem Downa? Słyszałem ostatnio wypowiedź doświadczonego lekarza, który mówił, że poziom ich rozwoju intelektualnego jest bardzo opóźniony. Nie mogą samodzielnie zamieszkać, samodzielnie pracować, są zdolne wykonywać proste czynności pod opieką innych. Czy w Polsce prowadzi się badania naukowe na temat ich losów?  Jest trochę takich badań. Prowadzi się je na wydziałach nauk o zdrowiu na uniwersytetach medycznych (sam w nich uczestniczę), ale głównie dzieje się to na wydziałach humanistycznych uniwersytetów. Najszersze tego typu opracowanie powstało 3 lata temu przy udziale szerokiego zespołu konsultantów na Uniwersytecie Papieskim Jana Pawła II w Krakowie. Z przykrością stwierdzam, że badania na temat jakości życia osób niepełnosprawnych robimy niechętnie. Ich wyniki trudno opublikować w czasopismach z odpowiednio wysokim czynnikiem impact factor, z czego jesteśmy rozliczani. To z całą pewnością badania miękkie, ale przecież zdrowie to nie tylko zdrowie somatyczne, ale także psychiczne, dobrostan całej rodziny, która nosi ciężar choroby dziecka. Na Zachodzie ten temat jest znacznie bardziej doceniany, u nas wciąż traktuje się go po macoszemu. Czy na postawie wyniku badania prenatalnego jest Pan w stanie stwierdzić jak ciężki będzie obraz kliniczny zespołu Downa u konkretnego dziecka po urodzeniu?  Niestety, nie. To zresztą dotyczy nie tylko trisomii 21, ale także wielu innych zespołów genetycznych. Dzieci z dokładnie tym samym zakresem zaburzenia chromosomowego mają bardzo zróżnicowane objawy somatyczne. To jest najprawdopodobniej związane z bardzo trudną do zidentyfikowania interakcją pomiędzy różnymi genami. Zmiany genetyczne w zespole Downa mogą dotyczyć wszystkich albo tylko niektórych komórek ciała. Ta druga postać, zwana mozaikową, oznacza chyba lżejszy przebieg choroby?  Teoretycznie tak powinno być, tymczasem wszystkie postacie mozaikowe u dzieci z zespołem Downa, jakie znam, dają identyczny zakres objawów jak u dzieci z pełną trisomią 21. Ponadto nie jesteśmy w stanie określić procentu mozaiki dla trisomii 21 w tkance mózgowej, w sercu czy innych ważnych dla życia narządach, bo przecież ich nie wytniemy, żeby je zbadać. Mozaikowatość określany tylko w skórze płodu, po urodzeniu – we krwi dziecka. Natomiast rodzice czytając Internet i dowiadując się, że postać mozaikowa ma teoretycznie łagodniejszy przebieg, zawsze – zanim się uzyska to ostateczne rozpoznanie po porodzie – mają nadzieję, że okaże się, że ich dziecko ma postać mozaikową. To chyba dla Pana trudne – także z powodów etycznych – że nie można na podstawie badania prenatalnego powiedzieć rodzicom jak bardzo chore będzie ich dziecko? Trzeba chyba zakładać ten najgorszy scenariusz?  W poradnictwie prenatalnym jesteśmy zobowiązani do przedstawienia wszystkich nieprawidłowości, jakie mogą wystąpić przy danej wadzie genetycznej. 3 lutego 2021 Ale mówimy też o tej drugiej, możliwej stronie. Badamy jedną linię komórkową uzyskaną z fibroblastów skóry płodu w poszukiwaniu genetycznych mozaik. Trzeba jednak pamiętać, że ten układ jest zupełnie inny niż we krwi dziecka po urodzeniu. Także tu zdarzają się zaskoczenia. Pozytywne zaskoczenia? Tak, na korzyść zdrowia danego płodu. To jest zresztą podchwytywane w różnego rodzaju politycznych rozmowach, i to nie są pomyłki, że my możemy zdiagnozować jakąś część komórek płodu z trisomią 21, a po urodzeniu okazuje się, że liczba tych komórek jest tak mała, iż praktycznie nie ma żadnych objawów zespołu Downa. To jest biologia, my to rozumiemy. Dla nas to nie jest ani cud, ani pomyłka. Trzeba zawsze o tej możliwości powiedzieć rodzicom, ale też uczciwie zaznaczyć, że to znikomy procent spośród wszystkich trisomii. Kiedy rozpoznajemy prenatalnie trisomię 21 na poziomie 15 – 18 tygodnia ciąży, to z reguły nie widzimy płodu na tyle dobrze, żeby określić, czy te wymienione wcześniej wady rzeczywiście mogą współistnieć. Dla niektórych rodziców byłaby to kluczowa informacja przy rozważaniu dalszego postępowania w czasie ciąży. Ja sobie dawno poradziłem z tym etycznym dylematem. Powiem szczerze, wierzę w wartość życia i to, co powiem, nie burzy mojego profesjonalizmu. Natomiast dla mnie owa wartość życia sprowadza się do zapewnienia takich samych praw osobom z zespołem Downa, jakie mamy my wszyscy, czyli odpowiedniego funkcjonowania w społeczeństwie. A na to się im nie pozwala. Od wielu lat jestem zaangażowany w pracę w fundacji „L’Arche”, która należy do federacji międzynarodowej, prowadzącej domy dla dorosłych z niepełnosprawnością intelektualną. Mieszka w nich oczywiście najwięcej osób z zespołem Downa. Znam więc takie osoby z Japonii, z Afryki, Azji, Stanów Zjednoczonych, Nowej Zelandii, Ameryki Południowej. Te osoby żyją wszędzie. I widać wyraźnie, jak bardzo różni się jakość ich życia w zależności od tego, z jakiego regionu świata pochodzą. Taka np. scenka z Irlandii. Idę z mieszkającym tam Nowozelandczykiem, który ma trisomię 21, do pubu Guinessa i każdy z nas kupuje sobie sam po piwie, siadamy, rozmawiamy… …nie budząc sensacji…  …najmniejszej. Jest opiekun tej osoby, ale to nie jest opiekun, który wykonuje za niego wszystkie czynności. Inny przykład. Jestem na spotkaniu w Berlinie. Podchodzi do mnie Niemiec z zespołem Downa, który nosi kolczyk w uchu i pierścionek na kciuku i częstuje mnie papierosem. Opowiadam o tym naturalnie nie po to, by chwalić palenie papierosów czy picie alkoholu, ale by pokazać, że nasze polskie postrzeganie dorosłości osób z zespołem Downa jest dziecinne. Traktujemy ich cały czas jako tych niepełnosprawnych, którzy są niezdolni do podejmowania jakichkolwiek decyzji. Nie dostrzegamy w ogóle potrzeb seksualnych tych osób, nie widzimy ich potrzeby samodzielności. 28 stycznia 2021 Rodzice kochający swoje dzieci czasami w ogóle sobie nie wyobrażają, żeby na ten temat choćby rozmawiać. Traktują te dorosłe osoby dalej jak dzieci niepełnosprawne, które trzeba obsługiwać. Kościół też od takich osób się odwraca. Znam rodzinę, w której urodziło się dziecko i rodzice poprosili dorosłą osobę z zespołem Downa, żeby została ojcem chrzestnym. Biskup nie wydał na to zgody. To dla mnie nie do pojęcia. Ta osoba z Downem była dla tej rodziny wzorem wiary. Była ochrzczona, bierzmowana. Odmowę wytłumaczono tym, że ten ktoś z trisomią 21 nie ma świadomości swojej wiary. W ten sposób Kościół pokazuje wyraźnie jak sam ocenia wartość takiej osoby. Chłopiec z zespołem Downa pewnie nie może być ministrantem? Zdarzają się księża, którzy są w stanie sobie z tym poradzić. Ale spotykają się też często z dużym oporem własnych parafian, którzy nie życzą sobie, żeby przy ołtarzu stał ktoś, kto wygląda inaczej. Dla mnie to olbrzymi problem. Jak w Polsce wygląda wsparcie dla ludzi z zespołem Downa, dla ich rodzin ze strony państwa?  Nie można powiedzieć, żeby tego wsparcia nie było w ogóle. Jeśli dziecko z trisomią 21 ma wadę serca, operuje się ją na NFZ. Jeśli jest potrzeba konsultacji specjalistycznych, to przyjmuje się te dzieci, jak każde inne. Z tym że one potrzebują znacznie więcej tych konsultacji, potrzebują skoordynowanej opieki, a nikt im tego nie ułatwia – stoją w tym samych kolejkach, co bardzo utrudnia logistykę działania całej rodziny. Ale może zamiast mówić o tym, co takie osoby dostają od państwa, lepiej powiem czego państwo nie robi. I tutaj jest bardzo dużo luk w całym systemie. Przede wszystkim nie ma standardów postępowania z takimi osobami. Mając na uwadze, że tych osób jest naprawdę dużo, już dawno należałoby się nad tym pochylić. Są pewne standardy amerykańskie, standardy towarzystw naukowych na Zachodzie, które określają na jakim etapie życia jakie badania i jakie konsultacje należy zlecić. U nas tego nie ma. A to bardzo by pomogło lekarzom pierwszego kontaktu, a także pracownikom pomocy społecznej, żeby według tego jednego, określonego schematu pomagać osobom z zespołem Downa. Czyli tych spraw musi de facto pilnować rodzic?  Tak. To wszystko spada na barki rodziców. A wiadomo, że rodzice są różni. Są tacy, który sobie świetnie radzą i tacy, którzy z racji np. mniejszej wiedzy, czy chociażby z powodu zamieszkania dalej od ośrodka akademickiego, nie bardzo dają sobie radę. I to niestety znacząco ogranicza właściwe wsparcie ich dziecka z zespołem Downa. Czego jeszcze brakuje oprócz standardów?  Koordynacji działań medycznych. Po urodzeniu rodzice dostają całą listę niezbędnych konsultacji. A ponieważ ośrodki specjalistyczne są rozrzucone po Polsce, ale głównie mieszczą się w miastach akademickich, w związku z tym ci rodzice wędrują. Ich życie polega na wędrowaniu z dzieckiem do specjalistów, na rehabilitację, na neurologopedię, itd. Rodzice dostają więcej wsparcia od osób w podobnej sytuacji poprzez strony internetowe, media społecznościowe niż od państwa. To niestety często wywołuje też szereg nieprawidłowości. Nie chciałbym w żadnym wypadku wyrazić się tu negatywnie o rodzicach, ale poprzez takie kontakty na Facebooku czy innych mediach społecznościowych oni się często wzajemnie nakręcają albo domagają się rzeczy nieudowodnionych przez naukę (dowody oparte na faktach, czyli EBM – Evidence Based Medicine) lub nawet niezgodnych z postępem nauki. Jakiś przykład?  Dotyczy to np. wsparcia dietetycznego i suplementacyjnego osób z zespołem Downa. W Internecie dużo jest firm, które proponują różne rozwiązania rodzicom, jak i dyskusji między rodzicami. W grę wchodzi np. zielona herbata, wyciąg ze skórki winogron, inne suplementy, które zawierają antyutleniacze, itd. 12 grudnia 2019 Inny przykład to wykonywanie badań biochemicznych, np. poziomu kwasu foliowego, witaminy B12, homocysteiny. Rodzicom wydaje się, że te badania powinny być wykonywane częściej, tylko lekarze ich nie zlecają. Tymczasem to nie jest ujęte w żadnym standardzie na świecie, a ponieważ u nas nie ma w ogóle reguł postępowania, rodzice tworzą własne. A jeśli chodzi o pomoc finansową? Kobieta, która urodzi dziecko z zespołem Downa dostaje teraz 4 tys. złotych.  Określa to ustawa zwana skrótowo „Za życiem”. To potrzebna regulacja prawna, ale napisana na kolanie, bez konsultacji specjalistów. W efekcie jest tylko tym, o czym właśnie pan powiedział – 4 tys. zł. plus. Na tej jednorazowej pomocy finansowej się kończy? A co z rehabilitacją?  Są w Polsce ośrodki wczesnej interwencji, gdzie prowadzi się rehabilitację, fizjoterapię, neurologopedię. Ale liczba tych zabiegów możliwych do zrealizowania na NFZ jest absolutnie niedostateczna. Są też zasiłki pielęgnacyjne, tak jak w przypadku każdej innej niepełnosprawności fizycznej czy intelektualnej. Ale mało kto, poza rodzicami takich dzieci wie, że orzeczenia o niepełnosprawności przydzielane są osobom z zespołem Downa na dwa lata! Po upływie tego terminu, trzeba od nowa zbierać wszystkie papierki i stawać na komisję. Przecież to absurd.  Sadzę, że to jeden ze sposobów zniechęcania osób, które chcą korzystać z pomocy społecznej. Jak dasz zasiłek na dwa lata, to może za dwa lata ten ktoś już nie przyjdzie, bo będzie zniechęcony. To się zdarza nie tylko w odniesieniu do trisomii 21. Sam pokazuję na wykładach orzeczenie komisji o braku niepełnosprawności u dziecka z trisomią chromosomu 18 (choroba o charakterze letalnym). To dziecko zmarło dwa miesiące po wydaniu tego orzeczenia. Ale tu nie chodzi tylko o częste wyprawy do urzędu. Większość rodziców po prostu się boi, że im się nie przedłuży tego zasiłku, tych 620 zł, których oni tak bardzo potrzebują na różne formy terapii dla swojego dziecka. Często jedno z nich nie może w ogóle pracować. Tak, przynajmniej do czasu, kiedy dziecko nie pójdzie do przedszkola albo do szkoły. Ale to kolejny bardzo kłopotliwy temat. Znalezienie przedszkola dla dziecka z zespołem Downa, nie mówiąc już o szkole, jest w Polsce naprawdę dużym wyzwaniem. Wracam jeszcze do tych komisji lekarskich. Rodzice opowiadają, że czują się tam poniżani. Przychodzą jako ci, którzy proszą o łaskę. Członkowie komisji czasem nie zadają sobie nawet trudu, żeby przynajmniej zerknąć na przyniesione dokumenty. Na dowody ciężkiej pracy rodziców z tymi dziećmi, żeby w jakiś sposób poprawić ich jakość życia i zbliżyć jak najbardziej do społeczeństwa. A to przecież bardzo istotne, bo pozwala także w przyszłości mniej korzystać z pomocy państwa. Rodzice opowiadają otwarcie o tym złym traktowaniu i te opowieści są naprawdę druzgocące dla systemu. Są chyba państwa, które prowadzą opiekę nad osobami z zespołem Downa w taki sposób, że Polska mogłaby się na nich wzorować? Tak, ale proszę też pamiętać, że w krajach zachodnich jest nacisk na przesiewowe badania prenatalne i – nie ma co ukrywać – na terminację ciąż z rozpoznaniem u płodu zespołu Downa. Ocenia się, że w przypadku blisko 90 proc. rozpoznań prenatalnych z trisomią 21 kończy się decyzją o przerwaniu ciąży. 28 marca 2018 To oczywiście temat na zupełnie inną dyskusję, ale myślę, że jednak my w Polsce nie chcielibyśmy dążyć dokładnie w tym samym kierunku. U nas jest inny problem, a mianowicie taki, że odbiera się w ogóle ludziom możliwość wyboru! Mógłbym panu sporo poopowiadać, które osoby decydują się na przerwanie takiej ciąży, a które nie. I często młoda dziewczyna z dużego miasta z kolczykiem w nosie, mająca partnera, podejmuje decyzję o kontynuacji ciąży z płodem z trisomią 21. A z drugiej strony matka trójki dzieci z małego miasteczka, osoba wierząca, podejmuje decyzję o przerwaniu ciąży. To też nie dociera do wszystkich. Co zrobić, żeby zmienić tę tendencję? Nie zabronić, tylko pokazać wartość życia. A czym to jest z kolei spowodowane? Strachem. W tych małych miasteczkach i na wsiach jest przede wszystkim strach przed innością. Jestem stosunkowo młodym lekarzem, ale wciąż zdarzają się kobiety przychodzące z dzieckiem z zespołem Downa, które się wstydzą w ogóle to dziecko pokazać. A jak się z nimi porozmawia, otwierają się i mówią, że własna matka powiedziała im, że urodziły małpę. I jak one mają sobie w życiu poradzić? Nie we wszystkich europejskich krajach przestały się rodzić dzieci z zespołem Downa. Np. w Holandii przychodzi ich na świat proporcjonalnie więcej niż w Polsce. Ale tam państwo bardzo pomaga takim rodzinom.  To prawda. Różnica we wsparciu dla rodzin, którym urodziło się dziecko z zespołem Downa – nie tylko medycznym, ale i społecznym – w Polsce i w krajach zachodnich jest olbrzymia. To wsparcie jest również znacznie bardziej przemyślane, tj. połączone z edukacją społeczeństwa. Bo o jakimkolwiek kraju byśmy nie pomyśleli, to każdy z nich przechodził przez to samo, przez co my przechodzimy, że obawiano się osób z niepełnosprawnością. Fundacja L’Arche, o której wspomniałem, powstała we Francji, gdzie w latach 60. osoby z niepełnosprawnością intelektualną wyciągano ze szpitali psychiatrycznych. To całkowite pomieszanie pojęć. Choroba psychiczna jest bowiem czymś zupełnie innym niż wrodzony deficyt intelektualny. A tak myślano jeszcze 60 lat temu w Europie zachodniej. Jak Pan odebrał niedawne orzeczenie Trybunału Konstytucyjnego? Odebrałem je bardzo osobiście jako niezrozumienie całej tej sytuacji, jako faryzejstwo. Wydaje ci się, że jak wybielisz swoje szaty, to tym samym zlikwidujesz cały problem. Nieprawda. Nasze pacjentki już wyjeżdżają za granicę i tam przeprowadzana jest aborcja. Mówię o istniejących wskazaniach medycznych, a nie o żadnych innych powodach nieakceptacji płodu z powodów społecznych. I to dla mnie jest zaprzeczeniem jakiejkolwiek prawdy. 21 października 2020 Niepokazanie wartości człowieka z niepełnosprawnością, niewspieranie go po urodzeniu w taki sposób, jak to powinno wyglądać, a jedynie zakaz, który ma – nie wiem co i nie wiem komu – wyłącznie pokazać, że reprezentujesz jakieś wartości chrześcijańskie? Ta ustawa jest dla mnie zaprzeczeniem wolnego wyboru, zaprzeczeniem pewnej inności. Tego, że nie każdy potrafi udźwignąć taki ciężar na własnych barkach. Bo rodziny są bardzo różne i często borykają się z takimi problemami, że nawet trudno nam sobie je wyobrazić. To wszystko się zdarza, to może się zdarzyć każdemu z nas, a więc także w każdej z tych rodzin obciążonych wieloma innymi problemami. Dlatego właśnie te indywidualne decyzje są tak bardzo trudne. Ten zakaz jest dla mnie podważeniem wolnego wyboru człowieka w sytuacjach ekstremalnie trudnych, które nawet trudno przewidzieć jakimkolwiek prawem. Szczególnie, że nikt z osób promujących tę ustawę czy odpowiedzialnych za nią, za orzeczenie TK, nie wnika w prawdę, jaka istnieje. Nie bada tych osób, nie pyta ich o zdanie, tylko robi to na podstawie własnych uzasadnień ideologicznych, które narzuca innym. Będzie nam teraz bardzo trudno pracować, bo mamy narzędzia, które pozwalają nam diagnozować wady u płodów. I jedną z możliwości wyboru, był dotychczasowy zapis o prawnej możliwości przerwania ciąży, a przecież wcale nie jest tak, że rodzice ją zawsze podejmują. Wcale nie! To zależy od wielu różnych czynników i jeżeli jej nie podejmują, to my też ich wspieramy. Dla tych najtrudniejszych przypadków – określanych jako letalne – założyliśmy hospicjum perinatalne we Wrocławiu i w Opolu. To nie jest tak, że patrzysz tylko w jedną stronę. Ale ta prawna możliwość podjęcia decyzji w sytuacjach naprawdę ekstremalnie trudnych, powinna istnieć. Bez niej nie wyobrażam sobie w ogóle tej dziedziny, jaką jest perinatologia i która się odnosi do medycyny opartej na faktach, a nie na ideologii. Powiem szczerze, że czuję wstyd. Przecież to nie są nasze wybory, to są wybory pacjentów. Nikt nikogo do niczego nie nakłania. My – lekarze – tylko przedstawiamy realia. I pomimo tego, że bardzo mocno podkreślam wartość życia, to jest mi wstyd, że żyję w kraju, w którym ci rodzice nie mają już prawa wyboru. *Prof. dr hab. Robert Śmigiel jest kierownikiem Katedry Pediatrii, Zakładu Pediatrii i Chorób Rzadkich na Wydziale Nauk o Zdrowiu Uniwersytetu Medycznego we Wrocławiu Zdrowie, Trybunał Konstytucyjny, badania prenatalne legalne aborcje wyrok TK Zespół Downa"
120^Koalicja 280, czyli sensacyjny wynik opozycji w sondażu IPSOS dla OKO.press^Piotr Pacewicz^14 lutego 2021^https://oko.press/koalicja-280-czyli-sensacyjny-wynik-opozycji-w-sondazu-ipsos-dla-oko-press/^Koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów pozwoliłoby odrzucać weto Dudy. Wbrew oczekiwaniom poparcie dla połączonych sił opozycji okazało się większe niż suma poparcia 4 partii osobno. Dlaczego tak jest? Jak to wykorzystać? Ten wynik zaskoczy wielu analityków. Także  argumentowało, że tworzenie jednej listy koalicyjnej może być dla opozycji nieopłacalne, bo np. wyborców Lewicy odepchnie dominująca pozycja liberałów z KO, wyborcy Hołowni głosują na Polskę 2050, właśnie dlatego, że przełamuje duopol PiS – PO, zwolennicy PSL „kupują” zarzuty, że Platforma skręca w lewo. Pokazywaliśmy na przykładzie wyborów 2019, że suma poparcia partii opozycyjnych w wyborach do Sejmu była większa niż skądinąd zwycięski wynik koalicji w wyborach do Senatu. Zakończony 12 lutego sondaż Ipsos dla  spłatał nam figla. Notowania sześciu partii wypadły w nim tak:    Jak widać, cztery partie demokratycznej opozycji uzyskały łącznie 54 proc. głosów, aż 1,8 raza więcej niż PiS. Pytanie brzmiało, ile z tego poparcia ubędzie w wariancie wspólnej listy KO, Polski 2050, Lewicy i PSL. Odpowiedź okazała się zdumiewająca: poparcie takiej Koalicji okazało się większe niż suma poparcia 4 partii osobno. Sejm wybrany w wariancie czterech partii osobno wyglądał tak (najedź na pole partii, by odczytać liczbę jej mandatów): W wariancie „osobno” opozycja „traciła mandaty” PSL, bo ludowcy nie przekroczyli 5 proc. progu wyborczego. Według algorytmu opracowanego przez analityka Leszka Kraszynę (zobacz jego artykuł), który schodzi na poziom okręgów i korzysta z wyników wcześniejszych wyborów, trzy pozostałe opozycyjne partie mogłyby jednak rządzić z wygodną większością 244 mandatów. Sejm wybrany w wariancie z Koalicją wyglądałby jeszcze bardziej prodemokratycznie: Wyliczenie mandatów – 280 – jest mniej precyzyjne niż w poprzednich symulacjach, bo wariant tak dużej Koalicji prodemokratycznej nie ma precedensu. Leszek Kraszyna modelował tu wyniki Koalicji korzystając m.in. z wyników Trzaskowskiego i Hołowni w I turze wyborów prezydenckich 2020. Sprawdziliśmy też, w jakim stopniu wyborcy KO, Polski 2050, Lewicy i PSL, byliby gotowi głosować na Koalicję, gdyby powstała. Okazało się, że w ogromnym, po 95 – 97 proc. Zawahanie towarzyszyło jedynie wyborcom PSL, ale i tutaj tylko 8 proc. nie potrafiło się zdecydować, jak by zagłosowali. Powyższy wykres daje sugestywny obraz postaw politycznych. Mamy w Polsce dwie siły prawicowe, których zamknięte elektoraty darzą się wzajemną niechęcią oraz cztery elektoraty opozycji prodemokratycznej, które są bardziej płynne i otwarte na siebie niż ich liderzy. Premia za jedność opozycji, która przeważa nad różnicami programowymi i animozjami, wymagałaby poważniejszej analizy. Narzuca się jednak hipoteza, że na przełomie 2020 i 2021 roku doszło zwiększenia znaczenia motywu anty-PiS. Potwierdza to seria sondaży, które pokazywały na spadek notowań PiS, a także rządu i prezydenta. PiS zapracował na ten efekt dokonując – za pomocą wyroku tzw. TK – drastycznego ograniczenia prawa do aborcji, co zostało odebrane jako bezduszne i okrutne zastosowanie ideologii katolickiej i – jak to ujęła w  Małgorzata Fuszara – przejaw „odklejenia się od współczesności polityków PiS, a zwłaszcza Jarosława Kaczyńskiego”. W dodatku doszło do momentami brutalnych pacyfikacji demonstracji Strajku Kobiet. PiS płaci też zapewne za potężną falę zachorowań i zgonów na COVID-19 zwłaszcza w listopadzie, co dowiodło, jak nieodpowiedzialne były uspokajające wypowiedzi ministrów zdrowia czy premiera Morawieckiego, który „odwołał epidemię” zachęcając seniorów do udziału w lipcowych wyborach prezydenckich. Zagrożenie chorobą i utratą pracy podważyło zaufanie do rządu i poczucie bezpieczeństwa socjalnego, jakie PiS wcześniej zapewniał przede wszystkim grupom uboższym. Apodyktyczne i agresywne wystąpienia lidera PiS też mogły odegrać rolę. W listopadowym sondażu  aż 80 proc. badanych deklarowało, że „nadszedł już czas na polityczną emeryturę Jarosława Kaczyńskiego”, został on także liderem badanego przez CBOS braku zaufania do polityków. Na mobilizację antypisowskich nastrojów osób badanych mógł też wpłynąć potężny i solidarny protest niezależnych mediów. 13 lutego 2021 Warto zwrócić uwagę, że w wariancie z koalicją nieco ubyło głosów „nie wiem, trudno powiedzieć” (z 6 do 3 proc.). Tak jakby ludziom było łatwiej wybierać między tylko dwiema głównymi siłami. Ryzykowna i arogancka polityka PiS końca 2020 roku nasiliła w Polsce polaryzację. Nawet wśród seniorów PiS wypada gorzej niż Koalicja, choć różnica jest bez porównania mniejsza niż wśród ludzi młodszych. Na Koalicję chce głosować siedem razy więcej najmłodszych obywateli i obywatelek (18-29 lat) niż na PiS. Partię Kaczyńskiego wskazuje ledwie 9 proc. z nich. A przecież w 2019 roku PiS wygrał wybory w tej grupie wiekowej (por. analiza Michała Danielewskiego).     PiS przegrywa z Koalicją nawet na wsi, która była bastionem Kaczyńskiego. Może to mieć związek ze słabnącą pozycją i zaufaniem do Kościoła katolickiego, który jest przedstawiany jako sojusznik władzy. Wpływ księdza proboszcza maleje nawet na wsi. W dużych miastach przewaga Koalicji nad PiS jest trzy, czterokrotna.   PiS zawsze dominował w grupach osób mniej wykształconych, ale z Koalicją opozycji ledwie remisuje. Przewaga Koalicji wśród osób po maturze jest dwukrotna, a po studiach – czterokrotna. Tak działa efekt synergii – głosy w mniejszych ośrodkach zbiera dla Koalicji głównie Polska 2050, w metropoliach KO i Lewica.   Koalicja mocniej wygrywa wśród kobiet (61 do 31 proc.) niż wśród mężczyzn (53 do 28 proc.). Uderzająca jest różnica genderowa w poparciu Konfederacji: 14 proc. mężczyzn i 6 proc. kobiet.   Te różnice płci wyostrzają się w młodszych grupach. Wśród kobiet przed czterdziestką (18-39 lat) poparcie dla Koalicji jest rekordowo wysokie – 71 proc., co może być wskazówką dla liderów opozycji, o czyje potrzeby powinni zadbać w programach. Poparcie dla PiS spada tu do 14 proc. Szokujące, że w grupie mężczyzn przed czterdziestką (18-39 lat) Konfederację wybiera aż 30 proc., prawie dwa razy więcej niż PiS (17 proc.). Wygrywa – jak wszędzie – Koalicja, ale z poparciem tylko 47 proc. Wyniki sondażu można pewnie potraktować jako zachętę do refleksji o tworzeniu Koalicji, która mogłaby miażdżąco wygrać wybory i skutecznie rządzić pomimo prezydentury Dudy (do odrzucenia prezydenckiego weta potrzeba 276 głosów). Zapewne wymaga to znacznie większej elastyczności i delikatności niż ogłaszanie „koalicji 276” przez Borysa Budkę i Rafała Trzaskowskiego na Kongresie PO, bez porozumienia nawet z własnymi koalicjant/k/ami, nie mówiąc o Lewicy, Hołowni czy PSL. Z drugiej strony sondaż  dowodzi, że hasło „koalicja 276”, jakie rzucili liderzy PO, ma potencjał wyborczy. 6 lutego 2021 Sondaż  wskazuje jednak tylko na gotowość elektoratu. Pytanie do polityków brzmi, jak stworzyć wspólną listę i jak rządzić po wyborach. W kwietniu 2018 roku Adam Szłapka z Nowoczesnej proponował koalicję partii i innych ugrupowań prodemokratycznych. Opozycja miała w ten sposób wygrać wybory w 2019 roku, ale z góry zakładając, że tak wybrany „Sejm Wielki działa najwyżej rok, przywraca trójpodział władzy, zabezpiecza Konstytucję, zabiera partiom łupy w spółkach Skarbu Państwa czy mediach publicznych, rozlicza PiS i odbiera przywileje dużym partiom w ordynacji wyborczej”. A następnie rozpisuje „normalne wybory”. 15 kwietnia 2018 Wcześniej lider Obywateli RP Paweł Kasprzak przekonywał do jednej listy opozycji w wyborach samorządowych 2018, wyłonionej w toku prawyborów. Senator Marek Borowski już w 2017 roku proponował wariant wspólnej listy opozycyjnej, który jego zdaniem pozwoliłby partiom zachować autonomię i odrębność programową. Polegałoby to m.in. na przydzieleniu stałych miejsc na liście poszczególnym partiom, np. czwórki dla Lewicy, a dwójki dla Polski 2050. Wyborcy wiedzieliby, że głosując na Koalicję popierają też „swoją partię”. Borowski – tak jak Szłapka – proponował ustalenia minimum programowego, „swego rodzaju antidotum na PiS”. Należałoby je poddać pod publiczną debatę, „ruszyć z nim w teren”. Być może Koalicja byłaby w stanie pójść programowo o krok dalej i zaproponować kilka rozwiązań gospodarczych, społecznych czy ustrojowych, dogadując się – jak to ujął Rafał Trzaskowski – co do „unowocześnienia państwa” (np. edukacji) i proeuropejskiego kursu, a także gruntownego „posprzątania po PiS” i likwidacji przywilejów polityków także następnych rządów. Taki program mógłby też objąć ograniczenie przywilejów Kościoła i wpływu anachronicznej katolickiej moralności na życie publiczne (przywrócenie in vitro, związki partnerskie itd.). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Wybory, Jarosław Kaczyński, Szymon Hołownia, Andrzej Duda, PSL, Prawo i Sprawiedliwość, Polska 2050, Sojusz Lewicy Demokratycznej, Ipsos dla  Konfederacja
121^Dlaczego Kaczyński boi się niezależnych mediów? 6 powodów^Piotr Pacewicz^13 lutego 2021^https://oko.press/dlaczego-kaczynski-boi-sie-niezaleznych-mediow-6-powodow/^Dla państwa, które próbuje zbudować Kaczyński, otwarte na świat media, służące prawdzie i zdrowemu rozsądkowi, są śmiertelnym zagrożeniem. Podważają podstawy konstrukcji, jaką próbuje ulepić z populizmu, katolicyzmu i nacjonalizmu Terapia szokowa jaką była akcja „Media bez wyboru” w środę 10 lutego przypomniała szerszej opinii publicznej o zasadniczym konflikcie między PiS a światem wolnych mediów. W dodatku kawę na ławę widzom TVP wyłożył w czwartek marszałek Grodzki w swoim najostrzejszym do tej pory orędziu. Pisaliśmy w , że uderzenie w media nowym podatkiem to wyraz rywalizacji Morawieckiego z Obajtkiem o względy prezesa PiS. Czas na szersze spojrzenie. Analizujemy powody, dla których Jarosław Kaczyński obawia się wolnych mediów i chce je ograniczyć, promując mediopodobne wyroby typu TVP. Pierwszy powód jest natury ogólnej, kolejne są coraz bardziej specyficzne. Jest w demokracji naturalna sprzeczność między władzą a mediami (niezależnymi, bo inne nie zasługują na tę nazwę). Po pierwsze, każda władza dążąc do osiągnięcia celów napotyka przeszkody i na nich skupia uwagę. Łatwo dokonuje tzw. atrybucji zewnętrznej porażek, nie widząc winy po swej stronie, za to sukcesy przypisuje sobie w całości. Tymczasem media z upodobaniem rozliczają władzę z porażek i wytykają niespełnione obietnice, nie zwracając zwykle uwagi na okoliczności – niespodziewanych utrudnień, zdarzeń przypadkowych itd. Każda, nawet najbardziej demokratyczna władza, czuje się pokrzywdzona przez media. I poniekąd słusznie. Po drugie, rolą mediów nie jest przedstawianie wszystkich działań władzy w równym stopniu lecz skupianie uwagi właśnie na błędach, zagrożeniach, przekrętach itd. Media w demokracji są jak system ostrzegawczy. Takie działanie mediów jest wzmacniane przez oczekiwania odbiorców. Negatywne informacje są dla ludzi dużo bardziej interesujące, ekscytujące. Pozytywne są „nudne”, tak jak nudny jest szlachetny w intencjach Międzynarodowy Dzień Dobrej Wiadomości (8 września). Należałoby ograniczać to negatywne przegięcie mediów i można ubolewać nad ludzką naturą, która poznawczo przedkłada zło nad dobrem, ale lepiej na to spojrzeć z perspektywy funkcji informacji. Dla siedzących w jaskini naszych przodków news „już nie pada” choć użyteczny (można wyjść zbierać korzonki) nie wywoływał aż takiego zainteresowania jak wiadomość, że „zbliża się tygrys szablozębny i wygląda na głodnego”. Tak, politycy w demokracji mają trudno z mediami. Ale Kaczyński nie jest politykiem demokratycznym, bo wbrew doktrynie PiS sama wygrana w wyborach nie wystarcza, by zasłużyć na tę nazwę. Razem z Orbánem, Bolsonaro, Putinem, Erdoğanem, Jansą ze Słowenii, czy Trumpem, należy do szczególnej kategorii polityków – prawicowych populistów. Według politologa z Uniwersytetu Princeton Jana-Wernera Müllera, ich podstawowy przekaz brzmi: „My i tylko my reprezentujemy interesy narodu”. My – to partia kierowana przez populistycznego lidera i/lub nawet on sam. Jak mówił  Müller, populiści twierdzą wręcz, że obywatele, którzy nie popierają ich wizji „prawdziwego narodu” (i dlatego nie głosują na populistów), być może w ogóle nie są narodem. Stąd ulubione zajęcie Kaczyńskiego, czyli dzielenie społeczeństwa na część dobrą i złą. Operuje bogatym zestawem epitetów „ZOMO”, „komuniści”, „drugi sort”, „zdrajcy”, a ostatnio – coraz częściej – operuje odmową polskości. Wobec mediów obowiązuje ten sam podział. Szczery do bólu Kaczyński powiedział 28 stycznia 2021: „Musimy mieć własne media. Media niepolskie powinny być w naszym kraju wyjątkiem, i to rzadkim wyjątkiem”. Polskość oznacza tu aprobatę dla rządów PiS, a Kaczyński ogłasza się sędzią tego, co jest polskie, a co nie. Szczególną łatwość mają politycy PiS w operowaniu wykluczającą kategorią „Niemca” czy „niemieckiego interesu”. Kiedy w lipcu 2020 „Fakt” (własność koncernu szwajcarsko-niemieckiego) dał typową dla tabloidów okładkę z Dudą ułaskawiającym przestępcę seksualnego, prezydent uznał, że to „podłość Niemców, którzy chcą wybierać w Polsce prezydenta”. O Donaldzie Tusku, wybranym wbrew rządowi PiS na przewodniczącego Rady Europejskiej, europoseł PiS Zdzisław Krasnodębski powiedział, że „dla jasności sytuacji powinien przyjąć obywatelstwo niemieckie”.  Wątek antyniemiecki w propagandzie PiS to klasyka. Pomijając „dziadka z Wehrmachtu” Tuska (wynalazek Jacka Kurskiego w kampanii prezydenckiej Donald Tusk kontra Lech Kaczyński 2005 roku), można znaleźć dziesiątki wypowiedzi, które mają wprowadzać elektorat w stan patriotycznego alertu. „Polska nie potrzebuje od Niemiec lekcji demokracji” – komentował Kaczyński satyryczne komentarze tamtejszych mediów na swój temat. I z komiczną powagą dodawał: „Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Jarosław Kaczyński 2 lipca 2017 przypomniał Niemcom, że „Polska nie otrzymała nic za gigantyczne szkody wojenne, których tak naprawdę nie odrobiliśmy do dziś”. Czy wobec tego, historycznie rzecz biorąc, nie mamy pewnych moralnych praw? Kiedy Martin Schulz, przewodniczący Parlamentu Europejskiego, powiedział, że Polska jest „beneficjentem europejskiej solidarności i nie powinna teraz twierdzić, że uchodźcy to tylko problem Niemców”, poseł PiS Mariusz Błaszczak (rocznik 1969) w TVN24 uznał to za „słowa skandaliczne i butę”. I wypomniał… mu egzekucję z czasów Powstania Warszawskiego: „Rozmawiamy w Warszawie. Warszawa została zniszczona przez Niemców. Niedaleko stąd, na Woli 50 tys. ludzi wymordowali funkcjonariusze państwa niemieckiego. Niemcy się zachowują, jakby tego wszystkiego nie było”. „Jeśli na pół dnia przed rozpoczęciem szczytu w niemieckim Bundestagu kanclerz Merkel wygłasza opinię, że cieszy się z wyboru Tuska, to znaczy, że z Berlina poszła dyrektywa do tych państw, które słuchają”. Kaczyński też nie miał 8 marca wątpliwości: „Jesteśmy zawiedzeni postawą premiera Węgier. Ale to tylko dowód na dominację Niemiec w Europie”. Kaczyński, 8 marca 2017, o Beacie Szydło: „Wbrew wszystkim, potrafiła przeciwstawić się wszystkim. Pokazała, że Donald Tusk nie będzie już w tej chwili mógł funkcjonować z biało-czerwoną flagą, że nie będzie mógł swoich interwencji w polskie sprawy i innych wypowiedzi jakoś łączyć z Polską”. W tej sytuacji ostre wypowiedzi na temat Niemców i Niemiec stanowią o wartości polityki PiS. Czyli wypowiedź Kownackiego liczy mu się na partyjny plus. Kaczyński opisuje to tak: „Państwo, które potrafi postawić się wszystkim, także Niemcom, w bardzo ważnej dla nich sprawie, to jest państwo o bardzo wysokim statusie. Być może nikt inny w Europie nie mógłby dziś poważyć się na coś podobnego”. Beata Szydło się nie gięła, nie kłaniała, tylko z podniesioną głową walczyła o to, co jest najważniejsze. Realizowała misję „polskiego męża stanu”. Mąż stanu to osoba, która stawia się Niemcom.  Obawa Kaczyńskiego przed mediami jest uzasadniona, bo demaskują (a czasem ośmieszają) narodową narrację PiS. W dodatku media liberalne krytykują koncepcję „Europy ojczyzn” jaką eurosceptyczny PiS próbuje lansować w UE, są z reguły za silniej zintegrowaną Europą. Szczególnie niebezpieczne dla Kaczyńskiego jest też zaangażowanie mediów w misję społeczną, edukacyjną czy prozdrowotną, w tym w akcje typu WOŚP. Podważa to monopol PiS na patriotyzm i utrudnia wpisanie mediów do kategorii „niepolskich”. Kaczyński bezskutecznie stara się iść śladem Orbána, który na tyle wyciszył głos mediów, że nawet wybitny materiał śledczy może skwitować epitetem, że to robota „marionetki Sorosa”. Erdoğan każdy akt sprzeciwu  opisuje jako element gigantycznego spisku, na czele którego ma stać żyjący na emigracji w USA duchowny Fetullah Gülen. I wsadza do więzienia polityków, dziennikarzy, sędziów i nauczycieli. Obsesyjne ataki Trumpa na „łże prasę” zmobilizowały jego zwolenników do fizycznej agresji na dziennikarzy. Jarosław Kaczyński daje sobie prawo do ferowania moralnych wyroków, a swoją formację opisuje jako partię wolności. W akcie politycznego zadufania unicestwia wszelkie inne punkty widzenia, instytucje, osoby, odbierając im moralne prawo do istnienia w życiu publicznym. Jestem tylko ja, jesteśmy tylko my – mówi Kaczyński zupełnie wprost. Media burzą tę narrację ukazując liczne przypadki korupcji politycznej i wykorzystywania przywilejów władzy. Sam Kaczyński – jak komunistyczny przywódca Władysław Gomułka (1956-1970) – unika bogacenia się, choć bez żenady korzysta z pieniędzy publicznych na osobistą ochronę, a jego dom w czasie manifestacji Strajku Kobiet zamienia się w twierdzę. Zbulwersował też opinię publiczną odwiedzając rodzinne groby na zamkniętym z powodu epidemii cmentarzu (co Piotr Gliński próbował bezskutecznie tłumaczyć). Jak pokazało dziennikarskie śledztwo „Wyborczej”, był Kaczyński całkiem obrotny w zabiegach o budowę siedziby PiS w centrum Warszawy, przy okazji oszukując austriackiego biznesmena. Szczególnie drastycznym przykładem korzystania z przywilejów grupowych były też odszkodowania smoleńskie, systematycznie opisywane w  przez Biankę Mikołajewską. W doktrynie PiS sam Kaczyński musi być moralnie czysty, poza podejrzeniem, a gdy korupcja i nadużycia władzy w partii stają się zbyt jaskrawe, występuje w roli przywracającego ład moralny. W 2018 roku próbował bronić nagród, które premier Szydło dała sobie i swemu rządowi, ale gdy oburzenie opinii publicznej urosło nakazał pieniądze wpłacić na Caritas. 6 marca 2018 To był kolejny przykład jak niebezpieczne dla Kaczyńskiego są media, nawet jeśli część wyborców prawicy nie reaguje na sygnały o korupcji czy kolesiostwie wychodząc z założenia, że wszyscy politycy kradną, a ci przynajmniej się dzielą z nami dokonując transferów socjalnych. W ideologii Kaczyńskiego samo rozumienie prawdy zmienia znaczenie: ci, którzy myślą inaczej niż „my”, z definicji kłamią, są oszustami, albo zostali zmanipulowani. Prawdę mówimy „my”.  zanalizowało już jednak grubo ponad 1000 kłamstw Kaczyńskiego i polityków PiS, w tym partyjnej czołówki: 7 grudnia 2017 24 lipca 2018 10 lipca 2020 Koniunkturę dla kłamstwa w polityce PiS stworzyła mitologia smoleńska, z której Kaczyński uczynił polityczne paliwo.  już w drugim miesiącu swego istnienia w lipcu 2016 zestawiło 24 spiskowe teorie smoleńskiego zamachu, potem doszły kolejne dziesiątki artykułów o coraz bardziej kabaretowych „dowodach” (w tym „eksperymentach”), ale władza przegrała tu z mediami – w szczytowym natężeniu propagandy smoleńskiej w zamach wierzyło wg sondażu IPSOS dla  27 proc. Polek i Polaków, w znacznej większości z elektoratu PiS. Najnowszym przykładem powtarzanego w kółko kłamliwego przekazu dnia jest teza, że TK Julii Przyłębskiej musiał wprowadzić zakaz aborcji w przypadku trwałego uszkodzenia czy nieuleczalnej choroby płodu, bo tak stanowi art. 38 Konstytucji: „Rzeczpospolita Polska zapewnia każdemu człowiekowi prawną ochronę życia”. Ton podał tu Jarosław Kaczyński w trudnym do zapomnienia orędziu do narodu z 27 października: „W świetle konstytucji innego wyroku być nie mogło (…) I musimy pamiętać, że mamy całkowitą rację jeśli chodzi o kwestie prawne”.  starannie dowodziło, że teza o jednoznaczności art. 38 Konstytucji RP jest bezczelnym odwróceniem prawdy. Twórcy Konstytucji celowo nie uregulowali jednoznacznie definicji „życia”, by nie otwierać drogi do całkowitego zakazu aborcji i pozostawić sprawę do rozstrzygnięcia ustawowego. Przypomnieliśmy, że podczas pracy nad obecną konstytucją, 21 marca 1997 roku głosowano nawet wniosek mniejszości, że „życie człowieka podlega szczególnej ochronie od poczęcia do naturalnej śmierci”. W głosowaniu wzięło udział 436 osób. Wymagana większość 2/3 wynosiła 291 osób, ale „za” głosowało tylko 154, a przeciw – 262. Polskie media, podobnie jak amerykańskie w czasach Trumpa, coraz częściej dowodzą, że władze kłamią, manipulują i mylą się na potęgę. Żaden polityk nie lubi być na tym przyłapywany. Ale w przypadku populisty typu Kaczyńskiego każdy fact-checking podważa fundament politycznego panowania, jakim jest polityczna i etyczna doskonałość jego osoby i i jego formacji. Nadzieją Kaczyńskiego może być nieoczekiwany efekt intensywnego używania post-prawdy. Jak pisał Harry Frankfurt w znanej książce „On Bullshit” („O wciskaniu kitu”), nie chodzi tyle o odrzucanie autorytetu prawdy, jak to czyni zwykły kłamca, ale o nieprzywiązywanie do niej najmniejszej wagi. Innymi słowy, polityk w epoce post-prawdy tworzy narrację w całkowitym oderwaniu do faktów. W efekcie odbiorcy przestają reagować na kłamstwo, bo nie operują już tą kategorią. Już pisaliśmy, że przenikliwą refleksję o post-prawdzie (bez używania nazwy) sformułowała już w 1967 roku Hanna Arendt: „Rezultatem stałego i zupełnego przedstawiania kłamstw jako prawdy nie jest to, że kłamstwo zostanie zaakceptowane jako prawda, a prawda odrzucona jako kłamstwo. Dzieje się coś gorszego. Niszczony jest azymut, którego używamy do określenia naszego umiejscowienia w świecie”. Taką negatywną rolę mogą pełnić np. programy publicystyczne, do których zapraszane są pary „władza – opozycja” i wiadomo, że dojdzie do chaotycznej kłótni. Emocje sprawiają, że przedstawiciele opozycji sięgają po demagogię à rebours i odbiorca ma wrażenie, że nie liczy się prawda, istnieją tylko skonfliktowane narracje. Zadanie obrony prawdy w mediach polega zatem nie tylko na uporczywym trzymaniu się faktów, ale także na nieuleganiu pokusie uproszczeń płynących z polaryzacji politycznej (co w epoce internetu trzeba pogodzić z wyrazistością – karkołomne zadanie). „Kościół katolicki jest depozytariuszem i głosicielem powszechnie znanej w Polsce nauki moralnej. Nie ma ona w szerszym społecznym zakresie żadnej konkurencji, dlatego też w pełni jest uprawnione twierdzenie, że w Polsce nauce moralnej Kościoła można przeciwstawić tylko nihilizm” – głosi program PiS na wybory 2015 i na wybory 2019 roku.  Kaczyński i jego obóz próbują wcielać w życie strywializowane i uskrajnione postaci „nauki katolickiej” wykluczając, zakazując czy deprecjonując przy pomocy państwowych narzędzi inne punkty widzenia, style życia, czy grupy społeczne (np. LGBT). Nie są to deklaracje bez pokrycia. Homofobiczne wezwanie Kaczyńskiego do LGBT „Wara od naszych dzieci”,  czy też jego potencjalnie groźne w skutkach bajki o „normalnej polskiej rodzinie„, są przełożeniem na politykę treści „Katechizmu kościoła katolickiego” w wersji hard. Wiadomo, że Kaczyński stoi za wyrokiem tzw. Trybunału Konstytucyjnego z 22 października 2020, który – jak pisaliśmy – odebrał kobietom prawo do sumienia. Próbował zakazać aborcji już w 2016 roku agitując za tym, by „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście (szeroko wtedy popieranym – zobacz sondaż  z września 2016). Kaczyński – zupełnie wprost – podaje też czysto endecką definicję narodu. „Dobrzy Polacy”, nawet jeśli ateiści, muszą zrozumieć, że obowiązuje nauka katolicka. Pełnię władzy w takim narodowo-katolickim państwie sprawuje wybrana w wyborach partia i na tym polega „demokracja skonstruowana prosto”. 9 września 2019 Ten religijny rys polityki Kaczyńskiego dopełnił się w wygłoszonym w kościele w Starachowicach przemówieniu (w styczniu 2021, w rocznicę śmierci matki). PiS bierze udział w światowej wojnie dobra ze złem. Utrata rządów przez Prawo i Sprawiedliwość nie będzie demokratycznym werdyktem, ale triumfem zła, apokalipsą. „Dzisiaj odrzucenie zła jest czymś niezwykle istotnym. Bo to zło atakuje. Atakuje nasz kraj, naszą ojczyznę, nasz naród” – mówił Kaczyński, jak narodowy prorok. 13 maja 2019 Problem Kaczyńskiego z mediami polega tu nie tylko na tym, że demaskują związek tronu z ołtarzem, ale także, że ujawniają patologie kościelnej instytucji, skandale przemocy seksualnej i równie wstrząsające przypadki krycia ich przez hierarchię Kościoła. Szwankująca reputacja Kościoła ciągnie w dół notowania PiS. Ponadto, media niezależne – jak wszędzie na świecie – są bliskie postawom świeckim i mniej konserwatywnym. Polska przechodzi proces laicyzacji, który przyspiesza radykalizm jednych i konformizm innych hierarchów. Przejawem jest cała seria świadectw traum i upokorzeń doznanych w trakcie tzw. wychowania katolickiego, jakie ukazały się w  (por. np. zwierzenia kobiety, która dokonała apostazji, czy cykl „Katolicyzm, jako źródło cierpień„). Demaskatorską rolę odgrywają też analizy treści podstawy programowej szkolnej katechezy (tu wybór tekstów). To wszystko podmywa ideologiczne uzasadnienie rządów PiS, bo podstawa moralności katolickiej okazuje się niemoralna. Ponadto, jak o politykach prawicy mówi  prof. Małgorzata Fuszara, „Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi”. Media, które na dobre i złe są wyrazem współczesnej kultury Zachodu przyspieszają proces podmywania władzy PiS. W wielu wypowiedziach Kaczyńskiego uderza przekonanie, że jego formacja i on sam są w stanie wielkiego zagrożenia ze strony potężnych sił. To może być wyraz wieloletnich doświadczeń politycznej i osobistej frustracji. Starszy już pan, jak się mówiło nikczemnej postury, staromodny w obyczajach i poglądach, łatwo ulegający irytacji jest też dogodnym obiektem kpin i często niewybrednych żartów. W dodatku – przynajmniej w swej publicznej postaci – jawi się, jako totalnie pozbawiony poczucia humoru i dystansu do siebie samego. Na karykatury (np. w formie kartofla) w niemieckich mediach reagował ze śmiertelną powagą: „Polska nie potrzebuje od Niemiec lekcji demokracji. Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Prezes PiS doskonale nadaje się cel żartów, zwłaszcza że stracił resztki politycznej swady inteligenckiego gaduły i zamienił się – jak go określił ktoś z naszej redakcji – w takiego nieprzyjemnego sąsiada z IV piętra, który ma wszystkim za złe, patrzy spode łba, łatwo wrzeszczy, a jak na parterze jest impreza, to wzywa policję, że hałasują.  Demonstrantki doceniają – może nawet przeceniają – rolę Jarosława Kaczyńskiego i biją w niego śmiechem i złością. Oto wybór haseł demonstracji Strajku Kobiet, z komentarzami: Jarek, to nie wojna polsko-polska, to wojna między nami a tobą (skrótowa definicja sytuacji). Cała seria następnych haseł jest spojrzeniem młodej osoby na oderwanego od realiów lidera, który postanowił regulować życie młodym ludziom: Jarek wstawaj, posrałeś się, Jarek, jesteś u pani (trochę dawno kończyłem szkołę, więc dopiero koleżanka z redakcji mi wyjaśniła, że chodzi o sytuację, gdy uczeń, który coś przeskrobał jest wzywany do pani), Bajo Jaro (bajo – od ang. bye, w slangu oznacza pożegnanie), Jarku oderwałeś mnie od Netflixa. Nigdy ci tego kurwa nie wybaczę (obrazowe), Zamiast się uczyć do matury, muszę protestować, Obyś chuju wdepnął w Lego (to z perspektywy młodego rodzica, któremu to się przydarzyło). Kobiety chcą się Kaczyńskiego pozbyć. Krzyczą na niego: Jarek nie wpierdalaj mi się, Jarek wypierdalaj, Zawsze i wszędzie Kaczyński jebany będzie (do zaśpiewania na melodię pieśni kibiców), Jarku, otworzyłeś bramy do piekła kobiet! Kaczor zbok, Kot może zostać, reszta wypierdalać, Twój kot, nasze bobry, Kobieta to nie kot, ma jedno życie, Żeby ci się kot w łóżku zesrał (każdy, komu to się przydarzyło, wie jak straszna to groźba).  Ostatnie lata politycznych sukcesów nie przekreśliły doświadczeń frustracji i marginalizacji, jakie Jarosław Kaczyński ma za sobą. Autor tego tekstu miał to okazję obserwować jako sekretarz prof. Bronisława Geremka w 1988 i 1989 roku w pracach przygotowawczych i w negocjacjach przy Okrągłym Stole. Jarosław Kaczyński należał do ok. 30-osobowego zespołu Geremka, szykującego się do rozmów politycznych z komunistami. Lech Kaczyński w wywiadzie dla „Newsweeka” mówił, że byli z bratem „uważani za pułkowników, a Geremek czy Mazowiecki byli generałami”. Ciągnąc tę metaforę, Jarosławowi Kaczyńskiemu należałoby przypisać niższy stopień wojskowy, powiedzmy starszego kaprala, ale był to kapral z ambicjami i myśleniem generalskim.  Podczas obrad ze „stroną partyjno-rządową” Kaczyński nie zabierał głosu (brylowali Michnik i Kuroń), podczas narad, przed i w trakcie Okrągłego Stołu także siedział raczej cicho. Starał się natomiast nawiązać ze mną kontakt, np. komentował moje sprawozdania i dzielił się pomysłami politycznymi. Pewnie przeceniał moją rolę i liczył na to, że wpłynę na stosunek Bronisława Geremka do jego osoby. Rozmowy z Jarosławem Kaczyńskim były – żałuję, że nie prowadziłem notatek – ciekawe. Rysował koncepcje polityczne, które wydawały mi się kompletnie utopijne. Zapewne wcześniej niż inni zobaczył możliwość, że efektem Okrągłego Stołu może być zmiana całego układu politycznego, a nie tylko legalizacja „Solidarności” i innych niezależnych od władz organizacji. Jarosław Kaczyński był przy Okrągłym Stole wyraźnie sfrustrowany, ale robił wszystko, by przy nim zaistnieć i starał się przebić ze swoimi politycznymi ideami. Pół roku później przeszedł jego pomysł na rząd „Solidarności” z przybudówkami partii komunistycznej – ZSL i SD.  Także epizod pracy (razem z bratem) w charakterze „zderzaków” Lecha Wałęsy dostarczył Kaczyńskiemu frustracji, która zamieniła się we wzajemną nienawiść; spotkali się też w sądzie. W czasach ośmiu lat rządów PO-PSL Kaczyński przeżywał frustrację marginalizowanej mniejszości sejmowej. W końcu 2020 roku stał się postacią powszechnie odrzucaną, w rankingach zaufania CBOS, po wypadnięciu z listy Antoniego Macierewicza, cieszy się (czy raczej martwi) największym odsetkiem osób deklarujących „brak zaufania”: w styczniu 2021 – 55 proc., drugi był Ziobro (49 proc.). W listopadowym (2020) sondażu  aż 80 proc. uznało, że „już czas na polityczną emeryturę Jarosława Kaczyńskiego”. Podejrzliwy stosunek do świata, poczucie zagrożenia i odrzucenia, odklejanie się od nowoczesnego świata, wszystko to wzmacnia obawę Kaczyńskiego przed mediami, poczucie obcości, a nawet nienawiść do nich. 30 listopada 2020 Media, Władza, Jarosław Kaczyński, Mateusz Morawiecki, Piotr Duda, Donald Tusk, Beata Szydło, Prawo i Sprawiedliwość, Episkopat Polski,
122^Głupota czy plan? „Podatkiem od reklam” Morawiecki idzie na rękę cyberkorporacjom z USA^Bartosz Kocejko^13 lutego 2021^https://oko.press/glupota-czy-plan-podatkiem-od-reklam-morawiecki-idzie-na-reke-cyberkorporacjom-z-usa/^"Projekt „podatku od reklam"" nie tylko uderza w niezależne od rządu media, ale kompromituje plany skutecznego opodatkowania potężnych cyberkorporacji, takich jak Google, Facebook czy Amazon. W projekcie Morawieckiego amerykańcy giganci są de facto faworyzowani „Cierpliwie czekaliśmy do 2020 roku, ale okazało się, że to była tylko gra na czas. Dlatego śladem Francji, Hiszpanii, Włoch wdrażamy rozwiązania, które mają w znacznym stopniu odpowiedzieć na ten nowy, cyfrowy świat, który pojawia się zarówno w okienkach naszych telewizorów, komputerów, telefonów” – mówił Mateusz Morawiecki, odpowiadając 9 lutego na pytania o nowy „podatek od reklam”, którego projekt pojawił się na stronie Ministerstwa Finansów na początku miesiąca. Przekonywał, że podatek że ma „wyrównać szanse firm krajowych w porównaniu do globalnych korporacji”. ""(...) śladem Francji, Hiszpanii, Włoch wdrażamy rozwiązania, które mają w znacznym stopniu odpowiedzieć na ten nowy, cyfrowy świat"". Podatek ma ""wyrównać szanse firm krajowych w porównaniu do globalnych korporacji”.  Mateusz Morawiecki, konferencja prasowa - 09/02/2021 Fot. Sławomir Kamiński / Agencja Gazeta Opowieść Morawieckiego to – w najlepszym razie – ćwierć prawdy. Rząd i przyjazne mu media próbują sprzedać „podatek od reklam” jako normalne, europejskie i „nowoczesne” rozwiązanie. Tymczasem w rozdziale projektu, który poświęcono reklamie internetowej z prawdziwego podatku cyfrowego – który skutecznie ściągnąłby od gigantów cyfrowych część zysku, która należy się społeczeństwu – zostało niewiele. W obecnym kształcie cały projekt Morawieckiego może mieć trzy konsekwencje: O pierwszej konsekwencji pisaliśmy już w , jako redakcja dołączyliśmy też do protestu mediów 10 lutego – choć nie utrzymujemy się z reklam, zrobiliśmy to w odruchu solidarności z innymi mediami. Dwa kolejne skutki są mniej oczywiste i warto się im przyjrzeć. Tym bardziej, że rząd PiS nie pierwszy raz rejteruje przed gigantami cyfrowymi. 11 lutego 2021 Błyskawiczny rozwój technologii internetowych i korzystne, wylobbowane przez branżę regulacje prawne, doprowadziły do powstania gigantycznych koncernów cyfrowych, które uzyskały monopolistyczną pozycję. Jak wskazuje ekspertyza Fundacji Instrat na temat podatku cyfrowego, globalnie (bez Chin): Większość dużych firm na rynku cyfrowym osiąga marżę operacyjną na poziomie 25-70 proc. – to wartości niemal niespotykane w innych sektorach gospodarki. Efekt? Niewyobrażalnie duże dochody. Niematerialny charakter działalności koncernów cyfrowych i stosowane przez nie twórcze planowanie podatkowe na międzynarodową skalę sprawia, że dochody te pozostają niemal nieopodatkowane. „Internet jest globalny. Spółki wybierają więc do rozliczenia miejsca, gdzie można dokonać arbitrażu podatkowego. Kraje, gdzie podatki są niskie – np. Irlandię czy Holandię. Są one znane z prawa, które można wykorzystać do unikania opodatkowania” – mówił  Jan Zygmuntowski z Fundacji Instrat, współautor ekspertyzy na temat podatku cyfrowego. Jak z tym walczyć? Odpowiedzią jest podatek cyfrowy – mechanizm, który ma sprawić, że cyberkorporacje takie jak Google, Apple, Facebook i Amazon (określane skrótem GAFA) płaciłyby podatki tam, gdzie rzeczywiście wypracowują swój zysk. Dyskusja na temat wprowadzenia takiego mechanizmu toczy się od lat – zarówno na poziomie Organizacji Współpracy Gospodarczej i Rozwoju (OECD), jak i Unii Europejskiej. Na obu szczeblach porozumienie jest opóźniane przez rządy, które czerpią korzyści z obecnej sytuacji. „Nie może być tak, że handlowi giganci odnoszą ogromne korzyści z naszego jednolitego rynku, ale nie płacą podatków tam, gdzie powinni” – mówiła niedawno przewodnicząca Komisji Europejskiej Ursula von der Leyen, deklarując, że jeśli nie będzie globalnego porozumienia w OECD, Unia sama wprowadzi podatek cyfrowy. Tymczasem kolejne państwa UE – m.in. Francja, Hiszpania, Czechy – same wprowadzają DST (Digital Services Tax) – bezpośredni podatek od skonsolidowanych przychodów spółek świadczących usługi cyfrowe. Taki podatek obejmuje całą działalność cyberkorporacji: zarówno reklamę internetową, jak i handel i usługi. Podatek oparty jest na propozycji tymczasowego (tj. funkcjonującego do czasu osiągnięcia globalnego porozumienia) podatku cyfrowego przedstawionej przez Komisję Europejską w marcu 2018 roku. Wspomniana już ekspertyza Instrat przewiduje, że już w drugim roku DST w Polsce zapewniłby wpływy w wysokości ok. miliarda zł i dwa razy więcej w ciągu 5 lat. 14 grudnia 2020 Niestety sposób, w jaki rząd PiS w przeszłości zabierał się do wprowadzania podatku cyfrowego, przypomina skecz Monty Pythona, którego bohaterem jest Ron Obvious – człowiek, który w obecności licznie zebranych kibiców i dziennikarzy próbuje przeskoczyć Kanał La Manche (ale ląduje w wodzie tuż przy brzegu). Przypomnijmy kalendarium tej szarży – opisywaliśmy ją m.in. w tekście Morawiecki przeczy sam sobie. Zawiła historia podatku cyfrowego, który zniknął gdy USA tupnęło nogą. 15 lutego 2019 roku na briefingu prasowym po Konferencji Bezpieczeństwa w Monachium premier Morawiecki mówi, że popiera wprowadzenie w Polsce podatku cyfrowego „nakładanego na międzynarodowe firmy, które unikają płacenia podatków w ogóle w Europie, w tym również w Polsce nie płacą podatku proporcjonalnego do biznesu, który mają”. 5 marca Kancelaria Premiera podaje, że pozyskany z podatku cyfrowego miliard złotych zostanie przeznaczony na „Piątkę Kaczyńskiego”, czyli wyborczy program PiS. 18 marca premier Morawiecki na konferencji prasowej pręży muskuły. „Dość z rajami podatkowymi, wprowadźmy opodatkowanie również gigantów cyfrowych” – mówi o swoim stanowisku podczas rozmów w Brukseli. Polska miała twardo zareagować na ospałość i nieudolność Unii Europejskiej: „Chcemy to zrobić razem z wszystkimi państwami UE, ale jeżeli nie będzie konsensusu, to państwa członkowskie będą musiały podejmować te decyzje samodzielnie”. 24 kwietnia podatek cyfrowy trafia do opublikowanej Aktualizacji Planu Konwergencji, czyli części Wieloletniego Planu Finansowania Państwa na lata 2019-2022; podatek ma obowiązywać już od 1 stycznia 2020 roku; z zapowiadanego miliarda robi się 217 mln zł. 21 lipca biuro prasowe Ministerstwa Finansów informuje PAP, że prowadzi pracę nad przygotowaniem projektu ustawy. 2 września wiceprezydent USA Mike Pence (uczestniczący w warszawskich obchodach 80. rocznicy wybuchu II wojny światowej w zastępstwie Donalda Trumpa, który woli spędzić czas na polu golfowym) podczas wspólnej konferencji z prezydentem Andrzejem Dudą powiedział, że „Stany Zjednoczone wyrażają głęboką wdzięczność z powodu odrzucenia [przez Polskę] propozycji podatku od usług cyfrowych, który utrudniły wymianę handlową pomiędzy naszymi krajami”. Nikt z rządu nie informował wcześniej o takiej decyzji. 3 września Paweł Mucha, wiceszef Kancelarii Prezydenta RP (która organizowała obchody 1 września), utrzymuje jeszcze w TVN24, że słowa Mike’a Pence’a to tylko „wątek ogólnej pochwały tego, jak w Polsce prawidłowo zbudowany jest system podatkowy”. 4 września premier Mateusz Morawiecki oświadcza, że „prace na poziomie polityczno-wdrożeniowym zostały niejako scedowane na tym etapie na poziom UE”. Czytaj: podatek cyfrowy nie zostanie wprowadzony (Ron Obvious ląduje w płytkiej wodzie tuż przy plaży, kompletnie nie rozumie, co się wydarzyło). 10 września 2019 W 2020 roku zajęty na przemian zagrożeniem pandemią i przekonywaniem, że tego zagrożenia nie ma rząd PiS w sprawie wprowadzenia DST nie zrobił nic. Projekt dużej ustawy przygotował natomiast klub Lewicy. Największe firmy – których roczny przychód przekracza 750 mln euro – miałyby płacić 7-procentowy podatek od przychodów na terenie Polski. Opodatkowani zostaliby zarówno dostarczyciele reklam profilowanych (tzn. opartych o dane indywidualnych użytkowników sieci), jak i platformy obrotu dobrami i usługami. „Nasza propozycja to podatek dla grubych ryb. W tę sieć mają wpadać rekiny, a nie płotki. Dziś niestety jest tak, że giganci odprowadzają śmiesznie niskie podatki, a małe firmy płacą więcej niż najwięksi gracze” – mówił poseł Adrian Zandberg z Lewicy Razem, który złożył projekt. Wpływy (od niecałego miliarda w 2022 roku do 2 miliardów zł w ciągu kilku lat) miałyby sfinansować gigabitową sieć światłowodową dla szkół i bibliotek oraz badania naukowe. Projekt Lewicy nie trafił do dyskusji w Sejmie – nie dostał nawet numeru druku, więc nie wiadomo kiedy i czy w ogóle będzie procedowany. W ten sposób dochodzimy do opublikowanego na początku lutego projektu „Ustawy o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów”. Nie jest to – wbrew temu, co sugeruje premier Morawiecki – pełnoprawny podatek cyfrowy na wzór europejski. Z DST został w projekcie ogryzek – opodatkowanie przychodów dostarczycieli reklam. Nie ma ani słowa o handlu i usługach, projekt byłby w zasadzie obojętny dla takich gigantów jak Amazon. To pierwszy frapujący fakt: najwyraźniej rząd kolejny raz rezygnuje z wprowadzenia w Polsce pełnego podatku od usług cyfrowych. Co gorsza, do tego co zostało, doklejono niebezpieczny projekt opodatkowania konwencjonalnych reklam na wzór węgierski. Skutkuje to absurdalną nierównowagą w stawkach opodatkowania: Podatkiem od przychodów z reklam zostają więc objęci wszyscy, także branże, które dramatycznie ucierpiały w pandemii (kino i prasa), a więc dosłownie nie mają z czego go płacić (podatek obrotowy nie zważa na to, czy firma w ogóle ma dochody – dlatego może być stosowany tylko w bardzo uzasadnionych przypadkach). Stawki dla tych pogrążonych w kryzysie branż są jednak wyższe niż stawki podatku reklamowego dla amerykańskich cyberkorporacji z gigantycznymi dochodami. Które w pandemii jeszcze wzrosły m.in. ze względu na rozwój pracy zdalnej. Innymi słowy, korporacje takie jak Google czy Facebook, objęte byłyby preferencyjną stawką podatku od reklam. Tak jakby potrzebowały dodatkowej pomocy państwa polskiego, żeby się rozwijać. Naprawdę trudno powiedzieć, czy działania rządu Morawieckiego to dyletanctwo, czy zła wola – w każdym razie efekt jest katastrofalny. Jak już wiadomo, projekt najpewniej upadnie ze względu na olbrzymi opór mediów i sprzeciw części koalicjantów. O podatku cyfrowym z prawdziwego zdarzenia będziemy mogli zapomnieć, najpewniej aż do czasu, kiedy Unia przyjmie wspólny plan. Może i dobrze, bo jak widać, rząd PiS zrobiłby z niego coś, co wydaje się aż niemożliwe: kolejny prezent dla Facebooka i Google’a. 16 lipca 2020 Media, Mateusz Morawiecki, Adrian Zandberg, Ministerstwo Finansów, podatek od reklam"
123^„Ta Polska niby w Europie, a takie średniowiecze”. Mówię koleżankom, jak zdobywałam pigułkę „dzień po”^Marta K. Nowak^13 lutego 2021^https://oko.press/polska-niby-w-europie-a-takie-sredniowiecze-jak-zdobywalam-pigulke-dzien-po/^"Białoruś, Hiszpania, Francja, Peru, Gruzja... Wszędzie kobiety mają szybki dostęp do antykoncepcji awaryjnej. Żeby uniknąć niechcianej ciąży, idą po prostu do apteki. W Polsce zdobywanie pigułki to walka z czasem i bieg przez przeszkody. ""Klauzula czego?"" - dziwią się koleżanki Mieszkasz za granicą? Napisz, jak realizowane są tam prawa reprodukcyjne kobiet. Czy dostęp do antykoncepcji jest ułatwiony, jakie jest prawo aborcyjne? Pisz na: [email protected] Prezerwatywa pękła? Zsunęła się? A może nie miałaś siły wymagać, żeby twój partner ją założył lub sama jej nie chciałaś? Padłaś ofiarą manipulacji? Gwałtu? Przegapiłaś godzinę wzięcia tabletki? Nie chcesz zajść w ciążę, bo nie chcesz być matką – nigdy, nie teraz, nie z tą osobą? Nie zamierzasz ryzykować, zdawać się na los, czekać, co się stanie? Co robisz? „Kupuję tabletkę »dzień po«” – odpowiedziało mi 10 dziewczyn z 10 różnych krajów. Tabletka „dzień po” to antykoncepcja awaryjna, która blokuje owulację i uniemożliwia zapłodnienie. Może też utrudniać zagnieżdżenie się zarodka, ale nie wpływa na zarodek już zagnieżdżony. Carmen wie, że we Francji i w Belgii pójdzie po prostu do apteki. Tak samo Jesika w Czechach, Laura w Hiszpanii, Alice we Francji i Milady w Brazylii. „Nie są drogie, chyba 15 reali [ok. 10 zł]” – szacuje Milady. W Holandii około 10 euro, Ola może ją kupić nie tylko w aptece, ale nawet w drogeriach. W Niemczech też wystarczy wyprawa do apteki i 18 – 35 euro w kieszeni (cena zależy od składu tabletki). W Gruzji tabletka kosztuje ok. 5 euro. „To mniej więcej tyle, co kilogram mięsa” – mówi Maia, ale zauważa, że choć dostępność nie jest problemem, to wiele Gruzinek zwyczajnie nie wie, że może z antykoncepcji skorzystać. Taki sam problem mają zdaniem Veroniki Peruwianki. Ale jeśli już wiedzą, czego szukają, tabletki dostaną od ręki w każdej aptece, za ok. 20 zł. A co robisz w Argentynie? „Jeśli zależy ci na czasie albo jest weekend, idziesz do apteki, tabletki są niestety dość drogie, ok. 10 euro. Ale w trakcie tygodnia możesz też pójść bez umawiania wizyty do centrum zdrowia w twojej dzielnicy i pigułkę dadzą ci za darmo” – tłumaczy Karina. – „Zawdzięczamy to oczywiście ruchowi feministycznemu i sieciom wsparcia kobiet”. 30 stycznia 2021 A co musiałam zrobić ja? Na początku się właściwie zdziwiłam, że jednak antykoncepcja zawodzi. Niby wiem, ale i tak czułam się dotychczas dość bezpiecznie. I wtedy orientuję się, że to już. Zgodnie z obowiązującą w moim kraju ideologią, klamka zapadła. Bo przypadek to przecież świetny powód do niechcianego rodzicielstwa. Zaczyna się gra na czas i bieg przez przeszkody, żeby zdążyć przed momentem, kiedy zacznie się „życie” i zamienię się w świetle prawa w bezwolny inkubator. Czyli zanim będę musiała zacząć kombinować, jak bezpiecznie zrobić aborcję z ominięciem państwa i nie narażając bliskich na więzienie. 22 stycznia 2021 Od tej pory machina „opiekuńczych” regulacji będzie już tylko przeciwko mnie. Z każdą godziną, która mija, mam mniejsze szanse, że antykoncepcja awaryjna zadziała. Najlepiej jest połknąć tabletkę przed upływem 12 godzin od stosunku, potem skuteczność jest coraz mniejsza. Termin zażycia to, w zależności od tabletki, 48 albo 72 godziny. A ja muszę skądś wyczarować lekarza. Bo pigułkę dzień po dostanę w Polsce tylko na receptę. „Naprawdę?” – dziwi się Maia. „Przecież to absurd” – oburza się Carmen. 17 lutego 2019 Przypomnijmy: według Europejskiej Agencji Leków tabletka ellaOne jest bezpieczna (w tym: nie zagraża zagnieżdżonemu zarodkowi) i powinna być dostępna bez recepty. Za namową Komisji Europejskiej w 2015 roku większość krajów UE umożliwiła zakup pigułki „dzień po” bez recepty, także Polska. Jednak w 2017 roku PiS przywrócił obowiązkowe recepty na antykoncepcję awaryjną. Jako powód podano oczywiście bezpieczeństwo kobiet, które według PiS same nie umieją o siebie zadbać, nie mówiąc o byciu zdolnym do świadomego decydowania o swoim życiu. Ówczesny rzecznik rządu Rafał Bochenek tłumaczył: „Wszystkie środki antykoncepcyjne są na receptę i stwierdziliśmy, że również nie powinno być i w tej sytuacji wyjątku. Też nie do końca wiadomo, dlaczego akurat ta tabletka była wydawana bez recepty”. Kiedy zwrócono mu uwagę, że tabletka, jak nazwa wskazuje, musi być przyjęta w ciągu doby i zapytano, jak rząd sobie to właściwie wyobraża, biorąc pod uwagę kolejki na wizytę w ramach NFZ, odpowiedział, że „dlatego” PiS chce wprowadzić reformy, żeby kolejek nie było. Wyszło, jak wyszło. Moje pseudoopiekuńcze państwo jest więc przeciwko mnie. Wchodzę do internetu. Zatrważa ilość stron, które oferują receptę od ręki za opłatą i podaniem danych. „Kod na SMS w 5 minut”, „E-recepta w 10 min.”. Nie ufam żadnej. Dane odważę się podać tylko znanej mi stronie Women On Web, która za darowizną oferuje wysyłkę recepty wystawionej przez europejskiego lekarza. Ale czegoś na stronie nie rozumiem, coś źle klikam, wydaje mi się, że nie zadziałało. W pośpiechu szukam innej drogi. Do ginekologa na NFZ się nie umówię, bo termin dostanę za miesiąc, prywatna wizyta w Warszawie, to około 150 – 200 zł. Ale jest weekend, więc i o nią trudno. Nawet jeśli uda mi się w ekspresowym tempie umówić na wizytę, nie mam też oczywiście pewności czy receptę dostanę. Bo przecież niektórzy lekarze powołują się na „klauzulę sumienia”, a tak się składa, że zgodnie z ich sumieniem, mam zajść w ciążę. „Klauzula czego?” – nie rozumie koleżanka z Peru. „Masakra, nie wiedziałam” – komentuje Maia. Decyduję się pójść na dyżur do szpitala, w końcu to nagła sytuacja. Nie wpadłabym na to, ale znajduję w internecie informację, że prezydent Warszawy zadeklarował, że we wszystkich podległych miastu placówkach ginekologiczno-położniczych „klauzula sumienia” nie obowiązuje. Kobiety dostaną tam receptę. Tych placówek jest w mieście tylko 6, ale jedną mam niedaleko. Pani w recepcji każe mi powtórzyć, choć chyba usłyszała. „To ja muszę zapytać lekarza, czy on takie rzeczy wypisuje” – mówi z przekąsem. „Ale wasz szpital jest na liście urzędu miasta…” – próbuję być stanowcza. „Miasto sobie może mówić, ale lekarz może nie wypisać” – upomina mnie. Idzie zapytać. Staram się być całą sytuacją ostentacyjnie zażenowana, ale bardziej wychodzi mi skrępowanie i zestresowanie. „Wypisze” – pielęgniarka wróciła. Notuje na jakiejś karteczce: „Nowak – antykoncepcja”, mam czekać pod gabinetem. Kiedy tak czekam, jakaś mało dyskretna lekarka, idąc korytarzem pyta pielęgniarkę donośnie: „A co to za Nowak z tą antykoncepcją?”. Co to znowu za fanaberia? W końcu wchodzę do gabinetu. Mam szczęście. Bardzo miła pani ginekolog zadaje kilka całkiem sensownych pytań i wypisuje receptę. Wchodzi ta druga, z korytarza, czuję się w jakimś chorym obowiązku, żeby podkreślić, że to był wypadek. Wychodzę z receptą, chłopak idzie kupić mi tabletkę. Cieszę się, bo chcę sobie już oszczędzić stresu dowiadywania się, czy aptekarz również nie ma przypadkiem sumienia bardziej świętego, niż moja decyzja. Wiem, że czasem odmawiają. Dla moich zagranicznych koleżanek to już zupełnie niepojęte. W aptece żadnych problemów. Tabletkę połykam na miejscu. Ulga. Dopiero wtedy widzę, że z Women On Web dostałam na maila receptę na tabletkę po angielsku z podpisem ginekologa z Austrii. Za darmo. W mailu czytam: „W odpowiedzi na decyzję rządu polskiego o ograniczeniu dostępu do antykoncepcji awaryjnej – nie żądamy żadnej darowizny za receptę na antykoncepcję awaryjną”. Women on Web informuje mnie też, że „niestety w Polsce pracuje wielu farmaceutów, którzy nie wydają antykoncepcji awaryjnej po okazaniu recepty wystawionej przez europejskiego lekarza” i podają listę aptek, w których kobietom „udało się” kiedyś receptę zrealizować. Jeśli i mnie się uda, proszą o informację, żeby dopisać aptekę. Już po stresie, już nie będę sprawdzać. Moja historia jest bardzo udana. Trochę nieprzyjemnie, trochę stresu, niepewności, walki z wpojonym poczuciem wstydu i zdążyłam. Znam przecież gorsze historie: kobiet, które w panice odbijały się od ginekologów o nieskazitelnych sumieniach, wydawały ostatnie oszczędności na wizytę i tabletki (nawet 300 zł), musiały przechodzić przez wiele żenujących i poniżających rozmów. Wolę nawet nie myśleć, co by się stało gdybym zamiast w Warszawie mieszkała w małej miejscowości, na wsi, gdzie nie ma nawet możliwości pójścia do płatnego specjalisty, są tylko kolejki na NFZ. Gdybym nie miała pieniędzy. Gdybym bała się z tą sprawą iść do lekarza, który zna wszystkich w okolicy. Gdybym była nastolatką, która aż do pełnoletności nie może iść do ginekologa po tabletkę bez zgody rodzica. Co byłoby dla mnie wtedy gorsze – ryzyko ciąży czy na przykład konfrontacja z konserwatywnymi rodzicami? Moja historia była zatem szczęśliwa. Tak myślałam. „Współczuję, jaka smutna historia” – mówi mi Milady. „My w Brazylii też walczymy dzisiaj z patriarchatem o prawo do podwiązania jajowodów. Im wciąż się wydaje, że w kobiecie najważniejsza jest zdolność do rodzenia”. Ale ta Polska to ją jednak zadziwia. „Patrz, to ciekawe, że twój kraj taki rozwinięty, w środku Europy, a wciąż w średniowieczu”. Ola, która mieszka od lat w Berlinie, mówi: „To straszne, co się w Polsce dzieje”. Jesika z Czech myśli podobnie, słyszała o naszym zakazie aborcji. „Jakieś szaleństwo” – komentuje Veronica. W Europie tylko Polska i Węgry wciąż utrzymują obowiązek uzyskania recepty, żeby kupić antykoncepcję awaryjną. A co, jeśli już zajdziesz w niechcianą ciążę? Węgierki mogą zrobić aborcję do 12. tygodnia na żądanie i dłużej w szczególnych przypadkach (np. wady płodu). Jedynie Polska uważa, że może jednocześnie utrudniać dostęp do antykoncepcji i odmawiać prawa do aborcji. „Słuchaj, z Brazylii będzie trochę szło, ale może ci wyślę kilka tabletek na wszelki wypadek?” – pyta Milady. Kobiety, Zdrowie, Świat, Prawo i Sprawiedliwość, antykoncepcja antykoncepcja awaryjna Argentyna Brazylia ellaOne Europa pigułka dzień po Prawa kobiet"
124^Lempart i Suchanow: „Nie przestraszą nas”. Prokuratura stawia im coraz ostrzejsze zarzuty^Dominika Sitnicka^13 lutego 2021^https://oko.press/prokuratura-stawia-zarzuty-liderkom-i-pomocnikom-strajku-kobiet/^Śledztwo w sprawie sprowadzania zagrożenia epidemiologicznego trwa od listopada. W tym tygodniu zarzuty usłyszała Marta Lempart. Jednemu z pomocników strajku kobiet prokuratura zarzuca rzekomą czynną napaść na policjantów. Grozi za to do 10 lat więzienia „Marta L., Klementyna S., Wojciech B. Wszyscy jesteśmy osobami, które są prześladowane za organizację, współorganizację, uczestnictwo w protestach, czyli korzystanie z prawa do zgromadzeń” – tymi słowami Marta Lempart rozpoczęła w piątek 12 stycznia wieczorem konferencję prasową Ogólnopolskiego Strajku Kobiet. W tym tygodniu aktywistka usłyszała zarzuty karne w związku z protestami. „Zastraszanie organizatorek, organizatorów, ale i uczestników protestów za pomocą zwykłych metod, czyli prowadzenia postępowań na podstawie kodeksu wykroczeń, składania przez policję do sądów wniosków o ukaranie, wzywanie na przesłuchania, próby nakładania mandatów – to nie działa. Policja przegrywa 95 proc. spraw w sądach, sądy przyznają rację protestującym. Zatem policja sięga po ostrzejsze środki, po kodeks karny. I w ten sposób próbuje nas przestraszyć” – wyjaśniała Lempart. 15 grudnia 2020 W środę 10 stycznia Martę Lempart przesłuchiwała warszawska Prokuratura Okręgowa. Liderce OSK przedstawiono trzy zarzuty: Aktywistka nie przyznała się do zarzutów i odmówiła składania wyjaśnień.  Art. 165 § 1. Kto sprowadza niebezpieczeństwo dla życia lub zdrowia wielu osób albo dla mienia w wielkich rozmiarach: 1) powodując zagrożenie epidemiologiczne lub szerzenie się choroby zakaźnej albo zarazy zwierzęcej lub roślinnej, 2) wyrabiając lub wprowadzając do obrotu szkodliwe dla zdrowia substancje, środki spożywcze lub inne artykuły powszechnego użytku lub też środki farmaceutyczne nie odpowiadające obowiązującym warunkom jakości, 3) powodując uszkodzenie lub unieruchomienie urządzenia użyteczności publicznej, w szczególności urządzenia dostarczającego wodę, światło, ciepło, gaz, energię albo urządzenia zabezpieczającego przed nastąpieniem niebezpieczeństwa powszechnego lub służącego do jego uchylenia, 4) zakłócając, uniemożliwiając lub w inny sposób wpływając na automatyczne przetwarzanie, gromadzenie lub przekazywanie danych informatycznych, 5) działając w inny sposób w okolicznościach szczególnie niebezpiecznych, podlega karze pozbawienia wolności od 6 miesięcy do lat 8. (…) Art. 12 § 1. Dwa lub więcej zachowań, podjętych w krótkich odstępach czasu w wykonaniu z góry powziętego zamiaru, uważa się za jeden czyn zabroniony; jeżeli przedmiotem zamachu jest dobro osobiste, warunkiem uznania wielości zachowań za jeden czyn zabroniony jest tożsamość pokrzywdzonego. § 2. Odpowiada jak za jeden czyn zabroniony wyczerpujący znamiona przestępstwa ten, kto w krótkich odstępach czasu, przy wykorzystaniu tej samej albo takiej samej sposobności lub w podobny sposób popełnia dwa lub więcej umyślnych wykroczeń przeciwko mieniu, jeżeli łączna wartość mienia uzasadnia odpowiedzialność za przestępstwo. Art. 226 § 1. Kto znieważa funkcjonariusza publicznego lub osobę do pomocy mu przybraną, podczas i w związku z pełnieniem obowiązków służbowych, podlega grzywnie, karze ograniczenia wolności albo pozbawienia wolności do roku (…) Art. 255 § 1. Kto publicznie nawołuje do popełnienia występku lub przestępstwa skarbowego, podlega grzywnie, karze ograniczenia wolności albo pozbawienia wolności do lat 2. § 2. Kto publicznie nawołuje do popełnienia zbrodni, podlega karze pozbawienia wolności do lat 3. § 3. Kto publicznie pochwala popełnienie przestępstwa, podlega grzywnie do 180 stawek dziennych, karze ograniczenia wolności albo pozbawienia wolności do roku.  Bogdan Święczkowski, szef Prokuratury Krajowej, pierwsze pisma z poleceniem ścigania organizatorów „nielegalnych zgromadzeń” za sprowadzanie niebezpieczeństwa dla życia i zdrowia rozesłał do prokuratur już 27 października 2020 roku. Postępowanie w sprawie strajków Prokuratura Okręgowa w Warszawie wszczęła 19 listopada. 26 listopada 2020 Podczas konferencji Marta Lempart przypomniała także, że Hanna Stachowicz, prokurator prowadząca jej sprawę, kierowała już kilkoma politycznymi sprawami, a jej działania były zgodne z rządowymi sympatiami. W 2017 roku oskarżała działaczy Obywateli RP o wtargnięcie na teren Sejmu, a we wrześniu 2018 roku odmówiła wszczęcia postępowania wobec byłego księdza Jacka Międlara. Stwierdziła, że jego wzywanie do „żniw na Żydach” i żądanie wypędzenia ich z Polski są wyrazem „osobistego sprzeciwu” i nie są przejawem nienawiści rasowej. W sierpniu 2019 roku odmówiła wszczęcia postępowania wobec „Gazety Polskiej” za homofobiczne naklejki dołączone do jednego z wydań. Ale to nie jedyne zarzuty, które usłyszały w tym tygodniu osoby związane ze strajkiem. W czwartek 11 lutego policja przeszukała mieszkanie i zatrzymała Wojciecha, aktywistę strajku kobiet. Z jego relacji wynika, że czynności w jego domu przeprowadzało trzynastu funkcjonariuszy. W piątek rano przesłuchiwano go w Prokuraturze Rejonowej Warszawa-Śródmieście. Przed budynkiem odbywała się demonstracja solidarnościowa, którą  transmitowało na Facebooku:  Prokuratura zarzuca aktywiście, że podczas manifestacji 29 stycznia najechał busem na funkcjonariuszy policji oraz groził im. (Niżej wersja aktywisty). W piątek usłyszał zarzut czynnej napaści na funkcjonariusza. To znacznie poważniejsza kwalifikacja niż stosowany do tej pory przez policję zarzut nietykalności cielesnej. Czynna napaść (art. 223 kk) to przestępstwo, za które grozi do 10 lat więzienia. Prokuratura wystosowała również wniosek o areszt tymczasowy, ale Sąd Rejonowy dla Warszawy Śródmieścia odrzucił go podczas posiedzenia tego samego dnia. Jak poinformował PAP, prokuratura od tej decyzji zamierza się odwołać.  Art. 223 § 1. Kto, działając wspólnie i w porozumieniu z inną osobą lub używając broni palnej, noża lub innego podobnie niebezpiecznego przedmiotu albo środka obezwładniającego, dopuszcza się czynnej napaści na funkcjonariusza publicznego lub osobę do pomocy mu przybraną podczas lub w związku z pełnieniem obowiązków służbowych, podlega karze pozbawienia wolności od roku do lat 10. § 2. Jeżeli w wyniku czynnej napaści nastąpił skutek w postaci ciężkiego uszczerbku na zdrowiu funkcjonariusza publicznego lub osoby do pomocy mu przybranej, sprawca podlega karze pozbawienia wolności od lat 2 do 12.  Podczas konferencji OSK mężczyzna podziękował wszystkim osobom, które wspierały go w chwili zatrzymania. Stwierdził, że wersja zdarzeń 29 stycznia według prokurator nie odpowiada temu, co rzeczywiście się wydarzyło. „Chciałem przejechać samochodem podczas protestu, dwaj policjanci wyskoczyli mi przed maskę i chcieli samochód zatrzymać” – relacjonował. Dodał, że przeszukanie i doprowadzenie go na komendę było pokazem siły, ponieważ policja zna jego adres. Co więcej, funkcjonariusze mieli szukać w jego domu gazu, choć to on był spryskany gazem przez policję. „Policja szukała jakichkolwiek podstaw, żeby mnie aresztować. Tak naprawdę powodem było to, że jestem uczestnikiem strajku kobiet. Pomagam, jak mogę. I chciałbym powiedzieć prokuraturze, że musieliby mnie naprawdę na dobre i całkowicie zamknąć, żebym przestał pomagać kobietom. Nie przestanę. Nie dam się zastraszyć. Mam prawo protestować. Mam prawo do wolności słowa. A jeżeli oni uważają inaczej – trudno. Będą musieli fabrykować dowody, żeby mnie zamknąć w więzieniu” – mówił. W ostatnich tygodniach również Klementyna Suchanow z OSK usłyszała prokuratorskie zarzuty. Suchanow 28 stycznia, dzień po ogłoszeniu uzasadnienia wyroku zakazującego aborcji, weszła wraz z dwoma innymi aktywistami na teren Trybunału Konstytucyjnego i przybiła gwoździami do drzwi plakat z napisem „Wczoraj Argentyna jutro Polska”. Policja szybko zatrzymała trójkę i wywiozła w celu przeprowadzenia czynności poza Warszawę. Klementynę Suchanow wypuszczono z aresztu dopiero kolejnego dnia wieczorem. Podczas piątkowej konferencji aktywistka opowiadała, że w czasie swojego zatrzymania była świadkiem naradzania się funkcjonariuszy policji co do kwalifikacji jej czynów. Po telefonie z Komendy Stołecznej Policji mieli zrezygnować z uznania ich za wykroczenia. Ostatecznie aktywistka usłyszała trzy zarzuty:  Art. 193 Kto wdziera się do cudzego domu, mieszkania, lokalu, pomieszczenia albo ogrodzonego terenu albo wbrew żądaniu osoby uprawnionej miejsca takiego nie opuszcza, podlega grzywnie, karze ograniczenia wolności albo pozbawienia wolności do roku. Art. 222 § 1. Kto narusza nietykalność cielesną funkcjonariusza publicznego lub osoby do pomocy mu przybranej podczas lub w związku z pełnieniem obowiązków służbowych, podlega grzywnie, karze ograniczenia wolności albo pozbawienia wolności do lat 3. § 2. Jeżeli czyn określony w § 1 wywołało niewłaściwe zachowanie się funkcjonariusza lub osoby do pomocy mu przybranej, sąd może zastosować nadzwyczajne złagodzenie kary, a nawet odstąpić od jej wymierzenia. Art. 288 § 1. Kto cudzą rzecz niszczy, uszkadza lub czyni niezdatną do użytku, podlega karze pozbawienia wolności od 3 miesięcy do lat 5. § 2. W wypadku mniejszej wagi, sprawca podlega grzywnie, karze ograniczenia wolności albo pozbawienia wolności do roku. § 3. Karze określonej w § 1 podlega także ten, kto przerywa lub uszkadza kabel podmorski albo narusza przepisy obowiązujące przy zakładaniu lub naprawie takiego kabla. § 4. Ściganie przestępstwa określonego w § 1 lub 2 następuje na wniosek pokrzywdzonego. Art. 57a § 1. Skazując za występek o charakterze chuligańskim, sąd wymierza karę przewidzianą za przypisane sprawcy przestępstwo w wysokości nie niższej od dolnej granicy ustawowego zagrożenia zwiększonego o połowę. § 2. W wypadku określonym w § 1 sąd orzeka nawiązkę na rzecz pokrzywdzonego, chyba że orzeka obowiązek naprawienia szkody, obowiązek zadośćuczynienia za doznaną krzywdę lub nawiązkę na podstawie art. 46 obowiązek naprawienia szkody. Jeżeli pokrzywdzony nie został ustalony, sąd może orzec nawiązkę na rzecz Funduszu Pomocy Pokrzywdzonym oraz Pomocy Postpenitencjarnej.  Wobec Suchanow zastosowano także dozór policyjny – raz w tygodniu musi się stawiać w komisariacie na Wilczej. Zakazano jej też wstępu do budynku TK oraz przebywania w okolicach do 100 metrów od siedziby. 31 stycznia 2021 Kobiety, Policja i służby, Protesty, Marta Lempart, Klementyna Suchanow, Trybunał Konstytucyjny, Prokuratura, Prokuratura Krajowa, aborcja Ogólnopolski Strajk Kobiet strajk kobiet
125^Oceny rządu dołują trzeci miesiąc. Coś się skończyło?^Jakub Szymczak^13 lutego 2021^https://oko.press/oceny-rzadu-doluja-trzeci-miesiac-cos-sie-skonczylo/^Jeszcze nigdy rząd PiS nie był tak źle oceniany przez Polaków. Dołek trwa trzeci miesiąc i końca nie widać. W ciągu roku rząd stracił poparcie wsi, małych miasteczek, seniorów. Nawet wśród wyborców PiS co dziesiąta osoba jest niezadowolona Tylko co czwarty Polak pozytywnie ocenia działania rządu. Trzeci miesiąc z rzędu w bezpośrednim badaniu Kantara* – a bezpośrednie badanie często promuje władzę – dobrą ocenę rządowi wystawia tylko 26 proc. badanych. Badanie przeprowadzono w dniach 29 stycznia – 3 lutego 2021. Kantar co miesiąc pyta o ocenę rządu, premiera i prezydenta. Jak złe są obecnie wyniki, obrazowo możemy zobaczyć na wykresie poparcia netto (oceny pozytywne minus negatywne) od początku rządów PiS: Obecnie wszystkie trzy instytucje są na mocnym minusie. Zwykle też dołki kończyły sie – jak w wypadku początku 2019 roku – po dwóch miesiącach. Teraz końca nie widać. To kryzys notowań PiS, jakiego nie było. A wiadomości dla PiS nie są dobre. Od kilku miesięcy kryzys goni kryzys. W październiku 2020 rozpoczęła się najgorsza, śmiertelna fala epidemii. W tym samym miesiącu Trybunał Konstytucyjny praktycznie zakazał w Polsce aborcji. Buntują się przedsiębiorcy, a Polaków irytuje, że władza nakłada ograniczenia (często słuszne, ale dla ludzi męczące), których sama ostentacyjnie nie przestrzega. W najnowszym wydaniu serialu pod tytułem „Przepychanki w koalicji”, Porozumienie przebąkuje, że nie zamierza poprzeć nowego podatku dla mediów, który bardzo podoba się Jarosławowi Kaczyńskiemu. To wszystko doprowadziło do tego, że w lutym 2021 zdecydowana większość Polaków ocenia rząd źle. Jak na przełomie stycznia i lutego wyglądają oceny najważniejszych władz w państwie według badania firmy Kantar? Oceny z grubsza pokrywają się z ostatnim badaniem partyjnym Kantara, gdzie PiS miał 29 proc. wskazań. W badaniu możemy prześledzić rozkład nastrojów według płci, wieku, wykształcenia, wielkości miejscowości zamieszkania, poglądów politycznych, zainteresowania polityką i preferencji partyjnych. To łącznie trzydzieści grup socjoekonomicznych. Rząd jest na plusie w zaledwie dwóch grupach. To: Rok temu – w styczniu 2020 – rząd był na plusie w jedenastu grupach, a w jednej był remis. Tutaj spadł pod kreskę w następujących grupach: Niektóre z nich – jak seniorzy czy wieś i małe miasta – były kluczowe w wyborczych zwycięstwach ostatnich lat. Zmiana przez ostatni rok jest tutaj najbardziej uderzająca. Rok temu na wsi negatywne oceny dla rządu miało 41 proc. badanych. Dziś – 60 proc.  W miastach do 20 tys. mieszkańców też mamy tąpnięcie. Rok temu z pracy rządu zadowolonych było 48 proc. badanych. W skali roku mamy więc ponad dwukrotny spadek – do zaledwie 21 proc.  W miastach między 20 tys. a 100 tys. mieszkańców dobrą ocenę dla rządu ma 24 proc. badanych, wobec 45 proc. rok temu. Nawet wśród osób powyżej 60. roku życia – jednej z kluczowych grup demograficznych dla PiS – ponad połowa ocenia rząd źle. A dopiero co Sejm przyklepał czternastą emeryturę – obiecywany przed wyborami prezent dla najstarszych. O tym, że są lepsze pomysły naprawy systemu emerytalnego niż wyborczy prezent w postaci czternastki, pisaliśmy tutaj. Czy wypłaty trzynastki w kwietniu i czternastki w listopadzie zmienią ocenę osób powyżej 60. roku życia? Przy zeszłorocznej trzynastce nie można było zauważyć takiego trendu. Warto natomiast porównać ten wynik z zeszłorocznym. W styczniu 2020 było dokładnie odwrotnie – wówczas 53 proc. osób w tej grupie oceniało rząd pozytywnie, 37 proc. – negatywnie. Uczestnicy protestów przeciwko wyrokowi upolitycznionego Trybunału Konstytucyjnego w sprawie aborcji zapowiadali obalenie rządu. To się nie wydarzyło, z czego wielu prawicowych komentatorów dziś kpi. Ale ich zadowolenie może być przedwczesne. Z prezentowanych danych Kantara widać wyraźnie, że wydarzenia jesieni i zimy w Polsce silnie pogorszyły oceny pracy rządu. Dotychczasowe wyniki badania pokazują, że po spadku zawsze następowało odbicie. Ale jesteśmy dziś na nieznanych wodach – nigdy spadek nie był tak głęboki i długotrwały. Ostatni raz pozytywne oceny rządu wzrosły w lipcu 2020. Teraz trzeci miesiąc z rzędu zaledwie co czwarty badany rząd ocenia pozytywnie. Między kwietniem 2017 a majem 2020 – czyli ponad trzy lata – dobre oceny dla rządu tylko na dwa miesiące spadły poniżej 40 proc. Było to w styczniu i lutym 2019 – kolejno 38 i 37 procent. Najważniejszym wydarzeniem okołopolitycznym stycznia 2019 było zabójstwo prezydenta Gdańska Pawła Adamowicza. Być może podniosła atmosfera tamtego czasu połączona z przekonaniem, że za nagonkę na Adamowicza odpowiedzialna jest kontrolowana przez PiS Telewizja Polska, dała tymczasowy spadek notowań. Ale już w marcu wszystko wróciło do bezpiecznej normy powyżej 40 proc. Przy okazji wyborów parlamentarnych w październiku 2019 było to 42 proc. Powołanie nowego rządu Mateusza Morawieckiego to nawet 47 proc. Z badania można wywnioskować, że młodzi są dla PiS nie do odzyskania. W grupach wiekowych 15-19, 20-29 i 30-39 pozytywne oceny to jedynie 15-16 proc. Najbardziej niechętni są trzydziestolatkowie – tutaj złe oceny to aż 80 proc. Może to sugerować, że próba tłumaczenia wyborcom, że PiS nie ma z wyrokiem Trybunału Konstytucyjnego Julii Przyłębskiej nic wspólnego, poniosła spektakularną porażkę. A tak przecież próbowali się tłumaczyć politycy PiS. To wśród dzisiejszych trzydziestolatków jest najwięcej osób, które potencjalnie mogą podjąć decyzję o posiadaniu potomstwa. Jeśli spojrzymy na podział według płci, różnice są w granicach błędu statystycznego – mężczyźni 24 proc., kobiety – 26 proc. pozytywnych ocen. Decyzja TK i protesty kobiet z pewnością są jednym z głównych przyczyn spadku notowań rządu. Ale w równym stopniu wkurzyły mężczyzn. Zwraca uwagę też spory odsetek osób z prawicowymi poglądami, które rząd oceniają źle. Obecnie to 35 proc. A to dwa razy więcej niż rok temu, gdy było to 17 proc. 11 proc. osób deklarujących, że są wyborcami PiS, ocenia rząd źle. Dla porównania – np. w kwietniu 2020 był to zaledwie jeden procent. To wierny elektorat, który wiele może wybaczyć. To też jednak grupa, która może PiS opuścić, gdy pojawi się dla nich wyborcza oferta. Interesujące może wydawać się to, że najgorzej rządu wcale nie oceniają wyborcy Lewicy czy KO, tylko Ruchu Polska 2050. To grupa skrajnie antyrządowa – 95 proc. z nich jest z rządu niezadowolona, pozytywne oceny nieznacznie tylko wystają ponad granicę błędu statystycznego. W przypadku ocen premiera dynamika ocen jest bardzo podobna. Jaki odsetek wyborców PiS źle ocenia premiera? To 12 proc. badanych w tym elektoracie – podobnie jak ci, którzy źle oceniają rząd. Prezydent natomiast niemal cały czas cieszy się nieco większym poparciem. Odsetek badanych, którzy dobrze go oceniają, cały czas był o kilka punktów procentowych wyższy niż w przypadku rządu i premiera. We wrześniu 2017 zadowolonych z jego pracy było aż 56 proc. badanych. Jego ocena netto (pozytywne minus negatywne) wynosiła wtedy aż 22 punkty na plusie, a to najlepszy wynik którejkolwiek z badanych instytucji od początku rządów PiS. O tym w PiS powinni już jednak zapomnieć. Co na to rząd? Premier Morawiecki szykuje ucieczkę do przodu – „Nowy Polski Ład”. Ma to być gospodarczy program odbudowy Polski po kryzysie i po epidemii. Z założeń, które poznaliśmy, wygląda to raczej na odgrzewanie starych pomysłów z dodatkiem kilku nowych. Nawet jeśli część z nich wygląda na dobre, to łatwo zwątpić, czy rządowi uda się zrealizować chociaż część z nich. Mający już pięć lat Plan Morawieckiego, znany jako Strategia na Rzecz Odpowiedzialnego Rozwoju, okazał się spektakularną porażką, nie udało się zrealizować większości założeń. Rząd musi też liczyć na sukces programu szczepień. Na razie zaliczył kilka falstartów, ale tempo szczepień w przeliczeniu na mieszkańca jest na razie nawet nieznacznie lepsze od średniej unijnej. Tutaj – i w dobrych wynikach gospodarczych – rząd będzie szukał ratunku. Nigdy jednak nie startował z tak niskiego pułapu. Tak niskie notowania miał tylko rząd SLD Leszka Millera przed dymisją – ale było to badanie CBOS, nie Kantara. W kwietniu 2004 notowania rządu Millera wynosiły 48 punktów na minusie. Dwa miesiące wcześniej – 37 punktów na minusie. Więcej niż PiS teraz. Rząd Jarosława Kaczyńskiego w 2007 roku nie spadł poniżej 30 ujemnych punktów. Rząd Tuska swój dołek – 26 punktów na minusie – osiągnął w listopadzie 2013 roku. Te dane nie będą jednak w pełni porównywalne – w badaniu CBOS w styczniu 2021 ocena rządu Mateusza Morawieckiego jest 18 punktów na minusie, i ma 40 proc. negatywnych ocen. Wieloletnie badanie, które obecnie firmuje Kantar, było wcześniej prowadzone przez TNS OBOP, przed złączeniem się kilku marek pod wspólną nazwą Kantar w 2019 roku. W listopadzie 2013 roku, gdy swój dołek zaliczał rząd Tuska, w TNS OBOP miał on aż 64 punkty na minusie. I przetrwał jeszcze dwa lata, do wyborów parlamentarnych. Ale te wybory przegrał. *Badanie Kantar Polska na reprezentatywnej grupie 1011 mieszkańców Polski w wieku 15 i więcej lat. Technika: wywiady bezpośrednie, wspierane komputerowo (CAPI). Termin: 29 stycznia – 3 lutego 2021. Władza, Mateusz Morawiecki, Jarosław Kaczyński, Andrzej Duda, Prawo i Sprawiedliwość,
126^Pięć pierwszych decyzji opozycji po przejęciu władzy? Pytamy Lubnauer, Pasławską i Zandberga^Agata Szczęśniak^13 lutego 2021^https://oko.press/5-pierwszych-decyzji-opozycji-po-przejeciu-wladzy/^Zainspirowani tym, jak Joe Biden sprząta po Trumpie, zapytaliśmy przedstawicieli 3 opozycyjnych klubów parlamentarnych o pięć decyzji, które podjęliby natychmiast po przejęciu władzy. Czekamy na Wasze - Czytelniczek i Czytelników - opinie. Jak sprzątać po PiS? Nowy prezydent Stanów Zjednoczonych Joe Biden pierwszego dnia urzędowania podpisał aż 17 rozporządzeń (executive orders). To bardzo konkretne, punktowe decyzje, które dają urzędnikom podstawę do natychmiastowego działania. Nie wymagały ciągnących się miesiącami debat w amerykańskim Kongresie. Biden nie zreformował jednym dekretem całego systemu opieki zdrowotnej w USA, ale wielu osobom pozwolił od razu odczuć realną zmianę. Niektóre zaś decyzje to mocne symbole. Jego rozporządzenia dotyczyły najróżniejszych spraw: od walki z koronawirusem po prawa osób LGBT. Wiele z nich anulowało wcześniejsze decyzje Donalda Trumpa. Biden zarządził między innymi, że noszenie maseczek w budynkach federalnych jest obowiązkowe. Wprowadził moratorium na eksmisje na bruk oraz na spłatę kredytów studenckich. Zdecydował, że Stany Zjednoczone wrócą do Światowej Organizacji Zdrowia (WHO) i paryskiego porozumienia klimatycznego, a na granicy z Meksykiem nie powstanie ulubiony przez Trumpa mur. 23 stycznia 2021 Polscy politycy też potrafią działać w błyskawicznym tempie – jeśli wiedzą, co chcą osiągnąć. Sejm VIII kadencji, w którym większość zdobył PiS, rozpoczął prace 12 listopada 2015. Już tydzień później – 19 listopada uchwalił nowelizację ustawy o Trybunale Konstytucyjnym. To rozpoczęło rozmontowywanie konstytucyjnego ładu Rzeczpospolitej. Czy szuflady i głowy polityków opozycji są pełne pomysłów na natychmiastowe działania? Opozycyjni politycy lubią mówić: „Jesteśmy gotowi w każdej chwili na przyśpieszone wybory” (ostatnio: Rafał Trzaskowski w TVN24). A czy są gotowi, żeby je wygrać i zacząć rządzić? Co by zrobili, gdyby rzeczywistość tak przyspieszyła, że musieliby przejąć władzę teraz – na początku 2021? Nie są to pytania czysto teoretyczne. Sondaże pokazują, że gdyby wybory odbyły się dziś, opozycja by w nich zwyciężyła. A obóz władzy po raz kolejny puchnie od konfliktów. 26 stycznia 2021 Kilkoro polityków postawiliśmy przed „testem Bidena”. Zapytaliśmy: Jakie byłoby pięć pierwszych decyzji, gdyby Pan/Pani przejął władzę w najbliższym czasie? Pozostawiliśmy dowolność interpretacji, czym są „decyzje”. Adrian Zandberg (Lewica/Razem) zliberalizowałby ustawę aborcyjną, przywróciłby pensje obniżone z powodu pandemii i wprowadziłby minimalną emeryturę 1600 zł. Katarzyna Lubnauer (Koalicja Obywatelska/Nowoczesna) podniosłaby nakłady na służbę zdrowia, zakręciłaby kurek z publicznymi pieniędzmi dla Tadeusza Rydzyka i wprowadziłaby prawidłowo wybranych sędziów do TK. Urszula Pasławska (PSL) wprowadziłaby umowę rodzinną dla par żyjących bez ślubu i dobrowolny ZUS, podniosłaby 500 plus. Nie dostaliśmy niestety odpowiedzi od Szymona Hołowni, czekamy, będziemy też pytać kolejne osoby. Jesteśmy ciekawi, czy Waszym zdaniem, Czytelników i Czytelniczek, te odpowiedzi pozwalają sobie wyobrazić, co zrobiłaby opozycja po wygranych wyborach? Co Waszym zdaniem powinni zrobić w pierwszej kolejności, gdyby przejęli władzę? Co jest najpilniejsze i najważniejsze? Po rządach PiS wiele trzeba będzie naprawić. Pięć decyzji tu nie wystarczy. Premier Morawiecki zostawi po sobie rozwalone instytucje publiczne, zagłodzoną budżetówkę, wiele grup społecznych zaszczutych przez władzę. Lewicowy rząd skończy z dyskryminacją mniejszości, zadba o pełną równość, zapewni świeckość państwa i przestrzeganie praw człowieka, zbuduje sprawiedliwy system podatkowy. Gdyby Lewica przejęła stery dzisiaj, musielibyśmy oczywiście zmierzyć się z pandemią i jej społecznymi skutkami. Dlatego pierwszych pięć decyzji wyglądałoby zapewne tak: Trzeba jak najszybciej posprzątać to, co zostawił po sobie Trybunał pani Przyłębskiej. Barbarzyńskie prawo, zmuszające kobiety do rodzenia ciężko chorych, niezdolnych do życia dzieci, nie wchodzi w życie. Lewica wprowadza ustawę regulującą przerywanie ciąży według europejskich standardów. Decyzja należy do kobiety, a nie do księdza czy polityka. Niestety, Morawiecki poszedł drogą obcinania wynagrodzeń i uderzył w domowe budżety setek tysięcy ludzi. Ten błąd może się zemścić. Przecież to od popytu będzie zależeć, jak szybko wyjdziemy z gospodarczego dołka. Lewica idzie droga duńską – w sytuacji kryzysowej państwo jest gwarantem utrzymania poziomu wynagrodzeń. Na tym nie ma co oszczędzać. Po poprzednim kryzysie w 2008 roku rozwiązania „antykryzysowe” zmieniły się w trwałą demolkę praw pracowniczych. Nie wolno powtórzyć tego błędu. Całą ochronę zdrowia trzeba postawić na nogi, podnosząc nakłady do 7 proc. PKB. Sprawa na już to odbudowa silnego sektora farmaceutycznego. Pandemia pokazała, czym się kończy uzależnienie od zewnętrznych dostawców. W sytuacjach kryzysowych nie możemy być zdani na łaskę i niełaskę korporacji. Możliwe, że szczepionki na koronawirusa będą nam towarzyszyć przez lata, więc trzeba jak najszybciej doprowadzić do tego, żebyśmy produkowali je w kraju. To samo dotyczy substancji czynnych, które są składnikami leków przyjmowanych przez setki tysięcy chorych. Powołamy publiczny fundusz, który od razu zacznie pompować pieniądze w badania naukowe, rozwój i produkcję nowych leków – w tym szczepionek – w Polsce. To nie będzie łatwy czas, trzeba się przygotować na turbulencje. Państwo jest od tego, żeby zapewnić w takiej sytuacji elementarne poczucie bezpieczeństwa. Dlatego Lewica wprowadza świadczenie kryzysowe, a po pandemii – nowy system wsparcia dla osób tracących pracę. Bezrobotny, który szuka pracy, dostanie połowę ostatniego wynagrodzenia, nie mniej niż 1400 złotych na rękę. Pod rządami Morawieckiego przybywa ludzi, którzy dostają głodowe świadczenia. Nowy system emerytalny spycha w ubóstwo tych, którzy pracowali na śmieciówkach i mieli nieciągłe zatrudnienie. Jest wśród nich bardzo wiele kobiet. Trzeba to naprawić, zanim dziurawy system emerytalny pochłonie kolejne ofiary. Dlatego wprowadzamy emeryturę minimalną 1600 złotych. Przeszukanie wszystkich rezerw finansowych w celu przekierowania jak największych środków na ochronę zdrowia, dojście do wydatków na poziomie 6 proc. PKB. Przekierowanie większej puli niż dotychczas na psychiatrię dzieci i dorosłych oraz badania przesiewowe chorób nowotworowych, które zostały zawieszone przez pandemię. Program edukacyjny, naprawczy po Covid-19, by pomóc najsłabszym, którzy najwięcej stracili na zdalnej edukacji. Należy ustalić warunki sanitarne pozwalające na otwieranie kolejnych branż, m.in. restauracji i klubów fitness po pandemii. A potem pozwolić na otwieranie. Likwidacja ograniczeń działalności gospodarczej. Uchylenie ustaw: ograniczającej handel ziemią, o zakazie handlu w niedziele, ustawy o aptekach, uwolnienie tworzenia farm wiatrowych na racjonalnych warunkach. Naprawa KRS, wprowadzenie do TK prawidłowo wybranych sędziów, rozdzielenie funkcji Prokuratora Generalnego i Ministra Sprawiedliwości. Realizacja decyzji TSUE w sprawie Izby Dyscyplinarnej SN. Przywrócenie do pracy sędziów bezprawnie pozbawionych prawa do orzekania i powrót prokuratorów z zesłania. Rezygnacja z Centralnego Portu Komunikacyjnego, a w zamian duży program mieszkaniowy, pobudzający gospodarkę po Covid-19. Wykorzystanie pieniędzy z Funduszu Odbudowy UE na inwestycje lokalne w zieloną energię, cyfryzację życia (powszechny dostęp do sieci bezprzewodowej, sprawy urzędowe załatwiane online) i kwestię utylizacji śmieci. Zakaz wwozu śmieci do Polski. Uchylenie przez wojewodów wszystkich uchwał samorządów o „Strefach Wolnych od LGBT”. Wprowadzenie związków partnerskich dla wszystkich chętnych oraz depenalizacja aborcji (na żądanie do 12. tygodnia ciąży oraz ze względów medycznych według zasad sprzed wyroku) – czyli uporządkowanie spraw po wyroku TK, ale bez powrotu do „kompromisu” z 1993 roku. Zakręcenie kurka z publicznymi pieniędzmi Rydzykowi oraz audyt dotychczasowych wpłat. Zmiana organizacji religii w szkole (po lekcjach, bez oceny na świadectwie). mocne wsparcie przedsiębiorców: dobrowolny ZUS i obniżka VAT z 23 do 15 procent i z 8 do 5 procent. umowa rodzinna: pary żyjące w Polsce bez ślubu muszą w końcu mieć adekwatne prawa. natychmiastowy wzrost wydatków na opiekę zdrowotną do 7 proc PKB: to pierwszy krok do uzdrowienia służby zdrowia. Po czwarte, wyższe 500 plus, np. w kwocie wolnej dla rodzin, w których rodzic pracuje. Zlikwidowanie zakazu dorabiania na świadczeniu pielęgnacyjnym. Bo dziś świadczenie pielęgnacyjne przysługuje opiekunom osób niepełnosprawnych, którzy nie są aktywni zawodowo, a za pracę nie wolno karać. wyższe ulgi i zwolnienia podatkowe dla czystej energii prosumenckiej każdego rodzaju: rozwój OZE to niezbędny warunek czystego powietrza, ale i tańszego prądu. Opozycja, Katarzyna Lubnauer, Adrian Zandberg, PSL, Koalicja Obywatelska, Urszula Pasławska
127^Bezprecedensowa decyzja sądu w Amsterdamie. Stosuje wyrok TSUE i odmawia wydania Polaka do Polski^Anna Wójcik^12 lutego 2021^https://oko.press/sad-w-amsterdamie-odmawia-wydania-polaka-2/^"Sąd Okręgowy w Amsterdamie zadecydował, że nie wykona Europejskiego Nakazu Aresztowania i nie wyda nam oskarżonego o przemyt narkotyków Polaka, bo przez „dobrą zmianę"" w sądach i prokuraturze, ten nie będzie miał gwarantowanego sprawiedliwego procesu 10 lutego sąd orzekł, że nie wyda 33-latka ze względu na stan praworządności w Polsce oraz dlatego, że w ocenie holenderskiego sądu oskarżony nie może liczyć na sprawiedliwy proces przed sądem w Poznaniu. To decyzja bez precedensu w Unii Europejskiej. „Decyzja Sądu Okręgowego w Amsterdamie jest dla Polski katastrofalna. Pokazuje, że w wyniku systemowego osłabiania gwarancji niezawisłości sędziowskiej w Polsce w ostatnich latach, sąd w innym państwie Unii Europejskiej nie ma zaufania do polskiego systemu prawnego. Tak zdeterminowany do ścigania przestępców Minister Sprawiedliwości i Prokurator Generalny Zbigniew Ziobro wytrąca sobie możliwość ściągania za zagranicy przestępców pod sąd w Polsce” – mówi  zastępca Rzecznika Praw Obywatelskich dr hab. Maciej Taborowski. „Na przykładzie polsko-holenderskich spraw ENA widać napięcie między zasadą wzajemnego uznania orzeczeń sądów w krajach UE a koniecznością ochrony praw człowieka. Wyrok Sądu Okręgowego w Amsterdamie pokazuje, że szala przechyla się w kierunku ochrony praw człowieka” – komentuje dla  prof. John Morijn z Uniwersytetu w Groningen. Sąd Okręgowy w Amsterdamie jako jedyny w Holandii decyduje o wykonywaniu Europejskiego Nakazu Aresztowania do innych krajów UE. Jeśli sądy w państwach UE mają wątpliwości, czy mogą wykonać ENA do innego kraju Unii, w myśl orzecznictwa Trybunału Sprawiedliwości UE muszą dokonać dwustopniowego testu (w prawniczym żargonie nazywanego testem LM, od wyroku TSUE 25 lipca 2018 roku w sprawie LM dotyczącej Polaka Artura Celmera). 11 stycznia 2021 Do tej pory sądy w Holandii i Niemczech zawieszały wykonywanie ENA do Polski, ponieważ w pierwszym etapie tego testu oceniały, że w Polsce są poważne kłopoty z praworządnością, zwłaszcza przez pozbywanie się przez rządzących kolejnych gwarancji dla niezawisłości sędziowskiej. Natomiast na drugim etapie sądy do tej pory dochodziły do wniosku, że w rozpatrywanych przypadkach oskarżonemu w Polsce będzie zagwarantowany sprawiedliwy proces przed konkretnym sądem i odsyłały podejrzanych i oskarżonych do Polski. 27 stycznia 2021 roku Sąd Okręgowy w Amsterdamie w innej sprawie zadecydował, że nie zablokuje wydania do Polski osoby skazanej w 2018 roku, żeby odbywała karę w Polsce. 10 lutego nastąpił przełom – amsterdamski sąd orzekł, że nie wyda oskarżonego do Polski. W orzeczeniu dokładnie przedstawił systemowe problemy z niezawisłością sądownictwa w Polsce, a następnie ocenił, że podejrzany nie ma gwarancji dostępu do niezależnego sądu, przez co naruszone zostałoby jego prawo do sprawiedliwego procesu. Holenderski sąd uzasadnił swoją decyzję wymieniając szereg dobrze udokumentowanych faktów. Wskazał na zaostrzony przez rząd Zjednoczonej Prawicy system odpowiedzialności dyscyplinarnej dla sędziów. Wyróżnił ustawę kagańcową oraz nową Izbę Dyscyplinarną w Sądzie Najwyższym. Podkreślił, że nowa Krajowa Rada Sądownictwa dalej pełni rolę w powoływaniu sędziów w Polsce. Zauważył, że trzy izby SN uznały zarówno ID SN, jak i neo KRS za nielegalne. 20 kwietnia 2020 Holenderski sąd ocenił też, że w Polsce władza wykonawcza używa swoich uprawnień, żeby kontrolować sędziów. W ocenie Sądu Okręgowego w Amsterdamie prowadzi to do wywoływania efektu mrożącego na sędziów w Polsce. Odnotował również, że Komisja Europejska rozszerzyła zakres procedury przeciwko naruszeniom prawa unijnego, który uruchomiła wobec polskiego rządu w sprawie ustawy kagańcowej. 3 grudnia 2020 Ponadto przystępując do drugiego etapu testu holenderski sąd wyjaśnił, że na ocenę, czy w tej konkretnej sprawie konkretnemu oskarżonemu będzie gwarantowany sprawiedliwy proces, wpływa szereg czynników: 23 października 2020 O komentarz poprosiliśmy specjalistę prawa unijnego i prawa praw człowieka prof. Johna Morijna z Uniwersytetu w Groningen. „Ten bardzo wyczekiwany wyrok pokazuje, że Sąd Okręgowy w Amsterdamie dokładnie zbadał zarówno strukturalne aspekty, jak i zindywidualizowane konsekwencje wydania oskarżonego do Polski. Dokonując tego, podążał za logiką wyroku Trybunału Sprawiedliwości UE, który rozróżnia między generalnymi niedostatkami praworządności i ich konsekwencjami dla jednostki. Istotne, że Sąd Okręgowy w Amsterdamie w swoim rozumowaniu opiera się na tym, co ustaliły trzy nadal niezależne izby polskiego Sądu Najwyższego, a nie dokonuje swojej własnej oceny. Biorąc pod uwagę, że argumenty, których używa, mogą też odnosić się do sytuacji wielu innych oskarżonych, ten wyrok może nieść szersze konsekwencje. Zwłaszcza, jeśli okaże się, że większość sądów wyższego szczebla w Polsce wyniku procedury, w której będzie brała udział neo KRS, zostanie »przejęta« i obsadzona ludźmi, którzy nie mogą być uważani za sędziów. Kto wówczas będzie mógł uważać, że zostanie mu zagwarantowany sprawiedliwy proces? Przecież nawet, jeśli będzie w pierwszej instancji sądzony przez sędziego, to nie wiadomo, kto będzie rozpatrywał sprawę w kolejnej instancji. Na przykładzie polsko-holenderskich spraw ENA widać napięcie między zasadą wzajemnego uznania orzeczeń sądów w krajach UE a koniecznością ochrony praw człowieka. Wyrok Sądu Okręgowego w Amsterdamie pokazuje, że szala przechyla się w kierunku ochrony praw człowieka. Zobaczymy, czy doprowadzi to do dalszych przypadków odmowy wydania podejrzanych i oskarżonych do Polski z Holandii i innych państw UE. Jest to bardzo prawdopodobne, biorąc pod uwagę, że nie widać zmiany na lepsze w Polsce. Jest oczywiste, że adwokaci reprezentujący podejrzanych i oskarżonych w sprawach ENA będą powoływać się na wyrok Sądu Okręgowego w Amsterdamie z 10 lutego jako na precedens, podnosząc, że bronią podstawowych praw swoich klientów. Piłka jest w grze, a następny ruch należy do polityków” – uważa prof. Morijn. 20 grudnia 2020 Historyczna decyzja Sądu Okręgowego w Amsterdamie nie przesądza, że ten sąd od teraz zawsze w sprawach dotyczących wykonywania Europejskiego Nakazu Aresztowania do Polski będzie oceniał, że oskarżony nie ma gwarancji sprawiedliwego procesu przed polskim sądem. W lipcu Sądu Okręgowy w Amsterdamie zapytał TSUE, czy w związku z szeroko udokumentowanym osłabieniem gwarancji niezawisłości sędziowskiej w Polsce może co do zasady nie wykonywać ENA do Polski. 17 grudnia TSUE w wyroku w połączonych sprawach C‑354/20 PPU oraz C‑412/20 PPU odpowiedział, że sądy w krajach UE w każdej rozpatrywanej sprawie muszą dokonywać dwustopniowego testu. Nie mogą decydować o generalnym wstrzymaniu wykonywania ENA do innego kraju Unii. TSUE doprecyzował, że: „Należy odmówić wykonania Europejskiego Nakazu Aresztowania wydanego przez polski organ sądowy, jeżeli w świetle osobistej sytuacji zainteresowanej osoby, charakteru przestępstw, których dotyczy nakaz, oraz kontekstu faktycznego, w którym został on wydany, istnieją poważne i sprawdzone podstawy, aby uznać, że w wypadku przekazania tym organom osoba ta będzie ze względu na te nieprawidłowości narażona na rzeczywiste ryzyko naruszenia prawa do rzetelnego procesu sądowego”. Zastępca Rzecznika Praw Obywatelskich, dr hab. Maciej Taborowski wyjaśnia: „Po wyroku TSUE z 17 grudnia roku Sąd Okręgowy w Amsterdamie w jednej sprawie w styczniu ocenił, że można wydać oskarżonego do Polski, a w innej sprawie, w lutym – że nie. W wyroku z 10 lutego 2021 roku sąd wskazał na szereg czynników. Nie wiemy, które z tych argumentów były przeważające. Natomiast rozpatrywane łącznie, doprowadziły sąd do oceny, że w konkretnym rozpatrywanym przypadku oskarżony nie będzie miał gwarancji sprawiedliwego procesu. Być może mamy do czynienia z wyjątkiem i Sąd Okręgowy w Amsterdamie nie będzie dochodził do takiego wniosku w innych sprawach dotyczących wykonywania ENA do Polski. A takich spraw ten sąd rozpatruje bardzo wiele. Nie zmienia to faktu, że decyzja jest dla Polski katastrofalna. Pokazuje, że w wyniku systemowego osłabiania gwarancji niezawisłości sędziowskiej w Polsce w ostatnich latach, sąd w innym państwie Unii Europejskiej nie ma zaufania do polskiego systemu prawnego. Tak zdeterminowany do ścigania przestępców Minister Sprawiedliwości i Prokurator Generalny Zbigniew Ziobro wytrąca sobie możliwość ściągania z zagranicy przestępców pod sąd w Polsce”. W wyroku Sąd Okręgowy w Amsterdamie powołuje się na źródła, z których zaczerpnął informację o sytuacji w Polsce. Oprócz dokumentów instytucji Unii Europejskiej, wymienia Rule of Law in Poland (ruleoflaw.pl), bazę wiedzy o praworządności w Polsce prowadzoną przez Fundację OKO, wydawcę  i Archiwum Osiatyńskiego, i Fundację Forum Obywatelskiego Rozwoju, przy wsparciu Helsińskiej Fundacji Praw Człowieka. „To dowód, że nie tylko instytucje i urzędnicy, ale dziennikarze, prawnicy, obywatele, mają wpływ na ochronę zasad państwa prawa i praw człowieka w Unii Europejskiej. Do tej pory widzieliśmy, że działania społeczeństwa obywatelskiego w obronie praworządności, na przykład analizy i raporty publikowane przez media i organizacje pozarządowe, są dla europejskich sądów podstawą do dokonywania pierwszego etapu testu LM, czyli oceniania, że w Polsce istnieją systemowe zagrożenia dla praworządności. Wyrok Sądu Okręgowego w Amsterdamie udowodnił, że ich wysiłki mają też wpływ na ocenianie przez sądy, czy konkretny sąd w Polsce zagwarantuje oskarżonemu sprawiedliwy proces” – ocenia zastępca RPO, dr hab. Taborowski. Rule of Law in Poland można obserwować na Twitterze i Facebooku. Poleć znajomym mieszkającym za granicą. Sądownictwo, Zbigniew Ziobro, Ministerstwo Sprawiedliwości, Europejski Nakaz Aresztowania Holandia Izba Dyscyplinarna SN Sąd Okręgowy w Amsterdamie Sąd Okręgowy w Krakowie ustawa kagańcowa"
128^Prekonsultujemy podatek od reklam [POWIĘKSZENIE LIVE]^Agata Kowalska^12 lutego 2021^https://oko.press/prekonsultujemy-podatek-od-reklam-powiekszenie-live/^"„Media pomogą w zwalczaniu skutków COVID-19"" – ogłosiło rezolutnie Ministerstwo Finansów. I zaprosiło branżę medialną do prekonsultacji nowego podatku od reklam. Prekonsultacje przebiegły gwałtownie i pod wspólnym hasłem: #mediabezwyboru Wspólnie ze słuchaczkami i słuchaczami „Powiększenia” oraz Konradem Siemaszko, prawnikiem Helsińskiej Fundacji Praw Człowieka, analizujemy rządowy projekt. Sprawdzamy, kto miałby zapłacić nową daninę i czy rzeczywiście – jak ogłosił premier – byłyby to tylko wielkie koncerny. Pytamy, dlaczego podatek nie obejmie producentów reklam i domów mediowych. I czy jednakowo obciąży media prywatne i państwowe. Mierzymy się z odważną tezą Michała Dworczyka i Ryszarda Terleckiego, jakoby media w ogóle nie płaciły podatków. Przyglądamy się też mającemu powstać Funduszowi Wsparcia Kultury i Dziedzictwa Narodowego w Obszarze Mediów, do którego spływałyby nowe środki. Jego ogólnikowo sformułowanym celom i powodom, dla których tylko przedstawiciele rządu mieliby zarządzać pieniędzmi Funduszu. A przede wszystkim szukamy odpowiedzi na pytanie, dlaczego nowe obciążenie finansowe miałoby wpłynąć na wolność mediów w Polsce. Taki zarzut stawiają projektowi nie tylko media, protestujące w ramach akcji #mediabezwyboru, ale również Helsińska Fundacja Praw Człowieka i inne prawnoczłowiecze organizacje pozarządowe. Posłuchaj Powiększenia Live i weź udział w kolejnym! Transmisja na żywo z udziałem słuchaczek i słuchaczy w środy, o 18:00 na Facebooku . Zaprasza Agata Kowalska Media, Mateusz Morawiecki, Ryszard Terlecki, Michał Dworczyk, Ministerstwo Kultury i Dziedzictwa Narodowego, Telewizja Polska, dostęp do informacji Helsińska Fundacja Praw Człowieka Konrad Siemaszko lexAgora media bez wyboru podatek od reklam prawa człowieka wolność słowa"
129^Antyaborcyjna lobbystka u Pełnomocnika ds. Równego Traktowania będzie walczyć z dyskryminacją. Kogo?^Maria Pankowska^12 lutego 2021^https://oko.press/lobbystka-antyaborcyjna-dostala-prace-pelnomocnik-rownego-traktowania/^Zanim trafiła do polskiego rządu pracowała dla ultrakonserwatywnej organizacji z USA współdziałającej z polskim Ordo Iuris. Pod pretekstem walki o wolność religijną lobbowała m.in. przeciwko prawu do aborcji i prawom osób LGBT. Teraz zajmie się polską strategią antydyskryminacyjną W grudniu 2020 roku zastępczynią dyrektora w Biurze Pełnomocnika ds. Równego Traktowania została Alice Neffe. To „Francuzko-Polka z fińskim twistem” – jak przedstawia się na swoim twitterowym profilu – specjalizująca się w prawie międzynarodowym i prawach człowieka. Zanim trafiła do polskiego rządu Neffe pracowała dla wpływowej, ultrakonserwatywnej organizacji ADF International, która pod pretekstem walki o swobodę religijną lobbuje m.in. przeciwko prawu do aborcji. Pomaga też prawnie rzekomym ofiarom „poprawności politycznej”, w istocie broniąc ich prawa do… dyskryminowania osób LGBT ze względu na wiarę. ADF International to bliscy współpracownicy polskiego Ordo Iuris. Sama Neffe w czerwcu 2018 roku wzięła udział w konferencji „Forum Praw i Wolności” współorganizowanej przez Ordo Iuris na Stadionie Narodowym. Przemawiała w panelu zatytułowanym „Wolność religii i wolność sumienia. Teoria i praktyka”. 5 lipca 2020 U Pełnomocnika zajmie się prezentowaniem antydyskryminacyjnej strategii polskiego rządu w organizacjach międzynarodowych. Będzie uczestniczyła w spotkaniach Grupy ds. Niedyskryminacji, Równości i Różnorodności Komisji Europejskiej oraz w konferencjach organów ONZ dotyczących praw człowieka. Zgodnie z ustawą Pełnomocnik ma wdrażać unijne standardy dot. równego traktowania. W tym przeciwdziałać „dyskryminacji, w szczególności ze względu na płeć, rasę, pochodzenie etniczne, narodowość, religię, wyznanie, światopogląd, wiek, niepełnosprawność oraz orientację seksualną”.   Praca u Pełnomocnika to nie pierwsza posada Neffe w polskim rządzie: między styczniem a październikiem 2020 roku zaliczyła krótki epizod jako wicedyrektorka Departamentu Współpracy Międzynarodowej Ministerstwa Zdrowia. Jak wynika z jej profilu w serwisie LinkedIn, nie miała wcześniejszego doświadczenia w pracy w rządowej administracji. Nigdy wcześniej nie pracowała też w Polsce. Zapytaliśmy Ministerstwo Zdrowia, Biuro Pełnomocnika i samą Alice Neffe, jak przebiegła procedura konkursowa na obydwa stanowiska i co zadecydowało o wyborze Neffe. Czekamy na odpowiedzi. W brukselskim biurze ADF Intertnational Alice Neffe przepracowała jako radczyni prawna niecałe trzy lata. ADF International to międzynarodowy oddział Alliance Defending Freedom [ang. Sojusz Obrony Wolności] – istniejącej od 1993 roku ultrakonserwatywnej i wpływowej organizacji z USA. Jak czytamy na oficjalnej stronie Sojusz powstał, by Stany Zjednoczone „nie zamykały drzwi dla Ewangelii”. ADF ma za zadanie działać „na rzecz wolności religijnej, świętości życia ludzkiego, małżeństwa i rodziny oraz swobody wypowiedzi”. W tym celu zajmuje się lobbingiem, szkoleniami, a także finansowaniem pokrewnych ideologicznie inicjatyw. Za rządów Donalda Trumpa co najmniej dwie osoby powiązane z Sojuszem otrzymały posady w amerykańskim rządzie. Biura ADF International funkcjonują dziś także w Meksyku i Indiach. Poza Brukselą organizacja ma europejskie oddziały w Wiedniu, Genewie, Strasburgu i Londynie. O działalności Sojuszu pisało m.in. Europejskie Forum Parlamentarne na rzecz Praw Rozrodczych i Seksualnych (EPF). W głośnym raporcie z 2018 roku ustaliło, że ADF International wraz z pokrewnymi organizacjami (np. Ordo Iuris,) tworzy międzynarodowy ruch zmierzający do zakazania rozwodów, antykoncepcji, aborcji i odebrania praw osobom LGBT. W imię przywracania w Europie „naturalnego porządku zgodnego z prawem naturalnym” opartego na nakazach religijnych. 27 lutego 2020 Strategicznie ulokowani działacze ADF International – tacy jak do niedawna Alice Neffe – lobbują m.in. w ONZ, UE, OBWE i Radzie Europy. Interweniują też lokalnie, nierzadko w sprawach indywidualnych. Śledztwo Open Democracy z 2020 roku wykazało, że w latach 2008-2020 ADF i pokrewna organizacja American Center for Law and Justice (ACLJ) uczestniczyły w dziesiątkach procesów sądowych w Europie – wysyłając do sądów opinie amici curiae lub udzielając oskarżonym wsparcia pro bono. Open Democracy ustaliło, że w ostatnim dziesięcioleciu ADF wydało na międzynarodową działalność ponad 21 mln dolarów. Z tego przytłaczającą większość właśnie w Europie. Skąd organizacja ma takie pieniądze? Nie wiadomo, bo nie ujawnia listy darczyńców i nie tłumaczy się szczegółowo z tego, jakie działania opłaca. Wiemy jednak na pewno, że działała także w Polsce. W październiku 2020 roku ADF International przesłało opinię prawną amicus curiae polskiemu Trybunałowi Konstytucyjnemu, który szykował się do wydania wyroku o dopuszczalności aborcji w przypadku uszkodzeń płodu. W styczniu 2021 roku, gdy Trybunał w końcu opublikował uzasadnienie orzeczenia, ADF przedstawiono w nim jako „organizację prawną działającą na rzecz ochrony praw człowieka i wolności podstawowych”. Sojusz miał podpowiedzieć TK Julii Przyłębskiej, że: Opinia powstała jeszcze w 2018 roku, kiedy upolityczniony TK po raz pierwszy miał rozstrzygnąć, czy aborcja w przypadku wad płodu jest zgodna z konstytucją. Autorką 20-stronicowego dokumentu była Alice Neffe. Posługuje się w nim manipulacyjnym językiem ruchów anti-choice, konsekwentnie nazywając płody „nienarodzonymi dziećmi”. „Polskie prawo aborcyjne dyskryminuje osoby niepełnosprawne, umożliwiając lekarzom przerwanie życia dziecka, jeżeli to dziecko nie jest »normalne« według standardów, które niektórzy uważają za »zdrowe« lub »pożądane«” – przekonywała Neffe w komentarzu na stronie ADF International. Wzięła też w obronę Kaję Godek, którą w artykule nazwano „obrończynią prawa do życia osób niepełnosprawnych”. „Kto ośmieli się powiedzieć, że dziecko pani Godek ma mniejsze prawo do życia tylko dlatego, że ma Zespół Downa?” – mówiła Neffe. „Nasze społeczeństwo powinno przeznaczyć odpowiednie zasoby, aby wspierać każdą matkę i jej nienarodzone dziecko. Powinniśmy współpracować, aby stworzyć społeczeństwo, w którym wszyscy rodzice czują się w stanie przyjąć swoje dzieci na świat”. Pierwszy wniosek posłów PiS trafił do upolitycznionego TK jeszcze w połowie 2017 roku. Rządząca większość nie chciała jednak zajmować się sprawą aborcji przed wyborczym maratonem lat 2018-2020. W lipcu 2020 roku Trybunał umorzył postępowanie, stwierdzając, że po wyborach parlamentarnych mandaty wnioskodawców wygasły. W TK był już wtedy bliźniaczy wniosek posłów nowej kadencji. Tym razem PiS nie zrobił kroku wstecz. 22 października 2020 Alice Neffe to nie pierwsza członkini sieci chrześcijańskich fundamentalistów w Biurze Pełnomocnika ds. Równego Traktowania. Wcześniej, nieco ponad rok, stanowisko Neffe piastowała mec. Rozalia Kielmans-Ratyńska, była analityczka i Dyrektor Centrum Prawa Międzynarodowego Ordo Iuris. Kielmans-Ratyńska trafiła tam jesienią 2019 roku, gdy Biuro było jeszcze częścią Kancelarii Premiera. Z głównej specjalistki szybko awansowała na zastępczynię dyrektora. Była m.in. opiekunką merytoryczną nowej wersji Krajowego Programu Działań na rzecz Równego Traktowania, czyli wymaganej przez UE strategii przeciwdziałania dyskryminacji. Poprzedni program skończył się w 2016 roku. W jego długo wyczekiwanej aktualizacji, zgodnie z unijnymi wymogami, poruszana jest kwestia dyskryminacji ze względu na orientację i tożsamość seksualną. Jak zauważył m.in. RPO Adam Bodnar, nowy program nie zawiera na razie żadnych rozwiązań wymierzonych w ten problem, jak choćby penalizacji przemocy i mowy nienawiści ze względu na homofobiczne i transfobiczne uprzedzenia. W  pisaliśmy, że na początku marca 2020 roku rząd PiS po cichu przeniósł urząd Pełnomocnika ds. Równego Traktowania z KPRM do Ministerstwa Rodziny i Polityki Społecznej. Równocześnie stanowisko to stracił Adam Lipiński, a na jego miejsce powołano Annę Schmidt-Rodziewicz, awansując ją na sekretarza stanu w MRiPS. 4 marca 2020 Schmidt-Radziewicz to wieloletnia działaczka PiS, posłanka tej partii z Podkarpacia. W sierpniu 2020 roku za swoją działalność polityczną została nagrodzona przez internetową telewizję braci Karnowskich wPolsce. Odbierając nagrodę, chwaliła Jarosława Kaczyńskiego, ostrzegała przed „terrorem mniejszości” i broniła „uniwersalnych wartości”. W wywiadzie dla „Dziennika Gazety Prawnej” z sierpnia 2020 roku minimalizowała znaczenie konwencji o przeciwdziałaniu przemocy wobec kobiet i chwaliła decyzję premiera o odesłaniu jej do TK. „Naprzeciw oczekiwaniom społecznym wychodzi polskie prawo” – zapewniła. Władza, Kobiety, LGBT+, Kościół, Ordo Iuris, Ministerstwo Rodziny, Pracy i Polityki Społecznej, Kancelaria Prezesa Rady Ministrów, aborcja Alice Neffe
130^Lub czasopisma… teologiczne, czyli dlaczego w nowej punktacji czasopism naukowych wygrywa KUL^Mikołaj Pawlak^12 lutego 2021^https://oko.press/lista-czasopism-wedlug-czarnka/^Minister Czarnek, cały czas profesor KUL, podwyższył punktacje czasopism, w których sam ostatnio publikował, ale na tym skandal się nie kończy. Wyjaśniamy, o co dokładnie chodzi w sprawie, którą od dwóch dni żyje polska nauka Od środy 10 lutego polskie środowisko naukowe żyje kolejnym skandalem wywołanym przez Ministra Edukacji i Nauki, Przemysława Czarnka. Do dymisji podała się wiceminister Anna Budzanowska. Powodem są elektryzujące naukowców punkty za publikacje. Czym są punkty i co z nimi zrobił minister z Katolickiego Uniwersytetu Lubelskiego? Dla  pisze o tym dr hab. Mikołaj Pawlak, socjolog z Uniwersytetu Warszawskiego. Pracę naukową indywidualnych uczonych jak i uczelni trzeba w jakiś sposób oceniać. Ocena indywidualnych badaczy służy decyzjom o ich zatrudnieniu, awansom, nadawaniu stopni naukowych. Ocena uczelni czy instytutów PAN służy z kolei rozdziałowi publicznych pieniędzy przeznaczonych na ich funkcjonowanie. W świecie nauki podstawą tych ocen są publikacje – artykuły naukowe i książki. Jeśli publikujesz wysoko cenione prace naukowe, jesteś uważany za dobrego naukowca. Jeśli uniwersytet zatrudnia badaczy publikujących cenione prace, to warto przekazywać mu pieniądze pochodzące z podatków. System oceny i finansowania nauki w Polsce od kilkunastu lat podlega niemal nieustannym reformom. Najnowsza reforma ministra Jarosława Gowina (2015-2020) określiła, że uczelnie i instytuty oceniane będą osobno w poszczególnych dyscyplinach naukowych. Podstawową miarą będą punkty za artykuły publikowane w czasopismach naukowych – są też inne elementy, ale mają mniejszą wagę. Najbliższa ocena ma zostać przeprowadzona w 2022 roku i obejmie dokonania z lat 2017-2021. Miejsce w rankingu wpłynie na wysokość subwencji z Ministerstwa Edukacji i Nauki. Tylko najwyżej ocenione uczelnie będą miały uprawnienia do nadawania doktoratu i habilitacji, czyli naukowej „reprodukcji”. Stąd ocena spędza sen z powiek rektorom i dziekanom, przekładającym jej miary na indywidualne oceny pracownicze. Naukowców ogarnia zaś „punktozą” – obsesja mierzenia swoich osiągnięć naukowych w ministerialnych punktach. Czym są i skąd się biorą wspomniane punkty za artykuły? Obecnie czasopisma „wycenione” są na 20, 40, 70, 100, 140 lub 200 punktów. Punkty przypisywane są (a przynajmniej miały być) czasopismom ze względu na to, jak często i gdzie cytowane są publikowane w nich artykuły (co pokazuje zasięg naukowego wpływu badań). 22 stycznia 2019 200 punktów to w tej chwili najwyższy światowy top – przewyższają pozostałe 97 proc. czasopism publikujących wyniki badań w danej tematyce. Dla przykładu 200 punktów otrzymuje uczelnia, której badacz opublikował artykuł w powszechnie znanym „Nature”. W mojej dyscyplinie – socjologii – 200 punktów otrzymać można za publikację w „American Sociological Review”, szczycącym się, że przyjmuje do druku zaledwie ok. 5 proc. zgłoszonych prac. 140 i 100punktów było zarezerwowane dla solidnych, międzynarodowych tytułów. Sytuacja w naukach humanistycznych i społecznych jest jednak specyficzna. Obieg publikacyjny zwykle zorientowany jest tu bardziej na język własnego społeczeństwa. Przedstawiciele tych dziedzin w sporej części publikują wyniki swoich badań w czasopismach krajowych. Większość z nich nie znajduje się w bazach zliczających światowe cytowania, co utrudnia poddanie ich ocenie według jednolitego kryterium. Część z nich spełnia wysokie standardy naukowości, część jednak nie. Redaktorzy naczelni raczej poszukują tekstów do zapełnienia swoich łamów niż bezlitośnie odrzucają nawet tylko nieco słabsze prace. W rozpowszechnionym przekonaniu próg dostępu do opublikowania artykułu w polskim czasopiśmie jest znacznie niższy niż w dobrej jakości czasopiśmie międzynarodowym. Wynika to z dość prostej zależności: w „American Journal of Sociology” pragną publikować socjolodzy z całego świata, w „Studiach Socjologicznych” – socjolodzy z Polski, a w piśmie wydawanym przez regionalną uczelnię – pracownicy tej i innych regionalnych uczelni. Określone rozporządzeniem ministra Gowina „stawki punktowe” dla czasopism oferowały większości polskich tytułów 20 punktów. Nieliczne z nich, po spełnieniu rygorystycznych kryteriów prowadzonych poza Polską baz cytowań, mogły liczyć najwyżej na punktów 70. W Polsce wydawanych jest kilka tysięcy czasopism naukowych, niektóre o bardzo niszowym zasięgu, rekrutujące autorów i recenzentów (każda praca naukowa musi być zrecenzowana przez specjalistów w danej dziedzinie) z wąskich, czasem lokalnych środowisk. Zarówno za czasów, gdy resortem nauki kierowała Barbara Kudrycka, Lena Kolarska-Bobińska, Jarosław Gowin, czy krótko Wojciech Murdzek różne grupy interesu, redaktorzy, władze instytucji naukowych lobbowały na rzecz wyższych ocen swoich czasopism. Budziło to środowiskowe kontrowersje, mniejsze lub większe skandale. Mieliśmy do czynienia z grzeszkami samych uczonych, często święcie przekonanych o wysokiej wartości prowadzonych przez nich czasopism. Mieliśmy też za rządów zarówno PO i PiS do czynienia z grzechem administracji, która często zmieniała reguły gry w jej trakcie. Jednak dotychczas nie mieliśmy do czynienia z takim skandalem. 6 czerwca 2018 We wtorek (9 lutego) Minister Czarnek ogłosił „Komunikat w sprawie wykazu czasopism naukowych i recenzowanych materiałów z konferencji międzynarodowych”, którego załącznikiem jest długi na blisko 300 stron wykaz 31 433 czasopism naukowych (oraz 1638 konferencji informatycznych) z przypisanymi punktami. Wykaz zaczęli już w środę pilnie analizować naukowcy z całej Polski. Najpierw znajdowano pojedyncze kwiatki – przykłady czasopism powiązanych przede wszystkim z Katolickim Uniwersytetem Lubelskim czy posiadające słowo „teologia” w nazwie. Oczywiście szybko zauważono wydawane przez uczelnię Tadeusza Rydzyka czasopismo „Fides, Ratio et Patria. Studia toruńskie” (40 punktów – tyle co o ugruntowanej pozycji wydawane w Polsce tytuły), czy wydawanego przez Ministerstwo Sprawiedliwości (dopiero od zeszłego roku!) czasopismo „Nieruchomoś[email protected]”, którego Radzie Naukowej przewodniczy Kamil Zaradkiewicz. Czasopismo uzyskało 70 punktów (tyle co niezłe czasopisma międzynarodowe i najlepsze z najlepszych wydawane po polsku). Publikacje – jak sama nazwa wskazuje – są publiczne, a uczelnie chwalą się pracami wydanymi przez swych pracowników. Zatem łatwo sprawdzić, kto personalnie dzięki zmianom „zdobył” więcej punktów (zmiana ma działać wstecz!). Szczególnie, o ironio, należy pochwalić KUL, który bardzo przejrzyście na stronie internetowej informuje o dorobku swoich pracowników. Minister Czarnek, cały czas profesor KUL, podwyższył punktacje czasopism, w których sam ostatnio publikował. Wszystkie cztery artykuły ministra z ostatnich lat pojawiły się na łamach czasopism, które jego decyzją zyskały więcej punktów: Przypomnijmy, że poziom 100 punktów według „punktowej wyceny” ministra Gowina to solidne międzynarodowe czasopisma, które na swoją reputację zwykle pracowały latami, a o publikację w nich konkurują zwykle uczeni z całego świata (lub kontynentu). Nie jest moją intencją dyskredytowanie poziomu badań naukowych lubelskich prawników – jednak to oni sami siebie ośmieszają, zaliczając wydawane przez siebie czasopismo do ćwiartki najlepszych na świecie. Minister Czarnek skompromitował siebie jako naukowca, za którego pragnie uchodzić. Decyzja tak jednostronnie korzystna dla czasopism, w których sam niedawno publikował, jest szkolnym przykładem konfliktu interesów. Przypomnijmy, że na podstawie tych punktów sam niedługo będzie wypłacał subwencję. W wykazie pojawiło się ponad tysiąc nowych czasopism, natomiast 264 wcześniej tam figurującym podwyższono punktację. Badacze z DELab UW (Laboratorium Gospodarki Cyfrowej) wykonali zestawienie wzrostu ocen punktowych w poszczególnych dyscyplinach naukowych, pokazujące olbrzymi skok czasopism teologicznych. Zwracają też uwagę dyscypliny takie jak prawo kanoniczne, nauki prawne oraz nauki o polityce i administracji. Sam minister jest przedstawicielem nauk prawnych. Przedstawicielami nauk politycznych są grający pierwsze skrzypce w ministerialnym „Zespole doradczym do spraw rozwoju szkolnictwa wyższego i nauki” Waldemar Paruch i Mieczysław Ryba. Dzięki zmianom w punktacji również oni personalnie zyskali. (Mieczysław Ryba w 2020 roku artykuły w czasopiśmie „Archiwa Biblioteki i Muzea Kościelne” wzrost z 40 do 100 punktów i w czasopiśmie „Pamięć i Sprawiedliwość” wzrost z 70 do 100 punktów; Waldemar Paruch w 2020 roku artykuł w lubelskim periodyku „Res Historica” wzrost z 70 do 100 punktów oraz wzrost z 70 do 100 punktów redagowanego przez niego samego „Przeglądu Sejmowego”). Wskutek ich własnej decyzji wzbili się na poziom światowy. 13 października 2019 Wzrosty w całej dyscyplinie mogą szokować – zwłaszcza zwiększenie rang czasopism teologicznych. To jednak tylko pozorne zwiększenie znaczenia tej dyscypliny naukowej. Na pewno wpłynie to na poprawę samopoczucia jej przedstawicieli, ale przypomnijmy, że uczelnie porównywane są w ramach dyscyplin. Więcej punktów dla teologii nie oznacza, że „przegoni” w czymś biologię lub psychologię, gdyż teologowie z Uniwersytetu Adama Mickiewicza będą porównywani z teologami z innych uczelni np. KUL. Jednak podział między dyscyplinami nie jest całkowicie hermetyczny. Czasopisma są zwykle przypisane do paru dyscyplin, a co więcej – psycholog publikujący tekst w czasopiśmie teologicznym, otrzyma punkty czasopisma, jeśli tylko eksperci MEiN uznają publikację za psychologiczną. To w istocie otwiera dodatkową furtkę do manipulacji wynikami (punkty mogą „przeciekać” między dyscyplinami). Dlatego wzrost punktacji wybranych dyscyplin „peryferyjnych” ma pewne szersze znaczenie. Rzućmy też okiem na czasopisma, które zanotowały najwyższe wzrosty. Awans o 50 lub więcej punktów zanotowały 63 czasopisma, z tego 44 wydawane w Polsce (samo w sobie świadczy to o nieproporcjonalnym pompowaniu rodzimych periodyków). Wśród tych 44 najbardziej docenionych przez ministra Czarnka tytułów najwięcej jest z Lublina (12), druga jest Warszawa (10), następnie Toruń (7) i na czwartym miejscu Kraków (6). Lublin i Toruń to ważne ośrodki akademickie, a tamtejszym uczelniom stosownie jest oddać należny honor, jednak jest jasne, że te proporcje odbiegają od wielu innych miar naukowej doskonałości. Obecnie nikt nie jest w stanie przedstawić rzetelnego przeliczenia, czy wprowadzone zmiany przełożą się na wyższe oceny określonych jednostek naukowych. Jednak widać wyraźnie, że dają one punktowe „wspomaganie” naukom politycznym oraz naukom prawnym uprawianym na uczelniach lubelskich. W ostatnich dwóch latach, kiedy do tamtejszych czasopism nie ustawiały się długie kolejki autorów, publikowali w nich często pracownicy lokalnych uczelni. Teraz, na mocy decyzji MEiN, okazuje się, że były to publikacje wybitne, które – w domyśle – przeszły przez ucho igielne rygorystycznej selekcji naukowej. Ustawa Prawo o nauce i szkolnictwie wyższym (art. 267 ust. 3) mówi, że Wykaz czasopism sporządza minister. Jednak jej art. 274 ust. 1 mówi, że projekt Wykazu przygotowuje Komisja Ewaluacji Nauki. Ciało to powołał na ustawową czteroletnią kadencję jeszcze minister Gowin, zatem minister Czarnek ma związane ręce – nie może Komisji od tak odwołać. Komisja zaś wydała dziś na łamach Forum Akademickiego oświadczenie, że ominięto ją w procedurze, do której prowadzenia została powołana. W oświadczeniu czytamy, że „Komisja jest zdumiona faktem oraz skalą tego zjawiska i w żadnym dostępnym źródle nie znalazła merytorycznego uzasadnienia wprowadzonych zmian”. Wiele nowych czasopism, które znalazły się na ogłoszonej przez ministra Czarnka liście nie spełnia przyjętych wcześniej kryteriów. Ministerstwo nie podało też uzasadnienia zmian, a jest jasne, że w przypadku poszczególnych czasopism przesłanki były zróżnicowane. Minister Czarnek najwyraźniej zlekceważył ustawowe ciało, zlekceważył obowiązujące go rozporządzenie i przyznał liczby punktów wedle własnego uznania. 30 września 2020 Można ten wywód skwitować mówiąc „Co z tego? Paru drobnych cwaniaczków będzie chełpić się wybitnymi osiągnięciami naukowymi, ale wszyscy wiedzą, że ich wartość jest realnie niewielka”. Niestety, sprawy nie można sprowadzić do kolejnej anegdoty o ministrze, którego Marcin Matczak swego czasu porównał z Boratem. Po pierwsze, zwiększenie punktacji korzystne dla pewnych ośrodków naukowych po zbliżającej się ewaluacji przełoży się na ich wyższe finansowanie i możliwości naukowej „reprodukcji”. Powiedzmy otwarcie: jest to skok na kasę i dostęp do naukowych stopni oraz stanowisk. Po drugie, tak ordynarne manipulowanie ocenami czasopism każe przewidywać, że i w innych decyzjach minister Czarnek będzie miał za nic obowiązujące go przepisy i będzie kierował strumień finansowania do ośrodków „zaprzyjaźnionych” (sympatyzujących z PiS). Cześć środowiska, zwłaszcza „wygrani” nowego rozdania, przyjmie te decyzje z aprobatą, ale w dłuższej perspektywie zmiana zadziała na całe środowisko demoralizująco. Ci, którzy latami zabiegali o dobre, widoczne międzynarodowo publikacje wyszli po prostu na frajerów.     Edukacja, Kościół, Przemysław Czarnek, Ministerstwo Edukacji Narodowej, reforma gowina
131^Szef komisji spraw zagranicznych Senatu USA: Wzywam rząd RP do wycofania się z ataku na media^OKO.press^12 lutego 2021^https://oko.press/senat-usa-o-wolnych-mediach-w-polsce/^Przewodniczący komisji spraw zagranicznych Senatu Robert Menendez ostrzegł, że osłabianie wolnych mediów jest nie do pogodzenia z wartościami demokratycznymi, na których powinny być oparte stosunki polsko-amerykańskie  Nie trzeba było długo czekać, żeby Senat USA wypowiedział się o wolnych mediach w Polsce. Oświadczenie senatora Roberta Menendeza to kolejny ostry głos krytyki wobec zamiarów rządu PiS obłożenia nowym podatkiem przychodów reklamowych mediów.  pisało, dlaczego nowy podatek jest tak groźny dla niezależnych mediów. 9 lutego 2021  przyłączyło się też do protestu mediów: 10 lutego 2021 Ostro zareagowali europarlamentarzyści i Komisja Europejska: 11 lutego 2021 Protest mediów wywołał też ogromne poruszenie wśród polskich internautów: 11 lutego 2021 11 lutego głos zabrał też senator Robert Menendez, szef wpływowej senackiej komisji spraw zagranicznych. Read my full statement on the matter below⬇️https://t.co/ko9Y6dA4Kk — Senator Bob Menendez (@SenatorMenendez) February 11, 2021  A oto pełna treść oświadczenia przewodniczącego komisji spraw zagranicznych Senatu USA Roberta Menendeza. „Jestem bardzo zaniepokojony próbą polskiego rządu nałożenia nowego podatku od przychodów reklamowych na niezależne media. Ten ruch może osłabić finansową zdolność do utrzymania się mediów niezbędnych w każdej demokracji. Żaden rząd nie powinien wykorzystywać problemów finansowych spowodowanych przez COVID-19 jako pretekstu do osłabiania wolnej prasy. W dodatku, ta próba pojawia się wraz z narastającą presją sądową na wolność słowa wobec osób dążących do ustalenia rzeczywistej historii okupacji nazistowskiej w Polsce. Jestem zdecydowanym zwolennikiem stosunków amerykańsko-polskich opartych na wspólnych wartościach. Szacunek dla niezależnych mediów i wolności słowa są kluczowymi wartościami demokratycznymi dla świadomego i mającego wpływ społeczeństwa obywatelskiego. Wzywam rząd Polski, aby zademonstrował ten szacunek dla wolnej prasy przez ponowne rozważenie swojej inicjatywy”. Oświadczenie senatora Menendeza w oryginale     FEBRUARY 11, 2021 WASHINGTON — U.S. Senator Bob Menendez (D-N.J.), Chairman of the Senate Foreign Relations Committee, issued the following statement expressing concerns following the Polish government’s proposed advertising tax targeting independent media: “I am deeply concerned by the Polish government’s effort to impose a new tax on independent media companies’ advertising revenue. This measure could undermine the financial viability of Poland’s independent media, a necessity for any democracy. No government should use the damage COVID-19 has wreaked on its finances as a pretext to undermine the free press. “Unfortunately, this effort also comes in the wake of increasing judicial action against the freedom of speech of those seeking to establish an accurate historical record of the Nazi occupation of Poland. “I am a strong supporter of the U.S.-Poland relationship, one that is based on shared values. Respect for a free and independent media and freedom of speech and are critical democratic values underpinning an informed and empowered citizenry, and I urge the Government of Poland to demonstrate that respect for free press by reconsidering this initiative.” Polityka PiS w ostatnich latach często była krytykowana przez amerykańskich parlamentarzystów. Zdominowana przez demokratów komisja spraw zagranicznych Kongresu USA kilkakrotnie interweniowała w obronie demokracji w Polsce, w tym w listach do premiera Morawieckiego i prezydenta Dudy. Pisaliśmy o tym w : 9 lutego 2020 Media, Świat, Jarosław Kaczyński, Mateusz Morawiecki, Prawo i Sprawiedliwość, wolne media
132^Po śledztwie OKO.press i „Więzi” ks. Dymer odwołany z funkcji. Ofiara: powinien zostać wydalony z kapłaństwa^Daniel Flis^12 lutego 2021^https://oko.press/po-tekstach-oko-press-ks-dymer-odwolany-z-funkcji/^Abp Andrzej Dzięga odwołał ks. Andrzeja Dymera z funkcji dyrektora Instytutu Medycznego w Szczecinie. To efekt cyklu tekstów  i “Więzi” o tym, jak władze świeckie i kościelne przez 25 lat chroniły duchownego, który wykorzystywał seksualnie nastoletnich chłopców  Ksiądz Andrzej Dymer 11 lutego przestał pełnić funkcję dyrektora archidiecezjalnego Instytutu Medycznego im. Jana Pawła II w Szczecinie. Decyzję o odwołaniu go podjął dzień wcześniej metropolita szczeciński Andrzej Dzięga w trakcie spotkania z Bożydarem*. To mężczyzna, którego w 2000 roku ks. Dymer zgwałcił w jednej z katolickich szkół, którymi zarządzał. Bożydar miał wtedy 18 lat.  “Cieszę się – mówi  Bożydar – ale myślę, że to dopiero początek. To nie załatwia sprawy zasadniczej. Dymer powinien zostać wydalony z kapłaństwa. Decyduje o tym papież, ale od ręki suspendować go, czyli zawiesić we wszelkich czynnościach kapłańskich, może abp Dzięga. I powinien to zrobić” – uważa Bożydar. O odwołaniu księdza jako pierwszy poinformował portal Więzi. Spotkanie Dzięgi z Bożydarem zaaranżował jego znajomy ksiądz, który nie mógł ścierpieć tego, że ks. Dymer wciąż jest bezkarny, umówił się więc na audiencję. Dzięga powiedział mu, że “na podstawie pogłosek nie będzie oskarżał człowieka”. Ksiądz zaproponował, że umówi arcybiskupa z Bożydarem. Bożydar zgodził się, ale pod warunkiem, że rozmowa nie odbędzie się w kurii. “Dzięga zgodził się przyjechać do tego księdza na wieś. Sam, bez świty i nawet bez kierowcy” – relacjonuje nam Bożydar. W spotkaniu wzięło też udział małżeństwo zaprzyjaźnione z Bożydarem, które poprosił, by byli świadkami zdarzenia.  Bożydar przypomniał Dziędze, że ponad 20 lat temu przyszedł do kurii, żeby zgłosić, że został zgwałcony przez Dymera, ale zgłoszenie nie zostało przyjęte. “Jak każdy biskup wyraził ubolewanie. To ich lubione słowo. Cztery razy zapytałem, dlaczego ustanowił Dymera dyrektorem, wiedząc o wyroku kanonicznym. Tłumaczył się, że Dymer został odsunięty od pracy z młodzieżą” – opowiada nam Bożydar. W końcu arcybiskup zapytał Bożydara, czego oczekuje. “Powiedziałem, że chcę usunięcia Dymera z kapłaństwa i żeby ksiądz arcybiskup go z dniem jutrzejszym wyrzucił z Instytutu Medycznego. Dzięga powiedział, że tak zrobi” – mówi nam Bożydar. Fragmenty zeznań złożonych w 2008 roku w prokuraturze przez Bożydara  jako pierwsze opublikowało w listopadzie 2020. Prokuratura umorzyła śledztwo, uznając, że nie doszło do gwałtu, choć Bożydar zeznał, że Dymer siłą zmusił go do seksu oralnego.  12 listopada 2020 Z kolei 8 lutego 2021 ujawniliśmy, że Instytut Medyczny kierowany przez ks. Dymera w ciągu ostatnich 10 lat otrzymał ponad 11 mln zł od instytucji państwowych. Dotacje i darowizny na należący do instytutu szpital rehabilitacyjny oraz trzy domy pomocy społecznej przyznawali urzędnicy i politycy związani z PiS oraz PO. M.in. premier Beaty Szydło w 2016 roku przekazała 2 mln zł z Funduszu Kościelnego, a Lasy Państwowe kierowane przez ludzi ministra Jana Szyszki – 815 tys. zł. 8 lutego 2021 Szczecińscy biskupi o tym, że wykorzystuje seksualnie chłopców, wiedzieli już od 1995 roku. W 2008 zeznania czterech z nich, wychowanków ośrodka Caritas prowadzonego przez Dymera, opublikowała “Wyborcza”. Prokuratura wszczęła wtedy śledztwo, a kilka miesięcy później sąd biskupi uznał go za winnego zarzucanych czynów. Treść kościelnego wyroku ujawniła jednak dopiero “Więź” w listopadzie 2020 roku. Ujawniła także, po odwołaniu się od wyroku przez Dymera sprawa trafiła do biskupiego sądu w Gdańsku, gdzie przez kilkanaście lat blokował go zaprzyjaźniony z Dzięgą abp Sławoj Leszek-Głódź. Ostateczny wyrok nie zapadł do dzisiaj, choć w 2020 roku abp Głódź odszedł na emeryturę. Obecnie w sprawie obu biskupów i m.in. ich działań w sprawie Dymera Watykan prowadzi postępowanie kanoniczne. 28 stycznia 2021 Prokuratura umorzyła śledztwo, ale jeden z pokrzywdzonych skutecznie się odwołał. Sąd w pierwszej instancji uniewinnił księdza, ale sąd drugiej instancji w wyroku, który ujawniło , wytknął mu stronnicze ignorowanie dowodów przeciwko Dymerowi i wznowienie procesu. Zakończył się w 2015 roku, ale nie dlatego, że ksiądz został oczyszczony z zarzutów, ale ponieważ sprawa przedawniła się po 20 latach. Przyczynili się do tego szczecińscy biskupi, którzy przez lata ukrywali wiedzę o przestępstwach Dymera. 5 listopada 2020 Jak ujawniliśmy w styczniu 2021 roku, o interes Kościoła dbał także mec. Michał Kelm, późniejszy obrońca duchownych przestępców seksualnych. Sam zaoferował swoją pomoc ofiarom księdza. Przyjął jednak od nich pełnomocnictwa pod warunkiem, że zrzekną się roszczeń finansowych wobec archidiecezji i księdza. 6 stycznia 2021 W 2010 roku, choć zapadł już kościelny wyrok, a państwowy proces Dymera jeszcze się nie zakończył, abp Dzięga mianował go dyrektorem Instytutu Medycznego im. Jana Pawła II. Przez kolejne lata dziennikarze przypominali o popełnionych przez niego przestępstwach. TVN i “Rzeczpospolita” w 2014 roku ujawniły, że ksiądz Dymer ma własny “pałac” pod Koszalinem, a sąsiedzi widują tam nastoletnie dziewczynki i chłopców. W 2019 roku Radosław Gruca w książce “Hipokryzja” po raz pierwszy opisał sprawę Bożydara, którego Dymer zgwałcił, gdy chłopak miał 18 lat. W tym samym roku o Dymerze w jednym z wątków opowiedział też film braci Sekielskich “Tylko nie mów nikomu”. Dlaczego abp Dzięga zdecydował się odwołać Dymera dopiero teraz? “Biskup wie, że Watykan prowadzi postępowanie w jego sprawie. Wie, że po waszych tekstach szykuje się jeszcze reportaż TVN-u. Zrobił to, żeby chronić skórę i żeby móc powiedzieć, że przejął się spotkaniem z ofiarą. Mam tego świadomość. Ale to on rządzi archidiecezją 12 lat i to on uczynił Dymera dyrektorem. Jest przynajmniej w połowie tak samo winny jak Dymer” – mówi  Bożydar. Od dzisiaj (12 lutego) na platformie TVN24GO dostępny jest reportaż redakcji “Czarno na białym” o karierze księdza Dymera. W TVN24 wyemitowany zostanie godz. 20:30. Do ustaleń  oraz “Więzi” dodaje informację, że kierowany przez Instytut Medyczny im. Jana Pawła II wsparło także ministerstwo pracy i polityki społecznej w 2013 roku. Kierował nim wtedy szef PSL Władysław Kosiniak-Kamysz. Jak ustaliliśmy, instytut Dymera otrzymał wtedy 176 630 złw ramach projektu Funduszu Inicjatyw Obywatelskich „Nowe horyzonty” na rzecz integracji i aktywizacji społecznej osób chorych psychicznie i ich opiekunów. Ze swojej strony instytut dołożył 46 tys. 989.23 zł. Kontrola resortu przeprowadzona w 2014 roku nie wykazała nieprawidłowości. Ze środków ministerstwa pracy instytut sfinansował m.in.: Międzynarodową Konferencję Naukową “Troska i człowiek”, w której wzięło udział 51 osób;poradnię dla osób chorych psychicznie i opiekunów, działającą przez 5 miesięcy;24 seanse filmowe w Dyskusyjnym Klubie Filmowym, 24 seanse arteterapii, 24 4-godzinne spotkania mające na celu stworzenie “Ruchu samopomocy rodzin osób chorych psychicznie”;zakup telewizora z odtwarzaczem blu-ray, komputera z oprogramowaniem, drukarki, kserokopiarki i telefaksu. Ze środków ministerstwa pracy instytut sfinansował m.in.:  Jak pisaliśmy, za rządów PO-PSL, ks. Dymer otrzymał także pokaźne dotacje od narodowego oraz wojewódzkiego funduszu ochrony środowiska. W 2012 roku NFOŚ przekazał Archidiecezji Szczecińsko-Kamieńskiej 2 275 875 zł na termomodernizację 13 budynków użyteczności publicznej, w tym większość (2 151 449 zł) na przebudowę szpitala w Szczecinie. W tym samym rok WFOŚ przekazał archidiecezji 1 600 000 zł, w tym 915 860 zł na szpital Dymera. Szczecińskim oddziałem funduszu kierował wtedy Jacek Chrzanowski, uznawany za człowieka Stanisława Gawłowskiego, ówczesnego wiceministra środowiska i szefa zachodniopomorskiej PO. Legitymacje PO miała wtedy aż trójka członków czteroosobowego zarządu Wojewódzkiego Funduszu Ochrony Środowiska i Gospodarki Wodnej w Szczecinie. Jak pisała w 2012 roku lokalna “Wyborcza”, o wojewódzkim funduszu politycy opozycji mówią: „księstwo Gawła”. Gawłowski zaprzeczał doniesieniom o swoich wpływach w funduszu, tłumacząc, że WFOŚ podlega marszałkowski województwa, którym był Olgierd Geblewicz, także członek PO. Geblewicz kieruje Urzędem Marszałkowskim od 2010 roku do dzisiaj. Za jego rządów, jak pisaliśmy, urząd przekazał Instytutowi Medycznemu 1 457 233 zł z Państwowego Funduszu Rehabilitacji Osób Niepełnosprawnych oraz 535 050 zł z programu walki z epidemią COVID-19. Jak zapewnił nas zachodniopomorski Urząd Marszałkowski, Instytut otrzymał wsparcie na takich samych zasadach, jak pozostałe placówki w województwie, a fundusze na walkę z pandemią otrzymały wszystkie Domy Pomocy Społecznej w regionie. Archidiecezja szczecińsko-kamieńska i jej Instytut Medyczny od instytucji kierowanych przez polityków PO lub PSL otrzymały łącznie 6 044 788 zł. To ponad połowa z 11 303 653 zł, które ks. Dymer otrzymał od instytucji państwowych i spółek Skarbu Państwa w latach 2010-2020. *Imię zostało zmienione. Kościół, Andrzej Dymer, Andrzej Dzięga pedofilia w Kościele
133^Nie ma zgody na uderzenie w media. Ponad 100 organizacji społecznych tłumaczy dlaczego^OKO.press^12 lutego 2021^https://oko.press/nie-ma-zgody-na-uderzenie-w-media/^Rola niezależnych mediów nabiera szczególnego znaczenia dziś, gdy przestrzeń społecznego komunikowania staje się polem działań, których celem jest sianie niepewności, rozprzestrzeniania kłamstw i teorii spiskowych, wzmaganie strachu i wrogości do innych - pisze ponad setka organizacji społecznych „Każda próba ograniczenia wpływów [finansowych] za pomocą decyzji administracyjnych i politycznych jest zamachem na materialne podstawy funkcjonowania mediów, a tym samym zamachem na ich wolność i niezależność” – głosi oświadczenie podpisane przez polskie organizacje społeczne.  przyłączyło się do protestu „Media bez wyboru”. Nasze stanowisko jest tu: 10 lutego 2021 Przypomnijmy, że poniższy list solidarnościowy to kolejny ważny głos przeciwko zamachowi rządu PiS na niezależne od niego media. Wcześniej wypowiedzieli się europarlamentarzyści, Komisja Europejska, szef komisji spraw zagranicznych Senatu USA. Wszystkie nasze teksty na ten temat znajdziesz tu. Publikujemy pełną treść stanowiska organizacji społecznych. Nie ma demokracji bez wolnych mediów, niezależnych od władz politycznych i grup interesów. Nie ma demokracji bez silnego autonomicznego społeczeństwa obywatelskiego zdolnego do samoorganizacji i artykułowania społecznych potrzeb i aspiracji. To dzięki nim instytucje publiczne, organy władzy, policja, struktury gospodarcze i uczestnicy życia publicznego podlegają społecznej kontroli. Wolne i odpowiedzialne media dostarczają rzetelnych informacji, upowszechniają wiedzę, tworzą przestrzeń do wymiany opinii, prowadzenia otwartej debaty i politycznego sporu. Niezależne media opierające się na rzetelnym odpowiedzialnym dziennikarstwie są niezbędne w epoce masowej zindywidualizowanej komunikacji, jaką otworzył internet. Choć każdy może mieć opinię, nie każdy ma kompetencje, by analizować coraz większe strumienie danych i zamieniać je na użyteczne informacje. Nie każdy ma zasoby i umiejętności, by prowadzić żmudne śledztwa dziennikarskie odsłaniające istotne fakty ze świata polityki i biznesu. Rola niezależnych mediów nabiera szczególnego znaczenia dziś, gdy przestrzeń społecznego komunikowania staje się polem działań, których celem jest sianie niepewności, rozprzestrzeniania kłamstw i teorii spiskowych, wzmaganie strachu i wrogości do innych. W czasach rosnącej dezinformacji, szerzących się fakenewsów i mowy nienawiści, głos niezależnych mediów odwołujących się do sprawdzonych faktów i opartych na wiedzy opinii staje się ważnym punktem odniesienia umożliwiającym odróżnienie prawdy od fałszu. Ta ważna rola niezależnych mediów potwierdza się codziennie w okresie pandemii. Dla realizacji swojej społecznej misji media potrzebują prawnych gwarancji wolności i niezależności. Potrzebują też niezależnych od władzy źródeł finansowania. Istotnym, w wielu przypadkach jedynym, źródłem dochodów dla mediów są dziś wpływy z reklam. Dlatego próba ograniczenia tych wpływów za pomocą decyzji administracyjnych i politycznych jest zamachem na materialne podstawy funkcjonowania mediów, a tym samym zamachem na ich wolność i niezależność. Rządowy projekt ustawy wprowadzającej „składkę od przychodów reklamowych”, czyli w istocie dodatkowy podatek poważnie ograniczający wpływy z reklamy, nie ma żadnego merytorycznego uzasadnienia. Jest niczym innym jak zamachem na niezależne media, próbą ograniczenia ich niezależności i zasięgu oddziaływania. Próba ta podejmowana jest w sytuacji pandemii, która uderzyła w podstawy funkcjonowania wielu organizacji i przedsiębiorstw, w tym instytucji medialnych. Jako przedstawiciele organizacji społeczeństwa obywatelskiego w Polsce stanowczo sprzeciwiamy się projektowi rządowej ustawy wymierzonej w wolne, niezależne media. Sprzeciwiamy się wszelkim próbom ograniczania ich wolności i niezależności. W pełni solidaryzujemy się z protestem instytucji medialnych, które walcząc o swoją niezależność, walczą o dobro wspólne.   Media, NGO, Opozycja, Protesty, Jarosław Kaczyński, Prawo i Sprawiedliwość,
134^Lekarz wygrał z TVP Info. Sąd: telewizja ma wpłacić 10 tys. zł na WOŚP^Katarzyna Kojzar^12 lutego 2021^https://oko.press/lekarz-wygral-z-tvp-info-sad-telewizja-ma-wplacic-10-tys-zl-na-wosp/^10 tysięcy złotych – taką kwotę Telewizja Polska ma zapłacić Wielkiej Orkiestrze Pomocy po przegranej sprawie z pediatrą z Krakowa, prof. Mikołajem Spodarykiem, o naruszenie dóbr osobistych. Samemu lekarzowi TVP zapłaci symboliczną złotówkę. Wyrok jest na razie nieprawomocny „Sprawa ciągnęła się długo, bo od stycznia 2018 roku” – relacjonuje prof. Mikołaj Spodaryk, kierownik Oddziału Leczenia Żywieniowego w krakowskim Uniwersyteckim Szpitalu Dziecięcym. Chodzi o artykuł zamieszczony na stronie www.tvp.info, zatytułowany „Lekarz nie chce leczyć pacjentów z PiS sprzętem od WOŚP?”. Historia dotyczyła lekarza z Rumii (woj.pomorskie), który oświadczył, że nie będzie w swoim gabinecie przyjmował sympatyków Prawa i Sprawiedliwości. Jednak na zdjęciu ilustracyjnym widać było właśnie profesora Spodaryka. Pediatra stoi obok mamy z dzieckiem, ma na sobie strój Pokemona Pikachu, a w ręce puszkę Wielkiej Orkiestry Świątecznej Pomocy. Zdjęcie zrobił fotograf Polskiej Agencji Prasowej i miał opisać je prawidłowo – nazwiskiem profesora. Jak mówi pediatra, o całej sprawie dowiedział się od znajomego, który zadzwonił i zapytał, dlaczego nie chce leczyć dzieci z PiS-u. „A ja traktuję wszystkich równo. Nigdy nie wykluczałem moich pacjentów, niezależnie od tego, jakie mają poglądy” – denerwuje się lekarz. Po interwencji, TVP Info zdjęło zdjęcie Spodaryka, zastępując je fotografiami przedmiotów z aukcji WOŚP. Po kilku dniach do szpitala trafiło nawet stanowisko TVP, które jednak nie okazało się przeprosinami. „Nie wydaje się, żeby czytelnikom mężczyzna w stroju pokemona kojarzył się z lekarzem” – czytamy w nim. Telewizja tłumaczyła, że chciała dodać do tekstu jakiekolwiek zdjęcie wolontariusza WOŚP, a na profesora padło przypadkiem. „Jest nam bardzo przykro, że w związku z tym poczuł się pan »sponiewierany«. Dlatego też aktualnie na zdjęciu do tekstu Pana nie ma. Zamiast poprzedniego zdjęcia na fotografii znalazły się przedmioty wystawione na aukcji WOŚP, w tym książka Leszka Balcerowicza, który oczywiście również nie jest słynnym lekarzem z Rumii” – cytowała krakowska „Wyborcza” w 2018 roku. „Po kilku miesiącach po tamtym finale WOŚP dostałem informację od Komisji Etyki TVP, że nikt z redakcji nie stawił się w celu wyjaśnienia tego wypadku” – mówi prof. Spodaryk w rozmowie z . „Nie udało się nawet ustalić, kto był autorem tej fotoedycji” – dodaje. W stanowisku Komisji Etyki TVP z 19 lipca 2018 roku czytamy, że „autorzy poprzez zilustrowanie zdjęciem Profesora Mikołaja Spodaryka tekstów opublikowanych na portalu TVP.Info, wprowadzili widzów w błąd sugerując, że to Skarżący jest lekarzem, który drzwi swojego gabinetu opatrzył informacją: »W tym gabinecie nie obsługujemy pacjentów z PiS, ponieważ wyposażenie zostało zakupione z dotacji funduszy WOŚP«”. Dalej jest mowa o tym, że profesorowi „należą się przeprosiny”, a sprawa zadośćuczynienia za naruszenie dóbr osobistych „nie leży w zakresie działania Komisji”. „Skoro nie potrafili nawet stawić się w Komisji i wyjaśnić, kto zawinił, nie mogłem załatwić tego polubownie” – mówi pediatra. Sprawa ostatecznie trafiła do Sądu Okręgowego w Warszawie. 9 lutego 2021 zapadł wyrok – sąd uznał TVP za winne naruszenia dóbr osobistych. Telewizja ma zapłacić 10 tysięcy złotych Wielkiej Orkiestrze i opublikować specjalne oświadczenie na stronie głównej serwisu. Profesor dostanie symboliczną złotówkę. „I chyba sobie ją oprawię” – cieszy się lekarz. „Jestem bardzo szczęśliwy, bo sąd pokazał, że nie wszystko wolno i nie na wszystko należy się godzić. Szczególnie kiedy instytucja państwowa oczernia zwykłego człowieka, który chce żyć uczciwie i od samego początku wspiera WOŚP. Rok po tym wydarzeniu nie odważyłem się wyjść z puszką na ulice Krakowa, bo bałem się oskarżeń, że jestem hipokrytą – w końcu TVP pokazało, że nie przyjmuję dzieci, więc dlaczego miałbym teraz zbierać na sprzęt, który ratuje im życie. Liczyłem w sztabie pieniądze, uznałem, że pomogę w ten sposób, trochę ciszej i spokojniej” – mówi prof. Spodaryk. „Teraz będę kwestował z puszką i grał z Orkiestrą do końca swojego życia. A jak umrę, to będę nawiedzał tych, którzy tej pięknej, łączącej ludzi akcji próbują przeszkadzać” – uśmiecha się. Wyrok jest nieprawomocny, a TVP może się jeszcze od niego odwołać. Media, Sądownictwo, Zdrowie, Jerzy Owsiak, Wielka Orkiestra Świątecznej Pomocy, Telewizja Polska, TVP Info
135^TVP dostała 5,9 mld zł pomocy publicznej w 4 lata. Do tego setki milionów z państwowych spółek i instytucji^Bianka Mikołajewska^12 lutego 2021^https://oko.press/tvp-blisko-6-miliardow-zlotych-pomocy-w-4-lata/^Telewizja Polska kpi z protestu mediów przeciw opodatkowaniu reklam. Sama nie musi martwić się nową opłatą - przeważająca część jej wpływów to pomoc publiczna. Od 2016 roku dostała 5,9 mld zł. A do tego setki milionów ze zleceń państwowych instytucji i reklam państwowych spółek  W środę, 10 lutego 2021 roku, polskie media zorganizowały bezprecedensowy w historii Polski protest – telewizje, radia i portale internetowe zawiesiły na całą dobę swoją działalność, a część gazet ukazała się z zamalowanymi pierwszymi stronami. Wszystkie uczestniczące w akcji media publikowały komunikat, że to protest przeciwko nowemu podatkowi – od przychodów z reklam. PiS tłumaczy, że chce go wprowadzić, by zmusić do płacenia podatków tych, którzy ich unikają – gigantów social mediów (np. Facebooka) i duże koncerny medialne. Przekonuje, że część pieniędzy trafi z powrotem do mediów. W rzeczywistości podatek osłabi niezależne media, a pomoc dostaną zapewne tylko te państwowe i prorządowe. One w środę nie zawiesiły działalności. Przez cały dzień przekonywały, że podatek jest dobry, a firmy, które nie chcą go płacić – złe. TVP Info, na paskach informacyjnych nadawanych podczas różnych programów, pisała: W programie „Jedziemy” Michał Rachoń przypominał, że w 2020 roku opozycja chciała, by pieniądze, które PiS postanowił przyznać mediom publicznym, zostały przesunięte na walkę z rakiem. I dziwił się, że teraz, gdy jest okazja zapłacić podatek na służbę zdrowia, media się temu sprzeciwiają. Nie wspomniał, że większość mediów płaci już podatki i rozmaite opłaty na rzecz państwa. A TVP przyznano w 2020 roku kolejne publiczne wsparcie. Jak wyliczyliśmy na podstawie danych gromadzonych przez Urząd Ochrony Konkurencji i Konsumentów, od 2016 roku Telewizja Polska dostała dokładnie 5 894 997 309 zł pomocy publicznej. W tym: A to nie jedyne publiczne pieniądze, które zasilają kasę TVP. Od początku rządów PiS trafia do niej coraz więcej pieniędzy ze zleceń państwowych instytucji i reklam państwowych spółek. Według raportu prof. Tadeusza Kowalskiego z Wydziału Dziennikarstwa Uniwersytetu Warszawskiego, w latach 2016-2019 na reklamach spółek Skarbu Państwa TVP zarobiła 818 995 000 zł. 11 lutego 2021 Znacząca część pomocy publicznej, którą otrzymała TVP – bo aż 5 788 852 155 zł – to abonament na realizację misji publicznej oraz rekompensata za utracony abonament.  Ustawa o opłatach abonamentowych  Art. 1 Opłaty abonamentowe pobiera się w celu umożliwienia realizacji misji publicznej, o której mowa w art. 21 ust. 1 ustawy z dnia 29 grudnia 1992 r. o radiofonii i telewizji (…), zwanej dalej „ustawą o radiofonii i telewizji”, przez jednostki publicznej radiofonii i telewizji. Art. 2 1. Za używanie odbiorników radiofonicznych oraz telewizyjnych pobiera się opłaty abonamentowe. 2. Domniemywa się, że osoba, która posiada odbiornik radiofoniczny lub telewizyjny w stanie umożliwiającym natychmiastowy odbiór programu, używa tego odbiornika. (…) Art. 4 1. Zwalnia się od opłat abonamentowych: 1) osoby, co do których orzeczono o: a) zaliczeniu do I grupy inwalidów, lub b) całkowitej niezdolności do pracy, na podstawie ustawy z dnia 17 grudnia 1998 r. o emeryturach i rentach z Funduszu Ubezpieczeń Społecznych (…), lub c) znacznym stopniu niepełnosprawności, na podstawie ustawy z dnia 27 sierpnia 1997 r. o rehabilitacji zawodowej i społecznej oraz zatrudnianiu osób niepełnosprawnych (…), lub d) trwałej lub okresowej całkowitej niezdolności do pracy w gospodarstwie rolnym, na podstawie ustawy z dnia 20 grudnia 1990 r. o ubezpieczeniu społecznym rolników (…); 2) osoby, które ukończyły 75 lat; 3) osoby, które otrzymują świadczenie pielęgnacyjne lub specjalny zasiłek opiekuńczy z właściwego organu realizującego zadania w zakresie świadczeń rodzinnych jako zadanie zlecone z zakresu administracji rządowej lub rentę socjalną z Zakładu Ubezpieczeń Społecznych lub innego organu emerytalno-rentowego; 4) osoby niesłyszące, u których stwierdzono całkowitą głuchotę lub obustronne upośledzenie słuchu (mierzone na częstotliwości 2000 Hz o natężeniu od 80 dB); 5) osoby niewidome, których ostrość wzroku nie przekracza 15%; 6) osoby, które ukończyły 60 lat oraz mają ustalone prawo do emerytury, której wysokość nie przekracza miesięcznie kwoty 50% przeciętnego miesięcznego wynagrodzenia w gospodarce narodowej w roku poprzedzającym, ogłaszanego przez Prezesa Głównego Urzędu Statystycznego; 7) osoby: a) które mają prawo do korzystania ze świadczeń pieniężnych z tytułu ustawy z dnia 12 marca 2004 r. o pomocy społecznej (…), b) spełniające kryteria dochodowe, określone w ustawie z dnia 28 listopada 2003 r. o świadczeniach rodzinnych (…), c) bezrobotne, o których mowa w art. 2 ust. 1 pkt 2 ustawy z dnia 20 kwietnia 2004 r. o promocji zatrudnienia i instytucjach rynku pracy (…), d) posiadające prawo do zasiłku przedemerytalnego, określonego w ustawie z dnia 20 kwietnia 2004 r. o promocji zatrudnienia i instytucjach rynku pracy, e) posiadające prawo do świadczenia przedemerytalnego, określonego w ustawie z dnia 30 kwietnia 2004 r. o świadczeniach przedemerytalnych (…) 8) osoby, które otrzymują zasiłek dla opiekuna określony w ustawie z dnia 4 kwietnia 2014 r. o ustaleniu i wypłacie zasiłków dla opiekunów (…). Ustawa o radiofonii i telewizji Art. 31 1. Przychodami spółek, o których mowa w art. 26 ust. 2 i 3 [TVP SA i Polskie Radio SA] , są wpływy pochodzące: 1) z opłat abonamentowych, odsetek za zwłokę w ich uiszczaniu oraz kar za używanie niezarejestrowanych odbiorników radiofonicznych i telewizyjnych, w rozumieniu przepisów ustawy z dnia 21 kwietnia 2005 r. o opłatach abonamentowych, z zastrzeżeniem przepisu art. 8 ust. 1 tej ustawy; 2) z obrotu prawami do audycji; 3) z reklam i audycji sponsorowanych; 4) z innych źródeł.  Od 2016 roku z abonamentu, który pobierany jest od właścicieli odbiorników telewizyjnych, Telewizji Polskiej wypłacono łącznie 2 009 093 655 zł. W tym: Ponieważ część odbiorców została ustawowo zwolniona z obowiązku płacenia abonamentu, TVP dostaje też rekompensaty za utracone wpływy. Do 2020 roku otrzymywała je nieregularnie. W 2017 roku Krajowa Rada Radiofonii i Telewizji przyznała jej rekompensatę za lata 2010-2017. W 2019 roku – częściową rekompensatę za 2018 i 2019 rok. W styczniu 2020 roku parlament przyjął ustawę, która przyznała spółkom TVP SA i Polskie Radio SA rekompensatę w postaci papierów wartościowych: Zgodnie z ustawą, wartość papierów wartościowych przekazywanych publicznym mediom w ciągu roku nie może przekroczyć 1 950 000 000 zł. Taką rekompensatę mają dostawać do 2024 roku. Łącznie, za rządów PiS, Telewizji Polskiej przyznano 3 698 758 500 zł rekompensaty. W tym:  Ze sprawozdań TVP wynika, że w ostatnich latach udział pomocy publicznej w jej przychodach rośnie. W 2019 roku abonament i rekompensata za abonament stanowiły aż 57 proc. wpływów TVP. W 2020 ta wartość była zapewne jeszcze wyższa (sprawozdanie za 2020 rok poznamy w kwietniu 2021).  11 lutego 2021 Z danych UOKiK wynika, że poza abonamentem i rekompensatą za abonament, TVP otrzymała ponad 100 mln zł innej pomocy publicznej. Największą część tej kwoty – łącznie 95 019 764 zł przekazało jej Centrum Projektów Polska Cyfrowa. Mniejsze dotacje TVP dostawała z Polskiego Instytutu Sztuki Filmowej (łącznie 950 000 zł) oraz z wojewódzkich funduszy ochrony środowiska i gospodarki wodnej w Katowicach, Wrocławiu i Łodzi (w sumie 1 097 701 zł).  Dotacje z PISF od 2016 roku: Dotacje z wojewódzkich funduszy w Katowicach, Wrocławiu i Łodzi. Uwaga: kilka takich dotacji tej samej wysokości, z tą samą datą to nie błąd redakcyjny.  Dane dotyczące pomocy publicznej dla TVP nie obejmują 20 milionów złotych, które w 2016 roku przeznaczono na podniesienie kapitału tej spółki. Środki pochodziły z państwowego Funduszu Reprywatyzacji. Pomocy publiczna to jednak nie jedyne publiczne środki jakie wpływają do TVP. Od lat jej kasę zasilają także ogromne pieniądze z państwowych spółek. Według opublikowanego w ubiegłym roku raportu prof. Tadeusza Kowalskiego z Wydziału Dziennikarstwa Uniwersytetu Warszawskiego, w latach 2016-2019 spółki Skarbu Państwa wyłożyły na reklamę w TVP 818 995 000 zł. Z tego: Nie są to dane dokładne. Raport prof. Kowalskiego oparty jest bowiem na danych Kantara, a ten szacuje wydatki na reklamę w mediach, na podstawie oficjalnych cenników reklam. Większość mediów daje jednak klientom duże rabaty. Wyliczenia prof. Kowalskiego pokazują jednak ogólny trend: państwowe spółki przeznaczają na reklamy w TVP coraz więcej pieniędzy. A dzieje się to w czasie, gdy ogólnie wydatki przedsiębiorstw na reklamę w telewizjach spadają. I gdy przychody reklamowe samej TVP także dalekie są od tych sprzed kilku lat (patrz wykres poniżej).  Według prof. Kowalskiego, „spółki Skarbu Państwa wyraźnie preferują media państwowe, takie jak TVP i Polskie Radio, co w efekcie jest formą zakamuflowanej pomocy publicznej. Oczywiście pewna ich część, niestety trudna do jednoznacznego określenia, jest całkowicie uzasadniona przesłankami rynkowymi, komercyjnymi czy kulturowymi, jednak stanowią one również finansowe wsparcie dla partyjno-rządowej propagandy”. Co roku do kasy TVP wpływają też znaczące kwoty od instytucji i urzędów państwowych, które zlecają jej promocję swoich działań i współfinansują produkcję. Także produkcję programów i obsługę zdarzeń, które TVP wskazuje potem jako ilustrację tego, jak wspaniale realizuje misję publiczną. Przykład? W „Sprawozdaniu z wykorzystania przez Telewizję Polską S.A. wpływów abonamentowych przeznaczonych na realizację misji nadawcy publicznego w 2016 roku”, jako sztandarowe przykłady działań misyjnych wymieniano: Na wszystkie te działania, oprócz pieniędzy z abonamentu, TVP dostała jednak dodatkowe wsparcie finansowe. W czerwcu 2016 roku minister skarbu Państwa przyznał jej dotację na „obsługę medialną i produkcję sygnału telewizyjnego Światowych Dni Młodzieży”. Według raportu Najwyższej Izby Kontroli, TVP dostała za to ponad 9 mln zł. Podobną umowę zawarł z TVP resort spraw zagranicznych. Telewizji Polskiej powierzono rolę „oficjalnego nadawcy” podczas Szczytu NATO w Polsce. Do dziś nie wiadomo, ile pieniędzy wpłynęło z tego tytułu do kasy TVP. MSZ oraz MON zleciły jej wówczas również szereg działań promocyjnych związanych ze szczytem. Kwota jaką za to łącznie zapłaciły, również pozostaje tajemnicą. Narodowe Centrum Kultury na produkcję: Łącznie do produkcji TVP Narodowe Centrum Kultury dołożyło w 2016 roku miliony złotych. I taka sytuacja – w odniesieniu do wielu publicznych instytucji – powtarza się od lat. Media, Jacek Kurski, Telewizja Polska, podatek od reklam spółki skarbu państwa wydatki publiczne
136^Prawnicy z inicjatywy „Wolne Sądy” laureatami nagrody Parlamentu Europejskiego^OKO.press^12 lutego 2021^https://oko.press/prawnicy-z-inicjatywy-wolne-sady-laureatami-nagrody-parlamentu-europejskiego/^Parlament Europejski przyznaje Nagrodę Obywatelską za działania w myśl wartości zapisanych w Karcie Praw Podstawowych UE, takich jak demokracja, praworządność, prawa człowieka Maria Ejchart-Dubois, Sylwia Gregorczyk-Abram, Paulina Kieszkowska-Knapik i Michał Wawrykiewicz, prawnicy z inicjatywy „Wolne Sądy” otrzymali Nagrodę Obywatelską  2020 Parlamentu Europejskiego. Parlament Europejski przyznaje tę nagrodę od 2008 roku za: Kandydatów do nagrody nominują europosłowie. Obywatele, inicjatywy, stowarzyszenia i organizacje z krajów UE mogą nominować się same lub zgłosić kogoś innego. „Parlament Europejski nie tylko uchwala prawo. Zajmuje się też promowaniem tego, co dobre. Każdego roku przyznaje cztery nagrody, doceniając doskonałość w działaniach z obszaru praw człowieka, kina, projektów młodzieżowych i obywatelskiego zaangażowania. Umożliwia to skierowanie światła na osoby i organizacje, które ciężko pracują, żeby uczynić nasz świat nieco lepszym i zachęcają innych do pójścia w ich ślady”. Nagrodę Obywatelską rokrocznie otrzymuje kilkadziesiąt osób i inicjatyw ze wszystkich państw Unii Europejskiej. 10 lipca 2020 27 sierpnia 2020 Nieformalna inicjatywa Wolne Sądy zawiązała się w 2017 roku przy okazji obywatelskich protestów przeciwko planowanym przez Zjednoczoną Prawicę nowelizacjom ustaw o Sądzie Najwyższym, Krajowej Radzie Sądownictwa i sądach powszechnych. Czworo prawników namówiło publicznie znane osoby – aktorki, muzyków, dziennikarzy – żeby wyjaśniali w prostych słowach, dlaczego dla każdego obywatela i obywatelki ważne są niezawisłe sądy. 4 czerwca 2018 roku Wolne Sądy dołączyły do sieci organizacji zajmujących się obroną państwa prawa w Polsce – Komitetu Obrony Sprawiedliwości KOS. Maria Ejchart-Dubois, Sylwia Gregorczyk-Abram, Paulina Kieszkowska-Knapik i Michał Wawrykiewicz zasiadają też w Radzie Programowej Archiwum Osiatyńskiego. Wspierają represjonowanych sędziów, reprezentując ich przed sądami w Polsce i Trybunałem Sprawiedliwości UE. Organizują Tydzień Konstytucyjny. W ramach swoich praktyk adwokackich i działalności eksperckiej angażują się w obronę praw człowieka – walczą o wolność zgromadzeń i wolność słowa, poszanowanie praw osób LGBT, czy wywiązywanie się przez Polskę z obowiązku przestrzegania międzynarodowych gwarancji praw uchodźców i migrantów. Pomysłowo promują chodzenie na wybory oraz działalność obywatelską i zaangażowanie społeczne. Ostatnio dla  podsumowali 2020 rok: 31 grudnia 2020 Sądownictwo, Wolne Sądy
137^„Nie płacz, urodzisz inne” – usłyszała w szpitalu kobieta, która urodziła martwe dziecko^Marta K. Nowak^12 lutego 2021^https://oko.press/nie-placz-urodzisz-inne-uslyszala-w-szpitalu-kobieta-ktora-urodzila-martwe-dziecko/^"NIK sprawdził, w jakich warunkach kobiety przechodzą poronienia i martwe porody - wciąż są traumatyzujące. ""Zdarza się, że kobieta roniąca jest w gabinecie lekarskim z inną kobietą, która ma w tym samym czasie przeprowadzany zapis KTG. Słychać bicie serca"" Podczas gdy prawica próbuje hospicjami perinatalnymi i „pokojami do wypłakania” pocieszyć kobiety, którym odebrała prawo do aborcji ze względu na wady płodu, Najwyższa Izba Kontroli sprawdziła, jak dziś wygląda opieka nad pacjentkami po poronieniach i martwych urodzeniach. W takiej sytuacji znalazło się lub znajdzie wiele kobiet. Według danych NIK w Polsce wminionych latach ok. 1700 kobiet każdego roku rodziło martwe dziecko, a u ok. 40 tys. kobiet ciąża kończyła się poronieniem. Szacuje się, że poronieniem kończy się około 10-15 proc. wszystkich ciąż. Kontrola, którą objęto 37 szpitali z siedmiu województw, nie przyniosła optymistycznych rezultatów. Zdaniem NIK kobietom w tak szczególnej sytuacji nie zapewnia się prawidłowej i wystarczającej opieki, a personel nie zawsze jest przygotowany do wspomagania ich w trudnym momencie. „Wyniki raportu nas nie dziwią” – mówi  Joanna Pietrusiewicz, prezeska Fundacji Rodzić Po Ludzku. „Dopóki ministerstwo nie weźmie odpowiedzialności za monitorowanie i kontrolowanie przestrzegania praw tych kobiet, nic się nie zmieni”. Zgodnie z wytycznymi ministerstwa zdrowia z 2018 roku, pacjentka w przypadku rozpoznania ciężkiej choroby lub wady dziecka, poronienia lub martwego porodu, powinna: Kobieta musi również otrzymać wyczerpujące informacje dotyczące jej stanu zdrowia, przysługujących jej praw, możliwości uzyskania dalszego wsparcia psychologicznego, miejsc i organizacji udzielających wsparcia i możliwości pochówku. Do tych wszystkich informacji i gwarancji kobieta ma prawo. „Oczywiście pomysłów na to, co jeszcze mogłoby się znaleźć w przepisach, żeby poprawić sytuację kobiet jest mnóstwo, ale gdyby tylko aktualne rozporządzenie faktycznie działało, sytuacja byłaby dobra” – mówi Pietrusiewicz. Ale nie działa. Jak wynika z kontroli NIK wobec kobiet, które poroniły lub urodziły martwe dziecko, szpitale często ograniczały się wyłącznie do pomocy medycznej. „Dyrektorzy szpitali, a także personel medyczny nie zawsze dostrzegali specyfikę opieki nad takimi pacjentkami” – pisze NIK. „Personel medyczny często po prostu nie potrafił z nimi rozmawiać”. Zdaniem Fundacji w wielu miejscach personel medyczny nie daje kobietom przestrzeni na płacz czy okazywanie emocji takich jak płacz. „Trzęsłam się że strachu o dziecko, a lekarka niewiele przebierając w słowach zaczęła na mnie krzyczeć, że mam się nie trząść” – relacjonowała w liście do Fundacji Rodzić po Ludzku jedna z kobiet. „Usłyszałam płacząc, że jeszcze na pewno urodzę z 2 dzieci i żebym nie płakała” – napisała druga. W skargach do Fundacji Rodzić Po Ludzku kobiety określały postawę personelu jako nieuprzejmą, arogancką, oziębłą i ignorującą. „Wiele kobiet zwracało uwagę na fakt, że dawano im odczuć, że są gorsze, ponieważ nie urodzą zdrowego dziecka, a tym samym są mniej wartościowe dla społeczeństwa” – czytamy w piśmie Fundacji do NIK. Pacjentki mówiły też o poczuciu porzucenia. „W wielu przypadkach z powodu braku odpowiedniej opieki medycznej środki wywołujące poronienie były podawane w zbyt odległych odstępach czasu niż to powinno mieć miejsce zgodnie z procedurą medyczną, przez co bolesny proces oczekiwania na urodzenie martwego płodu wydłużał się, niejednokrotnie nawet do kilku dni. Kobiety skazane były na samotne przeżywanie trudnej sytuacji w poczuciu opuszczenia i braku zainteresowania” – zwraca uwagę Fundacja. „Brak zainteresowania personelu wzmagał też u nich strach związany z sytuacją medyczną, lęk przed tym, że wydarzy się coś zagrażającego ich zdrowiu bądź życiu”. Inną podnoszoną przez Fundację kwestią jest zgłaszany przez wiele kobiet brak dostępu do znieczulenia i nieprzyjemne reakcje na prośby o złagodzenie bólu. „Spytałam położnej czy da mi coś na ból, odpowiedziała: to musi boleć” – napisała jedna z kobiet. Skąd taki brak empatii personelu? Możliwą odpowiedź daje kolejna obserwacja NIK – brak odpowiedniej liczby lekarzy. „Co prawda we wszystkich objętych kontrolą oddziałach zatrudniano wymaganą przepisami liczbę lekarzy, jednak w niektórych podmiotach było to niewystarczające w stosunku do potrzeb” – czytamy w raporcie. Efekt? W dwóch z 37 skontrolowanych placówek samodzielne dyżury na oddziałach ginekologiczno-położniczych powierzano czasem lekarzom bez wymaganej specjalizacji. W pięciu szpitalach lekarze nie mieli zapewnionego 11-godzinnego odpoczynku między dyżurami. W jednym szpitalu lekarze pracowali w dwóch miejscach jednocześnie – na oddziale i w poradni. To typowy sposób łatania przez dyrektorów braków kadrowych. „W większości (68 proc.) skontrolowanych szpitali dopuszczano do sytuacji, w której lekarze zatrudnieni na podstawie umów cywilnoprawnych, wykonywali swoje obowiązki nieprzerwanie przez ponad 24 godziny, często na dyżurach trwających 48 godzin, w niektórych przypadkach – nawet 88 godzin” – czytamy w raporcie. Jak zauważają autorzy raportu NIK, umiejętność komunikowania się z pacjentkami w trudnej sytuacji nie bierze się znikąd. Lekarze, położne i pielęgniarki najczęściej nie mieli zapewnionych odpowiednich szkoleń i porad, jak radzić sobie w takich sytuacjach. Stowarzyszenie Edukacji Medycznej Asklepios informuje, że choć najczęściej otrzymuje skargi od pacjentek z powodu zachowania personelu, czasem jednak dostaje też prośby o rady i szkolenia od samych położnych, które chciałyby wesprzeć pacjentki, ale nie wiedzą jak. „Towarzyszenie osobie, której umarło dziecko albo doświadczyła poronienia, jest bardzo trudne. Konfrontujemy się wtedy z własnymi odczuciami na temat śmierci, lękami, myślimy o tym, co sami byśmy czuli w podobnej sytuacji” – tłumaczy Joanna Pietrusiewicz. „Nie zawsze pracownicy szpitali są do takich sytuacji przygotowywani, więc chowają się za maską procedur medycznych, oddzielają się emocjonalnie od pacjentek, które potrzebują wsparcia”. Zdaniem Pietrusiewicz personel powinien mieć jasne procedury postępowania w podobnych sytuacjach, a także zapewnione szkolenia i warsztaty, podczas których mogliby je przećwiczyć, oraz superwizje. W części skontrolowanych placówek standardów nie spełnia też organizacja sal porodowych i pokojów badań. Z badania NIK wynika, że w czterech szpitalach pacjentkom nie zapewniono prawa do intymności i godności, na przykład nie zabezpieczając gabinetów zabiegowych przed wchodzeniem osób postronnych albo nie osłaniając fotela ginekologicznego od strony wejścia do gabinetu. „Poważnym problemem zgłaszanym przez kobiety jest przeżywanie kulminacyjnego momentu poronienia lub porodu martwego dziecka w warunkach niespełniających standardów higieny, niepozwalających na godne przeżycie tego tragicznego zdarzenia, często w obecności innych pacjentek i bez wsparcia bliskich” – pisze Fundacja Rodzić po Ludzku. W 14 proc. szpitali, którym przyjrzał się NIK kobiety, które poroniły lub urodziły martwe dziecko, zmuszone były przebywać w jednej sali z kobietami w ciąży, lub po udanym porodzie. W jednym szpitalu pacjentki po poronieniu były nawet hospitalizowane na korytarzu oddziału. Z informacji Fundacji wynika, że zdarzają się też sytuacje, w których kobieta roniąca przebywa w gabinecie lekarskim z inną kobietą w ciąży, która ma w tym samym czasie przeprowadzany zapis KTG. „Odgłos maszyny, bicie serca dziecka powoduje u kobiety roniącej traumatyczne doświadczenie”. Pietrusiewicz zauważa, że w poprzednim rozporządzeniu ministerstwa zdrowia był mocny zapis, który nakładał na szpitale obowiązek zapewnienia kobiecie intymności. Rozporządzenie z 2018 te zapisy zmiękczyło, dopisując: „w zależności od możliwości organizacyjnych”. „Wielka szkoda, że nie naciska się na szpitale w tej sprawie – szczególnie teraz, kiedy ze względu na wyrok Trybunału takich sytuacji może być na oddziałach coraz więcej”. Na papierze została też gwarancja pomocy psychologicznej. W trzech skontrolowanych szpitalach pacjentki w ogóle nie mogły na nią liczyć, tylko w jednym z takiej pomocy skorzystało 85 proc. pacjentek. Nawet na oddziałach o trzecim poziomie referencyjności w opiece perinatalnej, gdzie przyjmowane są najcięższe przypadki, nie zawsze zatrudniano psychologa, choć jest to wymagane. Nawet jeśli psycholog jest zatrudniony, to zwykle nie jest dostępny w weekendy i w godzinach popołudniowych, kobieta, która trafia do szpitala w piątek wieczorem, nie może więc liczyć na pomoc. NIK zwraca uwagę, że w większości szpitali nie zadbano, by zapewnić wszystkim pacjentkom, które miały takie życzenie, pomoc psychologa. W placówkach różnie postępowano ze zwłokami dzieci martwo urodzonych i poronionymi płodami – nie zawsze zgodnie z prawem. Szpitale często nie miały ujednoliconych procedur dotyczących składania przez matkę oświadczenia, co ma się stać z płodem lub dzieckiem. „Kobiety, którym często wali się cały świat, potrzebują czasu, żeby zrozumieć sytuację i być w stanie podejmować decyzje, których nie da się cofnąć, na przykład w kwestii formy pożegnania, pochówku i wyboru osoby, która będzie jej towarzyszyć. Tej przestrzeni często w szpitalach nie ma” – mówi Pietrusiewicz. NIK złożył wniosek do Ministerstwa Zdrowia o wprowadzenie obowiązku zatrudnienia psychologów na wszystkich oddziałach ginekologiczno – położniczych, uregulowanie kwestii decydowania o tym, co stanie się z martwym dzieckiem lub płodem. Resztę uwag i wniosków skierowano do samych szpitali. Zdaniem prezeski Fundacji Rodzić Po Ludzku, to może być za mało, by realnie zmienić sytuację kobiet. „Głównym problemem jest brak monitoringu ze strony ministerstwa i wyciągania konsekwencji wobec placówek – powoduje to, że zapisy nie działają. Do podobnych wniosków doszedł zespół ekspertów ministerstwa zdrowia. Szpitale mają trudną sytuację, więc pozwalają sobie pewnych rzeczy nie robić, bo i tak nic z tego nie wynika. Ministerstwo musi prawnie obligować do wypełniania standardów”. Jakie są zdaniem Pietrusiewicz szanse na to, że kobiety zmuszone przez Trybunał do rodzenia dzieci niezdolnych do przeżycia, będą miały zapewnione godne warunki na oddziałach perinatalnych? „Dopóki ministerstwo nie weźmie odpowiedzialności za kontrolowanie placówek, będzie jak dotychczas – niektóre będą się starały zapewnić, jak najlepszą opiekę, inne nie będą się przejmować. Szpitale mają i tak dużo problemów z zatrudnieniem personelu i z zapewnieniem odpowiedniej obsady. Mamy problem z anestezjologami, dramatycznie mało położnych. Z perspektywy placówek, które stoją przed dylematem: zamknąć się czy nie, dobrobyt kobiet spada na dalszy plan”. Kobiety, Zdrowie, Ministerstwo Zdrowia, Najwyższa Izba Kontroli, ciąża płód śmiertelność okołoporodowa"
138^Grodzki o podatku od mediów: musimy zatrzymać te autorytarne zapędy [ORĘDZIE SŁOWO W SŁOWO]^OKO.press^11 lutego 2021^https://oko.press/oredzie-grodzkiego-wolne-media/^"Marszałek Senatu Tomasz Grodzki wystąpił w TVP w obronie wolnych mediów: „Bez nich nikt by nie słyszał o aferze z respiratorami widmo od handlarza bronią, maseczkach od instruktora narciarstwa, 70 mln złotych na wybory kopertowe, łamaniu obostrzeń covidowych przez przedstawicieli władzy"" Orędzie marszałka (czwartek 11 lutego, TVP 20:00) miało związek ze środowym protestem mediów wobec projektu podatku od reklam, który jest odbierany jako zamach na niezależne dziennikarstwo w Polsce. Giganci jak TVN, Polsat, Onet, Wirtualna Polska, ale także lokalne portale i gazety solidarnie powstrzymały się 10 lutego 2021 od publikacji i transmisji. Również , które nie utrzymuje się z reklam, wzięło udział w proteście, by wesprzeć inne media. 10 lutego 2021 Wczoraj zamilkły wolne media. Zamilkły na chwilę, byśmy mogli uświadomić sobie i zrozumieć o co toczy się gra. Nie chodzi o pieniądze. Stawką jest wolność, stawką jest prawda. Młodzi ludzie na szczęście tego nie pamiętają, ale 13 grudnia 1981 roku złowieszczy mrok stanu wojennego też zaczął się od braku Teleranka i wyłączonych telefonów. Media zamilkły wczoraj na krótko, po to, by nie musieć zamilknąć na zawsze. Ale by tak się nie stało, nie możemy milczeć my, nie może milczeć demokratyczny Senat. Wczorajszy dramatyczny protest wolnych mediów przeciwko nakładaniu na nie kolejnych drakońskich podatków jest sprawą niezwykle poważną. Nie wierzcie państwo rządowej propagandzie. Wolne media płacą w Polsce podatki CIT, VAT, opłaty za koncesje i inne daniny publiczne. Co więcej, co rocznie przeznaczają z własnych zasobów wiele milionów złotych na działalność kulturalną i charytatywną. Tymczasem tak zwane media publiczne dostają z naszych pieniędzy, co roku, gigantyczną kwotę 2 miliardów złotych na swoją działalność, podczas, gdy te pieniądze powinny zostać przeznaczone na wsparcie ochrony zdrowia, walczącej z COVID–19, czy na onkologię, o co bezskutecznie wnioskował Senat. Gdyby rząd rzeczywiście chciał wesprzeć dodatkowymi pieniędzmi NFZ, to nie powinien pod pretekstem szukania pieniędzy na zdrowie nakładać nowy podatek na wolne media. Dla porównania, Wielka Orkiestra Świątecznej Pomocy wspierana przez nas wszystkich zebrała przez 29 lat ponad 1,3 mld złotych i przekazała je na ratowanie życia i zdrowia najbardziej potrzebujących. Tymczasem rząd wolał jedną złą decyzją przeznaczyć ogromną kwotę 2 mld złotych z naszych podatków na propagandową TVP. To czysta hipokryzja. 11 lutego 2021 Wolne media są fundamentem demokracji, obok trójpodziału władzy, przestrzegania praw człowieka, poszanowania jego godności czy niezależności sądownictwa. Gwarantują pluralizm i obiektywne przedstawianie rzeczywistości. Stanowią tamę przed zalewem jednostronnej, kłamliwej propagandy. Rolą wolnych mediów jest patrzeć na ręce władzy, każdej władzy. Bez nich nikt by nie słyszał o aferze z respiratorami widmo od handlarza bronią, maseczkach od instruktora narciarstwa, 70 mln złotych na wybory kopertowe, ostentacyjnym łamaniu obostrzeń covidowych przez przedstawicieli władzy, jej nieudolności i chaosowi w walce z pandemią, oraz o wielu, wielu innych aferach. Nie można z jednej strony zasilać ogromnymi sumami z naszych podatków telewizji zwanej dawniej publiczną, a jednocześnie z drugiej obciążać haraczem media, które są krytyczne wobec władzy. Wczorajsze czarne ekrany to przestroga. Oby ich czerń nie zwiastowała czarnej nocy rządów autorytarnych, których następnym krokiem może być wyłączenie Internetu i dalsze ograniczanie swobód obywatelskich. Umysły, w których zakiełkowały pomysły tak restrykcyjnej ustawy, z pewnością nie są zainteresowane rozkwitem demokracji w naszym kraju. Raczej marzy im się władza absolutna i karmienie społeczeństwa fałszywą propagandą aż do całkowitego zniewolenia naszego narodu. Nie mam najmniejszych wątpliwości, że celem tego projektu jest stłumienie wszelkiej krytyki rządzących i nałożenie kagańca na niezależne media. My, którym drogie są fundamentalne wartości cywilizacji wolnego świata, musimy uczynić wszystko, aby zatrzymać te autorytarne zapędy. Wzywam rządzących do wycofania się z tego złego projektu. Pragnę z całą mocą podkreślić, że demokratyczna większość w Senacie nie zaakceptuje zamachu na wolne media oraz żadnych innych prób podważania demokratycznego ustroju naszego państwa. 11 lutego 2021 Media, Opozycja, Władza, Tomasz Grodzki, Senat X kadencji, podatek od reklam wolne media"
139^Dramatyczne nagrania ze szturmu na Kapitol podczas procedury impeachmentu Trumpa w Senacie^Katarzyna Jaremko^11 lutego 2021^https://oko.press/impeachment-trumpa-senat/^Do impeachmentu byłego już prezydenta Stanów Zjednoczonych raczej nie dojdzie – potrzeba 67 głosów, a rzecznicy impeachmentu dysponują dziś najwyżej 56. Ale rekonstrukcja wydarzeń z 6 stycznia przedstawiona w Senacie może zrobić wrażenie na Amerykanach Drugi w ramach procedury impeachmentu proces Donalda Trump przed Senatem rozpoczął się we wtorek 9 lutego 2021 od argumentacji wyznaczonych przez byłego prezydenta dwóch obrońców oraz oddelegowanych przez Izbę Reprezentantów dziewięciorga demokratycznych kongresmenów, którzy pełnią rolę zbiorowego prokuratora. I zdaje się, że drugi z zespołów wygrał to starcie. Demokraci zaczęli od pokazania 13-minutowego filmu, na którym Donald Trump zachęca swoich zwolenników do buntu, a ci potem idą szturmować siedzibę Kongresu. Filmik kończy się obrazkiem z tweetem Donalda Trumpa, jednym z ostatnich, jakie wysłał przed zablokowaniem konta, w którym pochlebnie wypowiedział się na temat działań uczestników zamieszek. Zrobiło to takie wrażenie na senatorach, że część republikańskich członków izby zwiesiła głowy. Relacjonujące proces media skupiły się szczególnie na bardzo osobistym przemówieniu kongresmena Jamiego Raskina z Marylandu. Polityk mówił, że zajścia na Kapitolu miały miejsce dzień po pogrzebie jego syna, który zmarł śmiercią samobójczą po latach zmagania się z depresją. W związku z tym w Waszyngtonie była jego rodzina, a córka towarzyszyła mu tego dnia w Kongresie. Opisał, jak się czuł w momencie ataku i że przez myśl przechodziło mu, że oboje mogą zginąć. Mówił też o swoich współpracownikach, którzy dzwonili i wysyłali SMS-y do swoich bliskich, komunikując się – jak im się wtedy wydawało – po raz ostatni. 19 stycznia 2021 Raskinowi łzy cisną się do oczu. Opowiada, że przeprosił swoją córkę za to, co się stało i zapewnił ją, że następnym razem, kiedy odwiedzi go w pracy, nic takiego się nie stanie. Córka odpowiedziała, że nie będzie następnego razu, bo nigdy nie wróci na Kapitol. To bardzo prywatne wyznanie poruszyło bardziej serca niż umysły, ale może to być najlepszy środek do przekonania Amerykanów, że Trump jest winien czegoś absolutnie niegodnego głowy państwa. Prawnicy ex-prezydenta wystąpili po oskarżycielach, ale – nawet biorąc pod uwagę wyzwania, z jakimi musieli się zmierzyć, czyli ekscentryczny i ciągle zmieniający zdanie klient, ograniczony czas na przygotowanie się, trudną argumentację – ich prezentacja była absolutną katastrofą. Prezydenccy adwokaci Bruce Castor i David Schoen są znanymi prawnikami i doświadczonymi wykładowcami, lecz wedle ekspertów i publicystów złamali wszystkie zasady dobrego publicznego przemawiania. „New York Magazine” napisał, że obrona Trumpa prowadziła „przezabawnie niespójną argumentację”. „Slate” – że były to „jałowe zdania nietłumaczące, dlaczego Trump powinien zostać uniewinniony. A portal „Daily Beast” zauważa, że nikt nie pochwalił adwokatów Trumpa za wykonaną pracę. W środę 10 lutego pałeczka wróciła do oskarżycieli. Demokratyczni kongresmeni stworzyli narrację składającą się z trzech odrębnych części. Pierwsza, której prezentacja zajęła mniej więcej cztery godziny, była szczegółową rekonstrukcją wydarzeń, które doprowadziły do wydarzeń 6 stycznia i kluczowej w nich roli Donalda Trumpa. Argumentowali, że wysiłki byłego prezydenta, by nielegalnie wygrać wybory, miały kilka faz, z których każda kolejna była bardziej desperacka od poprzedniej. Trump najpierw próbował manipulować przy głosowaniu jeszcze przed wyborami, chociażby poprzez nakłanianie kierownictwa United States Postal Service, czyli amerykańskiej poczty, do kombinowania przy wysyłaniu obywatelom pakietów wyborczych. Potem, już po 3 listopada 2020, miała miejsce seria pozbawionych podstaw pozwów o unieważnienie wyniku. Następny etap to bezpośrednie naciski na republikańskie władze Georgii i Arizony, by w cudowny sposób „odnalazły” brakujące Trumpowi głosy. I wreszcie podburzanie ludu spod szyldu Make America Great Again i podżeganie do szturmu na siedzibę Kongresu. Druga część prezentacji oskarżycieli była, patrząc z perspektywy postpolityki, najbardziej widowiskowa i dotyczyła szczegółów inwazji na Kapitol. Pokazano kolejne filmy, w tym z kamer ochrony.  Część z nich nie była wcześniej znana opinii publicznej. Stacey Plaskett, demokratyczna delegatka do Izby Reprezentantów z Amerykańskich Wysp Dziewiczych zademonstrowała nagranie, gdzie widać tłum wrzeszczący „powiesić Mike’a Pence’a!”, który – jak się okazuje – dotarł dużo bliżej ówczesnego wiceprezydenta niż się wcześniej wydawało. Bezpieczeństwo drugiej osoby w państwie było poważnie zagrożone. Na kolejnym filmie widać, jak pracownicy biura przewodniczącej Izby Reprezentantów Nancy Pelosi szukają schronienia.  Na jeszcze innym, jak senator Mitt Romney prawie stanął twarzą w twarz z bojówkarzami i uratował go instynkt jednego z funkcjonariuszy ochrony Eugene’a Goodmana, któremu udało się również odciągnąć tłum od drzwi do sali Senatu. Trzecia i ostatnia część środowej prezentacji demokratów była dość krótka. Poświęcono ją brakowi działania ze strony Trumpa, gdy było już jasne, że istnieje poważny problem. Zakończyła się dość osobliwie, ponieważ republikański senator Mike Lee z Utah ostro sprzeciwił się relacji oskarżycieli z rozmowy telefonicznej z udziałem jego, byłego prezydenta i kolejnego senatora prawicy Tommy’ego Tuberville’a z Alabamy. Jednak wersję demokratów potwierdzał już 9 stycznia rzecznik Mike’a Lee. Najważniejsze w całej historii jest zaś to, że według kontestowanej przez Lee narracji Trump i jego prawnik Rudy Giuliani jeszcze podczas i po szturmie na Kapitol dzwonili do wpływowego senatora, by ten spróbował zablokować procedurę liczenia głosów. 14 stycznia 2021 Niektórzy Republikanie uznali środową prezentację za dość przekonującą, choć większość z nich należała do grupy, która już wcześniej miała głosować za skazaniem Donalda Trumpa. Wielu innych, w tym Rand Paul z Kentucky, Tim Scott z Południowej Karoliny, Cindy Hyde-Smith z Missisippi, Rick Scott z Florydy, Mike Braun z Indiany i Marsha Blackburn z Tennessee stanowczo pozostają przy swoim zdaniu, że nie ma podstaw, by byłego prezydenta uznać za winnego stawianych mu przez demokratów zarzutów. Do skazania potrzeba 67 głosów, a rzecznicy impeachmentu dysponują dziś najwyżej 56 (50 demokratów i sześcioro republikanów). Trzeba jednak powiedzieć, że senacka prawica ma kłopot i pozostaje zakładnikiem byłego gospodarza Białego Domu, bo jest on bohaterem i liderem dla jej elektoratu. Według przeprowadzonego w ostatni weekend stycznia sondażu portalu „The Hill” i pracowni HarrisX znacząca większość wyborców Partii Republikańskiej deklaruje, że jeżeli Donald Trump założyłby nowe stronnictwo, to poszłaby za byłym prezydentem. Ci, którzy są takiej decyzji pewni lub poważnie ją rozważają to w sumie 64 proc. badanych. Pozostałych 36 proc. nie opuściłoby starej prawicowej partii. Co więcej, 28 proc. wyborców niezależnych oraz aż 15 proc. tradycyjnych demokratów przyłączyłoby się do ruchu Trumpa nazywanego w mediach roboczo „Partia Patriotów”. Sam zainteresowany niedługo po opuszczeniu urzędu wspominał o tym, że nie wyklucza założenia nowego stronnictwa, ale szczegółów na razie nie podał. „Wyniki naszego sondażu pokazują, że pomimo wydarzeń na Kapitolu z 6 stycznia Donald Trump pozostaje politycznym graczem, z którym wszyscy się muszą liczyć. Amalgamat jego ludowych poglądów bardziej odpowiada sporej grupie wyborców niż propozycje establishmentu tyleż republikanów co i demokratów” – uważa prezes HarrisX Dritan Nesho. Jego zdaniem partia byłej głowy państwa stałaby się drugą co do wielkości siłą w kraju i zepchnęłaby tradycyjnych republikanów na trzecie miejsce. „Na naszych oczach ma miejsce radykalizacja obydwu głównych stronnictw, która jest wymierzona w demokrację” – napisał na Twitterze Chris Hayes, komentator stacji MSNBC. The central story of American politics right now is that one of the two parties is *radicalizing against democracy* in front of our eyes. There are tons of other stories as well, but they all come after that, I think. — Chris Hayes (@chrislhayes) January 26, 2021    Umiarkowani członkowie i wyborcy Partii Republikańskiej coraz mniej się w niej odnajdują. Po cichu liczyli, że prezydent, który po raz pierwszy od 1932 roku nie tylko przegrał batalię o reelekcję, ale stracił większość w Senacie i nie odbił Izby Reprezentantów po tej wielowymiarowej klęsce szybko odejdzie do historii. Tymczasem muszą się zderzyć z partyjnymi dołami, które wierzą w spiskowe teorie QAnona, zaprzeczają zagrożeniu wynikającemu z pandemii COVID-19 i domagają się zainstalowania w Białym Domu człowieka, na którego głosowało o siedem milionów Amerykanów mniej niż na jego rywala, nie wspominając porażki w Kolegium Elektorskim. Stanowe aparaty Partii Republikańskiej przesuwają się nie tylko na prawo, ale chwilami poza granicę warunkującego demokrację liberalną common sense’u, czyli zdrowego rozsądku. Na przykład kierownictwo ich lokalnego oddziału z Oregonu zagłosowało za potępieniem dziesięciorga republikańskich kongresmenów, którzy głosowali w ramach procedury impeachmentu za postawieniem Trumpa w stan oskarżenia. Powołali się na pozbawioną umocowania w faktach teorię, że zajścia z 6 stycznia na Kapitolu były ustawką służącą uderzeniu w autorytet ówczesnego prezydenta. 4 lutego 2021 Na Hawajach, na oficjalnym koncie partii na Twitterze napisano, że zwolennicy QAnon, którzy dokonali insurekcji byli w dużej mierze motywowani szczerą i głęboką miłością do Ameryki. Tymczasem QAnon został oficjalnie uznany przez FBI za zagrożenie terrorystyczne. Po fali krytyki tamtejszy wiceprzewodniczący partii Edwin Boyette podał się do dymisji, a tweety zostały usunięte. W kolejnych kilkunastu stanach tamtejsi republikanie na różne sposoby zadeklarowali wierność Trumpowi i ludowi Make America Great Again. W tym momencie nie da się nie przypomnieć banalnego porzekadła, że gdzie dwóch się bije, tam trzeci korzysta. Trzecim jest w tej sytuacji Joe Biden, który ma teraz szansę stworzenia platformy odpowiadającej części elektoratu zniechęconej do tradycyjnej polityki i demokratów, i republikanów. A to przede wszystkim dlatego, że mandat dają 46. prezydentowi USA sami Amerykanie. Głowie państwa ufa, według ostatniego badania Monmouth University Poll 54 proc. respondentów, a nie ufa – 30 proc. 61 proc. z optymizmem wyraża się o jego propozycjach politycznych, przeciwnego zdania jest 35 procent. Donald Trump ani razu podczas całej swojej kadencji nie cieszył się takim poparciem. Do tego jeszcze 51 proc. Amerykanów nie ufa Kongresowi, wobec czego Biden pozostaje najbardziej popularnym spośród urzędujących polityków. Aż 71 proc. przepytanych przez pracownię Monmouth chce, by republikanie z Senatu i Izby Reprezentantów współpracowali z prezydentem i pomagali w realizowaniu jego wyborczej agendy. Obstrukcji polityki gospodarza Białego Domu pragnie tylko jedna czwarta badanych. Najważniejsze tematy dla Amerykanów to walka z koronawirusem, edukacja, wewnętrzny terroryzm i ekstremizm grup nacjonalistycznych, bezrobocie i ochrona zdrowia. Na dalszy plan schodzą kwestie, w jakich zwykle mocni są republikanie, czyli podatki, imigracja i patriotyzm. Autorka zrezygnowała z honorarium, wyrażając w ten sposób wsparcie dla        Świat, Donald Trump, Joe Biden, impeachment Mike Pence Stany Zjednoczone USA
140^Morawiecki wymyślił podatek medialny dla prezesa? „Premier dawno nie był głaskany” – słyszymy w PiS^Radosław Gruca^11 lutego 2021^https://oko.press/podatek-medialny-po-co/^Podatek medialny ma pokazać Jarosławowi Kaczyńskiemu, że premier Morawiecki odważniej podporządkuje sobie media niż szef Orlenu Daniel Obajtek. W Zjednoczonej Prawicy wszyscy dziś pod wszystkimi kopią dołki Jak słyszymy, Mateusz Morawiecki miał odchorować wywiad prezesa PiS Jarosława Kaczyńskiego dla telewizji wPolsce.pl. Szef PiS zachwalał tam szefa Orlenu Daniela Obajtka, nazywając go „nadzieją dla Polski”. Liderowi obozu władzy zaimponował zwłaszcza zakup grupy Polska Press – dzięki tej transakcji PiS będzie miał bezpośredni wpływ na najważniejsze media lokalne w Polsce. „Obajtek kupił prasę lokalną i byłby fajniejszym premierem niż Morawiecki. Obecny premier chciał pokazać, że też umie sobie podporządkować media i nie ulegnie silnym naciskom. Nikt nie wie, czy prezes Orlenu byłby gotowy oprzeć się takiemu oporowi, jaki zaprezentowały 10 lutego media” – słyszymy od polityka z rządu. 7 grudnia 2020 Uwertura spektaklu Morawieckiego dla prezesa miała miejsce 1 lutego w portalu wpolityce.pl braci Karnowskich, aspirujących do roli potentatów medialnych na prawicy. To tam po raz pierwszy można było przeczytać o planowanym podatku – jako składce solidarnościowej wyliczanej na podstawie przychodów reklamowych – obejmującym prasę, media elektroniczne i na doczepkę wielkie koncerny technologiczne. Co osiągnął premier wrzucając pomysł podatku medialnego? „Morawiecki konsekwentnie pokazuje, że nie ma decyzji, której nie podejmie, żeby spełnić oczekiwania prezesa. Nawet te niewypowiedziane. To dziecinada” – mówi nam jeden z polityków Porozumienia. Żeby dostrzec argumenty potwierdzające tezy polityków prawicy, wystarczy przypomnieć sobie wspomniany na początku tekstu wywiad prezesa Kaczyńskiego. „Jest on nadzieją. Nadzieją nie naszego obozu politycznego, nie jakiejś grupy partykularnej, tylko po prostu Polski. Wszystkich Polaków, którzy chcą po prostu dobra naszego narodu. Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu” – mówił szef PiS zachwycony Danielem Obajtkiem. 28 stycznia 2021 Najważniejsze sygnały, jakie odczytali z rozmowy politycy prawicy, były dwa: Z okolic Kancelarii Premiera i otoczenia Morawieckiego docierają do nas głosy, że „premier dawno nie był głaskany”, więc postanowił zasłużyć na uznanie prezesa. To objaw coraz częściej spotykany wśród polityków rywalizujących o atencję Jarosława Kaczyńskiego: wszyscy prześcigają się w pomysłach, które mają dać im punkty w notesie prezesa PiS. Nerwowość u Morawieckiego wzmaga fakt, że jego wrogowie wciąż podpowiadają prezesowi, że może czas już wymienić zderzak i zrobić nowe otwarcie. W dniu, kiedy wolne media przestały nadawać swoje programy w proteście przeciwko podatkowi, Daniel Obajtek udzielił wywiadu utrzymywanemu przez PiS radiu WNET. Ucinał tam spekulacje o tym, że ma być premierem, a jednocześnie chwalił podatek. W ten sposób niejako zszedł z linii strzału premiera. Ale Morawiecki wie, że w środowisku Zjednoczonej Prawicy może liczyć tylko na swoich najbliższych współpracowników, a na stanowisku szefa rządu pozostanie tylko wtedy, gdy będzie konsekwentnie bronił go prezes Kaczyński. „Daniel Obajtek nie jest jeszcze politykiem gotowym na funkcję premiera i nie ma też wcale wielkiej ochoty opuszczać fotela prezesa Orlenu. Propozycja podatku zgłoszona przez Morawieckiego byłaby domknięciem systemu kontroli mediów. Z jednej strony mamy przejęcie prasy lokalnej, z drugiej przyciśnięcie nadawców nieprzychylnych władzy. To drugie jednak wymaga odwagi, bo trzeba się postawić mocnym nadawcom. Prezes docenia taką odwagę” – mówi nam jeden z polityków z otoczenia Adama Bielana. Stałym kandydatem do zastąpienia Morawieckiego jest Mariusz Błaszczak, szef MON, jeden z polityków z tzw. zakonu PC, z którym wszyscy znają się od lat i wierzą, że będzie z nim dużo łatwiej znaleźć wspólny język niż z uznawanym wciąż za ciało obce w tkance PiS premierem-banksterem. „Otoczenie Morawieckiego i on sam wiedzą, że mogą liczyć tylko na prezesa Kaczyńskiego, a wszyscy wokół na nich dybią” – powtarzają ludzie z otoczenia szefa rządu. 11 lutego 2021 Co z podatkiem medialnym? Oficjalnie otoczenie premiera wysyła sygnały, że będą twardo walczyć o jego wprowadzenie. Jednak wyraźnie widać, że głosów w Sejmie może zabraknąć. Ruch Morawieckiego z zapowiedzią podatku to niewygodna sytuacja dla koalicjantów, np. Solidarnej Polski, do tej pory niekwestionowanego lidera w pomysłach na to, jak wziąć niezależne media za twarz. „Nasze stanowisko jest jednoznaczne: rynek medialny w Polsce wymaga pewnych regulacji. Ale czy to mają być regulacje w tym kształcie, zaproponowanym przez autorów tej ustawy? Tu rodzą się znaki zapytania” – mówił w czwartek 11 lutego Michał Woś z Solidarnej Polski w rozmowie z portalem Wirtualna Polska. Natomiast Porozumienie za pośrednictwem rzeczniczki Magdaleny Sroki przekazało wyrazy zaniepokojenia podatkiem. Podkreślano, że propozycja nie była konsultowana w Radzie Koalicji, ani na rządzie i miała być zaskoczeniem. Według Bielana to jedno z całej serii kłamstw, które zarzuca ludziom Gowina i to wcale nie najgorsze, o czym poniżej. Co ciekawe, w tym wymiarze rzeczywistości, gdzie to Bielan jest szefem Porozumienia Jarosława Gowina, podziękowano za pracę Sroce i powołano nowego rzecznika partii – Włodzimierza Tomaszewskiego. Dziękuję za zaufanie, dołożę wszelkiej staranności aby sprostać powierzonym obowiązkom. @PAPinformacje@tvp_info@PolsatNewsPL@onetpl@wirtualnapolska@RadioMaryja@PolskieRadio24@RadioZET_NEWS@RMF24pl@wPolityce_pl@niezaleznapl@DoRzeczy_plpic.twitter.com/JpXQqe53jE — Tomaszewski Włodzimierz (@TomaszewskiWlod) February 9, 2021    Mimo, że Bielaniści podatek popierają, podatek od mediów prawdopodobnie szybko stanie się tylko luźnym pomysłem. Już dziś rano politycy PiS przekazywali, że media muszą płacić podatki jak wszystkie inne podmioty gospodarcze, sugerując nieprawdziwie, jakby nadawcy podatków nie płacili. To furtka władzy, by wycofać się na z góry upatrzone pozycje: z obozu rządowego słychać udawane zdziwienie, że tak szeroki solidarnościowy protest mediów odbył się w czasie, gdy trwają jeszcze – jak mówił rzecznik rządu Piotr Müller – „prekonsultacje”. W kuluarach Zjednoczonej Prawicy podatek od reklam nie jest pierwszoplanowym tematem, wszyscy żyją za to sytuacją w Porozumieniu. Adam Bielan, przedstawiający się jako pełniący obowiązki prezesa partii, każdego dnia atakuje Gowina i jego stronników. W najbliższym otoczeniu wicepremiera krążą plotki o pomyśle przejęcia partii przy wsparciu usuniętej z rządu Jadwigi Emilewicz. Wraz z wyrzuconym Kamilem Bortniczukiem mieliby stworzyć własne koło w Sejmie. Mimo prób wygaszenia sporu i podporządkowania sobie grupy „Bielanek” – tak nazywają zwolenników europosła młodzi posłowie Porozumienia – wszystko wskazuje na to, że przynajmniej kilku członków grupy zostanie usuniętych z partii. „Gowin odleciał. Będzie wyrzucał kolejnych posłów” – słyszymy od jednego z buntowników. Plany potwierdzają nasi rozmówcy z kierownictwa wiernego obecnemu prezesowi. Już w piątek 12 lutego wyrzuceni mogą być Jacek Żalek, Włodzimierz Tomaszewski, a nawet minister Michał Cieślak, sekretarz stanu w Kancelarii Premiera, któremu partia ma cofnąć rekomendację do pełnienia funkcji. „Wnioski są gotowe” – słyszymy w Porozumieniu. Posiedzenie władz Porozumienia ma odbyć się zdalnie w piątek 12 lutego, więc stronnicy Bielana przystąpili do frontalnego kontrataku. Portal wpolityce.pl opublikował swoje „ustalenia” dotyczące kontaktów Gowina z Donaldem Tuskiem. Wewnętrzna opozycja w Porozumieniu rozsiewała plotki na ten temat od dwóch tygodni. Ludzie Gowina stanowczo zaprzeczali. Dziś jednak portal braci Karnowskich, gdzie Bielan ma duże wpływy, podaje szczegóły. Do spotkania miało dojść w hotelu Warszawa, w dawnym budynku Prudential, a ciosem w wicepremiera ma być dodatkowo fakt, że obiekt powinien być dla gości zamknięty. O tych plotkach i walkach z Bielanem pisaliśmy 5 lutego. 5 lutego 2021 Gowin odpowiedział błyskawicznie i grozi portalowi pozwem. Kiedy czyta się kolejne absurdalne kłamstwa o moich rzekomych spotkaniach z D. Tuskiem, można by dojść do wniosku, że celem portalu https://t.co/09jz91suYQ jest na zlecenie opozycji jak najszybciej zakończyć rządy Zjednoczonej Prawicy. Spokojnie – prawnicy już pracują nad pozwem. — Jarosław Gowin (@Jaroslaw_Gowin) February 11, 2021  Władza, Media, Mateusz Morawiecki, Jarosław Kaczyński, Adam Bielan, Kancelaria Prezesa Rady Ministrów, Daniel Obajtek podatek od reklam wolne media zjednoczona prawica
141^RPA wstrzymuje szczepienia preparatem AstryZeneki. Czy powinniśmy się niepokoić?^Miłada Jędrysik^11 lutego 2021^https://oko.press/wariant-poludniowoafrykanski-astrazeneka/^Już w piątek 12 lutego ruszają szczepienia nauczycieli preparatem AstryZeneki i Uniwersytetu Oksfordzkiego. Tymczasem rząd w Pretorii nie chce nim szczepić pracowników służby zdrowia. Dlaczego? Od wtorku 9 lutego wszyscy dorośli wyjeżdżający z Tyrolu w Austrii muszą mieć negatywny wynik testu na koronawirusa. Na drogach ustawiono posterunki policji. W Wielkiej Brytanii minister zdrowia wezwał, by 80 tys. osób nie wychodziło z domów. Wszystko dlatego, że w austriackiej prowincji odkryto 300, a w Anglii 170 przypadków południowoafrykańskiego wariantu koronawirusa – B.1.351. Zawiera on mutację białka szczytowego E484K, która może powodować niższą skuteczność dostępnych obecnie szczepionek. Niepokój Europy wzmogły doniesienia z Republiki Południowej Afryki, gdzie nowy wariant stanowi już większość przypadków. Władze RPA postanowiły wstrzymać mające się wkrótce rozpocząć szczepienia preparatem AstryZeneki i Uniwersytetu Oksfordzkiego. Przeprowadzone tam badanie wykazało bowiem bardzo niską skuteczność szczepionki. Sytuacja zmienia się jednak, jeśli dokładniej przyjrzeć się badaniu. Rzeczywiście po dwóch tygodniach od drugiej dawki zachorowało 19 osób z grupy, która dostała szczepionkę. Z grupy placebo – 23 osoby. Oznacza to, że zaszczepieni mieli zaledwie 21,9 proc. więcej szans na uniknięcie choroby niż niezaszczepieni, poniżej rekomendowanego minimum 50 proc.  Służy do tego wzór:  gdzie:  Jak pisze „Science”, zanim w RPA pojawił się nowy wariant, skuteczność tej szczepionki w testach klinicznych wśród osób, które otrzymały jedną dawkę, utrzymywała się na poziomie 75 proc. Wcześniej mniejszą skuteczność w stosunku do nowego wariantu wykazały również preparaty firm Johnson & Johnson (57 proc.) i Novavax (49 proc.). Władze w Pretorii zdecydowały się jednak zacząć szczepić służbę zdrowia szczepionką J&J zamiast AZ – bo jej badania kliniczne, przeprowadzone na bardzo dużej grupie ochotników, pokazały, że nadal dobrze chroni ona przed ciężkim przebiegiem choroby i hospitalizacją. 5 lutego 2021 Nie wiadomo tego w przypadku szczepionki AstryZeneki. Południowoafrykańskie badanie było przeprowadzone na niewielkiej grupie ochotników (około 2 tys. osób) i to bardzo młodych (średnia wieku to 31 lat). Nie wiemy więc, czy po zakażeniu wariantem B.1.351 szczepionka AZ chroni przed ciężkimi przypadkami, hospitalizacją czy zgonem, bo młodzi ludzie przechodzą zakażenie łagodniej. Nadal może tak być – tylko trzeba to zbadać. Oba preparaty to szczepionki wektorowe, które dostarczają mRNA koronawirusa do ludzkiego organizmu przy pomocy innego, niegroźnego dla człowieka wirusa. Uzbrojone w tę instrukcję nasze komórki zaczynają wytwarzać białko szczytowe koronawirusa, co powoduje reakcję obronną organizmu. Szczepionka Pfizera/BioNTechu wypadła lepiej w badaniach nad skutecznością w przypadku południowoafrykańskiego wariantu: ta spadła średnio zaledwie o 10 punktów procentowych. To właśnie nią do tej pory szczepiona jest większość mieszkańców Polski. W Polsce w piątek 12 lutego ruszają szczepienia nauczycieli preparatem AstryZeneki i Uniwersytetu Oksfordzkiego. Pedagodzy wysforowali się przed szczepionych obecnie 70-latków, dla których do końca marca nie będzie wystarczających ilości szczepionki, bo Rada Medyczna przy premierze wydała rekomendację, by nie szczepić AZ osób powyżej 60. roku życia. To dlatego, że w badaniach klinicznych III fazy brało udział niewiele starszych osób i testy z ich udziałem dopiero trwają. Chodzi więc właśnie o skuteczność, a nie o bezpieczeństwo. 2 lutego 2021 Zapowiedź szczepienia AstrąZeneką nauczycieli wzbudziła początkowo oburzenie Związku Nauczycielstwa Polskiego i wrzenie na nauczycielskich forach. O ile bowiem stosowane w przypadku seniorów szczepionki najnowszej generacji Pfizera/BioNTechu i Moderny mają skuteczność ponad 90 proc, AZ w badaniach klinicznych wykazała tylko 70 proc. skuteczności. Szef ZNP Sławomir Broniarz pisał na Twitterze o „gorszej” szczepionce dla nauczycieli. Ważne jest jednak to, że preparat AstryZeneki w 100 proc. ochronił badanych przed ciężkim zachorowaniem i hospitalizacją, a także śmiercią. W mniejszym stopniu chroni przed samym zachorowaniem. W dodatku nowe badania sugerują, że w przypadku bardziej zaraźliwego „brytyjskiego” wariantu B.1.1.7, który konsekwentnie rozprzestrzenia się po Europie, szczepionka ma podobną skuteczność jak przy wcześniejszych wariantach. W środę 10 lutego SAGE, panel ekspertów Światowej Organizacji Zdrowia, zarekomendował stosowanie preparatu AstryZeneki także dla osób powyżej 65. roku życia. Zdaniem specjalistów z WHO nadal korzyści ze szczepionki przeważają nad stratami. Co jednak ważne, zdaniem WHO powinno się wydłużyć odstęp pomiędzy pierwszą i drugą dawką szczepionki do 8-12 tygodni. To również dobra wiadomość dla nauczycieli, bo przy takim stosowaniu wzrasta skuteczność preparatu – do 84 proc., gdy dawki są podawane w odstępie trzech miesięcy. W Polsce, jak w całej Unii Europejskiej, druga dawka ma być podawana po trzech tygodniach od pierwszej – wielu ekspertów wzywa, by ta rekomendacja została jak najszybciej zmieniona. Zespół z Oksfordu pracuje już nad szczepionką drugiej generacji, która byłaby skuteczna również w przypadku nowych wariantów. Powinna być jesienią i niewykluczone, że wtedy osoby zaszczepione na początku roku dostaną kolejną dawkę. Na razie jednak w Polsce nie wykryto jeszcze południowoafrykańskiego wariantu. Nie znaczy to, że go nie ma – bo mamy niewielkie pojęcie o tym, co dzieje się z koronawirusem. Dopiero ruszają szersze badania nad sekwencjonowaniem jego genomu. Prowadzi je prof. Krzysztof Pyrć w Małopolskim Centrum Biotechnologii, który łączy siły z Uniwersytetem Gdańskim i Państwowym Zakładem Higieny. Nadal jednak liczba sekwencjonowanych próbek jest niewielka w stosunku do tego, co robi na przykład Dania, która bada połowę wszystkich próbek z pozytywnym wynikiem z całego kraju. 20 grudnia 2020 Według prof. Pyrcia w Polsce powoli „zadomawia” się bardziej zaraźliwy wariant brytyjski – w opublikowanym 9 lutego w „Dzienniku Gazecie Prawnej” wywiadzie mówił, że to kilka procent próbek. W rozmowie z  ekspert poinformował, że wariantu południowoafrykańskiego wciąż u nas nie znaleziono. Nie oznacza to oczywiście, że go nie ma, skoro został już wykryty w całej Europie Zachodniej. Polska wchodzi w nowy etap epidemii, w którym trwa wyścig pomiędzy mutującym wirusem i badaczami, którzy trochę na ślepo będą opracowywać kolejne wersje szczepionek. Zdrowie, COVID-19 koronawirus RPA szczepienia na COVID-19
142^Jak PiS podkopuje niezależne media. Raport międzynarodowych organizacji^Dominika Sitnicka^11 lutego 2021^https://oko.press/pis-wolnosc-mediow-raport/^"Nękanie pozwami, wykupowanie mediów rękami podległych rządowi spółek skarbu państwa, utrudnianie dostępu do informacji publicznej - to tylko niektóre z narzędzi opisywanych przez raport „Democracy Declining: Erosion of Media Freedom in Poland"" W czwartek 11 lutego ukazał się raport „Demokracja w odwrocie: ograniczanie wolności mediów w Polsce” przygotowany przez International Press Institute oraz pięć innych organizacji. Badanie skupia się na zmianach w obszarze wolności mediów i najważniejszych wyzwaniach dla dziennikarzy w 2020 roku w Polsce. Autorzy raportu odbyli dziesiątki spotkań z pracownikami mediów z szerokiego politycznego spektrum, redaktorami naczelnymi, naukowcami, stowarzyszeniami dziennikarskimi, organizacjami pozarządowymi, Rzecznikiem Praw Obywatelskich, przedstawicielami misji dyplomatycznych USA i Niemiec w Warszawie, europarlamentarzystami oraz specjalną sprawozdawczynią ds. wolności mediów Magdaleną Adamowicz. Pomimo wielokrotnych prób nawiązania kontaktu nie udało im się jednak spotkać z żadnym politykiem PiS, ani członkami Rady Mediów Narodowych. Badacze podkreślają, że w ogólnym rachunku rynek mediów w Polsce jest nadal bardzo pluralistyczny i odznacza się wysokim poziomem wolności słowa. Co nie znaczy, że nie odnotowano niepokojących ruchów ze strony władzy, które ten obraz zaburzają. W raporcie skupiono się na opisaniu czterech podstawowych obszarów zagrażających wolności mediów: Raport szeroko opisuje „repolonizację mediów” jako jeden z ważniejszych celów polityki PiS, który pomógłby scementować rządy partii. Początkowo zapowiadano wprowadzenie rozwiązania ustawowego, które ograniczyłoby udział kapitału zagranicznego w rynku medialnym do 15-30 proc. Przez obawę przed otwieraniem kolejnego sporu z Brukselą (ustawa mogłaby wchodzić w kolizję z prawem UE), a być może po serii zwycięstw wyborczych w latach 2018-2019 kwestia repolonizacji miała stać się mniej palącą potrzebą. Zdaniem autorów raportu PiS postanowił intensywnie wrócić do prac nad pomysłem po kampanii prezydenckiej, która – pomimo ogromnych nakładów finansowych oraz wytężonej pracy mediów publicznych na rzecz Andrzeja Dudy – zakończyła się zwycięstwem jedynie o włos. Zmieniono jednak taktykę. W listopadzie 2020 Orlen wykupił Ruch, co pozwala na kontrolowanie części dystrybucji pracy drukowanej, a w grudniu przejął Polska Press od niemieckiego koncernu Verlagsgruppe Passau. „W wyniku tej transakcji w rękach kontrolowanej przez państwo spółki znalazło się ponad 20 dzienników regionalnych, 120 tygodników i 500 portali internetowych, które docierają do 17,5 miliona odbiorców. Takie przejęcie grupy medialnej przez państwową spółkę energetyczną nie miało w UE precedensu” – czytamy w raporcie. 7 grudnia 2020 Dziennikarze liberalni i lewicowi, z którymi rozmawiali autorzy, przedstawiali decyzję o zakupie jako czysto polityczną, porównywali z działaniami Gazprom Media. Prawicowi twierdzili, że krok Orlenu to próba przełamania medialnej dominacji zagranicznego kapitału. Co do zasady, jak wskazują autorzy raportu, opinia publiczna spodziewa się czystek i interwencji w prace redakcji. Takich, jakie partia dokonała w 2016 roku w TVP. W dokumencie przywoływane są słowa Witolda Głowackiego, redaktora i dziennikarza „Polska Times”, jednego z tytułów grupy Polska Press, który przewiduje, że po „okresie ciszy” dojdzie do dużych zmian w mediach grupy, co podyktowane będzie zbliżającymi się wyborami w 2023 roku. 11 grudnia 2020 W doniesień prasowych wynika również, że PiS zainteresowane jest dalszym wykupem mediów, m.in. Gremi Media, wydawcy „Rzeczpospolitej”. Rozmówcy sugerowali, że na tapecie może być również Grupa Bauer Media, do której należy m.in. RMF FM i „Dziennik Gazeta Prawna”. „Wroga atmosfera wobec inwestorów zagranicznych połączona z ekonomicznym wpływem pandemii koronawirusa prawdopodobnie zwiększyły szanse na dalsze przejęcia” – oceniają autorzy raportu. Co więcej, w styczniu minister kultury i dziedzictwa narodowego Piotr Gliński, odpowiadając na jedną z interpelacji poinformował, że jednak przygotowano także wstępną wersję „ustawy dekoncentracyjnej”. Obok „repolonizacji” autorzy raportu opisują także skoordynowane działania PiS, które mają na celu nękanie i destabilizację biznesów krytycznych wobec władzy. Jako przykład takich inicjatyw opisano zablokowanie zakupu Eurozet przez Agorę – w tej sprawie UOKiK wydał decyzję w styczniu 2021 roku. Poważne obawy wśród mediów krytycznych wobec PiS wzbudzają zapowiedzi zmian w prawie, które miałyby pozwolić Prezesowi Urzędu Komunikacji Elektronicznej cofnięcie częstotliwości rezerwowanych przez nadawców radiowych i telewizyjnych. Rada Mediów Narodowych miałaby z kolei możliwość czasowego określania licencji dla nadawców. W raporcie odnotowano także kontrowersje wokół zapowiedzi „podatku od reklam”, który ma uderzyć w media. 9 lutego 2021 Obrazu dopełnia polityka spółek skarbu państwa i instytucji państwowych, które po 2015 roku właściwie zrezygnowały z reklam w mediach liberalnych głównego nurtu na rzecz mediów prawicowych. I to pomimo ich mniejszych zasięgów. Jak zauważono, w 2020 roku „Gazeta Wyborcza” była jedynym dużym medium całkowicie pominiętym w prowadzonych przez rząd kampaniach uświadamiania na temat koronawirusa. W tym samym czasie prorządowe prawicowe tytuły takie jak „Gazeta Polska” i „Sieci” zanotowały znaczące wzrosty przychodów z reklam. „W ostatnich latach ta instrumentalizacja publicznych reklam zaburzyła rynkową dynamikę na rzecz wydawnictw opowiadających się za poglądami i wartościami rządu. W jej wyniku powstało wiele portali, które popierają PiS w zamian za korzyści finansowe. Ten „pośredni sponsoring” wykreował prorządową bańkę medialną, w której duża część tytułów wzmacnia nacjonalistyczną retorykę i przejawia znikome zainteresowanie dziennikarskimi standardami” – czytamy. Pomocą w prowadzeniu takiej polityki ma zająć się powołana przez Orlen i PZU agencja Sigma Bis, która będzie centralnie zarządzać budżetami reklamowymi spółek skarbu państwa. Zagrożenia w takim układzie sił nie widzi cytowany przez raport Jacek Karnowski, redaktor naczelny „Sieci”, który stwierdził, że dodatkowa reklama spółek jest potrzebna, ponieważ prywatny sektor „boi się” reklamowania w mediach sprzyjających PiS. Kolejnym z narzędzi do utrudniania funkcjonowania mediom nieprzychylnym rządowi są oczywiście pozwy. W momencie pisania raportu tylko „Gazeta Wyborcza” obsługiwała ponad 50 procesów wytoczonych przez władzę, Onet – osiem,  – dziewięć. Media większość takich procesów wygrywają (według szacunków Towarzystwa Dziennikarskiego nawet dziewięć na 10 procesów), ale ich celem jest nękanie, konsumowanie czasu i zasobów oraz wywołanie efektu mrożącego. W czasie strajku kobiet do takich procesów doszły również zarzuty dla niektórych dziennikarzy i fotoreporterów związane z łamaniem obostrzeń. Media krytykujące partię rządzącą są regularnie dyskryminowane w dostępie do informacji, co przejawia się między innymi w odmowie udzielania wywiadów. Autorzy raportu zaznaczają, że w czasie pandemii kontakt z instytucjami publicznymi dodatkowo się pogorszył. Rozmówcy reprezentujący rozmaicie politycznie zorientowane redakcje narzekali np. na Ministerstwo Zdrowia. Jako jedno z poważnych zagrożeń dla wolności słowa wymieniono skrajną stronniczość przekazu mediów publicznych i marginalizowanie, a właściwie wyrugowanie w nich punktu widzenia opozycji. Działania te były szczególnie silne w czasie kampanii wyborczej, co zaburzało rywalizację kandydatów na prezydenta. Z drugiej strony autorzy raportu stwierdzili, że media w Polsce w ogóle uległy w ostatnich latach ostrej polaryzacji, a ich odbiorcy mają niewielką szansę na zobaczenie w nich opinii przeciwnego obozu politycznego. Doprowadza to między innymi do tego, że afery ujawniane przez organizacje strażnicze oraz dziennikarzy śledczych mogą być w łatwy sposób przemilczane albo zmanipulowane przez prorządowe media, przez co mają mniejszy wpływ na rzeczywistość. Dziennikarze w 2020 roku stawali się także ofiarami przemocy, zarówno fizycznej, jak i przemocy w internecie. Inspiracją do ataków na niezależnych dziennikarzy są zresztą sami rządzący, którzy publicznie potrafią zarzucać im, że są „antypolakami”, czy „agentami wpływu”. Do nagonki na media wykorzystywana jest także Telewizja Publiczna. 9 czerwca 2020 W raporcie odnotowano wątpliwe przypadki użycia wobec dziennikarzy siły podczas strajków kobiet, a także zatrzymanie fotoreporterki Agaty Grzybowskiej. Do przemocy dochodziło również ze strony osób prywatnych. Chuligani pobili dziennikarki „Gazety Wyborczej”, doszło do uszkodzenia mienia TVP3. 13 listopada 2020 Pomimo tego niepokojącego obrazka autorzy raportu podkreślają, że sytuacja Polski nadal nie jest beznadziejna i istnieją możliwości wzmacniania i obrony wolności mediów. Przede wszystkim media prywatne są silniejsze i bardziej ugruntowane, niż ich węgierskie odpowiedniki. Rząd PiS nie dysponuje jeszcze taką ilością prorządowych oligarchów, stąd potrzeba posiłkowania się spółkami Skarbu Państwa. Pomimo ataków na sądownictwo, dziennikarze i media nadal mogą liczyć na uczciwe procesy. Media, Propaganda, Władza, Telewizja Polska, podatek od reklam repolonizacja mediów wolność słowa"
143^„Adwokat diabła” uniknie kary. Izba Dyscyplinarna SN uchyliła wyrok w jego sprawie^Daniel Flis^11 lutego 2021^https://oko.press/adwokat-ksiezy-izba-dyscyplinarna-sn/^Mecenas Michał K., znany z bronienia księży wykorzystujących seksualnie nieletnich, dostał 3-letni zakaz wykonywania zawodu za granie na dwa fronty. Obsadzona przez neoKRS Izba Dyscyplinarna Sądu Najwyższego nakazała jednak wznowić sprawę Izba Dyscyplinarna Sądu Najwyższego 8 lutego uchyliła wyrok sądu dyscyplinarnego w sprawie adwokata Michała K. i nakazała ponownie rozpoznać sprawę. W praktyce oznacza to dla niego uniknięcie kary, ponieważ zarzuty przedawnią się już w marcu. Michał K. nazywany jest “adwokatem diabła”, ponieważ reprezentuje księży przestępców seksualnych. Bronił m.in. ks. Jacka S. z Legionowa skazanego na 10 lat więzienia za wykorzystywanie 13 ofiar i siostry Bernadetty ze Zgromadzenia Sióstr Boromeuszek, skazanej na 2 lata więzienia za stosowanie przemocy wobec dzieci z ośrodka wychowawczego w Zabrzu i podżeganie do pedofilii. Wcześniej reprezentował ofiary ks. Andrzeja Dymera. Jak jednak ujawniliśmy – działał na ich niekorzyść, domagając się, by zrezygnowały z roszczeń wobec Kościoła. 6 stycznia 2021 Sprawa, która trafiła do Izby Dyscyplinarnej, dotyczy księdza Pawła Kani, który na terenie diecezji bydgoskiej i wrocławskiej wykorzystał seksualnie nastoletniego Arka* w latach w 2007-2011. W 2015 roku Sąd Okręgowy we Bydgoszczy skazał duchownego na 7 lat więzienia. W 2016 roku Michał K. – będąc pełnomocnikiem archidiecezji wrocławskiej – skontaktował się z Arkiem, ofiarą ks. Kani. W imieniu arcybiskupa Józefa Kupnego zaproponował mu „stypendium” w wysokości 40 tysięcy złotych płatne w ratach po 1,5 tys. zł. Warunkiem było zrzeczenie się roszczeń finansowych wobec archidiecezji. W przesłanym później Arkowi projekcie porozumienia Michał K. zapisał, że mężczyzna ma zrzec się wszelkich roszczeń z tytułu krzywd wyrządzonych mu przez ks. Kanię, także wobec diecezji bydgoskiej, na której terenie także działał ksiądz. Jednocześnie Michał K. zaproponował Arkowi, że gratisowo może w jego imieniu pozwać księdza o 250 tysięcy złotych zadośćuczynienia, choć musiał sobie zdawać sprawę, że o wiele trudniej ściągnąć te pieniądze od niego niż od archidiecezji.  Arek podpisał wtedy pełnomocnictwo podsunięte mu przez Michała K., ale jego działania wydały mu się podejrzane. O pomoc zwrócił się wtedy do mec. Janusza Mazura z Bydgoszczy.  “Po raz pierwszy spotkałem się z tak cynicznym graniem na dwie strony, bezwzględnością i szafowaniem pięknymi słowami, lekceważeniem praw biednych, skrzywdzonych przez Kościół ludzi” – powiedział  mec. Mazur. Za jego radą Arek wypowiedział Michałowi K. pełnomocnictwo, a porozumienia z archidiecezją nie podpisał. Okazało się, że słusznie. W grudniu 2020 Sąd Apelacyjny w Gdańsku prawomocnie przyznał mu 300 tys. zł zadośćuczynienia od diecezji wrocławskiej i bydgoskiej. 3 grudnia 2020 Arek z pomocą mec. Mazura zawiadomił też wrocławską radę adwokacką, że Michał K. swoją propozycją mógł naruszyć kodeks etyki adwokackiej. Sąd dyscyplinarny wrocławskiej rady adwokackiej skazał Michała K. na roczny zakaz wykonywania zawodu. Wyższy Sąd Dyscyplinarny w lutym 2020 roku podniósł karę do trzech lat zakazu.  Uznał Michała K. za winnego naruszenia Kodeksu Etyki Adwokackiej, m.in. przez działanie w warunkach konfliktu interesów pomiędzy dwoma swoimi klientami (czyli Arkiem i archidiecezją) oraz działania wbrew interesom swojego klienta.  Michał K. wniósł od wyroku kasację do Izby Dyscyplinarnej Sądu Najwyższego. Na rozprawie 8 lutego jego pełnomocnik wymieniał wiele proceduralnych błędów, które miał popełnić wrocławski sąd dyscyplinarny. Takim naruszeniem miało być m.in. niedokładne opisanie zarzucanych Michałowi K. czynów, ich miejsca i czasu.  Sam Michał K. wygłosił tylko jedno zdanie: “Pragnę tylko sądowi powiedzieć, że nie chciałem zrobić nic złego i nie zrobiłem nic złego”. Jego sprawę rozpoznawało trzech sędziów wybranych przez obsadzoną przez PiS Krajową Radę Sądownictwa. Byli to: Sędziowie przyznali rację pełnomocnikowi Michała K., uznając, że w postępowaniu dyscyplinarnym doszło do tak wielu naruszeń formalnych, że Izba sprawy nie mógł rozpatrzeć merytorycznie.   “Rzadko kiedy zdarza się taka sytuacja, żeby orzeczenie wyższego sądu dyscyplinarnego było dotknięte tyloma naruszeniami o charakterze rażącym” – uzasadniał Sobutka. Izba Dyscyplinarna SN uchyliła wyrok sądu dyscyplinarnego we Wrocławiu i nakazali wznowienie sprawy przez Wyższy Sąd Dyscyplinarny. Uzasadnienie orzeczenia SN opublikował 11 lutego. “Tego typu sprawa powinna być precyzyjnie rozpoznana, szybko i zakończyć się merytorycznie. Albo obwiniony jest winny, albo niewinny. Najgorsze by było, gdyby nie zdążono rozpoznać ze względu na termin przedawnienia” – martwił się Jarosław Sobutka, uzasadniając wyrok. Najprawdopodobniej wyrok Izby Dyscyplinarnej do przedawnienia doprowadzi. Zgodnie z prawem o adwokaturze przewinienia dyscyplinarne przedawniają się maksymalnie po pięciu latach. Tymczasem 5 lat od kontaktu mec. Michała K. z Arkiem minie w marcu 2021 roku. Sąd dyscyplinarny we Wrocławiu musiałby zadziałać błyskawicznie, żeby zdążyć przed upłynięciem ostatecznego terminu.  Dzięki wyrokowi Izby Dyscyplinarnej Michał K. prawdopodobnie uniknie więc kary. Nie zostanie wtedy jednak oczyszczony z zarzutów. Miano “adwokata diabła” przylgnie do niego na dobre. Kościół, Sądownictwo, Konrad Wytrykowski, Sąd Najwyższy, abp Józef Kupny Izba Dyscyplinarna SN paweł kania
144^„Zwieszą głowę po sobie i nic”. Jak posłanki Platformy rozmawiają z kolegami o aborcji^Agata Szczęśniak^11 lutego 2021^https://oko.press/zwiesza-glowe-po-sobie-i-nic-jak-poslanki-platformy-rozmawiaja-ze-swoimi-kolegami-o-aborcji/^"„Jak się tak z ludźmi porozmawia, to oni zmieniają zdanie. Chcemy wypracować takie stanowisko, że na koniec to kobieta decyduje"" - posłanka Platformy opowiada  o wewnętrznych dyskusjach na temat prawa do aborcji. „Liczę, że nas to nie przewróci” - mówi „Platformiakom nie przechodzi przez usta słowo »liberalizacja«. Ale zdecydowana większość posłanek jest „za”. Naprawdę zdecydowana. Na palcach jednej ręki można policzyć te, które są przeciwko” – mówi  posłanka Platformy Obywatelskiej. To polityczka, która bierze udział w pracach zespołu pod kierownictwem Małgorzaty Kidawy-Błońskiej. O liberalizacji nie mówi sama szefowa zespołu, choć właśnie w tę stronę zamierza propozycja, którą ma ogłosić. „Nie mamy prawa skazywać kogoś na podejmowanie decyzji zgodnych z moim sumieniem. Musimy stworzyć takie prawo, żeby każdy mógł się w nim odnaleźć” – powiedziała Kidawa-Błońska w rozmowie z RMF FM 11 lutego. A na pytanie, czy aborcja powinna być dozwolona do 12. tygodnia, odpowiedziała: „Uważam, że w pewnych warunkach tak”. Jakie to warunki? Z wypowiedzi Kidawy-Błońskiej wynikało, że jej zespół zaproponuje, by kobieta przed przerwaniem ciąży musiała się skonsultować z dwoma osobami: psychologiem i lekarzem. „Ja bym chciała, żeby ten wybór był świadomy, żeby kobieta wiedziała, że jeśli znajdzie się w trudnej sytuacji, to może liczyć na taką, taką i taką pomoc. (…) Zaufajmy kobietom, że kiedy dostaną wsparcie, poczują, że nie są same, nie będą podejmowały takiej decyzji” – uzasadniała Kidawa-Błońska. Stanowisko zespołu Kidawy-Błońskiej mieliśmy poznać jeszcze w tym tygodniu. Tak się jednak nie stanie, prace się przedłużają. Bowiem pisanie stanowiska to jedno. Posłanki nie tylko przygotowują dokument, ale prowadzą też wewnątrzpartyjny lobbing. Dyskutują z kolegami z partii, przekonują co bardziej konserwatywnych do zmiany stanowiska. I mówiąc wprost: próbują zapobiec temu, żeby przez aborcję Platforma się rozpadła. O tym, jak wyglądają te rozmowy opowiada nam jedna z posłanek. „Poświęciłam na te rozmowy bardzo wiele godzin, mnóstwo czasu. Wałkujemy jedno i to samo w różnych regionach, na różnych spotkaniach” – opowiada. „Chcemy, żeby jakiś Piasecki już nie mówił na antenie, że PO to ni pies, ni wydra. Musimy to wreszcie z siebie wyartykułować”. Zgoda większości członków PO dotyczy jednego: aborcja jest złem, aborcji powinno być jak najmniej. I dlatego potrzebna jest edukacja seksualna, antykoncepcja (w tym awaryjna), zaś w czasie ciąży porządna opieka psychologiczna i medyczna. A co jeśli kobieta jednak chce lub musi przerwać ciążę? „Są takie sytuacje, że kobieta ma prawo powiedzieć, że nie chce, nie może urodzić dziecka. Gdyby nie usunęła ciąży, byłoby więcej nieszczęścia” – odpowiada posłanka. Natychmiast jednak zastrzega: „Każdy normalny człowiek wie, że aborcja jest zła. Aborcja na życzenie nie znajdzie poklasku w PO. Życzyć to ja sobie mogę drinka”. Posłanka mówi: „Chcemy wypracować takie stanowisko: jesteśmy za życiem, dajemy kobiecie wszystkie instrumenty, żeby jej ułatwić podjęcie decyzji o urodzeniu dziecka, ale na koniec to ona decyduje”. Jak przekonuje swoich kolegów, że kobieta może podjąć taką decyzję? Używa przede wszystkim dwóch argumentów: „Pierwszy: wszystkie partie chadeckie w całej Europie zgodziły się na zmianę tego prawa. Prawo zwykle było zmieniane, kiedy rządziła chadecja. Drugi argument: te aborcje są. Udawanie, że ich nie ma, jest strasznie faryzejskie”. „Newsweek” jako pierwszy pisał, że PO przedstawi stanowisko, w którym opowie się za liberalizacją. Ma ono być zbliżone do prawa obowiązującego w Niemczech. Kobieta nie jest tam karana za usunięcie ciąży, jeśli do trzech dni wcześniej skonsultuje się z psycholożką lub pracownikiem socjalnym. „Nie oszukujmy się: jest w Polsce podziemie aborcyjne” – mówiła Małgorzata Kidawa-Błońska w RMF FM. I tak właśnie posłanki przekonują swoich kolegów: aborcje to polska rzeczywistość, nie znikną tylko dlatego, że ktoś tak zapisze w ustawie. „Zdarza się taki moment w życiu kobiety, dziewczyny: jestem w ciąży, ale nie mogę urodzić. Nie chcę. To byłby koniec świata, skrzywdzę przy okazji innych ludzi” – przyznaje polityczka PO. „Takiej kobiety nikt nie powstrzyma. Ta, która ma kasę, pojedzie do Czech, do Niemiec, do Szwecji. To jest banalnie proste”. Tutaj widać różnice między posłankami czy posłami z różnych regionów, wpływ na ich stanowisko ma to, z jakimi wyborcami i ich życiowymi sytuacjami mają do czynienia. „Moje koleżanki posłanki, nie tylko z Platformy, które mieszkają w Szczecinie czy na terenach przygranicznych, mówią: »Znam te dziewczyny, które jeżdżą do Niemiec. U nas taka kobieta czuje się jak zbity pies, zaszczuta, zagoniona, jak jakiś wyrzutek społeczny. A tam wchodzi i ją otaczają opieką. Rozmawiają z nią jak z normalnym człowiekiem, który ma problem«” – opowiada o swoich rozmowach z partyjnymi koleżankami. I konkluduje: „Moralność jest czymś innym niż prawo”. Kiedy pani w ten sposób opowiada o aborcji swoim kolegom z Platformy, to jak reagują? – pytamy. „Zwieszą głowę po sobie i nic”. „Zdarzają się pojedyncze głosy: ten kompromis był tyle lat, przecież my szanujemy życie, jesteśmy za życiem, jesteśmy partią chadecką, konserwatywną” – opowiada posłanka. Jej zdaniem określenie „konserwatywna” jest dla Platformy ciężarem, bo konserwatyzm to teraz PiS. W niektórych rozmowach z posłami PO pojawia się Bóg. „Ktoś mi mówi: »Ale jest przecież piąte przykazanie! Nie zabijaj!«” – opowiada posłanka. „A ja na to: »No rany boskie! Pewno, że jest. Tylko że to Pan Bóg mówi do Ciebie: nie zabijaj. I nie zabijaj. Po prostu nie zabijaj. Ale nie mówi: nie każ innym zabijać«. Niewierzący też raczej nie zabija i z wiarą to nie ma nic wspólnego. To jest przykazanie do człowieka, do mnie, do pojedynczej osoby, a nie do społeczeństwa, któremu mam coś narzucić. Ja nie mogę z siebie robić drugiego Boga na ziemi”. „Jak się tak z ludźmi porozmawia, to oni zmieniają zdanie” – cieszy się posłanka, a jednocześnie martwi ją, że członkiniom zespołu nie uda się porozmawiać ze wszystkimi. „Obawiam się, że nie jesteśmy w stanie do nich wszystkich dotrzeć. Pandemia nam nie pomaga, tak to byśmy się rozjechały po regionach, przekonywały. Spotkań w regionach mamy mnóstwo, ale one są na tych zoomach – po kilkadziesiąt osób. Nie jest łatwo” – wzdycha. „Każdy ma swoją rundę. Nie musi się odnosić do tego, co powiedziała poprzednia osoba. Można nawet kamerkę wyłączyć. Inaczej się rozmawia. W klubie, na żywo to nawet byśmy sobie skoczyli do oczu, ale takie rozmowy są lepsze. Podeszłabym, spojrzała w oczy i zapytała: »Popatrz, to się naprawdę dzieje. Mamy dziś prawo dla biednych. Biedni muszą go przestrzegać, a potem czasem się dzieją tragedie. Naprawdę się dobrze z tym czujecie? Naprawdę to nasze chrześcijaństwo takie ma być?« – mówię do nich”. Dlaczego posłanki nie opowiadają się publicznie zdecydowanie za swoim stanowiskiem? „Boimy się, że takich Rasiów nagle się nam zrobi więcej i dlatego najpierw z nimi wewnątrz rozmawiamy” – mówi posłanka. Decyzja o poparciu liberalizacji „może zadecydować o dalszych losach naszej partii” – napisał 4 lutego w liście do władz PO Ireneusz Raś, poseł z Krakowa. Opowiedział się za ustawą z 1993 roku. Konserwatyści z PO grożą wyjściem z partii w razie przyjęcia przez nią liberalnego stanowiska. Ilu może być takich polityków w Platformie? „To nie jest tak, że jest ich pięćdziesięciu” – odpowiada polityczka PO. „Ale Borys chce uniknąć nawet tego, żeby wyszło ich dziesięciu. Chodzi nie tylko o posłów, ale też o europosłów, samorządowców”. Są to według niej np. mazowiecki poseł Czesław Mroczek czy Wojciech Saługa ze Śląska. Odejścia z partii po ogłoszeniu stanowiska w sprawie aborcji są według posłanki, z którą rozmawiamy, nieuniknione: „Liczę, że nas to nie przewróci. Nawet jeśli kilku bardzo twardych odejdzie”. Bo chociaż „konserwatyści” to znane od lat nazwiska i mogą przykuwać uwagę opinii publicznej, w Platformie wiedzą, że skład partii się zmienił, a wraz z nim zmieniają się dominujące poglądy. „Również w Małopolsce gołym okiem widać, że wśród nowych członków 90 proc. to 20-, 30-latkowie, którzy w większości mają wolnościowe poglądy” – mówił „Gazecie Wyborczej” szef małopolskiej Aleksander Miszalski. „Ustawę mamy prawie gotową” – deklaruje posłanka. Ma ona być oparta na wcześniejszych projektach przygotowywanych przez Monikę Wielichowską i Barbarę Nowacką (nie jest w PO, ale współpracuje z Platformą w ramach klubu Koalicji Obywatelskiej). Zespół Małgorzaty Kidawy-Błońskiej ma też przygotować jednostronicowe stanowisko. Zostanie w nim określone, „co państwo ma dobrego zrobić dla kobiety, żeby chciała urodzić dziecko”. Będzie wspomniany program in vitro. „Dziś mało kto pamięta, ale my wprowadziliśmy to w życie. To też było w Platformie nie do przejścia. Ale przewalczyłyśmy to. Poradziliśmy sobie z tamtym, poradzimy sobie i z tym”. Czy będzie to stanowisko obowiązujące wszystkich członków Platformy? „Na pewno będzie tam zdanie, że nie wprowadzimy dyscypliny w głosowaniu w tej sprawie. To by nas rozbiło. Nie możemy powiedzieć naszym kolegom: musisz zagłosować tak, a nie inaczej w sprawie aborcji. Tak jak nie możemy powiedzieć kobietom: musisz rodzić. Sumienia się nie łamie”. Nowe, bardziej liberalne stanowisko PO będzie firmować Małgorzata Kidawa-Błońska, a nie szef partii – Borys Budka. „Liczę na autorytet Małgosi. Nigdy nikomu nie powiedziała złego słowa, nigdy nikomu nie zrobiła niczego złego, wszyscy ją szanują. Powtarza co drugie zdanie, że jest przeciwko aborcji i jest wierząca, ale uważa, że ta ustawa powinna być zliberalizowana”. A jak będą wyglądały losy prawa aborcyjnego w przyszłości? Posłanka zauważa, że są one nie tylko w rękach polityków, ale też wyborców. „Ludzie muszą zrozumieć, że od nich zależy Sejm. O mnie będą wiedzieć, że ja zagłosuję za liberalizacją, o moim koledze konserwatyście – że zagłosuje przeciw. Niech do cholery zaczną wreszcie decydować, a nie głosują na pierwszego na liście, niech ruszą rozumem”. „Jestem spokojna. Jak będzie Lewica, jak wejdzie do Sejmu Hołownia i będzie miał koło siebie takie dziewczyny jak Gill-Piątek czy Mucha, to cokolwiek on by chciał, one zrobią po swojemu”. Opozycja, Kobiety, Małgorzata Kidawa-Błońska, Platforma Obywatelska, aborcja"
145^W sieci ogromne zainteresowanie protestem mediów: milionowe zasięgi, tysiące wzmianek^Anna Mierzyńska^11 lutego 2021^https://oko.press/w-sieci-ogromne-zainteresowanie-protestem-mediow/^Miliony zapytań w wyszukiwarce internetowej Google, prawie 130 tys. wzmianek i wielomilionowe szacowane zasięgi w sieci, do tego publikacje w największych mediach zagranicznych. To efekty protestu polskich mediów z 10 lutego Dyskutowano o proteście mediów nie tylko na rozpolitykowanym Twitterze, ale też na Facebooku, Instagramie, Reddicie i polskiej platformie Wykop.pl. Solidarność z protestującymi wyrażali aktorzy, blogerzy i piosenkarze. 11 lutego 2021 Dyskusja pod wpisami zawierającymi najpopularniejsze hashtagi akcji: #mediabezwyboru i #protestmediów to do tej pory aż 96 tys. wzmianek, których zasięg szacunkowo określono na 37 milionów (algorytm narzędzia unamo.com szacuje liczbę odbiorców, którzy zobaczyli/mogli zobaczyć te wpisy, nie podaje jednak ich dokładnej liczby). Do tego zestawienia trzeba dodać posty, w których nie było żadnych tagów i opisów, jedynie sama grafika z napisem „Media bez wyboru” – narzędzia monitorujące najczęściej ich nie zliczają ze względu na brak tekstu, a 10 lutego tego rodzaju publikacji pojawiło się bardzo dużo. Oznacza to, że potencjalny zasięg mógł być jeszcze większy. Ponieważ nie wszyscy używali hashtagów, sprawdziłam także, jak wyglądała dyskusja o mediach, podatku reklamowym i proteście. Powstało 32,5 tys. wzmianek, których zasięg oszacowano na 23,3 mln. Biorąc pod uwagę wszystkie dane oraz niedoszacowanie wpisów z samą grafiką, można uznać, że potencjalny zasięg akcji wyniósł w Polsce ok. 60 milionów (do dużej grupy internautów treści docierały kilka lub kilkunastokrotnie, przez różne kanały komunikacji, stąd ta wysoka liczba, znacznie przekraczająca liczbę mieszkańców Polski). To bardzo dużo – na wyższe zainteresowanie tematem politycznym mógł liczyć ostatnio jedynie październikowy Strajk Kobiet. 10 lutego 2021 Liderami sieci były oczywiście media, które często na platformach społecznościowych zamieszczały informacje wyjaśniające, dlaczego protestują. Najszerszy odbiór miały posty TVN24 i TVN, zarówno na Facebooku, jak i na Twitterze. Szacunkowy zasięg tylko dwóch wpisów z tych kanałów, zamieszczonych na Fb, to 2 miliony. W dyskusji bez użycia hashtagów na pierwszym miejscu znalazły się wpisy radia RMF FM. Zaraz za nimi w rankingu jest post prezydenta Warszawy Rafała Trzaskowskiego (KO), który na Facebooku wyraził swoją solidarność z protestującymi i zebrał 49 tys. reakcji pod postem. „Dzisiaj niezależne media nie poinformują o żadnej aferze, o żadnym nadużyciu władzy. Tym razem jeszcze w ramach protestu. Ale niedługo to może być polska codzienność” – napisał prezydent Warszawy.  Szymon Hołownia co prawda nie użył akcyjnego hashtagu przy porannej transmisji live, ale mówił w niej właśnie o proteście mediów. Live został (do czwartku rano) wyświetlony 740 tys. razy, zebrał 23 tys. reakcji i prawie 9 tys. udostępnień. Spośród polityków dużym zainteresowaniem cieszyły się jeszcze wpisy: europosła Roberta Biedronia i posła PO Sławomira Nitrasa. Medialna akcja połączyła całą opozycję – głos w obronie mediów zabrała również skrajnie prawicowa Konfederacja. W jej wpisie pojawił się m.in. apel do mediów, by dołączyły do protestów przeciwko innym podatkom nakładanym lub podnoszonym przez rząd.  W zestawieniu wpisów o największym szacowanym zasięgu za TVN24 i Trzaskowskim znalazło się TVP Info – ale to jedyny kanał komunikacyjny z wpisami przeciwko całej akcji, który znalazł się w jakimkolwiek rankingu. Tuż za publiczną telewizją były kolejne duże media lub fanpage`e konkretnych programów: „Gazeta Wyborcza”, Fakty TVN, „Rzeczpospolita”, Dzień Dobry TVN. 9 lutego 2021 Warto zauważyć, że na Twitterze, na którym powstało najwięcej wzmianek na analizowany temat, trzecie miejsce pod względem zebranych reakcji zajął tweet Amelii – przedstawicielki młodego pokolenia, które na TT bardzo rzadko wchodzi w jakiekolwiek dyskusje polityczne, wyjątkiem są szczególne sytuacje, które młodzi identyfikują jako ważne dla nich. Amelia opublikowała kilkanaście wpisów dotyczących protestu mediów, ale kluczowy był jeden, który spotkał się ze znacznym oddźwiękiem – zebrał 9,6 tys. polubień, a udostępniono go dalej 2,6 tys. razy.  Na Facebooku wyrazy solidarności z protestującymi mediami opublikowali także aktorzy, piosenkarze, celebryci. Najbardziej popularny był wpis Martyny Wojciechowskiej, ale swoje wsparcie wyrażali także choćby: modelka Anja Rubik, muzyk Muniek Staszczyk, aktor Michał Żebrowski, Kinga Rusin, Mela Koteluk, Kayah, Szymon Majewski, Ewa Wachowicz, Kabaret Neo-Nówka, blogerzy Make life harder, blogerka Nieperfekcyjna mama, popularne fanpage`e: Filmweb czy „Nie czytasz? Nie idę z Tobą do łóżka”. Natomiast na Instagramie, jak wynika z zestawienia przygotowanego przez analityków Sotrender.com, hashtagu #mediabezwyboru użyto ponad 6,4 tys. razy.  Przez cały dzień hasła związane z protestem znajdowały się na najwyższych miejscach w Google Trends, czyli zestawieniu obrazującym liczbę zapytań, adresowanych do wyszukiwarki internetowej Google. 10 lutego był to jeden z najpopularniejszych tematów, zmieniały się tylko hasła: czasami wyszukiwano informacje, wpisując hasło akcji, czyli „media bez wyboru”, czasem używano po prostu nazw konkretnych mediów, głównie telewizji – zapewne po to, by dowiedzieć się więcej o proteście. Telewizje emitowały informację o braku programów wraz zaproszeniem do zapoznania się ze szczegółami na stronach internetowych stacji. Stąd wysoko w wyszukiwaniach hasło: TVN, Polsat, ale także Onet. Bardzo popularne było też hasło „media”. O godz. 19 wieczorem najpopularniejsza w Google Trends była informacja, opublikowana na wszystkich portalach należących do Grupy Onet, o proteście właśnie – 2 miliony wyszukań. Jeszcze później, po godz. 22, czyli w czasie tradycyjnie wysokiej oglądalności programów telewizyjnych, Onet spadł na drugie miejsce, a częściej szukano informacji o samej akcji (ponad 1 mln zapytań) oraz o tym, kiedy się skończy. Największe wrażenie robi jednak zestawienie Google Trends, w którym porównałam zainteresowanie w tym dniu trzema tematami: Okazało się, że rano protest mediów wyraźnie przebił tematy zdrowotne. Co ciekawe, duże zainteresowanie było widoczne m.in. w województwie podlaskim, a przed południem – w województwie warmińsko-mazurskim. Częściej o koronawirusa niż o media pytali Google przez cały dzień mieszkańcy woj. podkarpackiego.  O proteście miał szanse wczoraj dowiedzieć się cały świat – poinformowały o nim bowiem największe zagraniczne media, m.in. BBC, Reuters, AFP, Politico, France24, Guardian, Times, Washington Post, Telegraph, Financial Times, Irish Times. 11 lutego 2021 Narzędzie monitorujące sieć, Brand24.com, szacuje zasięg tych informacji na platformach społecznościowych na 2,6 miliona, a zasięg w sieci poza platformami (czyli głównie wejścia na strony internetowe) – na 7 milionów. Przy czym część informacji ukaże się dopiero dzisiaj, liczba odbiorców, którzy mieli szanse zapoznać się z informacjami o proteście polskich mediów, będzie jeszcze rosła. Liczba wzmianek w sieci na danych temat, np. podczas badania popularności hashtagów, oraz ich zasięg, podawane są na podstawie analiz dokonanych przez narzędzia Unamo, Brand24 i Sotrender. Ogólna liczba wszystkich wzmianek na dany temat to suma wszystkich wzmianek zawierających analizowane słowa kluczowe oraz komentarze do nich. Zbierane dane pochodzą tylko z profili publicznych.  Ważny wskaźnik to zasięg, inaczej: potencjał wpływu. Zasięg postu/tweeta to potencjalna liczba odsłon danego wpisu. Analizowana jest wielkość profilu: algorytm używany przez narzędzie analityczne ustala mnożnik procentowy (od 3 do 18 proc.), bada także ilość reakcji pod wpisem, aktywność konta i na podstawie tych danych szacuje zasięg. Jest to zasięg potencjalny, szacowany. W ten sposób powszechnie badane są zasięgi sieciowe w mediach społecznościowych.  Rankingi najpopularniejszych wpisów lub ich autorów prezentują najbardziej wpływowe wzmianki oraz konta, wypowiadające się w obrębie badanego tematu. Ranking powstaje po zsumowaniu wartości ze wszystkich publicznych wpisów, udostępnionych na kanałach społecznościowych w wybranym okresie. Media, Protesty,
146^Europa reaguje. Wiceszefowa KE o proteście mediów w Polsce: „Czarne ekrany mówią bardzo wiele”^Maria Pankowska^11 lutego 2021^https://oko.press/europa-reaguje-wiceszefowa-ke-o-protescie-mediow-w-polsce-czarne-ekrany-mowia-bardzo-wiele/^"Za sprawą polskich eurodeputowanych protest wolnych mediów był 10 lutego tematem dyskusji plenarnej Parlamentu Europejskiego. Plany rządu PiS skrytykowała Komisja Europejska: ""Nie będziemy tolerować ataków na wolność prasy"". Unia powstrzyma Kaczyńskiego? W Strasburgu trwa sesja plenarna Parlamentu Europejskiego. W środę 10 lutego 2021 eurodeputowani dyskutowali m.in. o tym, jak w demokratyczny sposób kontrolować media społecznościowe, gdzie coraz częściej dochodzi do łamania fundamentalnych zasad i wartości UE. Wiceprzewodnicząca Komisji Europejskiej Věra Jourová w mowie końcowej odniosła się do protestu polskich mediów, do którego tego samego dnia przystąpiło m.in. . Jak pisaliśmy, planowany przez PiSnowy podatek reklamowy dla mediów to zakamuflowany cios dla niezależnej prasy, radia i telewizji w Polsce. 9 lutego 2021 „Chciałabym zareagować na sytuację w Polsce, ponieważ mówimy tu dziś o wolności słowa. Widzieliśmy czarne ekrany. Te ekrany mówią bardzo wiele, krzyczą. Dzisiejsze czarne ekrany to protest polskich mediów, który wkrótce może stać się codziennością. Musimy chronić wolność słowa wspierając niezależne media, nie tłumiąc je poprzez dodatkowe obciążenia finansowe. To dotyczy zresztą nie tylko Polski” – mówiła Jourová. Na swoim Twitterowym profilu napisała: „Pandemia mocno uderzyła w sektor medialny. Musimy wspierać media – małe i duże. Fundusz Odbudowy UE powinien zostać wykorzystany tak, by promować wolność i pluralizm mediów. To wartości, które są sednem demokracji. Rządy powinny pomagać mediom, a nie je wyłączać”.  W obronie polskich mediów zatwittował także unijny komisarz ds. sprawiedliwości Didier Reynders. „W reakcji na ostatnie niepokojące wydarzenia w Polsce i na Węgrzech, należy koniecznie przypomnieć, że wolne i niezależne media to podstawa ustroju demokratycznego. Nie możemy i nie będziemy tolerować ataków na wolność prasy” – napisał. Following the recent very worrying developments in #Poland and #Hungary, it is of utmost importance to recall that free and independent media are at the heart of any democratic system.  We cannot and will not tolerate threats against press freedom. #RuleOfLaw#PressFreedompic.twitter.com/1Tlqaxvcg5 — Didier Reynders (@dreynders) February 10, 2021  Na wiadomość błyskawicznie zareagowała także Europejska Partia Ludowa (EPP), w której zasiadają m.in. eurodeputowani Koalicji Obywatelskiej. Frakcja wezwała do pilnej debaty na temat planów rządu PiS. Parlament najpewniej zajmie się wolnością polskich mediów na najbliższym posiedzeniu plenarnym – między 8 a 11 marca 2021. 11 lutego 2021 Rzecznik EPP ds. swobód obywatelskich, europoseł Jeroen Lenaers, podkreślił, że eurodeputowani wspierają protestujących: „Rząd PiS kontynuuje próby ograniczenia wolności prasy. Ostatnim przykładem jest próba pozbawienia wolnych mediów w Polsce części dochodów. […] Jesteśmy po stronie polskich dziennikarzy i dziennikarek reprezentujących wolne media”. „Podkreślamy, że praworządność, niezależność sądownictwa, wolność mediów i poszanowanie swobód obywatelskich to podstawy demokratycznego państwa. Wolne i niezależne media, które informują obywatelki i obywateli oraz kontrolują polityków są równie istotne dla silnej i zrównoważonej demokracji, co wolne i uczciwe wybory” – dodał. Jak na razie jednak – mimo kolejnych ostrzeżeń – do EPP wciąż należy rządzący na Węgrzech Fidesz Viktora Orbána, który w rozmontowywaniu wolności prasy zaszedł znacznie dalej niż PiS. Dotychczasowe unijne próby powstrzymania ataku na niezależne węgierskie media nie przyniosły rezultatów. Podczas środowej debaty głos w imieniu EPP zabrać miała Magdalena Adamowicz, polska europosłanka i autorka raportu o wolności mediów. Przysługujący czas wykorzystała jednak, by opowiedzieć o wydarzeniach w Polsce. „Od kilkunastu godzin trwa w Polsce wojna o wolność mediów. Wojna o to, czy polscy obywatele mogą znać prawdę, czy też władza może decydować jaka ta prawda ma być. Władza kłamie, że chodzi o większe podatki, a tak naprawdę chodzi o większe posłuszeństwo obywateli. Bo władza za pomocą podległych sobie mediów, posłuszeństwo obywateli chce hodować. Jak na Węgrzech. Jak w Rosji” – mówiła Adamowicz. Europosłanka apelowała, by Unia nie przemilczała tego tematu. „Co mamy robić, gdy władze kraju członkowskiego Unii Europejskiej odbierają swoim obywatelom prawo do rzetelnej informacji? Znowu Parlament ma mówić »nie ma na to naszej, brukselskiej zgody«? Znowu tylko mówić? Tupać nogą i krzyczeć? Jest granica, za którą bezradność staje się upokorzeniem” – podkreśliła i wezwała UE do działania, a wolne media na świecie do solidarności. „Skoro spotkało to nas, może to spotkać i was” – ostrzegła. Swoje wystąpienie zakończyła chwilą ciszy. O zagrożeniu dla polskich mediów mówił także eurodeputowany Wiosny Łukasz Kohut, zasiadający we frakcji Socjalistów i Demokratów (S&D). „Debatujemy dziś o demokratycznej kontroli mediów społecznościowych. A co jeżeli demokracji już nie ma? Jeżeli rządowa, autorytarna propaganda zagarnia coraz to nowe kanały komunikacji i taktyką salami odcina kolejne obszary wolności?” – pytał. „W Polsce od rana trwa protest niezależnych mediów. Rząd PiS pod płaszczykiem pandemii chce je obciążyć kolejnym podatkiem, jednocześnie dosypując mediom państwowym 2 mld złotych rocznie. Trwa domykanie systemu autorytarnego, polskie tango ze społeczeństwem obywatelskim i instytucjami międzynarodowymi” – ostrzegał Kohut. Podkreślił, że Polska podąża ścieżką węgierską. „Najpierw przyszli po sędziów, później przyszli po kobiety, a później przyszli po niezależnych dziennikarzy. […] Nie możemy pozwolić, żeby autokraci zniweczyli piękną historię integracji europejskiej. Trzeba działać i to jak najszybciej. Trzeba zawiesić i odebrać głos autokratycznym rządom Polski i Węgier w Radzie Europejskiej. Nie ma już na co czekać” – apelował. W debacie brała też udział europosłanka PiS Beata Mazurek. W żaden sposób nie odniosła się do protestu. Media, Świat, Protesty, Věra Jourová, Unia Europejska, Parlament Europejski VIII kadencji, Komisja Europejska,"
147^Duda „demaskuje” protest, PiS węszy spisek. Taki był dzień czarnych ekranów [RELACJA]^Anton Ambroziak^11 lutego 2021^https://oko.press/taki-byl-dzien-czarnych-ekranow/^"W proteście przeciw nowemu podatkowi od reklam gazety 10 lutego wyszły z komunikatem o proteście na pierwszej stronie lub na czarno, telewizje i radia nadawały tylko komunikat o proteście, portale internetowe wstrzymały publikacje treści. Politycy PiS próbowali protest zignorować 10 lutego 2021 czytelników, słuchaczy i odbiorców kilkudziesięciu podmiotów medialnych w Polsce witały czarne plansze i zapętlone komunikaty informujące o wstrzymaniu nadawania informacji. „To miał być Twój ulubiony program” – taki napis na czarnym tle czytali od rana na ekranach zaskoczeni widzowie stacji telewizyjnych. Stacje zawiesiły ramówki, radia ucichły, portale wstrzymały się z publikacją najnowszych artykułów, a część polityków i organizacji społecznych pospiesznie odwoływała konferencje. Dlaczego? Bo rząd PiS pod pretekstem walki z pandemią próbuje stłamsić nieposłuszne władzy media. Chodzi o pomysł wprowadzenia tzw. „składki solidarnościowej”, czyli nowego podatku od przychodów z reklam.  Pieniądze ściągane w arbitralny sposób (800 mln zł w 2021 roku), miałyby według rządu zasilić budżet NFZ czy Funduszu Kultury i Dziedzictwa Narodowego w Obszarze Mediów. Dlaczego „podatek od reklam” tak zelektryzował wydawców i wywołał protest? Powodów jest kilka: Przede wszystkim jednak takie działanie rządu rodzi podejrzenie, że prawdziwą intencją nowej ustawy jest uderzenie i osłabienie mediów w Polsce. Oczywiście wybranych mediów. Chociaż składki od reklam mają płacić wszyscy wydawcy, obóz władzy może przecież wynagrodzić stratę przychylnym mu mediom.  Środowy protest pod hasłem „Media bez wyboru” objął anteny TVN i Polsat, kanały sportowe Eleven, rozgłośnie radiowe takie jak TOK FM, RMF FM, Radio Zet, tygodniki ogólnopolskie („Polityka”, „Newsweek”), a także lokalne gazety (m.in. „Kurier Lubelski”, „Dziennik Łódzki”, „Dziennik Zachodni”). Artykułów nie publikowano też na serwisach i portalach internetowych, w tym: wyborcza.pl, gazeta.pl, Onet, Rzeczpospolita, Interia, Business Insider, Wirtualna Polska (od godz. 12:00). W akcie solidarności do akcji przyłączyły się też media, które nie utrzymują się z reklam, w tym  czy magazyn „Pismo”. Innymi słowy, zasięg był ogromny, a odbiorcy mogli zobaczyć, jak wyglądałby rynek medialny bez pluralizmu i niezależności. Aby pokazać skalę protestu, dziennikarz Tomasz Skory z RMF FM na Twitterze zwrócił uwagę, że z pierwszej piętnastki rankingu najbardziej opiniotwórczych mediów według Instytutu Monitorowania Mediów, w proteście bierze udział czternaście. Jedyne medium z tej piętnastki, które do protestu się nie dołączyło, to TVP.info. Pierwsza piętnastka w kategorii opiniotwórczości mediów w ub. roku.Dla uwypuklenia skali zjawiska nazwy mediów uczestniczących w proteście zostały zamazane. pic.twitter.com/HFtKulXXDl — Tomasz Skory (@TomaszSkory) February 10, 2021  Od rana z portretowaniem protestu siłowały się media prorządowe i te, które nie wzięły w nim udziału. TVP Info przepytała rzeczniczka rządu Piotra Müllera o sens obciążenia mediów nowych podatkiem. Ten, zgodnie z przekazem dnia ustalonym dzień wcześniej przez premiera Mateusza Morawieckiego, powtarzał, że nowy podatek ma służyć opodatkowaniu cyfrowych gigantów, którzy migają się od opłat. Poza tym rzecznik twierdził, że podobne przepisy funkcjonują w wielu innych krajach UE, że pieniądze wspomogą działanie NFZ, a celem jest sprawiedliwość i rozwój Polski. Jak te szczytne, choć nieprawdziwe argumenty, przemieliło TVP Info? Na czerwonym pasku przez cały dzień czytaliśmy o tym, że: Co ciekawe, jedną z najbardziej zajadłych krytyk „dojenia” Polski wygłosił na antenie TVP Info redaktor naczelny prorządowej „Gazety Polskiej” Tomasz Sakiewicz. Ten sam, który w 2019 roku ponad połowę przychodów reklamowych „GPC” zawdzięczał spółkom skarbu państwa. Pisaliśmy w , że od marca do maja 2020 państwowe firmy uwzględnione w monitoringu Kantara według cennika wydały na promocję w „GPC” ponad 3,6 mln zł, czyli ok. 1,6 mln zł więcej niż rok wcześniej.  Krzysztof Ziemiec z TVP tematowi „składki solidarnościowej” poświęcił całą poranną polityczną rozmowę. Zaczął od powitania „nowych widzów”, którzy dzięki protestowi mieli trafić na antenę TVP Info. Ciężki żart. Show skradł mu jednak poseł KO Mirosław Suchoń, który wyciągnął kartkę z hasłem „Media bez wyboru”. Prowadzący próbował odwieść go od zasłaniania twarzy, mówiąc, że „gorzej go słychać”. Jednak poseł KO po wygłoszeniu płomiennej mowy, w której podkreślał, że „nie chodzi o żadną sprawiedliwość, a zabicie wolnych mediów”, nie odpowiadał na pytania. Do końca programu, przerywanego relacjami z miesięcznicy smoleńskiej i 101. rocznicy zaślubin Polski z morzem, trzymał kartkę z hasłem akcji protestacyjnej.  „Eksperci” TVP Info przez cały dzień niestrudzenie tłumaczyli, że blackout części rynku medialnego jest lepszy dla Polaków, bo w końcu mają dostęp do „rzetelnej informacji”. „To,że dzisiaj pewne media są wyłączone, to lepiej dla Polski i Polaków, bo mają dostęp tylko do rzetelnej informacji. Protest mediów to bunt przeciwko Polsce. Lepiej można żyć bez tych mediów, niż z nimi”-Miłosz Materski,Agencja Informacyjna w TVP Info. Wstyd z naszych podatków! pic.twitter.com/SG6CpxwBPb — Jacek Nizinkiewicz (@JNizinkiewicz) February 10, 2021  Sprawa daniny „solidarnościowej” od mediów może być kolejną kością niezgody w rządzącym obozie W ciągu dnia Porozumienie wydało oświadczenie: „Porozumienie Jarosława Gowina z niepokojem analizuje projekt nowego podatku od mediów. Projekt ten na żadnym etapie nie był z nami konsultowany”. Ale to nie był jedyny głos z tego środowiska. Wygląda na to, że podatek od mediów stał się kolejnym elementem rozgrywki o władzę wewnątrz partii. Usiłujący przejąć Porozumienie Adam Bielan mówił w telewizji wPolsce.pl: „Ten projekt był oczywiście konsultowany z wicepremierem Jarosławem Gowinem, a oświadczenie byłej rzeczniczki Porozumienia dowodzi tego, że Jarosław Gowin będzie wykorzystywać każdą okazję, by wbić szpilę własnemu rządowi i by huśtać łódką”. Na portalu braci Karnowskich wpolityce.pl mogliśmy przeczytać o uldze internautów, którzy domagają się, by dzień bez TVN-u, Polsatu, „Gazety Wyborczej” i innych „opozycyjnych” mediów trwał jak najdłużej. Wśród autorów wpisów w mediach społecznościowych znaleźli się m.in.: Maciej Świrski, szef Reduty Dobrego Imienia, a także Marcin Horała, poseł PiS, sekretarz stanu w ministerstwie infrastruktury i pełnomocnik rządu ds. Centralnego Portu Komunikacyjnego. Czyli wreszcie będzie chwila oddechu od hejtu, nagonek, złośliwego przeinaczania faktów, złej woli i nieuctwa? To może byście tak na stałe ""zawiesili działalność""? https://t.co/Uq42FVUWp7 — Maciej Świrski (@Maciej_Swirski) February 10, 2021  Poseł Marcin Horała zdołał połączyć protest mediów z obroną wartości chrześcijańskich: Współczesne liberalne media: każdą świętość można szargać, z wszystkiego się wyśmiewać, nic nie powinno być wyłączone spod szydery. Te same media: ktoś żartuje z naszego protestu. SKANDAL, HAŃBA!!! — Marcin Horała (@mhorala) February 10, 2021  Spokój na ulicach dostrzegł poseł PiS Waldemar Buda. „Ludzie zaczynają się do siebie uśmiechać, normalnie rozmawiać. Czy da się ten protest jakoś wydłużyć?” – pisał na twitterze. Kurcze ale spokój. Ludzie na ulicach zaczynają się do siebie uśmiechać, normalnie rozmawiać. Czy da się ten protest @gazeta_wyborcza i @tvn24 jakoś wydłużyć? — Waldemar Buda (@waldemar_buda) February 10, 2021  Według szefa klubu PiS Ryszarda Terleckiego, w proteście biorą udział „przede wszystkim te media, które wspierają opozycję”. „Więc patrzymy na to, ja przynajmniej patrzę na to, z takim poczuciem, że postąpiliśmy słusznie z tymi podatkami. Natomiast media muszą się liczyć z tym, że będą ponosić koszty swojej działalności, tak jak wszystkie inne podmioty gospodarcze w kraju” – tłumaczył Terlecki. Waldemar Paruch, obecnie doradca ministra Czarnka, poprzednio doradca premiera Morawieckiego, stały komentator TVP Info, na antenie PR24 tłumaczył, że to przez zagraniczne koncerny mamy problem z pluralizmem mediów. Według niego rażącym naruszeniem tej zasady nie jest podatek szykowany przez PiS, ale zapowiedzi PO o likwidacji TVP Info. „Nie widzę tu zbiorowego protestu, że jest to zamach na wolność mediów i to ogłoszony przez partię liberalną, to kwestionowanie reguł demokracji, tu dziwnym trafem nie ma solidaryzmu przeciwko tej zapowiedzi politycznej” – mówił Paruch. Członkini Rady Mediów Narodowych i posłanka PiS Joanna Lichocka na Twitterze wskazała internautom swoją listę rzetelnych źródeł informacji. Chcesz wiedzieć, co się dzieje? Zajrzyj na https://t.co/hfATb2jbe9https://t.co/8CQDSaV0kMhttps://t.co/lTmknvKJYe 😉 #wolnemedia — Joanna Lichocka (@JoannaLichocka) February 10, 2021  Lichocka – była dziennikarka i specjalistka PiS od mediów – brylowała cały dzień na antenach narodowych nadawców. Po 19:00 w TVP Info opowiadała, że „totalna opozycja” ma do mediów stosunek totalitarny, oraz że żaden polityk, który zapowiada niszczenie mediów, nie zasługuje na zaufanie wyborców. W kontekście protestu jej słowa zabrzmiały jak samokrytyka. TVP Info sparodiowało na swojej stronie list otwarty mediów: „Tu jest Twój ulubiony portal. Codziennie otrzymujesz tutaj najważniejsze i najciekawsze informacje z Polski i ze świata. Nasze treści są tu dzięki Tobie. Środki z abonamentu pozwalają nam nie oglądać się na zagraniczne interesy i rzetelnie opisywać rzeczywistość oraz ujawniać to, co inni woleliby ukryć”. Niewiele na temat protestu można było przeczytać w mediach katolickich. Na stronie Radia Maryja tekst o proteście ukazał się przed godziną 18:00. Można się było z niego dowiedzieć, że rząd jest „gotowy do dialogu”. Na stronie Katolickiej Agencji Informacyjnej nic. Jedynym serwisem informacyjnym w dużej stacji telewizyjnej były oczywiście „Wiadomości”. Program rozpoczął się od dwóch materiałów o szczycie Grupy Wyszechradzkiej na półwyspie helskim. Trzecim tematem była walka z lodem na Wiśle w okolicach Płocka. W czwartym materiale można było posłuchać o sukcesach rządu w organizacji szczepień, a w piątym o tym, że emeryci żyją coraz dostatniej. Szósty to sprawy międzynarodowe i impeachment Donalda Trumpa. Siódmy – „zarzuty dla Marty L.”. Dopiero na ósmym miejscu znaleziono czas dla protestu mediów. Kto śledził medialny przekaz dnia PiS, nie będzie zdziwiony. Według autora materiału Dominika Cierpioła protest jest niezrozumiały, bo rząd chce przecież opodatkować cyfrowych gigantów – Amazona, Facebooka, Googla. Prawda jednak jest taka, że gdy rząd PiS próbował wprowadzić rzeczywisty podatek cyfrowy, to musiał się szybko z tego wycofać, gdy zaprotestował rząd amerykański (pisaliśmy o tym w : „Amerykanie „głęboko wdzięczni”. Po wizycie Pence’a Polska wycofuje się z podatku cyfrowego dla korporacji”).  Według proponowanej przez PiS ustawy „cyfrowi giganci” rzeczywiście mieliby płacić podatek, ale uderzyłby on przede wszystkim w media niezależne od PiS, które z żadnymi gigantami nie mają nic wspólnego. Po „Wiadomościach” TVP gościem Michała Adamczyka był prezydent Andrzej Duda. Prowadzący o protest zapytał dopiero po chwili, a Andrzej Duda zasłonił się tym, że projektu ustawy PiS nie zna. Dodał natomiast, że nie chodzi o żadną wolność słowa, a o kasę, i że wolność słowa w Polsce jest dziś lepsza niż w 2015 roku. Z prezydentem nie zgodziliby się Reporterzy bez Granic. W rankingu wolności słowa tej międzynarodowej organizacji dziennikarskiej spadliśmy z 18. miejsca na świecie w 2015 roku na 62. w 2020. Za mediami ujął się marszałek Senatu Tomasz Grodzki (KO): „Wolne media to jeden z filarów demokracji, gwarant pluralizmu i obiektywnego przedstawiania rzeczywistości. To tama przed zalewem propagandy i kłamstw kiedyś publicznej TVP, do której dokładamy miliardy naszych pieniędzy. Chrońmy wolne media. Nie pozwólmy na #MediaBezWyboru! W geście solidarności z wolnymi mediami i z szacunku dla ich dziennikarzy, pracujących na co dzień w Izbie Wyższej, poleciłem odwołać dziś wszystkie briefingi i konferencje prasowe w Senacie RP” – napisał na Twitterze. Konferencję odwołał też warszawski magistrat: Szanowni Państwo, w geście solidarności z mediami, planowana na dziś na godz. 12.00 konferencja w Szpitalu Południowym, została odwołana. #MEDIABEZWYBORUpic.twitter.com/kKcNGpSYrH — Karolina Gałecka (@K_Galecka) February 10, 2021  Komitet Obrony Sprawiedliwości odwołał natomiast konferencję ws. kolejnego wezwania sędziego Tulei do prokuratury. W ciągu dnia pod kancelarią premiera odbył się też spontaniczny protest solidarnościowy. Zjawili się na nim przedstawiciele ulicznej opozycji, m.in. słynna Babcia Kasia i dziennikarze, łącznie kilkadziesiąt osób. „Widzieliśmy dzisiaj czarne ekrany w Polsce. Nasze obawy dotyczące pluralizmu mediów w Polsce są znane. (…) Oczekujemy, że polityka podatkowa nie podważy obowiązku zapewnienia różnorodności i wolności mediów” — mówił rzecznik Komisji Europejskiej. Jak poinformowała reporterka RMF FM w Brukseli, Katarzyna Szymańska-Borginion, protest wspierają też eurodeputowani największych, proeuropejskich frakcji. Zapowiedzieli skierowanie w tej sprawie listu do Komisji Europejskiej z apelem o niezwłoczne podjęcie działań. Po stronie wolnych mediów stanął też przedstawiciel amerykańskiej dyplomacji w Polsce Bix Aliu (do czasu wybrania nowego ambasadora sprawuje jego funkcję). „Wolne media są kamieniem węgielnym demokracji. Stany Zjednoczone będą zawsze bronić niezależności mediów” – napisał na twitterze. Wolne media są kamieniem węgielnym demokracji. Stany Zjednoczone będą zawsze bronić niezależności mediów. — Bix Aliu (@USAmbPoland) February 10, 2021  W obronie polskich mediów stanęła też była Sekretarz Stanu USA Madelaine Albright: As someone who cares deeply about Poland, I am alarmed at this latest effort by the Polish government to stifle free media. We must call this out for what it is — an attack on democracy and the rule of law. https://t.co/zsR4qkrD8z — Madeleine Albright (@madeleine) February 9, 2021  O proteście można było przeczytać w mediach europejskich i poza Europą. W Politico nasz współpracownik Wojciech Kość napisał, że polskie media ostrzegają, że rząd osłabia wolność prasy. O telewizyjnej planszy „To był twój ulubiony program” można było przeczytać na stronie agencji Reuters.  O proteście pisali również „Washington Post” czy w „The Guardian” Wsparcie dla mediów płynęło również ze strony różnych organizacji. Wydawnictwo Czarne w geście solidarności wstrzymało premierę dwóch książek zaplanowanych na 10 lutego. List wydawców i koncernów medialnych w mediach społecznościowych z wyrazami poparcia udostępnili między innymi: Ogólnopolski Strajk Kobiet, nauczyciele z Protestu z Wykrzyknikiem, Kampania Przeciw Homofobii Otrzymaliśmy też ogromne wsparcie od czytelników: w wiadomościach mailowych i w komentarzach na Facebooku pod postami informującymi o proteście – nic więcej tego dnia nie publikowaliśmy. Pani Bogusława Brodzka napisała: „Wolne media nigdy nie dadzą się pokonać. Jesteście nam niezbędni. Bez Was nie byłoby demokracji. Popieram protest.„ Pan Andrzej Kościański napisał z kolei: „»Jeżeli ulepszasz życie innym przemocą, na pewno czynisz to dla własnej korzyści« – Lew Tołstoj. Właśnie władza stosuje takie metody, bo ma w tym korzyść. O przekrętach nikt nie napisze i nie powie”. Dziękujemy za wsparcie! Media, Opozycja, Propaganda, Jarosław Kaczyński, Jacek Kurski, Telewizja Polska, wolne media"
148^Protest przeciwko projektowi rządu. Nie dajmy mediom założyć kagańca^Piotr Pacewicz^10 lutego 2021^https://oko.press/protest-nie-dajmy-mediom-zalozyc-kaganca/^Rząd metodą salami, według węgierskiego scenariusza, chce nałożyć ekonomiczny knebel na wolne słowo, a przy okazji także spolonizować rozrywkę i muzykę, sport i kina. Nie zgadzamy się na to Drodzy Czytelnicy, drogie Czytelniczki, dziś od rana na stronie  nie publikujemy artykułów. Ta drastyczna forma protestu jest wyrazem naszej solidarności ze stacjami telewizyjnymi, radiowymi, portalami i innymi mediami, od największych, po najmniejsze, w które rząd chce uderzyć projektem nowego podatku zwanego oszukańczo składką (dzięki czemu można go wprowadzić niemal od ręki).  „składki” nie zapłaci, bo – jak Państwo wiecie i co lubicie – utrzymujemy się bez reklam, niemal w całości dzięki Waszym dobrowolnym wpłatom. Ale jesteśmy przekonani, że Państwo zrozumiecie, że gra idzie tu o najważniejsze dla demokracji wartości prawdy, niezależnej informacji, wolności wypowiedzi. I że będziecie z nami duchem, wesprzecie nasz protest. Dla  jako laureata prestiżowej nagrody Freedom of Expression 2020 taki akt solidarności z niezależnymi mediami to zresztą oczywisty odruch wartości i przyzwoitości. Dlatego podpisaliśmy „List otwarty”, którego zasięg zaskoczy rządzących. Rząd nakłada te kilka, a w pewnych przypadkach nawet kilkanaście procent, podatku od przychodów reklamowych, by metodą salami, według węgierskiego scenariusza nałożyć ekonomiczny knebel na wolne słowo, a przy okazji także spolonizować rozrywkę i muzykę, sport i kina. Obowiązywać ma zasada, którą 28 stycznia otwartym tekstem nazwał prezes PiS: „Musimy mieć własne media. Media niepolskie powinny być w naszym kraju wyjątkiem, i to rzadkim wyjątkiem”, przy czym Kaczyński utożsamia polskość z interesem swojej formacji politycznej, a siebie ogłasza sędzią tego, co jest polskie a co nie. Rządowy projekt daje łaskawie czas na konsultacje do 16 lutego, wprowadza podatek od 1 lipca. Odbywa się to w cieniu pandemii, która dobiła finanse wielu mediów żyjących z reklam, bo gdy zamarło życie gospodarcze, przychody z nich spadły o połowę. Nie dotyczy to oczywiście reklam spółek skarbu państwa, które w całości trafiają do „mediów polskich”, w tym dofinansowanego z naszych podatków TVP. Jak mówi Konstytucja, „zapewnia się wolność wyrażania poglądów oraz pozyskiwania i rozpowszechniania informacji, a cenzura prewencyjna środków masowego przekazu oraz koncesjonowanie prasy są zakazane”. Ujmijmy to po swojemu: wolni ludzie mają prawo do wolnych mediów. Wspierajcie nasz protest, prosimy. Więcej o ustawie przeczytacie Państwo tutaj. Na Facebooku  będziemy relacjonować protest mediów i reakcje władz. Tam też czekamy na Państwa komentarze. Media, Władza, Protesty,
149^Media solidarnie protestują przeciw rządowemu „podatkowi od reklam”. Dla wielu mediów oznacza upadek^Sebastian Klauziński^9 lutego 2021^https://oko.press/media-protest-skladka-reklam/^Wprowadzenie składek od reklam będzie oznaczać osłabienie, a nawet likwidację części mediów działających w Polsce – piszą w liście do władz wydawcy kilkudziesięciu mediów w Polsce. Chodzi o nową daninę, którą rząd chce wprowadzić pod pretekstem walki z pandemią „Zwracamy się w sprawie zapowiadanego nowego, dodatkowego obciążenia mediów działających na polskim rynku, myląco nazywanego »składką«, wprowadzaną pod pretekstem Covid-19. Jest to po prostu haracz, uderzający w polskiego widza, słuchacza, czytelnika i internautę, a także polskie produkcje, kulturę, rozrywkę, sport oraz media” – to fragment listu otwartego do władz Rzeczypospolitej Polskiej i liderów ugrupowań politycznych. Podpisało go kilkadziesiąt tytułów medialnych, w tym  (lista jest aktualizowana). Pełna treść listu znajduje się na końcu artykułu. To protest przeciwko tzw. podatkowi solidarnościowemu od mediów, który chce wprowadzić Zjednoczona Prawica. Poniżej wyjaśniamy, dlaczego rząd chce wprowadzić nową daninę akurat teraz, na co mają iść uzyskane w ten sposób pieniądze oraz jakie zagrożenie dla mediów oznacza ta ustawa. Na początku lutego 2021 roku do wykazu prac legislacyjnych i programowych Rady Ministrów wpisany został projekt Ministerstwa Finansów zatytułowany: „Ustawa o dodatkowych przychodach Narodowego Funduszu Zdrowia, Narodowego Funduszu Ochrony Zabytków oraz utworzeniu Funduszu Wsparcia Kultury i Dziedzictwa Narodowego w Obszarze Mediów”. Chodzi o składkę od przychodów z reklam publikowanych w mediach. Skąd pomysł na taką daninę właśnie teraz? Według rządu chodzi o walkę z koronawirusem. Jak czytamy w uzasadnieniu, „w związku z długofalowymi konsekwencjami pojawienia się i rozprzestrzeniania wirusa SARS CoV-2 oraz jego wpływem na zdrowie społeczeństwa ustawodawca widzi konieczność wprowadzania szczególnych rozwiązań, ułatwiających podejmowanie działań minimalizujących jego skutki dla zdrowia publicznego”. Rząd szacuje, że wpływy ze składek od reklam w 2022 roku mogą wynieść blisko 800mln zł. Te pieniądze rząd chce przeznaczyć na trzy fundusze: To projekt rządowy, uwagi do niego można zgłaszać do 16 lutego. Ustawa miałaby wejść w życie w lipcu 2021 roku. Nowa danina będzie dotyczyć zarówno reklam „konwencjonalnych”, czyli tych w prasie radiu i telewizji, jak i reklam internetowych. Jak czytamy w projekcie ustawy, do opłacenia składek będą „obowiązani dostawcy usług medialnych, nadawcy, podmioty prowadzące kino, podmioty umieszczające reklamę na nośniku zewnętrznym reklamy oraz wydawcy, uzyskujący przychody”, którzy osiągnęli w ciągu roku przychód z reklam większy niż 1 mln złotych. Dla wydawców prasy ten próg wynosi 15 mln. Danina będzie mieć różne stawki, które wahają się od 2 do nawet 15 proc. I tak za reklamy konwencjonalne: Jednak dla określonych grup produktów stawki będą jeszcze wyższe. Chodzi o tzw. „towary kwalifikowane”, czyli produkty lecznicze, suplementy diety, wyroby medyczne i napoje z dodatkiem substancji o właściwościach słodzących. W tym przypadku składka sięgnie od 4 do nawet 15 proc.  Art. 10. 1. W przypadku gdy źródłem przychodów jest reklama w telewizji, radiu, kinie i na zewnętrznym nośniku reklamy, z wyjątkiem reklamy towarów kwalifikowanych, stawki składki z tytułu reklamy konwencjonalnej wynoszą: 1) 7,5% podstawy obliczenia składki – w części, w jakiej podstawa ta nie przekracza kwoty 50 000 000 zł; 2) 10 % nadwyżki podstawy obliczenia składki ponad kwotę 50 000 000 zł – w części, w jakiej podstawa obliczenia składki przekracza kwotę 50 000 000 zł. 2. W przypadku gdy źródłem przychodów jest reklama towarów kwalifikowanych w telewizji, radiu, kinie i na zewnętrznym nośniku reklamy, stawki składki z tytułu reklamy konwencjonalnej wynoszą: 1) 10% podstawy obliczenia składki – w części, w jakiej podstawa ta nie przekracza kwoty 50 000 000 zł; 2) 15% nadwyżki podstawy obliczenia składki ponad kwotę 50 000 000 zł – w części, w jakiej podstawa obliczenia składki przekracza kwotę 50 000 000 zł. Art. 11. 1. W przypadku gdy źródłem przychodów jest reklama w prasie, wyjątkiem reklamy towarów kwalifikowanych, stawki składki z tytułu reklamy konwencjonalnej wynoszą: 1) 2% podstawy obliczenia składki – w części, w jakiej podstawa ta nie przekracza kwoty 30 000 000 zł; 2) 6% nadwyżki podstawy obliczenia składki ponad kwotę 30 000 000 zł – w części, w jakiej podstawa obliczenia składki przekracza kwotę 30 000 000 zł. 2. W przypadku gdy źródłem przychodu jest reklama towarów kwalifikowanych w prasie, stawki składki z tytułu reklamy konwencjonalnej wynoszą: 1) 4% podstawy obliczenia składki – w części, w jakiej podstawa ta nie przekracza kwoty 30 000 000 zł; 2) 12% nadwyżki podstawy obliczenia składki ponad kwotę 30 000 000 zł – w części, w jakiej podstawa obliczenia składki przekracza kwotę 30 000 000 zł.  Jeśli chodzi o reklamy w internecie, to składka ma wynieść 5 proc. Byliby nią objęci „cyfrowi giganci”, których globalne przychody sięgają 750 mln euro, a przychody z tego tytułu w Polsce – 5 mln euro. Dlaczego „podatek od reklam” tak zelektryzował wydawców i wywołał protest? Powodów jest kilka: Przede wszystkim jednak takie działanie rządu rodzi podejrzenie, że prawdziwą intencją nowej ustawy jest uderzenie i osłabienie mediów w Polsce. Oczywiście wybranych mediów. Chociaż składki od reklam mają płacić wszyscy wydawcy, obóz władzy może przecież wynagrodzić stratę przychylnym mu mediom. Przykładowo prorządowa „Gazeta Polska Codziennie” w 2019 roku ponad połowę swoich przychodów reklamowych zawdzięczała spółkom skarbu państwa. Z kolei w okresie marzec – maj 2020 państwowe firmy, uwzględnione w monitoringu Kantara, według cennika wydały na promocję w „GPC” ponad 3,6 mln zł, czyli o ok. 1,6 mln zł więcej niż przed rokiem. 12 lipca 2020 Jak wyliczył prof. Tadeusz Kowalski, medioznawca z Uniwersytetu Warszawskiego, spółki skarbu państwa wydały na reklamę w latach 2015-2019 ponad 4 mld zł. W osobnej lidze gra TVP, która np. w 2019 roku oprócz pieniędzy z reklam uzyskała 331 mln zł z abonamentu i ponad 1,1 mld zł rekompensaty od państwa. List otwarty do władz Rzeczypospolitej Polskiej i liderów ugrupowań politycznych. Zwracamy się w sprawie zapowiadanego nowego, dodatkowego obciążenia mediów działających na polskim rynku, myląco nazywanego „składką”, wprowadzaną pod pretekstem Covid-19. Jest to po prostu haracz, uderzający w polskiego widza, słuchacza, czytelnika i internautę, a także polskie produkcje, kulturę, rozrywkę, sport oraz media. Wprowadzenie go będzie oznaczać: 1. osłabienie, a nawet likwidację części mediów działających w Polsce, co znacznie ograniczy społeczeństwu możliwość wyboru interesujących go treści, 2. ograniczenie możliwości finansowania jakościowych i lokalnych treści. Ich produkcja daje obecnie utrzymanie setkom tysięcy pracowników i ich rodzinom oraz zapewnia większości Polaków dostęp do informacji, rozrywki oraz wydarzeń sportowych w znaczącej mierze bezpłatnie, 3. pogłębienie nierównego traktowania podmiotów działających na polskim rynku medialnym, w sytuacji, gdy media państwowe otrzymują co roku z kieszeni każdego Polaka 2 mld złotych, media prywatne obciąża się dodatkowym haraczem w wysokości 1 mld zł, 4. faktyczne faworyzowanie firm, które nie inwestują w tworzenie polskich, lokalnych treści kosztem podmiotów, które w Polsce inwestują najwięcej. Według szacunków, firmy określane przez rząd jako „globalni cyfrowi giganci” zapłacą z tytułu wspomnianego haraczu zaledwie ok. 50 – 100 mln zł w porównaniu do 800 mln zł, jakie zapłacą pozostałe aktywne lokalnie media. Skandaliczne jest również niesymetryczne i selektywne obciążenie poszczególnych firm. Dodatkowo niedopuszczalna w państwie prawa jest próba zmiany warunków koncesyjnych w okresie ich obowiązywania. Jako media działające od wielu lat w Polsce nie uchylamy się od ciążących na nas obowiązków i społecznej odpowiedzialności. Co roku płacimy do budżetu Państwa rosnącą liczbę podatków, danin i opłat (CIT, VAT, opłaty emisyjne, organizacje zarządzające prawami autorskimi, koncesje, częstotliwości, decyzje rezerwacyjne, opłata VOD itd.). Własną działalnością charytatywną wspieramy też najsłabsze grupy naszego społeczeństwa. Wspieramy Polaków, jak i rząd w walce z epidemią, zarówno informacyjnie, jak i przeznaczając na ten cel zasoby warte setki milionów złotych. Zdecydowanie sprzeciwiamy się więc używaniu epidemii, jako pretekstu do wprowadzenia kolejnego, nowego, wyjątkowo dotkliwego obciążenia mediów. Obciążenia trwałego, które przetrwa epidemię Covid-19. Sygnatariusze listu Agencja Wydawnicza AGARD Ryszard Pajura Agora S.A. AMS S.A. Bonnier Business Burda Media Polska CANAL+ Dziennik Trybuna Dziennik Wschodni Edipresse Polska Eleven Sports Network sp. z o.o. Gazeta Radomszczańska Green Content sp. z o.o. Gremi Media S.A. Grupa Eurozet Grupa Interia.pl sp. z. o.o. Grupa Radiowa Agory sp. z o.o. Grupa RMF Grupa ZPR Grupa Wirtualna Polska Helios S.A. Infor Biznes Kino Polska TV S.A. Lemon Records sp. z o.o. Marshal Academy Music TV sp. z o.o. Muzo.fm sp. z o.o. naTemat.pl  Polityka Polska Press Grupa Ringier Axel Springer Polska STAVKA sp. z o.o. Superstacja sp. z o.o. Telewizja Polsat sp. z o.o. Telewizja Puls sp. z o.o. TIME S.A. TV Spektrum sp. z o.o. TVN S.A. Tygodnik Powiatu Wołowskiego Kurier Gmin Tygodnik Powszechny Wydawnictwo Bauer Wydawnictwo Dominika Księskiego Wulkan Wydawnictwo Magraf Wydawnictwo Nowiny Zakopiańskie Towarzystwo Gospodarcze – Tygodnik Podhalański Media, podatek od reklam
150^Działania białostockiej prokuratury w sprawie aborcji „błędne”. Ale wywołają efekt mrożący^Dominika Sitnicka^9 lutego 2021^https://oko.press/prokuratura-aborcje-wyrok-tk/^Prokuratura w Białymstoku wykazała się nadgorliwością, wnioskując do szpitala o udostępnienie dokumentacji pacjentek, u których przeprowadzano aborcje po 22 października 2020. Takie działania zniechęcą lekarzy do wykonywania aborcji dozwolonych przez polskie prawo W poniedziałek 8 lutego „Dziennik Gazeta Prawna” ujawnił, że Prokuratura Okręgowa w Białymstoku prowadzi czynności sprawdzające w związku z wykonywaniem aborcji w jednym z białostockich szpitali. Śledczy zwrócili się do placówki o udostępnienie danych wszystkich pacjentek, u których przeprowadzono zabieg z informacją o powodzie przerwania ciąży (przesłanka embriopatologiczna, zagrożenie życia lub zdrowia matki, czyn zabroniony). Wniosek dotyczył dokumentacji od 23 października 2020 roku, czyli od dnia po wydaniu przez TK wyroku znoszącego przesłankę embriopatologiczną, do drugiej połowy stycznia. Na piśmie z prokuratury miał widnieć dopisek „sprawa wyjątkowo pilna!!!”. Dziennikarki DGP ustaliły, że prokuratura prowadzi postępowanie przygotowawcze po zawiadomieniu Fundacji Pro – Prawo do Życia, która twierdzi, że białostocka placówka narusza art. 152 kodeksu karnego, który penalizuje przeprowadzanie aborcji poza wskazaniami w ustawie. Jeszcze w poniedziałek Fundacja potwierdziła, że to z ich inicjatywy prowadzone są działania. I ujawniła, że również gdańska prokuratura podjęła w tej sprawie kroki.  Art. 152. § 1. Kto za zgodą kobiety przerywa jej ciążę z naruszeniem przepisów ustawy, podlega karze pozbawienia wolności do lat 3. § 2. Tej samej karze podlega, kto udziela kobiecie ciężarnej pomocy w przerwaniu ciąży z naruszeniem przepisów ustawy lub ją do tego nakłania. § 3. Kto dopuszcza się czynu określonego w § 1 lub 2, gdy dziecko poczęte osiągnęło zdolność do samodzielnego życia poza organizmem kobiety ciężarnej, podlega karze pozbawienia wolności od 6 miesięcy do lat 8.  Jeszcze w 2020 roku Fundacja rozpoczęła w trybie dostępu do informacji publicznej zbieranie ze szpitali danych o przeprowadzanych w nich aborcjach. W ten sposób dowiedzieli się, że między 23 października a 21 grudnia w sześciu szpitalach w Polsce przeprowadzono 76 aborcji. Nie podano, ile z nich przeprowadzono na podstawie której przesłanki. Fundacja zgłosiła te sprawy do prokuratury, ponieważ twierdzi, że aborcje z przyczyn embriopatologicznych były zakazane już od chwili ogłoszenia wyroku TK 22 października. Fundacja powołuje się na uchwałę Zgromadzenia Ogólnego Sędziów Sądu Najwyższego z 2016 roku, w którym stwierdzono: „Zgodnie z art. 190 ust. 2 Konstytucji RP orzeczenia Trybunału Konstytucyjnego podlegają niezwłocznemu opublikowaniu. Nieopublikowany wyrok Trybunału Konstytucyjnego stwierdzający niezgodność z Konstytucją określonego przepisu uchyla domniemanie jego zgodności z Konstytucją z chwilą ogłoszenia wyroku przez Trybunał Konstytucyjny w toku postępowania”. Uchwała SN została wydana oczywiście w kontekście kryzysu wokół Trybunału Konstytucyjnego, gdy Kancelaria Premiera nielegalnie wstrzymywała publikację wyroku. Takie uchwały mają moc zasady prawnej wiążącej inne składy Sądu Najwyższego, ale wobec sądów powszechnych są jedynie wskazówkami. Wykorzystywanie ich w przypadku oceniania zagrożenia odpowiedzialnością karną lekarzy nie ma jednak żadnego sensu, bo ta grozić może tylko za naruszenie obowiązującej ustawy. Organom ścigania i sądowi nie wolno kreować nowego rodzaju przestępstw, a takim zabiegiem jest niewątpliwie mówienie o utracie domniemania konstytucyjności przepisu uchylonego przez nieopublikowany wyrok. Zgodnie z art. 190 ust. 2 konstytucji mówi o tym, że orzeczenia TK podlegają „niezwłocznemu ogłoszeniu w organie urzędowym, w którym akt normatywny był ogłoszony”, czyli w „Dzienniku ustaw”. Art. 190 ust. 3 mówi z kolei o tym, że orzeczenie takie wchodzi w życie z dniem ogłoszenia. Fakt ten w komunikatach przypominało zresztą samo Ministerstwo Zdrowia.  Art. 190. Konst. Orzeczenia Trybunału Konstytucyjnego 1. Orzeczenia Trybunału Konstytucyjnego mają moc powszechnie obowiązującą i są ostateczne. 2. Orzeczenia Trybunału Konstytucyjnego w sprawach wymienionych w art. 188 właściwość Trybunału Konstytucyjnego podlegają niezwłocznemu ogłoszeniu w organie urzędowym, w którym akt normatywny był ogłoszony. Jeżeli akt nie był ogłoszony, orzeczenie ogłasza się w Dzienniku Urzędowym Rzeczypospolitej Polskiej „Monitor Polski”. 3. Orzeczenie Trybunału Konstytucyjnego wchodzi w życie z dniem ogłoszenia, jednak Trybunał Konstytucyjny może określić inny termin utraty mocy obowiązującej aktu normatywnego. Termin ten nie może przekroczyć osiemnastu miesięcy, gdy chodzi o ustawę, a gdy chodzi o inny akt normatywny dwunastu miesięcy. W przypadku orzeczeń, które wiążą się z nakładami finansowymi nie przewidzianymi w ustawie budżetowej, Trybunał Konstytucyjny określa termin utraty mocy obowiązującej aktu normatywnego po zapoznaniu się z opinią Rady Ministrów. 4. Orzeczenie Trybunału Konstytucyjnego o niezgodności z Konstytucją, umową międzynarodową lub z ustawą aktu normatywnego, na podstawie którego zostało wydane prawomocne orzeczenie sądowe, ostateczna decyzja administracyjna lub rozstrzygnięcie w innych sprawach, stanowi podstawę do wznowienia postępowania, uchylenia decyzji lub innego rozstrzygnięcia na zasadach i w trybie określonych w przepisach właściwych dla danego postępowania. 5. Orzeczenia Trybunału Konstytucyjnego zapadają większością głosów.  W sprawie interweniował Rzecznik Praw Obywatelskich, który opublikował oświadczenie, że działania białostockiej prokuratury pozbawione są jakichkolwiek podstaw. Aż do opublikowania wyroku (27 stycznia 2021) przesłanka embriopatologiczna nie utraciła mocy, co oznacza, że to odmowa wykonania zabiegu z powołaniem się na wyrok TK byłaby niezgodna z prawem. Mogła też stanowić naruszenie praw pacjenta do świadczeń zdrowotnych (art. 6 ustawy o prawach pacjenta i Rzecznik Praw Pacjenta). RPO wystąpił także do szefa Prokuratury Okręgowej w Białymstoku Andrzeja Purymskiego, o wskazanie, na jakiej podstawie prawnej prokuratura zwróciła się do szpitala o przekazanie dokumentacji medycznej. Na doniesienia DGP zareagowała także Prokuratura Krajowa. W komunikacie udostępnionym mediom napisano, że działania białostockiej prokuratury były błędne i nieuzasadnione. Przyznano, że wyrok obowiązuje dopiero do czasu publikacji w „Dzienniku Ustaw”, a nie od jego wydania. PK w trybie ustawowego nadzoru pouczyła też podległą jej Prokuraturę Regionalną w Białymstoku o nieprawidłowościach w działaniu tamtejszej Prokuratury Okręgowej.  „W związku z publikacjami medialnymi Prokuratura Krajowa informuje, że czynności sprawdzające podjęte przez Prokuraturę Okręgową w Białymstoku na skutek zawiadomienia dotyczącego zabiegów przerywania ciąży przeprowadzonych w jednym z białostockich szpitali przed opublikowaniem wyroku Trybunału Konstytucyjnego były błędne i nieuzasadnione. 20 stycznia 2021 r. do Prokuratury Okręgowej w Białymstoku wpłynęło zawiadomienie o popełnieniu przestępstwa polegającego na nielegalnym przeprowadzaniu zabiegów przerywania ciąży w styczniu 2021 r. w jednym z białostockich szpitali. Białostocka prokuratura błędnie rozpoczęła czynności uznając, że w związku z zawiadomieniem zachodzi potrzeba sprawdzenia zdarzeń w nim opisanych. Zawiadomienie o przestępstwie odnosiło się do zdarzeń, mających miejsce przed publikacją wyroku Trybunału Konstytucyjnego dotyczącego ochrony płodu ludzkiego i warunków dopuszczalności przerywania ciąży w „Dzienniku Ustaw”. Działania podjęte przez prokuraturę były niezasadne, gdyż wyrok Trybunału Konstytucyjnego obowiązuje od jego publikacji, a nie od jego wydania. Prokuratura Krajowa działając w trybie ustawowego nadzoru nad podległymi jej jednostkami zwróciła uwagę Prokuraturze Regionalnej w Białymstoku na nieprawidłowości w działaniu Prokuratury Okręgowej w Białymstoku”.  8 lutego 2021 Naginanie przepisów przez białostocką prokuraturę jest jednak elementem większego obrazu. „To pokazuje, jakie są negatywne skutki kryminalizacji aborcji. Te przepisy, które penalizują wykonanie aborcji pozasystemowej, co oznacza karanie wszystkich osób pomagających kobiecie przerwać ciążę, służą wyłącznie zastraszaniu. Mogą być instrumentalnie wykorzystywane przez prokuraturę i powodują efekt mrożący” – mówi  Kamila Ferenc, prawniczka Federacji na rzecz Kobiet i Planowania Rodziny. „Wokół aborcji tworzy się przeświadczenie, że to przestępstwo, że czeka za nią kara, że trzeba nadgorliwie przestrzegać ustawowych przesłanek aborcyjnych, bo inaczej przyjdzie prokurator i stwierdzi, że lekarz źle zakwalifikował pacjentkę. To sprawia, że lekarze w ogóle nie chcą się zajmować tym tematem. Nie chcą pomagać pacjentkom nawet w tych przypadkach dozwolonych przez polskie prawo. Boją się, że dosięgnie ich kara nie dlatego, że zrobią coś źle, tylko dlatego, że to politycznie niewygodny temat”. Federacja zajmowała się pomocą prawną pacjentkom, którym szpitale odmawiały przerwania ciąży ze względów embriopatologicznych między 23 października a 27 stycznia. Powodem była właśnie obawa przed ewentualnymi konsekwencjami ze strony antyaborcyjnie nastawionej władzy. Wydarzenia sprzed wejścia w życie wyroku TK są bardzo złym prognostykiem dla dostępności aborcji w dwóch przypadkach, których jeszcze nie zdelegalizowano. Chodzi również o możliwość terminacji ciąży w przypadku ciężkich, letalnych wad płodu jako stanowiących zagrożenie dla życia i zdrowia pacjentki. W związku z tym środowiska kobiece postulują dekryminalizację aborcji, czyli po prostu zniesienie odpowiedzialności karnej za przerwanie ciąży na prośbę kobiety lub pomoc w przerwaniu ciąży. W Sejmie taki projekt tydzień temu złożyła Lewica. Kamila Ferenc: „Potrzebujemy dekryminalizacji aborcji, bo inaczej skończymy z prokuratorami wchodzącymi na oddziały ginekologiczno-położnicze, do gabinetów ginekologicznych. Aborcja dotyczy zdrowia, prywatności, życia osobistego, intymności. Przepisy prawno-karne pochodzą z zupełnie innego porządku, ich ingerencja w te sfery nie powinna mieć miejsca. To nie jest polityka społeczna, tylko polityka zastraszania, a nawet odstraszania od wykonywania obowiązującego prawa. Dlatego tak ważne jest obecnie przyjęcie ustawy ratunkowej przygotowanej przez Lewicę, która zakłada taką depenalizację aborcji. Jest to potrzebne szczególnie teraz, żeby lekarze nie bali się kwalifikować pacjentek z ciążami, w których zdiagnozowano ciężkie i nieodwracalne wady płodu do wciąż obowiązującej przesłanki zagrożenia zdrowia i życia. Chodzi bezpieczeństwo tych pacjentek i ograniczenie ich cierpienia”. 3 lutego 2021 Kobiety, Zdrowie, Prokuratura, Prokuratura Krajowa, Trybunał Konstytucyjny, aborcja
151^To oni ścigają niezależnych sędziów i prokuratorów. LISTA 16 ludzi Ziobry w Prokuraturze Krajowej^Mariusz Jałoszewski^9 lutego 2021^https://oko.press/to-oni-scigaja-niezaleznych-sedziow-i-prokuratorow-lista-16-ludzi-ziobry-w-prokuraturze-krajowej/^ zna nazwiska prokuratorów ze specjalnego wydziału spraw wewnętrznych Prokuratury Krajowej, którzy zajmują się ściganiem sędziów i prokuratorów. Wielu z nich zrobiło za władzy PiS błyskawiczne kariery i dostało awanse. To oni stoją za ściganiem znanych z obrony wolnych sądów sędziów Igora Tulei, Beaty Morawiec czy Waldemara Żurka  Jutro, czyli w środę 10 lutego sędzia Igor Tuleya ma stawić się w samo południe na przesłuchanie w Prokuraturze Krajowej. Tuleya zignoruje jednak wezwanie. Sędzia jest ścigany za orzeczenie, w którym skrytykował posłów PiS. Tego dnia będzie jednak pod siedzibą Prokuratury Krajowej, a wraz z nim wspierający go obywatele i sędziowie. Pisaliśmy o tym w : 9 lutego 2021 Z tej okazji  przyjrzało się wydziałowi spraw wewnętrznych Prokuratury Krajowej, bo to ten wydział ściga sędziego Tuleyę. Udało nam się ustalić nazwiska 16 prokuratorów, którzy obecnie tam pracują. Ich listę publikujemy poniżej. Represje, jakie spadają na niezależnych sędziów i prokuratorów za obecnej władzy, nie byłyby możliwe, gdyby nie prawnicy, którzy poszli na współpracę ze Zbigniewem Ziobrą, ministrem sprawiedliwości i Prokuratorem Generalnym w jednej osobie. Robią to dla apanaży finansowych – nagród, wyższych pensji i dodatków dla pensji – oraz błyskawicznych „karier”. W zamian ścigają tych, co mają odwagę krytykować Zbigniewa Ziobrę i jego stronników w prokuratorze i w wymiarze sprawiedliwości. Ścigają ich za obronę wolnych sądów i niezależne orzeczenia. W systemie represji są kluczowe dwa elementy. Pierwszy to rzecznicy dyscyplinarni dla sędziów i rzecznicy dyscyplinarni dla prokuratorów. Oni robią postępowania dyscyplinarne.  wielokrotnie o nich pisało. Bardziej dotkliwe dla sędziów i prokuratorów są postępowania karne, które zazwyczaj kończą się postawieniem zarzutów karnych, a potem oskarżeniem w sądzie. Zarówno dyscyplinarki, jak i postępowania karne mogą się skończyć wyrzuceniem z zawodu. I o to chodzi PiS, by pozbyć się niepokornych sędziów i prokuratorów. W tym celu powstał też powołany w 2016 roku specjalny wydział spraw wewnętrznych Prokuratury Krajowej, na czele której stoi Bogdan Święczkowski, zaufany Zbigniewa Ziobry. Wydział spraw wewnętrznych ma tylko jedno zadanie – ma ścigać sędziów i prokuratorów, którzy w jego ocenie złamali prawo. Tyle, że stał się on też młotem na niezależnych sędziów i prokuratorów. To prokuratorzy z WSW – tak mówią o wydziale sędziowie, co jest skojarzeniem ze znanym w PRL-u kontrwywiadem wojskowym – ścigają sędziów znanych z obrony praworządności: Beatę Morawiec z Krakowa, szefową stowarzyszenia sędziów Themis; Igora Tuleyę z Warszawy; Waldemara Żurka, kolejny symbol wolnych sądów, rzecznik starej, legalnej KRS; grupę aż 14 krakowskich sędziów za niezależne decyzje procesowe w sprawie prokuratora Mariusza Krasonia. Ten wydział oskarżył już prokurator Justynę Brzozowską ze stowarzyszenia niezależnych prokuratorów Lex Super Omnia, która podpadła CBA i sędziego Andrzeja Sterkowicza z Warszawy, który podpadł „Gazecie Polskiej”. I jak pisała „Wyborcza” sprawdzał możliwość poprowadzenia śledztwa przeciwko byłemu szefowi Lex Super Omnia Krzysztofowi Parchimowiczowi. Dlatego publikujemy w  listę prokuratorów, którzy zajmują się ich ściganiem. Bodaj wszyscy w wydziale spraw wewnętrznych są na czasowych delegacjach. Co oznacza, że w każdej chwili mogą zostać odwołani np. za decyzję, która nie spodoba się przełożonym. Taki sposób zatrudnienia jest wygodny dla kierownictwa prokuratury, bo wywiera to presję na śledczych, by śledztwa prowadzili zgodnie z wolą kierownictwa. Lista powstała na podstawie naszych informacji, bo Prokuratura Krajowa nie ujawnia kto pracuje w wydziale. Nazwiska są aktualne na teraz. Wiadomo bowiem, że jest tam duża rotacja. Zdarza się, że jedną sprawę prowadzi nawet kilku prokuratorów, którzy ją sobie przekazują. Co też jest wygodne dla Prokuratury Krajowej, bo rozmywa odpowiedzialność za śledztwa i podejmowane decyzje. Poniżej lista 16 prokuratorów, którzy zgodzili się ścigać niezależnych sędziów i prokuratorów: 1. Adam Gierk z Prokuratury Regionalnej w Łodzi. Jest naczelnikiem wydziału spraw wewnętrznych Prokuratury Krajowej od 2018 roku. Zastąpił Elżbietę Janicką, która kierowała tym wydziałem od jego powołania w 2016 roku. Janicka nie miała wielkich „sukcesów” w ściganiu sędziów i prokuratorów. Gierk uchodzi za osobę związaną z Dariuszem Barskim, Prokuratorem Krajowym w pierwszym rządzie PiS w latach 2005-2007. Jak wynika z raportu stowarzyszenia Lex Super Omnia o „dobrej zmianie” w prokuraturze – w 2019 roku Gierk dostał 10 tys. zł nagrody. 2. Jolanta Kędziora z Prokuratury Rejonowej Radom-Zachód. W spec wydziale jest kierownikiem koordynacji i nadzoru. To m.in. ona zajmuje się prześwietlaniem spraw, w których mogą grozić zarzuty karne sędziemu Waldemarowi Żurkowi z Sądu Okręgowego w Krakowie, byłemu rzecznikowi starej, legalnej KRS. Wydział spraw wewnętrznych w ramach jednego postępowania sprawdzał wypadek sędziego w sądzie. Podejrzewano, że go upozorował, by pójść na zwolnienie lekarskie. Tyle, że sędzia w wyniku wypadku miał uszkodzoną nogę. Sędzia nie dostał za to zarzutów, ale rozstrzygnięcie nie jest ostateczne. Pisaliśmy o tej sprawie w : 17 sierpnia 2020 3. Kamil Kowalczyk dawniej związany z Prokuraturą Rejonową w Malborku. To on postawił zarzuty karne prokurator Justynie Brzozowskiej, która podpadła tym, że nie chciała zrobić śledztwa trałowego w sprawie reprywatyzacji w Warszawie. Prokurator odmówiła, bo CBA przysłało jej tylko nieuporządkowane materiały, bez żadnych tez. Gigantyczne śledztwo musiałaby więc robić sama (śledztwo trałowe to metoda zarzucania sieci w nadziei, że przez przypadek ktoś w nią wpadnie). Pisaliśmy o tym w : 3 stycznia 2021 Wcześniej sprawą Brzozowskiej – jak pisała „Gazeta Wyborcza” – zajmowali się też będący na delegacji w Prokuraturze Krajowej Adam Zbieranek z krakowskiej prokuratury rejonowej i Aleksandra Botul z Prokuratury Rejonowej w Rawie Mazowieckiej. Prokurator Kamil Kowalczyk prowadził też sprawę sędziego Andrzeja Sterkowicza z Sądu Okręgowego w Warszawie. Sędzia wcześniej podpadł pro rządowej „Gazecie Polskiej”. Związani z nią dziennikarze przegrywali procesy, które prowadził Sterkowicz. Potem w „Gazecie Polskiej” były artykuły dotyczące sporów rodzinnych sędziego z byłą żoną. I Prokuratura Krajowa zaczęła grzebać w prywatnych sprawach Sterkowicza, a potem postawiła mu zarzuty i oskarżyła. To był pierwszy akt oskarżenie wydziału spraw wewnętrznych wobec niezależnego sędziego. Pisaliśmy o tym w : 26 czerwca 2019 4. Mariusz Kuśnierek z Prokuratury Okręgowej w Łodzi. 5. Paweł Kwaśny z Prokuratury Okręgowej w Gliwicach. 6. Jerzy Laufer z Prokuratury Okręgowej w Gliwicach. 7. Piotr Myszkowiec z Prokuratury Okręgowej w Poznaniu. To były prokurator wojskowy, który po katastrofie smoleńskiej – za rządu PO i PSL – był w zespole prokuratorów zajmujących się tą katastrofą (wtedy był w randze kapitana). Jego kariera przyśpieszyła za obecnej władzy. Z raportu Lex Super Omnia wynika, że w 2018 roku pracował w Prokuraturze Rejonowej w Lublinie. Potem został delegowany do pracy w Prokuraturze Okręgowej w Warszawie. A w grudniu 2019 roku został prokuratorem Prokuratury Okręgowej w Poznaniu. Jak wynika z raportu Lex Super Omnia w 2019 roku dostał 12 tys. zł nagrody. W wydziale spraw wewnętrznych to on wzywał ostatnio na przesłuchania aż 14 krakowskich sędziów. Prokuratura prowadzi przeciwko nim postępowanie za to, że wydawali korzystne decyzje procesowe dla prześladowanego prokuratora Mariusza Krasonia z Krakowa, członka zarządu Lex Super Omnia. Krasoń pozwał do sądu macierzystą prokuraturę za karną delegację do Wrocławia z 2019 roku. I miał spore szanse na wygraną. Ale to nie spodobało się w prokuraturze. Pisaliśmy o tym w : 29 grudnia 2020 8. Sylwester Noch z Prokuratury Okręgowej w Gdańsku. 9. Iwona Potrykus z Prokuratury Rejonowej w Gdyni. 10. Joanna Przygoda z Prokuratury Rejonowej w Pucku. Wcześniej była zastępczynią szefa puckiej prokuratury. 11. Łukasz Radke, wywodzi się z Prokuratury Rejonowej w Kole. 12. Marcin Rosiak, wywodzi się z Prokuratury Rejonowej w Turku, obecnie w Prokuraturze Okręgowej w Koninie. To m.in. on zajmował się sprawą sędzi Beaty Morawiec z Krakowa, szefowej krytycznego wobec ministra Ziobry stowarzyszenia sędziów Themis. Wydział spraw wewnętrznych chce postawić jej naciągane i mało wiarygodne zarzuty karne za rzekome przyjęcie telefonu w zamian za wyrok i za fikcyjną opinię, którą sędzia jednak napisała. Sędzia Morawiec jest ścigana, bo broni wolnych sądów. Postępowanie w jej sprawie rozkręciło się, gdy pozwała ministra sprawiedliwości za stawiający ją w złym świetle komunikat resortu, wydany po jej odwołaniu przez resort sprawiedliwości z funkcji prezeski Sądu Okręgowego w Krakowie. Morawiec prawomocnie wygrała z ministrem proces cywilny i minister musi ją teraz przeprosić. Pisaliśmy o tym w : 20 stycznia 2021 „Gazeta Wyborcza” pisała, że w lutym 2021 roku Rosiak został wyróżniony przez Prokuratora Krajowego Bogdana Święczkowskiego. Bo gdy naczelnik tego wydziału Adam Gierk nie będzie w pracy, zastępować ma go Rosiak. 13. Juliusz Rudak wywodzi się z Prokuratury Rejonowej w Pabianicach. 14. Czesław Stanisławczyk z Prokuratury Okręgowej w Nowym Sączu. Za rządów PiS zrobił błyskawiczną karierę w prokuraturze. Jak pisała „Gazeta Wyborcza” w przeszłości pracował w CBA. Był też adwokatem i wójtem gminy Laskowa koło Limanowej. W 2018 roku został prokuratorem rejonowym w Limanowej, a potem okręgowej w Nowym Sączu. To on jest jednym z trzech prokuratorów, który zajmował się ściganiem sędziego Igora Tulei. Domagał się w nielegalnej Izbie Dyscyplinarnej uchylenia immunitetu sędziemu. Pisaliśmy o tym w : 18 listopada 2020 Wcześniej ze sprawą Tulei miał też związek Dariusz Ziomek z Prokuratury Okręgowej w Gdańsku (był delegowany do Prokuratury Krajowej) i Piotr Dąbrowski z Prokuratury Rejonowej w Gdyni (też był delegowany do PK). 15. Edyta Tawrel z Prokuratury Okręgowej w Ostrołęce. 16. Michał Walendzik wywodzący się z Prokuratury Rejonowej w Rawie Mazowieckiej. Za czasów Prokuratora Generalnego Zbigniewa Ziobry jego kariera przyspieszyła. Jak wynika z raportu Lex Super Omnia w 2018 roku został delegowany do Łódzkiego Wydziału Zamiejscowego Departamentu ds. Przestępczości Zorganizowanej i Korupcji Prokuratury Krajowej. W sierpniu 2019 roku uzyskał tytuł prokuratora Prokuratury Okręgowej w Łodzi, a potem został delegowany do wydziału spraw wewnętrznych Prokuratury Krajowej. To on w 2020 roku wydał postanowienie o przeszukaniu domu sędzi Beaty Morawiec z Krakowa i wysłał tam CBA. Jego decyzja naruszała chroniący sędzię immunitet. Niedawno warszawski sąd orzekł, że wydanie postanowienia o przeszukaniu domu sędzi Morawiec było bezprawne. Pisaliśmy o tym w : 29 stycznia 2021 Sądownictwo, Igor Tuleya, Zbigniew Ziobro, Prokuratura Krajowa, Adam Gierk Beata Morawiec Igor Tuleya śledztwa wydział spraw wewnętrznych Prokuratury Krajowej
152^Po wyroku na badaczy Zagłady. Prof. Engelking: „Nie czuję się winna”^Jakub Szymczak^9 lutego 2021^https://oko.press/po-wyroku-na-badaczy-zaglady-prof-engelking-nie-czuje-sie-winna/^"Prof. Engelking i prof. Grabowski mają przeprosić za nieścisłości w pracy ""Dalej jest noc"" o stosunkach polsko-żydowskich w czasie Zagłady - orzekł sąd. Z wyrokiem się nie zgadzają. ""Historia jest bardziej skomplikowana niż chciałby to widzieć PiS"" - mówi prof. Engelking Sąd okręgowy w Warszawie dzisiaj (9 lutego 2021) zajął stanowisko w sprawie badaczy Zagłady: prof. Barbary Engelking i prof. Jana Grabowskiego. Naukowcy zostali oskarżeni przez panią Filomenę Leszczyńską, której stryj jest w książce opisany w jednym krótkim fragmencie. Leszczyńska, wspierana przez Redutę Dobrego Imienia, pozwała badaczy – uznała, że naruszone zostały jej dobra osobiste. O szczegółach sprawy pisaliśmy na  dokładnie np. tutaj. W skrócie, Leszczyńska uznała, że nie jest prawdą, że jej stryj, sołtys wsi Malinowo Edward Malinowski handlował z Żydówką Esterą Drogicką i że nieprawdziwe jest podane w książce „Dalej jest noc” stwierdzenie Estery, że był on współodpowiedzialny za wydanie Niemcom grupy Żydów ukrywających się w okolicznych lasach. Sąd uznał, że przeprosiny się należą, ale odrzucił żądanie 100 tys. złotych zadośćuczynienia. „Mamy ogłosić oświadczenie z przeprosinami dla pani Leszczyńskiej za to, że pomówiliśmy jej stryja o ograbienie Estery Siemiatyckiej oraz o współudział w zamordowaniu Żydów” – tłumaczyła prof. Barbara Engelking na gorąco, podczas konferencji prasowej, na której  było obecne, gdy pełne uzasadnienie wyroku wciąż było odczytywane – „Reszta roszczeń została oddalona. Szanujemy wyrok sądu i oczywiście będziemy od niego się odwoływać do wyższych instancji”. W przypadku pierwszego spornego stwierdzenia, prof. Engelking już wcześniej przyznała się, że była to pomyłka. „Gdybym wiedziała, że to będzie miało takie konsekwencje, to w ogóle nie wspomniałabym w książce o Esterze. Tak, jest tam drobna pomyłka i chciałabym powiedzieć, że każdy kto pisze książki, także naukowe, ma prawo do pomyłki i do poprawiania tych pomyłek w kolejnych wydaniach i ma prawo do słyszenia o własnych pomyłkach w trybie recenzji naukowych, a nie w trybie bycia stawianym przed sądem. To była drobna i nieistotna pomyłka, dotycząca tego, że we wsi Malinowo było bardzo wielu Malinowskich, w tym dwóch Edwardów Malinowskich”. W przypadku drugiego twierdzenia – o współwinie Malinowskiego za śmierć Żydów z okolicznych lasów – naukowcy nie zmieniają swojego zdania. Warto wejść w szczegóły sądowego orzeczenia. Sprawa budziła, i dalej budzi, wielkie emocje. Badacze obawiali się, że niekorzystny wynik w sprawie odstraszy kolejnych naukowców przed rzetelnymi badaniami. Szczególnie dotyczy to tematu stosunków polsko-żydowskich w trakcie II wojny światowej. I tutaj można znaleźć dobrą wiadomość: w uzasadnieniu ustnym, sędzia Ewa Jończyk powiedziała: „Orzeczenie sądu nie może powodować efektu schładzającego dla badań naukowych. W ocenie sądu żądana kwota stanowiłaby taki właśnie element”. Sąd uznał, że w tego rodzaju sprawach wolność badań naukowych, czy też wolność wypowiedzi w ogóle, doznaje ograniczeń w sytuacji, gdy zderza się z dobrami osobistymi osób trzecich. Według sądu, przekroczona została granica należytej staranności w prowadzeniu badań naukowych. Z tym nie zgadzają się pozwani naukowcy i reprezentujący ich w sądzie dr Aleksandra Gliszczyńska-Grabias i dr Paweł Jabłoński. Według sądu wywiad z Esterą Drogicką z 1996 roku, na który w swojej pracy powołuje się prof. Engelking, był pełen niedokładności i sprzeczności. W opinii sądu problematyczne jest, że autorka tych stwierdzeń nie była bezpośrednią świadkinią opisywanych wydarzeń, a przez to autorzy opracowania dopuścili się kategorycznych stwierdzeń na podstawie „plotki, pogłoski”. „My nie podzielamy tej oceny” – mówił na konferencji dr Jabłoński już po wygłoszeniu ustnego uzasadnienia przez sąd – „Sąd uznał, że skoro tak było, to nieuprawnione było stawianie tak kategorycznych tez co do dwóch faktów: że sołtys Malinowski ograbił Esterę Drogicką a także, że był on współwinny wydaniu Żydów Niemcom. Sąd uznał, że tezy były zbyt odważne”. Według sądu prawem, które powódce przysługiwało, był kult osoby zmarłej. Sąd wyraźnie stwierdził natomiast, że żadne inne dobra osobiste wskazywane w pozwie powódce nie przysługują. W szczególności powódce nie przysługuje coś takiego jak prawo do tożsamości i dumy narodowej. To dobro osobiste jest dyskusyjne – podkreślała sędzia Jończyk. Jedynym dobrem, które potencjalnie naruszono, jest kult osoby zmarłej. „Podkreślaliśmy przez całe to postępowanie, że prawo do pamięci po osobie zmarłej nie ma aż tak szerokiego zakresu. Nie jest to prawo do korzystnej biografii krewnego. Nie możemy oczekiwać, że o naszych bliskich zmarłych wszędzie będzie pisać się jedynie w sposób pozytywny. Prawo do krytyki, zwłaszcza w kontekście badań historycznych, wymusza uznanie, że takie tezy można podnosić” – dodawał na konferencji dr Jabłoński. „Wyrok jest niesatysfakcjonujący. Będziemy się od niego odwoływać” – zakończył. Prawnicy czekają teraz na pisemne uzasadnienie wyroku. Dopiero na jego podstawie powstanie odwołanie. Na konferencji prasowej obecni byli prawnicy reprezentujący naukowców i prof. Engelking. Prof. Grabowski miał w tym czasie zajęcia ze studentami. Prof. Engelking została zapytana czy czuje się winna. „Nie czuję się winna. Ta sprawa jest bardzo skomplikowana” – odpowiedziała – „Dwie sprawy, za które mamy przeprosić, zupełnie nie mają pokrycia w faktach. Wedle tego, co opowiadała Estera Siemiatycka, rzeczy, które miała na przechowaniu zostały zabrane przez sołtysa. Ani ona nie uważała, ani ja tak nie napisałam, że on był winny wydania Żydów, czego te przeprosiny miałyby dotyczyć. Natomiast była tam mowa, że Estera uważała go za współwinnego śmierci Żydów, którzy zginęli. Podkreślam tę różnicę, ponieważ sołtys Malinowski zarówno na przesłuchaniach jak i na rozprawie głównej w 1949 i 1950 roku przyznał się do tego, że na polecenie Niemców organizował obławę na Żydów ukrywających się w lesie w pobliżu Malinowa i brał w tej obławie udział. Wydaje mi się, że można uznać, że Estera uważała, że udział w obławie i jej organizowanie jest również współodpowiedzialnością za ich śmierć”. W pozwie prawnicy Filomeny Leszczyńskiej wskazywali, że według nich doszło do naruszenia dobra osobistego, jakim jest „prawo do tożsamości i dumy narodowej (realizowane jako duma z bycia potomkiem bohatera Edwarda Malinowskiego, który ratował Żydów podczas II wojny światowej, duma z bycia Polakiem – członkiem narodu, który ratował Żydów podczas II wojny światowej”. Sąd nie uznał, żeby doszło do tak rozumianego naruszenia dobra osobistego. Autorzy pozwu mieli jednak rację, że Edward Malinowski Żydów – a przynajmniej jedną osobę – ratował. Prof. Engelking: „Cała historia jest niesamowita i ma ogromny potencjał edukacyjny. Bardzo się cieszę, że prasa tak szczegółowo analizuje akurat tę sprawę, bo ona pokazuje bardzo wiele rzeczy. Pokazuje to, co jest tak charakterystyczne dla historii Holocaustu: że nie ma czarno-białych sytuacji. Że większość sytuacji jest niejednoznaczna, trudna do oceny. Sołtys z jednej strony brał udział i organizował obławę na ukrywających się Żydów, z drugiej strony uratował Esterze życie. Przyczynił się do tego, że ona przeżyła wojnę”. Współautorka „Dalej jest noc” przyznała, że przy następnym wydaniu „Dalej jest noc” zmieni treść spornego akapitu tak, żeby on był bardziej jednoznaczny. Prof. Engelking podkreśliła, że sprawa procesu ma cztery wymiary. Pierwszy, to wymiar historyczny, czyli próba odpowiedzi na pytanie, co rzeczywiście wydarzyło się we wsi Malinowo. Drugi, to wymiar prawny. Trzeci – polityczny. „To bez wątpienia jest próba wywołania efektu mrożącego, pokazania badaczom, że są tematy, którymi lepiej się nie zajmować, bo można zostać narażonym na straty finansowe” – mówiła współautorka „Dalej jest noc” – „Za tym ukryte jest pewne wyobrażenie o historii Polski i rodzaj narracji historycznej, którą sprawujący władzę chcieliby wykuć w marmurze i na stałe ustalić, że tak było. Ale to się oczywiście nie uda, bo wszyscy wiemy, że historia jest bardziej skomplikowana, niż chciałby to widzieć PiS. Czwarty – dodała – to poziom moralny. „W ostatnich tygodniach spotyka nas niezwykła solidarność ze strony rozmaitych organizacji na całym świecie i od wielu ludzi – znajomych i nieznajomych. To jest coś wzruszającego i ma dla nas ogromne znaczenie. Bardzo za to wsparcie dziękujemy”. Reduta Dobrego Imienia natomiast ogłosiła na swojej stronie internetowej zwycięstwo. Portal braci Karnowskich wPolityce pisze z kolei w tytule, że prof. Engelking i prof. Grabowski muszą przeprosić za kłamstwa, chociaż o kłamstwach nie było mowy. Portal TVP.info pisze z kolei, że „Autorzy »Dalej jest noc« poszli jeszcze dalej. Według nich Edward Malinowski miał rzekomo wydawać Żydów Niemcom” – choć to nieprawda i nie to było treścią procesu. Przypomnijmy – w książce „Dalej jest noc” znajduje się informacja, że według Estery Drogickiej Malinowski był współwinny śmierci grupy Żydów. Nie ma jednak mowy o ich wydawaniu. Prof. Engelking tłumaczyła, że Drogicka po wojnie mówiła, że Malinowski z polecenia Niemców współorganizował obławę na Żydów w lesie. W jej wyniku grupa Żydów została wydana Niemcom na śmierć. Jednocześnie Malinowski uratował Drogickiej życie. Bo, jak mówiła prof. Engelking podczas dzisiejszej konferencji prasowej – historia jest skomplikowana. Ludzie potrafią być jednocześnie źli i dobrzy, w zależności od bardzo różnych czynników. Historia, Barbara Engelking Jan Grabowski Reduta Dobrego Imienia"
153^W 2020 roku umieraliśmy przede wszystkim na COVID i po COVID. Raport Ministerstwa Zdrowia^Miłada Jędrysik^9 lutego 2021^https://oko.press/raport-ministerstwa-zdrowia-nadwyzkowe-zgony/^Według analizy Ministerstwa Zdrowia w 2020 roku koronawirus przyniósł jeszcze większe żniwo niż się wydawało - aż 27 proc. nadmiarowych zgonów dotyczy osób, które wcześniej przeszły COVID-19. Razem z osobami, których bezpośrednią przyczyną śmierci był wirus, to aż 70 proc.  Opublikowana właśnie „Informacja o zgonach w Polsce w 2020 roku” rzuca światło na pytanie, które zajmowało profesjonalistów ochrony zdrowia, media i opinię publiczną. Wiedzieliśmy już, że rok zamknie się o wiele wyższą śmiertelnością niż poprzednie, nie wiedzieliśmy jednak, ile z nadmiarowych zgonów to bezpośredni skutek pandemii. Oficjalnie było to tylko 43 proc. Pozostałe 57 proc. musiało więc być albo wynikiem niezarejestrowanych zgonów covidowych, albo zapaści służby zdrowia – spóźnionych diagnoz, braku miejsc w szpitalach dla cierpiących na inne schorzenia. Ministerialna analiza przyniosła jeszcze jedną kategorię – osób, u których stwierdzono obecność wirusa SARS-CoV-2, ale zmarły już jakiś czas po przechorowaniu COVID. Według autorów raportu stanowią oni aż 23 proc. nadwyżki zgonów. 5 lutego 2021 Raport posługuje się danymi z Rejestru Stanu Cywilnego, które obejmują osoby posiadające PESEL, także takie, których zgon nastąpił poza terytorium RP. Wynika z nich, że w 2020 roku zmarło 485 259 osób. To o 67 112 więcej niż w 2019 roku. Według prognozy Eurostatu uwzględniającej zmiany demograficzne w 2020 roku miało w Polsce umrzeć o 5,4 tys. osób więcej niż w zeszłym roku. Rzeczywista nadwyżka wynosi więc około 62 tys., czyli 15 proc. Tak wzrost śmiertelności wygląda na naszym wykresie (nieobejmującym danych z zagranicy). Najwięcej ludzi zmarło podczas jesiennej fali zachorowań – jej skutki trwają zresztą nadal, dane z Rejestru Stanu Cywilnego za pierwsze tygodnie 2021 roku wciąż pokazują wzrost śmiertelności w stosunku do lat poprzednich. Dane ministerstwa pokazują, że wzrosty w 2020 roku dotyczyły wszystkich kategorii wiekowych, ale przede wszystkim osób najstarszych. Pokrywa się to z tym, co wiemy o COVID-19: im ktoś jest starszy, tym choroba jest dla niego groźniejsza. W listopadzie wśród osób do 60 lat zmarło o 47 proc. więcej, dwa razy więcej seniorów i seniorek w wieku 61-80 i 106 proc. więcej osób 80+    A tak wygląda całoroczna nadwyżka zgonów w podziale na grupy wiekowe: najwięcej, bo 49 proc. to osoby w wieku 61-85 lat, seniorzy 80+ to 45 proc. (Osób z pierwszej kategorii jest więcej w liczbach bezwzględnych niż drugich, stąd zmiana kolejności).  Dalej w raporcie czytamy, że 82 proc. osób w kategorii nadmiarowych zgonów miało choroby współistniejące. To znów nie dziwi, biorąc pod uwagę strukturę wiekową nadwyżki. Ale wiemy też, że choroby współistniejące są istotnym czynnikiem ryzyka w przypadku COVID-19. Cukrzyca typu I i II zwiększa ryzyko zgonu szpitalnego odpowiednio 3,5 i 2 razy. Nadciśnienie tętnicze – 3,5 raza. Inne niebezpieczne w tym kontekście choroby układu krążenia to niewydolność serca, choroba wieńcowa, kardiomiopatia i nadciśnienie płucne. Ryzyko zwiększają również choroby układu oddechowego. Jeśli spojrzy się na nadmiarowe zgony pod kątem rodzajów chorób współistniejących, wygląda to następująco: (osoby, które mają kilka chorób współistniejących, były liczone osobno w każdej kategorii). To również przesłanka dla tezy, że COVID odpowiada za większość nadmiarowych zgonów. Trzeba jednak pamiętać, że i bez epidemii choroby układu krążenia stanowią w Polsce główną przyczynę śmierci. Poza tym zwłaszcza podczas wiosennej fali pandemii mieliśmy ograniczony dostęp do usług zdrowotnych, co może spowodować wzrost śmiertelności w przyszłych latach z powodu niewykrytych chorób, jak nowotwory. Wiemy już, że w 2020 roku wystawiono o 17 tys. mniej kart DILO (Diagnostyki i Leczenia Onkologicznego), i że również w styczniu tego roku było ich mniej niż rok temu. 24 stycznia 2021 Jednak najciekawsze są wykresy, na których połączono dane z Rejestru Stanu Cywilnego oraz z systemu EWP (Ewidencja Wjazdu do Polski) i Państwowej Inspekcji Sanitarnej na temat osób, u których stwierdzono obecność wirusa. Z pierwszego z nich wynika, że tylko 27 proc. nadwyżkowych zgonów to zmarli, którzy nie przeszli zakażenia. U pozostałych wirus albo był przyczyną zgonu, albo został wykryty, ale nie spowodował śmierci.  W rzeczywistości zmarłych, którzy mieli do czynienia z wirusem SARS-CoV-2 może być jeszcze więcej, bo szczególnie podczas jesiennej fali część chorych na COVID umierała w domach lub w karetkach zanim zdiagnozowano u nich chorobę. Na wykresie błędnie opisanym jako 7., a w rzeczywistości 8. przedstawiono nadwyżkę zgonów wśród tych 70 proc. osób z pozytywnym wynikiem, dzieląc je według kategorii 30 dni od wyniku i ponad 30 dni od wyniku. Te ostatnie stanowią tylko 6 proc, czyli 63 proc. osób, które zmarły, w ciągu ostatniego miesiąca przechodziło zakażenie.  To znowu może oznaczać, że duża część z tych osób zmarła z powodu powikłań po COVID-19. Raport nie daje nam ostatecznych odpowiedzi na pytanie, ile z tych zgonów jest konsekwencją zakażenia, a ile zapaści systemu ochrony zdrowia – braku miejsc w szpitalach i niedostępności usług medycznych. Z wyżej wymienionych powodów, że nie wiemy, ile osób zmarło na COVID, mimo że go nie zdiagnozowano, a ile z powodu zapaści ochrony zdrowia, mimo że przeszli zakażenie. Tych ostatnich może być niewiele, bo liczba osób zmarłych w ciągu 30 dni od stwierdzenia zakażenia wyraźnie rośnie po spadku jesiennej fali, kiedy już nie było takiej presji na szpitale.  Raport daje jednak mocną wskazówkę, że to zgony spowodowane zakażeniem, a nie innymi nieleczonymi na czas schorzeniami były podczas jesiennej fali w większości. Gdy jednak epidemia będzie wygasać, ta proporcja się odwróci. Skutki epidemii będziemy odczuwać latami. Wciąż otwarte pozostaje też pytanie, czy można było zapobiec tak dramatycznej sytuacji. Porównania z innymi krajami wskazują bowiem, że jeśli chodzi o liczbę nadmiarowych zgonów w przeliczeniu na ilość mieszkańców, jesteśmy w Unii Europejskiej drudzy po Bułgarii. Jak pisało , to konsekwencja wieloletnich zaniedbań w ochronie zdrowia, ale też niefrasobliwości rządu, który nie przygotował się do drugiej fali. Uderzyła ona ostro we wszystkie kraje naszego regionu, ale jeśli chodzi o nadwyżkowe zgony, zajęliśmy wśród nich niechlubne pierwsze miejsce. 8 listopada 2020 Zdrowie, Ministerstwo Zdrowia, COVID-19 koronawirus
154^Eurodeputowani o Polsce po wyroku TK: „Kraj niczym dystopijna republika Gilead”^Maria Pankowska^9 lutego 2021^https://oko.press/eurodeputowani-o-polsce-po-wyroku-tk-kraj-niczym-dystopijna-republika-gilead/^Eurodeputowani biją na alarm: faktyczny zakaz aborcji w Polsce po wyroku TK to zagrożenie dla życia i zdrowia kobiet. Co może zrobić Komisja Europejska? We wtorek 9 lutego 2021 na posiedzeniu plenarnym Parlamentu Europejskiego eurodeputowani omawiali sytuację kobiet w Polsce. Zdecydowana większość z nich z ubolewaniem przyjęła informację, że wyrok Trybunału Konstytucyjnego Julii Przyłębskiej w sprawie aborcji wszedł w życie pod koniec stycznia 2021 roku. Tym samym rząd PiS – sprawujący faktyczną kontrolę nad nielegalnie powołanym TK – zignorował nie tylko głosy setek tysięcy polskich obywateli i obywatelek, ale także rezolucję PE z 26 listopada 2020. Jak pisaliśmy w , Parlament zdecydowaną większością głosów potępił w niej wyrok TK jako zagrażający zdrowiu i życiu kobiet. 26 listopada 2020 Europosłowie i europosłanki, z których część miała dziś na sobie koszulki z logo Strajku Kobiet, ostro krytykowali polski rząd. I wskazywali na bezczynność Komisji Europejskiej. Ale zarówno Komisja jak i Rada podczas posiedzenia tonowały nastroje, podkreślając, że Unia Europejska nie ma kompetencji, by regulować prawo aborcyjne w państwach członkowskich. „Prawo UE nie może ingerować w zapisy konstytucji i innych krajowych źródeł prawa dotyczących aborcji. Karta Praw Podstawowych nie gwarantuje prawa do aborcji, chociaż są w niej przepisy odnoszące się do spraw reprodukcyjnych” – mówiła reprezentująca portugalską prezydencję w Radzie ministra Ana Paula Zacarias. Przypomniała, że zgodnie z art. 51 Karty, ma ona zastosowanie tylko wtedy, gdy wdrażane są przepisy prawa UE. Także w art. 168 pkt 7 Traktatu o Funkcjonowaniu UE zapisano, że Unia musi szanować decyzje państw członkowskich co do organizacji usług zdrowotnych i opieki medycznej. Eurodeputowani biją jednak na alarm. „Polski Trybunał wydał wyrok, wspierany przez antyaborcyjne lobby w całej Europie. Co zrobisz Komisjo? Czy będziesz biernie obserwować? Stanowisko Parlamentu Europejskiego jest jasne – musimy wspierać organizacje pozarządowe walczące o prawa kobiet”, mówiła Samira Rafaela, europosłanka z liberalnej frakcji „Odnówmy Europę”. 21 października 2020 Reprezentująca KE komisarz ds. równości HelenaDalli przypomniała, że Komisja jeszcze w grudniu 2017 roku alarmowała, że TK nie jest sądem w pełni niezależnym. „Konstytucyjność polskich praw nie może już być skutecznie gwarantowana. W raporcie nt. praworządności z 2020 roku czytamy, że te wątpliwości KE wciąż nie zostały rozwiane” – stwierdziła. Zarówno Komisja jak i Rada podkreślały, że zamierzają skoncentrować się na pomocy prokobiecym NGO poprzez finansowanie np. z Europejskiego Funduszu Społecznego. Zajmą się także wdrażaniem w UE wielowymiarowej i kompleksowej polityki równości płci. „UE nie ma kompetencji w sprawach aborcji. Jako kobieta i członkini rządu chcę jednak powiedzieć, że prawa kobiet to podstawowe prawa człowieka. Prawa seksualne i reprodukcyjne to epicentrum w równości płci i praw człowieka” – mówiła Ana Paula Zacarias. „Komisja nadal będzie wspierać państwa członkowskie w realizacji Celów Zrównoważonego Rozwoju ONZ w dziedzinie zdrowia kobiet, w tym dostępu do ochrony zdrowia seksualnego i reprodukcyjnego, planowania rodziny i edukacji. Zrobię wszystko, co w mojej mocy, by walczyć o prawa kobiet i iść naprzód. Nie możemy się cofnąć” – zapewniła Helena Dalli. Komisarz powiedziała też, że Komisja podejdzie do tej sprawy wielotorowo, także z punktu widzenia możliwej dyskryminacji. „Kobiety z niepełnosprawnością albo z mniejszości etnicznych są wręcz bardziej podatne na naruszenia ich prawa do zdrowia reprodukcyjnego i seksualnego niż inne kobiety” – mówiła. 19 października 2020 „TK podjął decyzję. Kobiety będą cierpieć – fizycznie i psychicznie. Mamy tu brak poszanowania dla kobiecych ciał, umysłów i praw. Bo to kwestia praw człowieka. PiS to partia antyfeministyczna, bardzo konserwatywna. […] Mimo gwałtownej reakcji, demonstracji na ulicach rząd poszedł dalej i prawo weszło w życie” – mówiła Samira Rafaela. Elżbieta Łukacijewska, europosłanka KO zasiadająca w Europejskiej Partii Ludowej (EPP) przyznała, że łudziła się, że wyrok nie zostanie opublikowany: „To rząd PiS-u zadecydował o dzisiejszej debacie. Można odnieść wrażenie, że tak ważnym społecznie tematem próbuje się przykryć szereg nieudolności, a jest to niegodziwe. Nikt nie ma prawa być sumieniem polskich kobiet. Coraz częściej słyszę, że Polska to nie jest dobry kraj dla matek. Że ciąża zamiast być stanem wyjątkowym i wyczekiwanym, staje się stanem obarczonym ryzykiem i strachem”. Iratxe García Pérez z Socjalistów i Demokratów (S&D) przypomniała, że zakaz aborcji to nie koniec tej praktyki: „To igranie z życiem kobiet. Kobiety, które będą chciały przerwać ciążę, zrobią to, ryzykując życie. […] Musimy zastanowić się, jak skończyć z utajnionymi, nielegalnymi aborcjami, które niosą śmierć. PE musi mówić o prawach kobiet w Polsce. Bo to prawa kobiet na całym świecie. Nie jesteście same, będziemy walczyć z wami”. Sylwia Spurek z Zielonych podkreśliła, że TK nie jest organem niezależnym i apelowała do Komisji o działanie: „Nie ma już praworządności i nie ma praw kobiet. Doszło do tego również przez to, że KE nie była skuteczna w egzekwowaniu przestrzegania zasady praworządności. Nie była skuteczna w przyjęciu horyzontalnej dyrektywy antydyskryminacyjnej, gwarantującej wszystkim kobietom w UE równe traktowanie w obszarze ochrony zdrowia, w tym w dostępie do aborcji. […] Kiedy KE wykorzysta swoje narzędzia, by chronić kobiety w Polsce?”. Eugenia Rodríguez Palop z Lewicy tłumaczyła, że mamy do czynienia z ogólnoświatowym fenomenem: „Ich celem jest zniszczyć postęp, którego dokonaliśmy w domenie równości płci. To nie tendencje krajowe ani pojedyncze zdarzenia. To międzynarodowy ruch ultrakonserwatywnych ekstremistów ze strategią i wsparciem finansowym, działający na całym świecie”. Terry Reintke z Zielonych (na zdjęciu) stwierdziła, że „polski rząd próbuje przekształcić Polskę w coś w rodzaju dystopijnej republiki Gilead. W miejsce, gdzie mężczyźni mają kontrolę nad kobietami i ich ciałami”. „Co jeszcze musi się zdarzyć, byśmy zobaczyli, że KE jest faktycznie zaangażowana w obronę praw człowieka obywateli UE?” – pytała Reintke. „To wyrok księży, a nie prawników” – podkreśliła Chrysoula Zacharopoulou z „Odnówmy Europę”, która wystąpiła w koszulce Strajku Kobiet. 4 listopada 2020 W debacie rządu PiS bronili przede wszystkim… eurodeputowani PiS. Wspierali ich nieliczni sojusznicy z frakcji Europejskich Konserwatystów i Reformatorów (ECR) i Tożsamość i Demokracja (ID). Joachim Kuhs z ID mówił, że „Polska próbuje bronić praw rodzin i prawa do życia, walczy o najstarsze wartości, które tworzą naszą europejską tożsamość”. Jadwiga Wiśniewska ubolewała, że Parlament ponownie debatuje o sytuacji w Polsce: „Państwo chcecie podsycać spór polityczny. Chcecie, żeby kobiety wychodziły na ulice w czasach pandemii, gdy walczymy o życie naszych obywateli. Jesteście zaniepokojeni, że te spory w Polsce wygasają, stąd ta debata. […] Mam dość pomawiania polskich kobiet i polskiego rządu, opamiętajcie się. Opowiedzcie się za cywilizacją życia”. Beata Mazurek stwierdziła, że nieprawdą jest, że w Polsce wprowadzono całkowity zakaz aborcji: „Sytuacje wyjątkowe są: wtedy, gdy zdrowie lub życie matki są zagrożone, lub gdy ciąża pochodzi z przestępstwa. Żaden międzynarodowy instrument praw człowieka, którego Polska jest stroną, nie przewiduje prawa do aborcji […]”. Patryk Jaki wrócił do narracji o „200 płciach, które mają specjalne prawa” i krytykował PE, że zorganizowała debatę o ochronie praw sex workerek. „W tej izbie każdy ma swoje prawa poza dziećmi, które są posądzone o niepełnosprawność. Je, według dużej części z was, można usuwać nawet w ósmym czy dziewiątym miesiącu ciąży na życzenie. […] W wielu miejscach jest tak, że dzieci z zespołem Downa już się nie rodzą, a chorych można bez ich zgody poddać eutanazji”. Kobiety, Świat, Patryk Jaki, Parlament Europejski VIII kadencji, Komisja Europejska, Unia Europejska, aborcja
155^Porozumienie postawi się PiS: „Nikt nie będzie nas zastraszał”. Zimna wojna w Zjednoczonej Prawicy^Radosław Gruca^9 lutego 2021^https://oko.press/porozumienie-postawi-sie-pis-nikt-nie-bedzie-nas-zastraszal/^Personalny konflikt Adama Bielana z liderem Porozumienia Jarosławem Gowinem wywołał zimną wojnę w obozie władzy. Jak ustaliło , stronnicy Gowina ostrzegają, że jeśli prezes Kaczyński nie ukróci szarży Bielana, w Sejmie wstrzymają się od głosu w ważnych dla PiS głosowaniach Jarosław Gowin, wicepremier i prezes Porozumienia, oczekuje, że Jarosław Kaczyński wpłynie na Adama Bielana, by przestał podważać przywództwo Gowina w partii. Bielan twierdzi natomiast, że jako przewodniczący Konwencji Krajowej to on pełni obowiązki prezesa Porozumienia, bo Gowin nie zwołał kongresu partii, a jego kadencja na stanowisku wygasła w 2018 roku. Bielan wielokrotnie chwalił się swoimi wpływami i relacją z prezesem TVP Jackiem Kurskim, a są one tak bliskie, że od kilku dni występy polityków bliskich Gowinowi w telewizji publicznej są blokowane. Sprawę mógłby przeciąć Jarosław Kaczyński, na co liczyły obie strony konfliktu. Tak się jednak nie dzieje. Prezes ocenia osłabienie koalicjanta jako korzystne dla siebie. Zasada jest prosta: partner słabszy, to partner bardziej uległy. Tym razem jednak na Nowogrodzkiej obawiają się, że wicepremier może się zbuntować i zdradzić. Na korytarzach krążą plotki o próbach paktu Gowina z opozycją. Pewne jest, że bez interwencji lidera obozu władzy konflikt w Porozumieniu nie wygaśnie. Wkrótce w sieci ma się pojawić zmasowany atak na eurodeputowanego Bielana – ma go ośmieszyć i przedstawiać jako „skończonego polityka”, który stracił wpływ na partię. Spór z każdym dniem się nasila. Najbliżsi współpracownicy Gowina oczekiwali, że po kilku dniach sprawa ucichnie, ale zamiast tego Bielan, dzięki swoim wpływom w mediach i osobistym relacjom z dziennikarzami, umiejętnie podsyca konflikt. Sprawę miało rozstrzygnąć poniedziałkowe spotkanie Bielana z prezesem Kaczyńskim w siedzibie PiS na Nowogrodzkiej. Jednak trudno jednoznacznie ocenić, czy tak się stało, bo prezes nie zabrał w sprawie głosu i oficjalnie umywa ręce. 5 lutego 2021 „Adam Bielan został wezwany do prezesa PiS Jarosława Kaczyńskiego, by usłyszeć reprymendę” – mówiła 9 lutego rano w TOKFM Magdalena Sroka, rzeczniczka Porozumienia. Ale politycy Zjednoczonej Prawicy są podzielni w ocenach, na czyją szalę przechyli się zwycięstwo. Od kilku dni stronnicy Gowina próbowali zablokować jedną z ostatnich szarż Bielana. Miał on wskazać swojego człowieka Wojciecha Kasprowskiego do zarządu TVP. Dla Gowina byłby to duży problem. „Już w piątek odwołano nagle zaproszenie do programu Magdy Ogórek bliskiego współpracownika naszego lidera, a oficjalnym powodem były właśnie spory o to, kto jest prezesem partii” – mówi nam nasze źródło w Porozumieniu. We wtorek 9 lutego frakcja wicepremiera odniosła jednak drobny sukces: zablokowali nominację dla Kasprowskiego w Radzie Mediów Narodowych. Politycy z otoczenia Gowina mają szykować pokaz siły. W najbliższych dniach zamierzają zarejestrować kilkanaście nowych kół swoich partii w regionach. Nie zamierzają też poprzeć kandydata PiS w przyspieszonych wyborach na prezydenta Rzeszowa po rezygnacji Tadeusza Ferenca. Jeśli Prawo i Sprawiedliwość przegrałoby wybory w stolicy Podkarpacia, byłby to duży cios dla partii Kaczyńskiego. „Nie damy się nikomu zastraszać i PiS szybko się o tym przekona. Jeśli konflikt nie zostanie wygaszony, a TVP nie zdejmie nam blokady, udowodnimy swoją pozycję” – dodaje źródło z prezydium partii Gowina. Tymczasem Adam Bielan umiejętnie tworzy wrażenie, że ma wsparcie od prezesa Kaczyńskiego. W poniedziałek 8 lutego po wyjściu ze spotkania na Nowogrodzkiej udzielił krótkiej wypowiedzi i z uśmiechem przypominał, że jest z Kaczyńskim po imieniu. Z drugiej strony po rozmowie z szefem PiS Bielan zmienił ton na łagodniejszy. W rozmowie z Onetem, z którym łączył się kilka minut po audiencji na Nowogrodzkiej, uchylał się od odpowiedzi wprost na pytanie, czy został uznany przez Kaczyńskiego za pełniącego obowiązki prezesa Porozumienia. Zapewniał też, że próba przewrotu w partii nie była uzgadniana z liderem Zjednoczonej Prawicy. „Kwestie statutowo-formalne pozostawmy sądom. Zawsze jest wyjście z sytuacji, ale musi występować dobra wola. Niezależnie od faktu, kto pełni funkcję prezesa Porozumienia, powinniśmy pozostać częścią Zjednoczonej Prawicy” – stwierdził Adam Bielan w rozmowie z portalem wPolityce.pl. Oficjalnie Bielan powtarza wciąż, że nie jest agresorem w tym sporze, a chodzi tylko o przestrzeganie prawa. Jednak nieoficjalnie ostro krytykuje Gowina i mówi coraz głośniej, że spór trwał od wielu miesięcy, ale nie ujawniono go w mediach. Zapewnia, że nie ma woli startu na prezesa, a jego zadaniem jako p.o. prezesa będzie uporządkowanie partii. Kłopot Bielana? Poza posłem Kamilem Bortniczukiem i biorącym jego stronę w wypowiedziach medialnych Jackiem Żalkiem mało kto w Porozumieniu próbuje się buntować przeciwko Gowinowi. Kolejni politycy partii koalicyjnej wypowiadają się coraz ostrzej nie tylko o Bielanie, ale też o ewentualnych scenariuszach politycznych. Sposobem Bielana na podsycenie wątpliwości Kaczyńskiego co do planów Gowina, było rozpuszczenie plotki o tym, że wicepremier spotkał się z Donaldem Tuskiem. Każdy kontakt ze znienawidzonym w PiS byłym premierem i przewodniczącym PO sprawia, że na Nowogrodzkiej wzrasta czujność. Bielan pamięta też doskonale, że w 2006 roku po jednym z takich spotkań następnego dnia stanowisko stracił Kazimierz Marcinkiewicz. Według naszych informacji Kaczyński szybko ustalił, że to fake news i przyjął zaprzeczenia Gowina w tej sprawie jako wiarygodne. 4 grudnia 2020 „Jednak ziarno nieufności w prezesie zostało” – mówi nam jeden z posłów PiS. Bielan krytykując Gowina, wraca do wydarzeń z kwietnia 2020 roku i rozmów Gowina z opozycją. Poza planem stworzenia rządu technicznego, po przejściu Porozumienia na stronę opozycji, w grze był też inny scenariusz. „Budka wymyślił i lansował pomysł przejęcia Sejmu. Rząd mógłby wtedy trwać, ale opozycja kontrolowałaby Sejm. Co więcej, miało to otworzyć drogę do przejęcia większości w Radzie Mediów Narodowych. To otwierałoby drogę do przejęcia TVP, dzięki której PiS ma swoje silne ramię propagandowe” – mówi nam jeden z polityków PO. Ten wariant ma realnie martwić Kaczyńskiego. „Patrzę na to z pewnym niepokojem. Kto za naszymi plecami rozmawia z opozycją, musi się liczyć ze znacznym obniżeniem zaufania. Mam nadzieję, że nie nastąpi eskalacja tego rodzaju działań, bo oznaczałaby też koniec naszej pobłażliwości” – mówił we wtorek dziennikarzom w Sejmie wicemarszałek Ryszard Terlecki z PiS, cytowany przez serwis 300polityka. Władza, Adam Bielan, Jarosław Gowin, Sejm IX kadencji, zjednoczona prawica
156^Proces o badania nad Zagładą Żydów: historycy Engelking i Grabowski moją przeprosić za nieścisłość^Jakub Szymczak^9 lutego 2021^https://oko.press/prof-engelking-i-grabowski-musza-przeprosic-za-niescisle-informacje/^Sąd orzekł, że prof. Barbara Engelking i prof. Jan Grabowski muszą przeprosić za nieścisłość w swojej pracy o postawach Polaków wobec Żydów w trakcie II wojny światowej. Nie muszą natomiast płacić 100 tys. zł odszkodowania. Stawką procesu jest wolność badań naukowych „Szanuję wyroki sądu, ale z tym orzeczeniem trudno mi się zgodzić. Mam nadzieję, że w apelacji nasze racje zostaną uznane” – powiedział „Wyborczej” prof. Grabowski zaraz po ogłoszeniu decyzji warszawskiego Sądu Rejonowego. To pierwszy wyrok w sprawie naukowców, którzy badają przebieg Zagłady Żydów na okupowanych ziemiach polskich podczas II wojny światowej. Wyrok jest nieprawomocny. Sędzia Ewa Jończyk orzekła, że naukowcy mają na stronie Instytutu Badań nad Holokaustem umieścić oświadczenie. Mają w nim napisać, że przepraszają Filomenę Leszczyńską, bratanicę opisanego w „Dalej jest noc” Edwarda Malinowskiego, za „naruszenie jego czci” poprzez „podanie nieścisłych informacji” o tym, że w czasie wojny ograbił Żydówkę i przyczynił się do śmierci Żydów, którzy ukrywali się w lesie. Takie oświadczenie mają też wysłać w liście do Leszczyńskiej. W następnych wydaniach książki fragment o Malinowskim ma być zmieniony. Sąd odrzucił finansowe żądanie, by historycy zapłacili 100 tys. zł. odszkodowania. Zaproponował też własną wersję treści przeprosin. W pozwie żądano m.in., by historycy przyznali, że w książce specjalnie podali nieprawdę i chcieli zarzucić Polakom udział w zagładzie Żydów. W pozwie domagano się obrony nie tylko pamięci po Malinowskim, ale także obrony „prawa do tożsamości i dumy narodowej”, „prawa do pamięci o Polakach ratujących Żydów”, a nawet „prawa do niezakłamywania historii II wojny światowej”. Sędzia to odrzuciła, uznając za „dyskusyjne” lub „trudne do uznania”. Nie zgodziła się też, by w przeprosinach Malinowski był określany jako „bohater ratujący Żydów” oraz by jego bratanica dostała 100 tys. zł. zadośćuczynienia. „Orzeczenie sądu nie może powodować efektu schładzającego dla badań naukowych. W ocenie sądu żądana kwota stanowiłaby taki właśnie element” – powiedziała sędzia Jończyk. O książce „Dalej jest noc” sąd mówił, że „przyświecał jej szczytny cel”, a „wyjaśnianie prawdy historycznej o postawach Polaków w czasie okupacji jest rzeczą ważką”. Dlaczego zatem historycy muszą przepraszać? Bo zdaniem sądu Barbara Engelking (autorka rozdziału, gdzie pojawia się historia Malinowskiego) nie dość krytycznie podeszła do relacji ocalałej z Zagłady Estery Drogickiej i nie zestawiła jej z tym, że kilkadziesiąt lat wcześniej Drogicka broniła Malinowskiego przed sądem PRL. Przypomnijmy. Dwoje historyków i znanych badaczy Zagłady – prof. Barbara Engelking i prof. Jan Grabowski, zostało pozwanych z powództwa cywilnego przez 79-letnią Filomenę Leszczyńską, której stryj – sołtys wsi Malinowo w powiecie Bielsk Podlaski – został jej zdaniem przedstawiony w niekorzystnym świetle w książce naukowej „Dalej jest noc”. W procesie wytoczonym naukowcom wsparcie daje jej Reduta Dobrego Imienia – współfinansowana przez rząd organizacja, promująca wizję przeszłości zgodną z polityką historyczną PiS. Leszczyńska żądała 100 tys. zł odszkodowania i przeprosin w mediach. Komentarze do wyroku opublikujemy wkrótce w osobnym artykule. Historia, której dotyczy proces, w książce została przedstawiona w zaledwie kilku zdaniach. Zacytujmy (za portalem jewish.pl) ten fragment: „Estera Drogicka (z domu Siemiatycka) po stracie rodziny [siostra z dziećmi i synek Estery po ucieczce z getta w Drohiczynie znajdowali się w dużej grupie Żydów w lesie; złapali ich Polacy i zawieźli na posterunek żandarmerii, gdzie wszystkich rozstrzelano], zaopatrzona w dokumenty kupione od Białorusinki, postanowiła wyjechać do Prus na roboty, w czym pomógł jej sołtys Malinowa Edward Malinowski (przy okazji ją ograbił) – i w grudniu 1942 r. trafiła do Rastenburga (Kętrzyna) jako pomoc domowa w niemieckiej rodzinie Fittkau. Nie tylko poznała tam swojego drugiego męża (Polaka, który także był na robotach), lecz rozwinęła działalność handlową, przesyłając Malinowskiemu paczki z rzeczami na sprzedaż. Odwiedziła go, gdy jechała na urlop «do domu». Zdawała sobie sprawę, że jest on współwinny śmierci kilkudziesięciu Żydów, którzy ukrywali się w lesie i zostali wydani Niemcom, mimo to na jego procesie po wojnie złożyła fałszywe zeznanie w jego obronie”. W przypadku pracy historycznej, która stara się odtwarzać wydarzenia sprzed dekad, każde zdanie okupione jest staranną kwerendą, za każdym stoją źródła historyczne. Aby dokonać takiej syntezy jednej historii, należy czasem przewertować setki dokumentów. Leszczyńska zarzuca prof. Engelking, że pomyliła się w dwóch przypadkach: pisząc o tym, że Drogicka przesyłała sołtysowi rzeczy na sprzedaż i że sołtys Malinowski wydał Niemcom kilkudziesięciu Żydów. Na naszych łamach prof. Engelking rozwinęła ten krótki fragment i wyjaśniła dokładnie, skąd wzięły się jej wnioski w tekście. Zacytujmy kilka zdań z jej artykułu. „Według słów Estery sołtys Malinowski od razu zorientował się, że jest Żydówką, pojechał po rzeczy, które zostawiła w Drohiczynie u Czapkowicza, i miał wziąć je dla siebie. Dodatkowo miał jej także zabrać przyzwoity sweter, który miała na sobie, dając w zamian gorszy; zabrał również połowę posiadanych przez nią pieniędzy. Potem – jak się umówili – zaprowadził ją na posterunek żandarmerii niemieckiej w pobliskich Dziadkowicach, zgłaszając, że jest Polką Marianną Bujalską, która uciekła z robót przymusowych. W ten sposób uratował Esterze życie” – opisuje prof. Barbara Engelking swoje ustalenia. Prof. Engelking przyznała się też na naszych łamach do pomyłki w przypadku pierwszej kwestii – przypisania sołtysowi Malinowskiemu handlowania z Esterą. „Ale to akurat w żaden sposób nie godzi w dobra osobiste Edwarda Malinowskiego ani jego bratanicy” – wyjaśnia Engelking. W drugiej sprawie – wydania Żydów Niemcom – sprawa wygląda inaczej. Tutaj prof. Engelking powołuje się na relację Estery Drogickiej złożonej w Shoah Foundation w 1996 roku. Przypomnijmy, że „Dalej jest noc” to ogromna, dwutomowa praca zbiorowa pokazująca zagładę Żydów na polskiej prowincji. Zarówno sama książka, jak i jej autorzy byli wielokrotnie atakowani przez polityków PiS i prorządowe media, które zarzucały historykom, że bezzasadnie i ze złej woli przypisują Polakom współudział w zabijaniu Żydów. O sporach wokół „Dalej jest noc”  pisało wielokrotnie – m.in. tutaj oraz tutaj. Krytyki książki podjął się IPN, który zlecił podważenie jej tez badaczom zatrudnionym w tej instytucji. 2 lutego stanowisko „w sprawie wolności badań naukowych” wyraził Komitet Nauk Historycznych PAN – jedno z najważniejszych (obok Polskiego Towarzystwa Historycznego) ciał wypowiadających się w imieniu środowiska historyków. Zacytujmy jego fragment: „Zakwestionowane w pozwie sądowym fragmenty książki (…) są wynikiem badań naukowych pani profesor Barbary Engelking. Nie oznacza to, że opublikowane wyniki tych badań są ex definitione wolne od błędów faktograficznych lub interpretacyjnych. Ich wskazywanie i podważanie musi się jednak odbywać zgodnie z tymi samymi wymogami, to jest na drodze naukowej, a nie prawnej. W kulturze akademickiej nie do pomyślenia jest pozywanie autora, a w tym wypadku także dodatkowo redaktora publikacji naukowej i grożenie im sankcjami karnymi i finansowymi (100 tys. zł) za, zdecydowanie wykraczające poza zarzut sformułowany w pozwie, naruszenie »prawa do tożsamości i dumy narodowej«, »prawa do niezakłamanej historii II wojny światowej« czy »prawa do otrzymywania rzetelnych informacji z opłacanych z podatków badań naukowych«. Tego rodzaju działania muszą budzić najwyższe zaniepokojenie środowiska historycznego. Zmierzają one do spowodowania tzw. efektu mrożącego, tj. zniechęcenia do podejmowania badań i otwartej dyskusji, a tym samym mogą mieć negatywny wpływ na badania historyczne i upowszechnianie wiedzy o historii”. Pod stanowiskiem podpisał się przewodniczący KNH, prof. Tomasz Schramm z Uniwersytetu Adama Mickiewicza. Dzień przed ogłoszeniem wyroku, 8 lutego, stanowisko zajęło też Polskie Towarzystwo Historyczne. Historycy ze stowarzyszenia z prawie stupięćdziesięcioletnią historią napisali: „Wolność prowadzenia badań naukowych jest fundamentem uprawiania historii. Polskie Towarzystwo Historyczne występuje zdecydowanie w obronie tej wolności i przeciwko wszystkiemu, co jej zagraża. Rozstrzyganie w sądach dyskusji, konfliktów i sporów powstałych w związku z publikacjami naukowymi niesie za sobą poważne zagrożenie dla tego fundamentu”. Podobne oświadczenia wydały m.in. Żydowski Instytut Historyczny oraz dyrektor Muzeum POLIN. „Moim zdaniem ten proces ma podłoże czysto polityczne” – mówił dla Onetu prof. Andrzej Paczkowski. „Takie kontrowersje badacze rozstrzygają między sobą: piszą do czasopism, publikują książki czy debatują o tym na konferencjach. Jeżeli ktoś idzie to sądu, to znaczy, że sytuacja wykroczyła poza sferę debaty naukowej”. Sprawą zainteresowały się także międzynarodowe media. O tym, że wynik procesu może być ważny dla dalszych badań nad historią Zagłady, można było przeczytać w brytyjskim „Guardianie”. O sprawie napisały też m.in. amerykańskie NBC News czy izraelski „Ha-Arec”. O sprawie piszą też hiszpański dziennik „La Vanguardia” czy francuski „Liberation”. Dziennikarze „New York Times’a” pojechali nawet do wsi Malinowo, aby napisać reportaż z miejsca, gdzie prawie 80 lat temu rozegrała się tragedia. Filomena Leszczyńska odmówiła rozmowy z dziennikarzami. Jej krewny wytłumaczył ją słabym zdrowiem. W tekście wypowiada się za to Maciej Świrski, prezes Reduty Dobrego Imienia. Twierdzi tam, że osobiście zainteresował Leszczyńską historią jej stryja w książce „Dalej jest noc” i pomógł pozwać redaktorów. Reduta Dobrego Imienia ma walczyć o to, by o Polsce mówiło się jak najlepiej. Na razie osiągnęła efekt odwrotny od zamierzonego. W zagranicznych publikacjach pisze się przede wszystkim o tym, że wolność prowadzenia badań historycznych jest w Polsce zagrożona. Historia, Maciej Świrski, Barbara Engelking Centrum Badań nad Zagładą Żydów Jan Grabowski Reduta Dobrego Imienia Zagłada Żydów
157^Przed TVP wjechał motorem w grupę demonstrujących. Policja postawiła zarzuty…. pieszemu^Krzysztof Boczek^9 lutego 2021^https://oko.press/przed-tvp-wjechal-w-demonstrujacych-zarzut-dla-pieszego/^Rok temu pod budynkiem TVP mężczyzna podający się za pracownika telewizji wjechał motorem w protestujących obywateli. Jednak policja oskarżyła... jednego z manifestantów. Zarzut? Tamowanie ruchu 9 stycznia 2020 roku ok. 19:50 wokół budynku TVP na pl. Powstańców w Warszawie maszerowała grupa kilkunastu demonstrantów sprzeciwiających się propagandzie w publicznej telewizji. Na pieszym pasażu między budynkiem telewizji a sąsiednimi domami pojawił się jadący z naprzeciwka motocyklista w kasku. Podjechał do grupy, na czele której szedł Karol Grabski – organizator tych codziennych demonstracji. „Zatrzymałem się i czekałem aż nas wyminie. A on jechał prosto na nas” – opisuje Grabski. „Jechał zrywami, gazując, jakby chciał Karola nastraszyć” – dodaje Julia Łowkis, uczestniczka pikiety, która była kilka metrów od wydarzenia. „Dodawał gazu, popuszczał sprzęgło, chciał nas tym rozpędzić. Widać było, że jest wkurzony” – mówi inny ze świadków, Janusz Gnyp. Twierdzi, że motocyklista wjechał w grupę „agresywnie”. Według uczestników pikiety motor uderzył Grabskiego kołem, a ten stracił równowagę. „Byłam jakieś 1,5 metra od tego zdarzenia. Motocyklista specjalnie na Karola najechał” – nie ma wątpliwości Anna Wiktoria Rycombel. „Poleciałem do tyłu i złapał mnie policjant” – opisuje Grabski. Demonstracji cały czas towarzyszą mundurowi. 2 lutego 2021 „Gdy wjechał w nogę Karola, a ten zaczął upadać, motocyklista natychmiast zeskoczył z motoru i udawał, że go pcha” – opisuje Łowkis. Zagrodziła sprawcy drogę krzycząc: „Co pan robi?!” Reszta manifestantów, wzburzona tym, co się stało, natychmiast otoczyła mężczyznę, by nie uciekł. Szybko przejęli go mundurowi. Spisali. „Powiedziałem policji, że oczywiście zgłaszam sprawę. On w nas wjechał na chodniku! Zażądałem, by ściągnęli monitoring TVP z tego, co się stało” – dodaje Grabski. Wszystko działo się blisko głównego wejścia do telewizji na pl. Powstańców Warszawskich. Jak się potem okazało, owym motocyklistą był Łukasz M. Na jego stronie na Facebooku można zobaczyć go w kasku i na szybkich motorach. Czytamy też, że jest: „Journalist w: TVP2 „Panorama”. Na serwisie Linkedin: „dziennikarz informacyjny TVP”. Jednak nie ma go w zespole Panoramy, trudno znaleźć jego nowe materiały na stronach TVP. Biuro prasowe TVP odmówiło nam odpowiedzi na pytanie, czym zajmuje się mężczyzna w telewizji publicznej oraz czy jest pracownikiem lub współpracownikiem TVP. „Informacje, o które Pan prosi objęte są ochroną na podstawie art. 4 pkt 1 , art. 5 Rozporządzenia Parlamentu Europejskiego i Rady (UE) 2016/679 z dnia 27.04.2016 r. oraz art. 23 Kodeksu Cywilnego” – czytamy w odpowiedzi. Zadzwoniliśmy do M. Bagatelizował sytuację. „Tam się nic nie stało” – twierdził. Sytuację opisywał używając osoby trzeciej – motor pchał „pieszy”. Potem przyznał, że to on był tym „pieszym”. Twierdził, że nie wjeżdżał w grupę. „Jeden z protestujących udawał, że się przewrócił, bo potrącił go pchany motocykl przez pieszego” – mówił. Dodał, że nie składał zawiadomienia na policji. Nie chciał odpowiedzieć na pytania, czy grupa tamowała mu przejście, czy był przez policję w tej sprawie przesłuchiwany. „Do widzenia!” – przerwał rozmowę po półtorej minuty. Miesiąc po zdarzeniu, 5 lutego, Karol Grabski po telefonicznym wezwaniu pojechał na Komendę Rejonową Policji na Zakroczymskiej. Jakież było jego zdziwienie, gdy okazało się, że zarzut wykroczenia postawiono… jemu. Podinsp. Robert Szumiata, oficer prasowy Komendanta Rejonowego Policji Warszawa, potwierdza: „zarzut tamowania i utrudniania ruchu (art.90 kw)”. Jak to możliwe, skoro to Grabski, przy policji i kilkunastu świadkach, został potrącony przez motocyklistę i to na chodniku?  „Policjantka, która mnie przesłuchiwała powiedziała, że ona ma taką notatkę policyjną i tyle” – opisuje Grabski. Policja nie ujawnia, kto sporządził tę notatkę, podaje jedynie, iż to mundurowy z oddziałów prewencji „będący w dyspozycji KRP Warszawa”. Okazało się, że zarzuty Grabskiemu faktycznie postawiono jedynie na podstawie notatki policji. Nie przesłuchano żadnego ze świadków, nie przesłuchano motocyklisty, nie przejrzano zapisów monitoringu. W rozmowie telefonicznej nadkomisarz wielokrotnie unikał odpowiedzi na pytanie, czy standardowym działaniem policji jest stawianie zarzutów bez oglądania zabezpieczonego monitoringu ze zdarzenia, czy przesłuchania świadków i/ lub poszkodowanego. 35 dni później napisał: „Do przedstawienia zarzutu może wystarczyć np. informacja z notatki sporządzonej przez policjanta”. Całe zdarzenie i działania policji opisujemy wysokiemu oficerowi z Komendy Stołecznej w Pałacu Mostowskich. Pytamy, czy to normalne, że stawia się zarzuty bez sprawdzania nawet monitoringu, czy przesłuchiwania świadków. „Tak policja nie powinna robić. Sytuacja dziwna, wręcz w oparach absurdu” – komentuje oficer. „Pan Karol powinien się cieszyć, że nie dostał zarzutu naruszenia nietykalności cielesnej, od policjanta, który go uratował przed upadkiem” – ironizuje funkcjonariusz z Pałacu Mostowskich. 18 stycznia 2021 Karol Grabski złożył na komendzie zawiadomienie o jeździe M. po chodniku, wjechaniu w grupę, potrąceniu pieszego oraz zakłócaniu legalnego zgromadzenia. Po 2,5 miesiąca od wydarzenia, oraz opisaniu sprawy w mediach społecznościowych przez autora tej publikacji, policja przejrzała monitoring. „Na nagraniu nie widać, aby motocyklista najechał na kogokolwiek, widać natomiast, że mężczyzna został otoczony przez pieszych, co uniemożliwiło mu wypchnięcie motocykla” – napisał oficer prasowy KSP. Policja zignorowała naszą prośbę o możliwość obejrzenia nagrań ze zdarzenia.  Po roku od zajścia Grabski nadal ma postawione zarzuty. „Pani Agnieszka Arciszewska z komendy na Zakroczymskiej nie chce udzielić mi informacji. Mam czekać na pisemne orzeczenie czy dalej przekazują (do prokuratury – red.), czy nie” – twierdzi Karol Grabski. W tym roku osobiście odwiedził komendę dwukrotnie w tej sprawie. Ale policja postanowiła również sprawdzić, czy motocyklista nie naruszył art.97 kw w związku z art.26 ust. 3 pkt.3 ustawy prawo o ruchu drogowym („Naruszenie przepisów o bezpieczeństwie lub porządku w ruchu drogowym” w związku z tym, że „kierującemu pojazdem zabrania się” „jazdy wzdłuż po chodniku lub przejściu dla pieszych”.) Radość nie trwała długo. 1 lutego tego roku Grabski dostał pismo z komendy, iż w sprawie przeciwko Łukaszowi M. „przeprowadzone czynności wyjaśniające nie dostarczyły podstaw do skierowania wniosku do Sądu Rejonowego”. Więc „czyn nie zawiera znamion wykroczenia”.  Policja twierdzi, że w sprawie przesłuchała trzech świadków, w tym motocyklistę. Kogo jeszcze? 11 świadków tego, co się zdarzyło – uczestników demonstracji, do których dotarliśmy, twierdzi, że nie byli ani wzywani na przesłuchania, ani przesłuchiwani w tej sprawie. 3 lutego 2021 Dlaczego Grabski ma nadal postawione zarzuty? Prowadząca sprawę Agnieszka Arciszewska z komendy na Zakroczymskiej odmówiła nam odpowiedzi na jakiekolwiek pytania. Odesłała do rzecznika prasowego. Tymczasem podinsp. Szumiata przemilcza większość z naszych pytań. „Mamy do czynienia z odwróceniem sprawstwa, jak w przypadku sprawy Andrzeja Majdana” – uważa Aneta Miechowicz, radczyni prawna. Andrzej Majdan to operator i działacz KOD, który latem 2017 roku na demonstracji w Radomiu został zaatakowany przez grupę pięciu członków Młodzieży Wszechpolskiej. Kopali go także, gdy powalali już na ziemię. Tymczasem prokuratura po roku analizowania sprawy oskarżyła Majdana o „udział w bójce” oraz „narażenie na utratę życia”. 27 czerwca 2017 Sprawa ciągnie się już trzeci rok. Majdan już kilkanaście razy musiał jechać na proces do Radomia. Według niego prokuratura przewleka sprawę, aby go zmęczyć – przesłuchuje kolejnych świadków, niektórych po dwa razy. Każda rozprawa to dla niego koszty i czas. Grabski nadal codziennie o godz. 19:30 – gdy rozpoczynają się „Wiadomości” – organizuje demonstracje pod TVP. 13 stycznia, w drugą rocznicę morderstwa prezydenta Gdańska Pawła Adamowicza, Grabski poprowadził 600. pikietę pod TVP przeciwko propagandzie w programach publicznego nadawcy. W ciągu dwóch lat nie maszerował tam tylko w awaryjnych sytuacjach, wiosną 2020 roku, gdy policja całkowicie uniemożliwiła im demonstrowanie, oraz potem, gdy na długo wylądował w szpitalu. Grabski był też jednym z 10 demonstrantów, którzy dwa lata temu protestowali przed opuszczającą TVP Magdaleną Ogórek. „Wiadomości TVP” wówczas pokazały ich twarze, co skończyło się falą hejtu, jaka zalała ich konta, a nawet zwolnieniami z pracy. Prawnicy oceniali, iż działania TVP były bezprawne, zaś dziesiątka demonstrantów została w połowie 2020 roku uniewinniona od stawianych im zarzutów. 5 lutego 2019 8 lipca 2020 Sądownictwo, Policja i służby, Telewizja Polska, Karol Grabski
158^Będzie siłowe zatrzymanie sędziego Igora Tulei? Prokuratura Krajowa zapowiada, że mu nie odpuści^Mariusz Jałoszewski^9 lutego 2021^https://oko.press/bedzie-silowe-zatrzymanie-sedziego-igora-tulei/^Sędzia Tuleya po raz drugi nie stawi się w Prokuraturze Krajowej na przesłuchanie. Prokuratura zapowiada jednak, że przeprowadzi z sędzia „czynności”. Oznacza to co najmniej jego zatrzymanie i doprowadzenie do prokuratury przez policję Sędzia Igor Tuleya to symbol wolnych sądów. Jako pierwszy niezależny sędzia w Polsce ma dostać zarzuty karne za wykonywanie obowiązków sędziego. Prokuratura chce postawić mu zarzut za wydanie orzeczenia, w którym ostro zrecenzował posłów PiS. W środę 10 lutego 2021 w samo południe Igor Tuleya ma stawić się w charakterze osoby podejrzanej w siedzibie Prokuratury Krajowej przy ulicy Postępu 3 w Warszawie. Prokurator planuje najpierw postawić mu zarzut karny, a potem go przesłuchać. Ale Tuleya nie stawi się na wezwanie. Będzie jednak pod siedzibą PK: stanie przed wejściem w ramach symbolicznego protestu przeciwko represjom, jakie na niego spadły. Nie będzie sam. Wsparcie dadzą mu sędziowie z Iustitii, którzy o godz. 11:30 organizują tam konferencję. Będą też obywatele. „Prokuratura nie ma podstaw prawnych, żeby stawiać mi zarzuty, bo Izba Dyscyplinarna, która nie jest sądem, nie uchyliła mi skutecznie immunitetu” – mówi  sędzia Igor Tuleya. I dodaje: „Nie boję się dalszych konsekwencji. Liczę się z tym, że prokuratura sięgnie po środki siłowe. Czyli co najmniej wyśle do mnie policję, by mnie zatrzymała i doprowadziła do prokuratury. Mogą też zatrzymać mnie na 48 godzin lub wystąpić o areszt za rzekome utrudnianie postępowania karnego”. Rozwiązanie siłowe potwierdza Prokuratura Krajowa w odpowiedzi na pytania : „W przypadku nieusprawiedliwionego niestawiennictwa podejrzanego na przesłuchaniu Wydział Spraw Wewnętrznych Prokuratury Krajowej podejmie określone w kodeksie postępowania karnego działania zmierzające do wykonania czynności procesowych z jego udziałem” – informuje biuro prasowe Prokuratury Krajowej. Sędziego Tuleyę wzywa wydział spraw wewnętrznych Prokuratury Krajowej. To specjalny wydział powołany przez PiS do ścigania sędziów i prokuratorów. Pod wezwaniem dla sędziego podpisał się prokurator Czesław Stanisławczyk. To były wójt gminy Laskowa, koło Limanowej, który za PiS zrobił błyskawiczną karierę. Zaledwie w 2018 roku został prokuratorem rejonowym w Limanowej, a już jest na delegacji w Prokuraturze Krajowej, czyli w centrali prokuratury, na czele której stoi Bogdan Święczkowski, zaufany Prokuratora Generalnego Zbigniewa Ziobry. Prokurator Stanisławczyk chce postawić Tulei zarzut karny z artykułu 241 § 1 kodeksu karnego. Przepis ten mówi, że „kto bez zezwolenia rozpowszechnia publicznie wiadomości z postępowania przygotowawczego, zanim zostały ujawnione w postępowaniu sądowym, podlega grzywnie, karze ograniczenia wolności albo pozbawienia wolności do lat 2”. W 2017 roku sędzia nakazał prokuraturze ponowne śledztwo w sprawie licznych nieprawidłowości, jakich dopuścili się posłowie PiS podczas głosowania nad budżetem w Sali Kolumnowej Sejmu w 2016 roku. Głosowane było w gorącym politycznie okresie. Salę plenarną w ramach protestu okupowali wtedy posłowie opozycji, a pod Sejmem protestowali obywatele. PiS w chaosie uchwalił więc nowy budżet w Sali Kolumnowej. Nakazując śledztwo, sędzia Tuleya wytknął nieprawidłowości podczas głosowania m.in. utrudnianie udziału w obradach posłom opozycji, przerabianie protokołów z głosowania i możliwy brak kworum. 29 grudnia 2017 Prokuraturze nie spodobało się to, że Tuleya na posiedzenie w tej sprawie wpuścił dziennikarzy i cała Polska usłyszała jak zachowywali się w Sejmie posłowie PiS. Prokuraturze nie spodobało się też, że sędzia w uzasadnieniu orzeczenia cytował zeznania posłów PiS z akt sprawy. Zaczęła więc go ścigać, zarzucając mu ujawnienie materiałów ze śledztwa i wpuszczenie dziennikarzy na posiedzenie, które co do zasady nie jest jawne. Ale sędzia miał prawo zdecydować o jawności orzeczenia. Mógł też ujawnić, co jest w aktach, bo to sąd o tym decyduje. Poza tym sprawa była umorzona, więc nie zaszkodził śledztwu i zrobił to dla dobra publicznego, bo sprawą interesowali się obywatele. 19 grudnia 2018 Prokuratura Krajowa po przeprowadzeniu śledztwa wystąpiła o uchylenie immunitetu sędziemu. Ale w czerwcu 2020 roku Jacek Wygoda z nielegalnej Izby Dyscyplinarnej odmówił. Uznał, że sędzia miał prawo wpuścić dziennikarzy. Wygoda podkreślał, że Konstytucja gwarantuje jawność postępowań sądowych. Zażalenie na to złożyła prokuratura, a Izba Dyscyplinarna w listopadzie 2020 roku w trzy osobowym składzie: Sławomir Niedzielak, Konrad Wytrykowski, JarosławSobutka (złożył zdanie odrębne) – uchyliła jednak immunitet. Przy czym Izba zgodziła się tylko na postawienie jednego zarzutu w zakresie ujawnienia materiałów ze śledztwa. Zdaniem Izby sędzia nie może w takich sprawach ujawniać nic bez zgody prokuratury. Razem z uchyleniem immunitetu Izba zawiesiła Tuleyę w obowiązkach sędziego i obniżyła mu pensję o 25 procent. 18 listopada 2020 Uchylenie immunitetu przez nielegalną Izbę Dyscyplinarną otworzyło Prokuraturze Krajowej drogę do postawienia Tulei okrojonego zarzutu karnego. Po raz pierwszy wezwała go w tym celu na 20 stycznia 2021 roku. Ale Tuleya nie stawił się. Stał w ramach protestu pod siedzibą Prokuratury Krajowej wraz z niezależnymi sędziami i obywatelami. Bo nie uznaje Izby Dyscyplinarnej za legalny sąd, a tym samym uważa, że nie mogła ona skutecznie uchylić mu immunitetu. 10 stycznia 2021 Obecne wezwanie na przesłuchanie 10 lutego jest już drugie. Ale Tuleya też się na nie nie stawi: „Izba Dyscyplinarna to nie jest sąd. Nie powinna orzekać, bo w kwietniu 2020 roku jej działalność orzeczniczą zawiesił TSUE. Wynika to również z uchwały pełnego składu Sądu Najwyższego ze stycznia 2020 roku [SN uznał wtedy, że orzeczenia Izby Dyscyplinarnej nie obowiązują – red.]” – mówi . Jak wskazaliśmy wyżej, Prokuratura Krajowa w odpowiedzi na pytania , odpowiada, że sięgnie wobec Tulei po dopuszczalne w kodeksie postępowania karnego środki, by „wykonać czynności procesowe z sędzią”. Czyli postawić mu zarzuty i go przesłuchać. Nie będzie go już wzywać po raz trzeci, bo w praktyce prokuratorskiej jeśli wezwany nie stawi się za pierwszym razem, to dla pewności wysyła mu się drugie wezwanie. I jeśli znowu się nie stawia, stosuje się środki przymusu. Kodeks postępowania karnego wobec osoby, która nie stawia się na wezwania pozwala prokuraturze przede wszystkim na zlecenie policji zatrzymania i doprowadzenie siłą do prokuratury. Mówi o tym artykuł 247 kodeksu postępowania karnego. Prokuratura może też taką osobę przetrzymać 48 godzin na tzw. dołku w celu wykonania czynności procesowych. I po przesłuchaniu wypuścić. Wreszcie za utrudnianie czynności procesowych w ramach prowadzonego śledztwa może wystąpić do sądu o areszt dla takiej osoby. Reguluje to artykuł 258 kodeksu postępowania karnego. Igor Tuleya podkreśla, że na jego zatrzymanie lub areszt prokuratura musi wystąpić o zgodę do Izby Dyscyplinarnej. „Jeśli zatrzymają mnie bez tej zgody, będzie to przekroczenie uprawnień przez prokuraturę. Ale spodziewam się wszystkiego, bo może dojdą do wniosku, że zatrzymanie i doprowadzenie mnie przez policję nie jest pozbawieniem wolności. Tak przecież traktowali uczestników manifestacji. Zatrzymywali, a potem puszczali wolno” – mówi  sędzia Tuleya. Prawnicy, z którymi rozmawiało , są podzieleni. Słyszymy opinie, że by zatrzymać i doprowadzić siłą sędziego na przesłuchanie, prokuratura musi wystąpić o zgodę do Izby Dyscyplinarnej. Ale są też głosy, że prokuratura zgody nie potrzebuje, bo Izba uchyliła sędziemu immunitet, zgadzając się na postawienie zarzutu. A zatrzymanie jest z tym związane. Znany warszawski prawnik mówi : „Nie mogą zatrzymać sędziego bez nowej zgody Izby Dyscyplinarnej. Bo wcześniejsze uchylenie immunitetu nie obejmowało zgody na pozbawienie wolności sędziego, a tym jest zatrzymanie i doprowadzenie przez policję. Nie widzę też podstaw do występowania o areszt”. Podobnie uważa doświadczony prokurator: „Areszt dla Tulei? Teoretycznie jest możliwy. Jeśli ktoś nie stawi się dwa razy na żądanie organu procesowego to zostanie to uznane za utrudnianie postępowania. Idąc tym tokiem rozumowania, prokuratura mogłaby wnosić do Izby Dyscyplinarnej o zgodę na zatrzymanie, a nawet na aresztowanie. Tylko byłaby to trudna do zaakceptowania szarża. Bo areszt jest tu niezasadny. Prokuratura planuje z sędzią kilka prostych czynności, które mogą trwać od kilkunastu minut do co najwyżej kilku godzin. Poza tym sędzia nie ukrywa się”. Prokurator dodaje, że prędzej prokuratura mogłaby zdecydować się na zatrzymanie do 48 godzin. „Ale to też byłoby nadużyciem prawa i chyba tylko w celach pokazowych. W ogóle mam spore wątpliwości co do zasadności ścigania sędziego Tulei. Jest ono niezasadne. Prokuratura Krajowa na własne życzenie postawiła się pod murem. Nie przewidziała konsekwencji swoich decyzji i uporu sędziego” – słyszymy. A co z zatrzymaniem sędziego i doprowadzeniem przez policję na przesłuchanie? Prokurator ocenia: „Nie można go nawet zatrzymać, bo Izba Dyscyplinarna uchyliła mu immunitet tylko w zakresie wyrażenia zgody na jego karne ściganie. Sędziego nadal zaś chroni immunitet obejmujący jego wolność osobistą”. Jeśli Prokuratura Krajowa wystąpi do Izby Dyscyplinarnej o zgodę na zatrzymanie sędziego to ma spore szanse, że Izba ją da. Wszak sama wcześniej zgodziła się na ściganie sędziego.  Każdego 18 dnia miesiąca sędziowie z Iustitii będą organizowali dzień bez wokand. To protest przeciwko zawieszeniu przez nielegalną Izbę Dyscyplinarną już trzech niezależnych sędziów. Protest będzie trwał aż do czasu powrotu do sądu sędziów: Igora Tulei z Warszawy, Pawła Juszczyszyna z Olsztyna i Beaty Morawiec z Krakowa. Protest odbywa się 18 dnia miesiąca, bo 18 listopada 2020 roku został zawieszony Tuleya.  Sądownictwo, Igor Tuleya, Prokuratura Krajowa, Czesław Stanisławczyk Izba Dyscyplinarna SN przesłuchanie
159^Zjednoczona Opozycja będzie w stanie odrzucić weto Dudy? Na zimno sprawdzamy kilka wariantów^Michał Danielewski^9 lutego 2021^https://oko.press/zjednoczona-opozycja-weto-dudy/^Po sobotniej konwencji Platformy Obywatelskiej powróciły dyskusje o wspólnym starcie w wyborach partii opozycyjnych. Ma to być szansa na uzyskanie 276 mandatów potrzebnych do odrzucenia weta Andrzeja Dudy. To prawda, taka szansa jest. Pytanie, jak wielka? Od razu przejdźmy do rzeczy. Co wiemy na pewno? Ordynacja wyborcza do Sejmu, wielkość okręgów i przeliczanie głosów na mandaty metodą D’Hondta sprawiają, że rzeczywiście istnieje premia za jedność. Co to oznacza w praktyce? Te dwa założenia są jednak prawdziwe pod jednym warunkiem: Przedstawmy to najpierw na schemacie, nie używając nazw istniejących ugrupowań. Mamy więc partię prawicową A z 42 proc. poparcia, partię centroprawicową B z 25 proc., partię centrolewicową C również z 25 proc. oraz partię lewicową D, która może liczyć na 8 proc. głosów. W hipotetycznym rozkładzie mandatów w polskich warunkach: Jednak gdyby centrowe partie B i C zawarły Koalicję BC, która uzyskałaby 50 proc., czyli tyle samo, ile obie partie oddzielnie, taka koalicja miałyby o 7 mandatów więcej i większość 231 posłów w parlamencie. Ale… Gdyby część wyborców partii B oraz partii C nie zaakceptowała porozumienia, a Koalicja BC zyskała 48 proc. (czyli o 2 pkt. proc. mniej, z czego jeden przypadłby partii A, a drugi partii D), taki sojusz miałby tylko 219 mandatów, a więc o 5 mniej, niż startując oddzielnie. Tyle schematu, przechodzimy teraz do praktyki. Za punkt wyjścia do rozważań przyjmujemy najnowszy sondaż IBRiS dla „Rzeczpospolitej” z 5-6 lutego 2021. Jego wynik jest następujący: PiS – 32 proc., KO – 19 proc., Polska 2050 – 18 proc., Lewica – 8 proc., Konfederacja – 6 proc., PSL – 5 proc., niezdecydowani – 12 proc. Rozkładając proporcjonalnie głosy niezdecydowanych i przeliczając głosy na mandaty w okręgach wg schematu analityka Leszka Kraszyny, dostajemy wynik: Uwaga! Większa liczba mandatów Polski 2050 niż KO to nie pomyłka, różnica wynika z symulacji rozkładu mandatów w okręgach wyborczych. Jak widać, w Sejmie niewielką większość miałby sojusz KO – Polska 2050 – Lewica: 235 mandatów (przy wsparciu Mniejszości Niemieckiej). Koalicja rozszerzona o PSL dysponowałaby 246 mandatami. Taka liczba mandatów pozwalałaby rządzić, ale nie wystarczyłaby do odrzucenia weta do ustaw – do tego potrzeba 276 mandatów. Prezydent Duda aż do lata 2025 roku mógłby paraliżować poczynania nowego rządu. Według polityków Platformy Obywatelskiej, gdyby partie opozycyjne podjęły współpracę jeszcze przed wyborami, istniałaby szansa, by te 276 mandatów zdobyć i utworzyć właśnie „Koalicję 276”. Czy to prawda? W idealnej rzeczywistości – tak, jest to możliwe. Gdyby Koalicja Obywatelska, Polska 2050, Lewica i PSL stworzyły jedną listę, a wyborcy wszystkich tych czterech partii opozycyjnych bez wyjątku oddali głos na listę Zjednoczonej Opozycji, wyniki przedstawiałyby się tak: W praktyce opozycji brakowałoby więc tylko jednego posła do obalenia weta Dudy. Bardzo prawdopodobne, że – przy odrobinę korzystniejszym rozkładzie mandatów w okręgach – z Mniejszością Niemiecką mieliby to. Podstawowe pytanie brzmi jednak następująco: czy możliwe jest, by głosy na opozycję zsumowały się w 100 proc. Wg analiz  to mało prawdopodobne. Zwłaszcza, że motywacją części wyborców opozycji jest nie tylko przeciwstawienie się PiS, ale także konkurencja wewnętrzna: Z drugiej strony, mogłaby wystąpić premia za zjednoczenie i tendencja do popierania przyszłych zwycięzców przez część niezdecydowanych wyborców, ale w silnie spolaryzowanym społeczeństwie ten efekt nie może być zbyt duży. Wskazywaliśmy, że Koalicja Europejska uzyskała w eurowyborach 2019 o 1,8 mln głosów mniej niż rok wcześniej w wyborach samorządowych, a kandydaci jednej listy opozycji do Senatu uzyskali we wszystkich okręgach o 500 tys. głosów mniej, niż partie opozycyjne do Sejmu. Krytycy takiego podejścia wskazują, że porównanie wyborów europejskich do samorządowych jest nieuprawnione. Po drugie argumentują, że w tych okręgach senackich, gdzie konkurowało tylko dwóch kandydatów, opozycji głosów przybywało. W sposób oczywisty każda analiza próbująca z przeszłości wyciągać wnioski na temat przyszłych zdarzeń musi się opierać na założeniach w pewnym stopniu arbitralnych. Nie rozstrzygając teraz, które z nich są trafne, przyjmijmy najmniejszy wspólny mianownik: ryzyko, że jedna lista opozycji odstraszy część wyborców istnieje, nie wiadomo jednak, jak jest wielkie. Spróbujmy się więc zastanowić, kiedy jedna lista zachowuje sens, a kiedy go traci. IBRiS dla „Rzeczpospolitej” prognozuje frekwencję na poziomie 49,7 proc. Zaokrąglając przyjmijmy, że w najbliższą niedzielę zagłosowałoby 15 mln wyborców. Wtedy: W wariancie koalicyjnym, przy założeniu, że głosy się sumują bez straty: Jak pokazywaliśmy wyżej, to daje opozycji w przybliżeniu 275 mandatów. Ale głosy mogą uciec. Spróbujmy oszacować te straty na podstawie drugiej tury wyborów prezydenckich z 2020 roku. Z 2 mln 322 tys. 444 wyborców Szymona Hołowni, którzy zagłosowali w drugiej turze, wg szacunków „Gazety Wyborczej” na podstawie badania exit poll Ipsosu 351 tys. 322 z nich zagłosowało na Andrzeja Dudę. Czyli 15,1 proc. zwolenników Hołowni zagłosowało na Dudę, gdy postawiono ich przed wyborem zerojedynkowym. Gdyby podobny odsetek zwolenników Polski 2050 odpłynął w wyborach parlamentarnych do PiS przy wariancie jednej listy opozycji, oznaczałoby to dla niej utratę 463,6 tys. głosów. Wynik w przybliżeniu byłby wtedy następujący: Jak widać, perspektywa większości obalającej weto staje się wówczas nierealna, ale nawet przy odpływie części wyborców Hołowni do PiS, jedna lista zdobędzie więcej mandatów niż partie opozycyjne oddzielnie. Ryzyko w takim scenariuszu jest warte podjęcia. Prześledźmy kolejny możliwy wariant. Do części wyborców Polski 2050 uciekających do PiS dodajmy hipotetyczny samodzielny start partii Razem, gdyby nie zgodziła się na przystąpienie do opozycyjnej koalicji. Załóżmy, że Razem oddzielnie uzyskałoby wynik będący średnią ich niezłego wyniku w wyborach parlamentarnych w 2015 roku i fatalnego w eurowyborach 2019 – to daje 359,5tys. głosów. Wynik w przybliżeniu byłby wtedy następujący: W takim matematycznym wariancie partiom opozycyjnym mimo utraty aż 823,1 tys. głosów wciąż opłaca się utworzyć jedną listę – nie ma mowy o większości obalającej weto, ale wciąż jedna lista zdobywa o kilka mandatów więcej niż partie startujące oddzielnie. Ale różnica jest już bardzo mała. Co się stanie jeśli dołożymy do tego 10 proc. wyborców PSL, którzy nie zaakceptują koalicji z PO czy SLD? Wiele się nie zmieni: jedna lista wciąż będzie mogła liczyć w przybliżeniu na 248 mandatów. Z powyższych symulacji wynika, że jedna lista opozycji jest do rozważenia. Ale jej sens zależy już nie od matematyki, tylko od polityki. Udałoby się, gdyby wyborcy czterech partii całą uwagę skupiali na wspólnych elementach programowych: przywróceniu demokracji, obaleniu PiS itp. Może to być jednak trudne: Po pierwsze, sami liderzy musieliby wierzyć, że takie cele są w obecnej sytuacji najważniejsze, a inne wartości i programy można zostawić na później (mało prawdopodobne). Dla części elektoratów byłoby to trudne do zaakceptowania; Po drugie, w kampanii wyborczej propaganda PiS wspomagana przez TVP dzień po dniu pokazywałaby sprzeczności programowe wśród partnerów: Po trzecie, liderzy partyjni musieliby powściągnąć ambicje. Jeśli negocjacje porozumienia skończyłyby się licytacją, kto na opozycji jest najważniejszy, potencjał zjednoczenia mógłby szybko ulecieć. Wymagana tu byłaby delikatność, cnota w polskiej polityce deficytowa. Po czwarte, pozostaje kwestia list wyborczych i podziału funduszy na kampanię. Wbrew idealistycznym zaklęciom polityków wygłaszanym w mediach, to jeden z najważniejszych problemów. Bo jak sprawić, by kandydaci najbogatszego partnera w koalicji z gorszych miejsc nie przeskakiwali kandydatów pozostałych partii z miejsc teoretycznie biorących? Reasumując, z naszej symulacji wynika, że: Tyle symulacji. Pamiętajmy jednak, że prawdziwy potencjał – lub jego brak – jednej listy opozycji poznamy dopiero analizując wyniki pogłębionych sondaży, testujących ten wariant. Do tego czasu skazani jesteśmy na spekulacje, arbitralne założenia i domysły. Władza, Opozycja, Prawo i Sprawiedliwość, Platforma Obywatelska, Sojusz Lewicy Demokratycznej, Partia Razem, Polska 2050, Konfederacja
160^Prokuratura Ziobry idzie na wojnę z firmami otwierającymi się wbrew zakazom w czasie epidemii^Mariusz Jałoszewski^8 lutego 2021^https://oko.press/firmy-otwarte-wbrew-zakazom-beda-scigane/^Prokuratorzy mają ostro ścigać przedsiębiorców otwierających teraz swoje firmy. Szybko stawiać im zarzuty karne, zamykać ich biznesy i oskarżać. Takie polecenie wydał wszystkim śledczym jeden z zastępców Prokuratora Generalnego Zbigniewa Ziobry Polecenie wydał Zastępca Prokuratora Generalnego Krzysztof Sierak. Rozesłał w tej sprawie pismo do wszystkich prokuratur regionalnych, a te mają je przekazać do jednostek niższego rzędu. To reakcja na masowe otwieranie się firm, które od jesieni 2020 roku są zamknięte z powodu koronawirusa. Przedsiębiorcy otwierają się tłumacząc, że walczą o przetrwanie. Teraz prokuratura planuje zdusić tę akcję – zamierza uderzyć głównie w restauratorów, właścicieli siłowni i dyskotek.  dotarło do pisma prokuratora Krzysztofa Sieraka. Dotyczy ono prowadzenia śledztw o czyn z artykułu 165 kodeksu karnego, który jest związany ze sprowadzeniem „niebezpieczeństwa życia lub zdrowia wielu osób” poprzez spowodowanie „zagrożenia epidemiologicznego lub szerzenia się choroby zakaźnej”. Grozi za to do 12 lat więzienia. Zastępca Zbigniewa Ziobry pisze, że Prokuratura Krajowa zrobiła kwerendę takich spraw pod kątem łamania przez przedsiębiorców rządowych zakazów prowadzenia działalności gospodarczej, wprowadzonych w związku z epidemią koronawirusa. Z kwerendy wyszło, że policja składa na przedsiębiorców zawiadomienia do prokuratury, ale prokuratorzy albo odmawiają wszczęcia postępowania, albo umarzają sprawy z powodu „braku znamion czynu zabronionego”. Sierak uważa jednak takie decyzje za nieprawidłowe, bo w jego ocenie łamanie zakazów epidemiologicznych przez przedsiębiorców jest szkodliwe społecznie. Podkreśla, że może to doprowadzić do zniweczenia „skuteczności środków ochrony przed takim niebezpieczeństwem”. Prokurator przypomina, że w marcu 2020 roku minister zdrowia w rozporządzeniu ogłosił w Polsce stan epidemii. Zostało ono wydane na podstawie ustawy o zapobieganiu oraz zwalczaniu zakażeń i chorób zakaźnych, która daje odpowiednie upoważnienie ministrowi zdrowia. Sierak pisze też, że ustawa daje ministrowi prawo do czasowego wstrzymania działalności „określonych instytucji lub za zakładów pracy”. 2 lutego 2021 Podkreśla, że zakazy te mają przeciwdziałać rozprzestrzenianiu się epidemii. W jego ocenie łamanie ich teraz zniweczy „skuteczność podjętych przez Państwo środków ochrony przed niebezpieczeństwem dalszego szerzenia się w sposób żywiołowy i niekontrolowany wirusa SARS – Covid-19”. Sierak dodaje: „Jest to niewątpliwie niebezpieczeństwo realne i konkretne, skoro począwszy od założeń WHO, po ogólnodostępne opinie epidemiologów, wirusologów i lekarzy, zachowanie dystansu społecznego i ograniczanie bezpośrednich kontaktów międzyludzkich jest podstawowym warunkiem walki z wirusem”. Prokurator Sierak chce, by wszyscy prokuratorzy w Polsce zaprzęgli się teraz do walki z otwierającymi się firmami. I mówi im, jak prowadzić śledztwa. Prokuratorzy mają: Pismo prokuratora Sieraka to tylko zalecenie. Ale w prokuraturze Ziobry odmowa wykonania poleceń z góry jest karana co najmniej postępowaniem dyscyplinarnym. Oznacza to, że prokuratorzy mają teraz bezwzględnie ścigać otwierające się firmy. Zalecenia Sieraka są jednak wątpliwe od strony prawnej. Sądy administracyjne w całej Polsce uchylają dotkliwe finansowo kary nakładane przez sanepid na obywateli i firmy za łamanie zakazów związanych z epidemią. Sądy karne uniewinniają zaś obywateli, których za to samo ściga policja. Kary za łamanie zakazów epidemiologicznych sądy uznają za nielegalne i sprzeczne z Konstytucją. Rząd wprowadza je bowiem w rozporządzeniach, a ograniczanie swobód i praw obywatelskich oraz ograniczanie swobody działalności gospodarczej można wprowadzać tylko za pomocą ustaw. 19 stycznia 2021 Gabinet Mateusza Morawieckiego tego nie robi, bo ustawy trzeba uchwalać w parlamencie i musi je akceptować prezydent. Tymczasem w rozporządzeniach kary można wprowadzać szybko, bez konsultacji i dowolnie je formułować. Jednak po wyrokach sądów, które orzekają, że kary są nielegalne, władza ma poważny problem. Dlatego do walki z otwierającymi się firmami wkracza prokuratura. Zapytaliśmy doświadczonego prokuratora, co sądzi o wytycznych zastępcy Zbigniewa Ziobry. „To pismo, to kontynuacja linii zapoczątkowanej jesienią 2020 roku w wystąpieniu Jarosława Kaczyńskiego, który po manifestacjach Strajku Kobiet przeciwko wyrokowi TK ws. aborcji mówił, jakie zagrożenie dla zdrowia i życia stwarza udział w tych protestach. Potem było pismo Prokuratora Krajowego Bogdana Święczkowskiego do prokuratorów zalecające wszczynanie postępowań karnych przeciwko organizatorom zgromadzeń” – mówi . 29 października 2020 Nasz rozmówca podkreśla, że „pismo Sieraka stanowi kontynuację pisma Święczkowskiego z 2020 roku. Wyraża niezadowolenie z dotychczasowych działań prokuratorów. Żąda wszczynania postępowań karnych w stosunku do ludzi, którzy nie respektują wadliwych, bo pozbawionych umocowania w ustawie rozporządzeń. Zarówno zgromadzenia spontaniczne, jak i ograniczenie działalności gospodarczej wymaga unormowania w ustawie. Trudno jednak pismo Sieraka uznać za czysto prawnicze. Jest ono konsekwencją podporządkowania prokuratury politykowi. I zmierza do pacyfikacji wszelkich działań, które są zgodne z prawem, a jednocześnie nie idą w sukurs dążeniom rządzących”. Rozmówca  dodaje, że prokuratorzy dotychczas umarzali takie sprawy, bo zagrożenie epidemiologiczne musi być realne i bezpośrednie, a nie hipotetyczne – tylko dlatego, że jakaś firma jest otwarta wbrew rządowemu zakazowi. „Wiele z tych otwartych firm przestrzega wytycznych epidemiologicznych. Jednocześnie należy pamiętać, że zdarzało się, iż sama władza nie respektowała zaleceń rządu. Czy prokurator Sierak poleca ścigać również takie przypadki?” – pyta prokurator. Mówi również, że delegacja do wprowadzania zakazów, na które powołuje się w piśmie zastępca Ziobry jest zbyt ogólna i nie może być podstawą do wprowadzania ograniczeń. Zakazy muszą bowiem być opisane w ustawie, a rozporządzenie może je jedynie konkretyzować. Rozmówca  zwraca jeszcze uwagę na jeden fragment pisma do prokuratorów: „Mają oni rezygnować z postępowań sprawdzających i szybko wszczynać śledztwa. To polecenie zmierza do tego, by nie bawić się w szczegóły i bez względu na to, czy są podstawy, czy nie, stawiać przedsiębiorcom zarzuty, zamykać ich firmy i oskarżać”. Sądownictwo, Zbigniew Ziobro, Prokuratura Krajowa, COVID-19 koronawirus Krzysztof Sierak zamykanie firm
161^Drakońskie wyroki w Białorusi: pięć lat dla mężczyzny zgwałconego przez milicjantów [RELACJA Z MIŃSKA]^Nikita Grekowicz^8 lutego 2021^https://oko.press/wyroki-dla-demonstrujacych-w-bialorusi/^"Reżim Łukaszenki rozdaje na prawo i lewo surowe wyroki dla ludzi, którzy uczestniczą w masowych protestach. Mnożą się informacje o biciu zatrzymanych, pojawiają się nowe – o budowaniu obozów dla przeciwników reżimu. Ale opozycja szykuje się na wiosnę, wierząc, że będzie „ich""  Oto wyroki, które zapadły w Białorusi w ciągu pierwszych pięciu dni lutego 2021 roku. Wszystkie dotyczą ludzi niezaangażowanych w politykę. Wyroki zapadły w różnych miastach, a pozbawieni wolności zostali ludzie różnych zawodów i z różnych warstw społecznych. W każdym artykule nagłaśniającym te sprawy niezależne media wymieniają z imienia i nazwiska sędziów i sędzie wydających upolitycznione sentencje. 25 grudnia 2020 Ponadto wszyscy skazani zgłaszali podczas rozpraw fakt, nierzadko udokumentowany, pobicia przez funkcjonariuszy milicji, część wskazywała na to, że przyznania do winy zostały na nich wymuszone przemocą. Żadne z tych zgłoszeń nie zostało przez sąd rozpatrzone, podobnie jak żadna inna skarga tego typu we wszystkich procesach odbywających się w Białorusi w ciągu ostatnich tygodni. Białoruscy lekarze udokumentowali też kilka przypadków obrażeń wynikających z gwałtów pałką, jakich dopuścili się milicjanci. Bulwersujące i gorszące okoliczności zatrzymania w jednym z takich dramatycznych przypadków nie tylko nie skłoniły sądu do odrzucenia oskarżeń, ale poskutkowały wręcz surowszą karą. Mężczyzna bestialsko potraktowany przez OMON otrzymał wyrok 27 stycznia 2021 roku – 5 lat więzienia o zaostrzonym rygorze za „uszkodzenie ciała funkcjonariusza”. Więźniów politycznych w Białorusi jest dzisiaj już 227. Każdego tygodnia przybywa kilkunastu skazanych. Setki Białorusinów oczekują na swoje procesy, a niektórym grozi nawet kilkanaście lat więzienia. Przytłaczająca większość oskarżonych to zwyczajni Białorusini. Opozycyjni politycy siedzą w więzieniach już od połowy 2020 roku albo zostali zmuszeni do wyjazdu z kraju. 31 grudnia 2020 Systemowe represje obejmują też przestrzeń przemocy symbolicznej. Reżim rozpoczął proces uznania biało-czerwono-białej flagi za „ekstremistyczną” i zarekwirował cały nakład, łącznie z wybrakowanymi egzemplarzami, nowej powieści „Rewolucja” Wiktara Marcinowicza. W szkołach podstawowych dzieci są indoktrynowane propagandowymi sloganami i filmami z lat 60., powstałymi w okresie chruszczowskiego tępienia tożsamości narodowych w republikach radzieckich. Badania potwierdziły również autentyczność pochodzącego z sierpnia nagrania audio, na którym Mikałaj Karpienkow, ówczesny minister spraw wewnętrznych, mówi o utworzeniu obozów koncentracyjnych dla „wyjątkowo upartych opozycjonistów”. Obrońcy praw człowieka i aktywiści BYPOL-u (którzy upublicznili nagranie), zdołali rzucić na tę sprawę więcej światła dopiero w styczniu 2021 roku.  Obozy powstaną, bo z niewyjaśnionych powodów między 14 a 15 sierpnia straż więzienna obozu w Słucku wypuściła wszystkich więźniów. Niepotwierdzone jeszcze źródła donoszą, że wojskowi pilnujący demonstrantów otworzyli bramy, kiedy zrozumieli, że nie mają do czynienia z ekstremistami i terrorystami. 4 stycznia 2021 Władze chcą zapobiec powtórnemu podobnemu „niepowodzeniu” na wiosnę i szykują dla więźniów politycznych specjalną placówkę w Iwacewiczach. „Wilcze jamy”, jak nazywane jest więzienie, już teraz cieszą się złą sławą, a informacje o rozplanowaniu więzienia nie pozostawiają złudzeń, jeśli chodzi o poszanowanie praw człowieka w jego murach. Informacje o powstaniu takiego miejsca potwierdza między innymi Aleś Bialacki, dyrektor Centrum Obrony Praw Człowieka „Viasna”. W miarę, jak reżim zaciska okowy systemowych represji, Białorusini zaciskają zęby w oczekiwaniu na zelżenie mrozów. Od początku roku planują w swoim kraju wiosenne porządki. Aktywiści w kraju i poza jego granicami centralizują i koordynują swoje działania. W połowie stycznia BYPOL rozszyfrował tajemnicze trzycyfrowe oznakowania używane przez milicję, dzięki czemu Białorusini mają jeszcze skuteczniej identyfikować nadużywających przemocy milicjantów. Pierwszą mobilizację Białorusinów w tym roku Swiatłana Cichanouska zaplanowała na 7 lutego, ale mieli w niej wziąć udział przede wszystkim przedstawiciele białoruskich diaspor. W wielu krajach aktywiści zmobilizowali lokalne władze różnego szczebla do okazania solidarności z Białorusinami. All friends of Belarus! I know you are here for us. Now we can see your support on the Map of Solidarity with Belarus.Just click a button here: https://t.co/DodfoFHb2TWe will see how many countries, how many people are standing with Belarusians 🤍❤️🤍 #StandWithBelaruspic.twitter.com/eekHdz87oc — Sviatlana Tsikhanouskaya (@Tsihanouskaya) February 7, 2021  W Polsce diaspora również zorganizowała szereg wydarzeń z pomocą miejscowych samorządów. W Warszawie grupa działaczy Polska 2050 wyszła z ciekawą inicjatywą nazwania ronda u zbiegu Południowej Obwodnicy Warszawy i ulicy Puławskiej imieniem Romy Bandarenki, popartą przez białoruską diasporę skupioną wokół Centrum Solidarności Białoruskiej. 15 listopada 2020 Sama Cichanouska omawiała tego dnia przyszłość kraju z nową ambasadorką USA w Białorusi Julie Fisher. Do spotkania doszło w przeddzień planowanej rozmowy Fisher z przedstawicielami reżimu Łukaszenki. W Mińsku przedstawiciele państw członkowskich Unii Europejskiej zebrali się, by uczcić ten dzień solidarności wraz z rodzinami zamordowanych i uwięzionych. Przekonanie o dopełnieniu zmian po nadejściu wiosny rozbudza w Białorusinach również zryw Rosjan. Konieczność zaangażowania w sytuację w kraju i skupienia na nadchodzących wrześniowych wyborach parlamentarnych rodzi w nich przeświadczenie, że Putin nie będzie w stanie wspierać Łukaszenki nawet w dotychczasowym zakresie. Mimo tych nadziei najbliższe dni upłyną Białorusinom w rytm kolejnych uderzeń młotków sędziowskich oznaczających następne dramaty. Na 11 lutego zaplanowana jest rozprawa lekarza i dziennikarki, którzy upublicznili informacje potwierdzające, że Roma Bandarenka był trzeźwy i został skatowany. Świat, Alaksandr Łukaszenka, Swiatłana Cichanouska, Białoruś Raman Bandarenka"
162^Prezydent Biden za prawami reprodukcyjnymi kobiet – znosi zakazy wprowadzone przez Trumpa^Katarzyna Jaremko^8 lutego 2021^https://oko.press/roe-przeciwko-wade-memorandum-bidena/^"W latach 70. XX wieku aborcja była w USA traktowana jako kwestia medyczna, a nie polityczna. Nie dziwiło, że konserwatywny gubernator Reagan zliberalizował prawo aborcyjne w Kalifornii. Aborcja nie była dla niego częścią „imperium zła"", ale dla Trumpa już tak  Prezydent Joe Biden podpisał jak dotąd rekordową dla debiutanta w Białym Domu ilość dekretów, rozporządzeń i memorandów. Jedno z ostatnich dotyczy aborcji. 23 stycznia 2021 28 stycznia prezydent Stanów Zjednoczonych ogłosił, że odwróci skutki ataku Donalda Trumpa na prawa kobiet w dostępie do ochrony zdrowia. Biden dodał, że podpisane przez niego memorandum „odnosi się do ochrony zdrowia kobiet w kraju i za granicą oraz odwołuje zmiany, które zostały wprowadzone przez Donalda Trumpa, na mocy których utrudnia się kobietom dostęp do przystępnej opieki lekarskiej dotyczącej ich praw reprodukcyjnych”. Posunięcie prezydenta z Partii Demokratycznej jest spełnieniem jego obietnicy z okresu kampanii wyborczej. Biden zapowiadał, że uchyli tzw. zasadę Mexico City, czyli zakaz finansowania przez rząd USA zagranicznych organizacji non-profit, które wykonują lub promują aborcję. Rząd Trumpa wprowadził to ograniczenie w 2017 roku na mocy memorandum prezydenckiego, a następnie rozszerzył je na wszystkie obowiązujące amerykańskie fundusze zdrowotne dotyczące opieki lekarskiej w innych krajach. To sprawiło, że organizacje zajmujące się na przykład leczeniem AIDS, projektami dotyczącymi czystej wody, pomocą podczas klęski głodu czy szczepieniami dzieci nie miały szans na uzyskanie pomocy z 9,5 mld puli, jeśli jednocześnie propagowały aborcję. Memorandum nakazuje również Departamentowi Zdrowia i Opieki Społecznej natychmiastowe rozważenie zdjęcia zakazu kierowania pacjentek do lekarzy wykonujących aborcję przez placówki finansowane z rządowego programu Title X. Reasumując: Biden już na samym początku swojej kadencji dał czytelny znak, że w sprawach aborcji jest on – w przeciwieństwie do poprzednika – po stronie kobiet i prawa do wyboru. 21 stycznia 2021 To bardzo ważny polityczny sygnał w debacie na temat aborcji, tym bardziej że w ostatnich latach dyskurs publiczny w owej sprawie przesunął się na prawo. Cała rzecz jednak w tym, że w Stanach Zjednoczonych – tak jak się to okazało ostatnio w Polsce – kwestia przerywania ciąży zależy od decyzji trzeciej władzy, czyli w wypadku Ameryki od federalnego Sądu Najwyższego. Momentem historycznym, który zainicjował upolitycznianie kwestii przerywania ciąży był wyrok Sądu Najwyższego z 21 stycznia 1973 roku w sprawie „Roe przeciwko Wade”. Aborcja została wówczas uznana za legalną przez cały okres ciąży, dając jednak stanom możliwość wprowadzenia regulacji ograniczających możliwość aborcji w drugim i trzecim trymestrze. Jak zauważa Linda Greenhouse, wieloletnia autorka tekstów o Sądzie Najwyższym dla „New York Timesa”, w skład sądu, który wydał decyzję w sprawie Roe, wchodziło czterech sędziów nominowanych przez Richarda Nixona, dziś uchodzącego – nie zawsze sprawiedliwie – za prekursora konserwatywnej rewolucji. Jej zdaniem aborcja nie była wtedy kwestią partyjną, a medyczną. W decyzji z 1973 roku uznano, że każda kobieta ma prawo do przerwania ciąży i wynika to z praw do prywatności i wolności, gwarantowanych przez 14. poprawkę do konstytucji. Jednocześnie sędziowie zdecydowali, że stany mają prawo ograniczać prawo kobiet do aborcji w 2 i 3 trymestrze ciąży. W trzecim trymestrze stan może zakazać aborcji, ale musi dopuszczać aborcję w wyjątkowej sytuacji, gdy ciąża zagraża życiu lub zdrowiu matki.. Oznaczało to konieczność zmiany przepisów w 46 z 50 stanów. 23 września 2020 Członkowie SN powołali się na prawo do prywatności, bo ustawa zasadnicza nie dawała wielu wskazówek jak się do tematu kobiet w ogóle odnosić. „Mężczyźni, którzy uchwalili i ratyfikowali konstytucję nie wspomnieli w niej o kobietach, seksie ani małżeństwie. „Pamiętaj o paniach” – ostrzegała Abigail Adams swojego męża w 1776 r., który tę radę zignorował (red. – chodzi o jednego z Ojców Założycieli i późniejszego prezydenta Johna Adamsa). W konsekwencji nieumieszczenia kobiet w dokumentach założycielskich republiki były jednocześnie trwałe i katastrofalne. Fakt, że twórcy konstytucji nie rozwiązali kwestii niewolnictwa, doprowadził do wojny domowej. To, że uważali kobiety za nierówne mężczyznom, niemalże skończyło się tym samym. W amerykańskiej historii kobiety często wpisywały się w konstytucję na zasadzie analogii. Dyskryminacja z powodu płci była podobna do dyskryminacji z powodu rasy, a język zakazujący jednej dyskryminacji można było rozumieć jako zakazujący innej” – pisze w znakomitym 700-stronicowym eseju pt. „My, naród. Nowa historia Stanów Zjednoczonych” Jill Lepore, historyczka z Uniwersytetu Harvarda. W zeszłym roku ukazała się polska wersja książki, w tłumaczeniu Jana Szkudlińskiego. Pisarka sugeruje, że sprzeciw wobec politycznych praw kobiet mógł – podobnie jak bunt wobec znoszenia niewolnictwa – skończyć się wojną secesyjną. I ma rację. Historyczne Południe było zaciekłym przeciwnikiem ruchu na rzecz równouprawnienia kobiet. Stany dawnej Konfederacji w 1920 roku niemal zablokowały ratyfikację 19. Poprawki do konstytucji, która zrównywała kobiety i mężczyzn w prawie wyborczym.  24 stycznia 2021 Ówczesna wrogość wobec sufrażystek i emancypacji długo opóźniała rozwój tamtejszego ruchu na rzecz praw kobiet na Południu. Silny opór ze strony białych kongresmenów i senatorów od Marylandu po Luizjanę przez wiele lat uniemożliwiał zatwierdzenie wspomnianej poprawki do ustawy zasadniczej, która, by wejść w życie potrzebowała aprobaty legislatur 36 z 48 ówczesnych stanów. Dziewięć stanów Południa odmówiło ratyfikacji lub, co gorsza, przyjęło „rezolucje o odrzuceniu”, potępiające poprawkę jako nieuzasadnioną, niepotrzebną, niedemokratyczną i niebezpieczną. Najbardziej radykalni politycy mówili wprost o potrzebie secesji. Mimo to poprawka weszła w życie – Amerykanki uzyskały więc prawa wyborcze dwa lata po Polkach. Wracając do wyroku w sprawie Roe przeciwko Wade: wielu komentatorów uważało, że decyzja SN szybko straci na kontrowersyjności. W końcu ówczesny gubernator Kalifornii Ronald Reagan, dzisiaj postać kanoniczna dla twardej prawicy, podpisał ustawę liberalizującą prawo aborcyjne w swoim stanie. Upolitycznienie tematu aborcji przyszło z zaplecza Richarda Nixona. Autor prezydenckich przemówień, a później gwiazda prawicowej publicystyki Pat Buchanan, doradził głowie państwa, że aborcja jest coraz poważniejszą sprawą, szczególnie dla katolickiego elektoratu, który wówczas tradycyjnie głosował na Partię Republikańską. Jeszcze przed wydaniem wyroku w sprawie Roe Nixon wygłosił więc przemówienie, w którym wycofał się ze swoich wcześniejszych poglądów, w dużej mierze przychylnych prawu do wyboru i stwierdził, że ludzie życie – w tym nienarodzonych – jest święte. Warto dziś przypomnieć sobie okoliczności „Roe przeciwko Wade” i ich konsekwencje dzięki dokumentowi Netflixa „Powrót do sprawy Roe: Prawa kobiet w politycznej grze” w reżyserii Ricki Sterni i Anne Sundenberg. Jest on dostępny na polskiej wersji platformy. „Opinia publiczna była podzielona względem wielu kwestii dotyczących kobiet, jednak w latach 60. i 70. podziały te nie przebiegały po liniach partyjnych. Dopiero w roku 1980 obie partie umieściły w swych programach postulat odnoszący się do legalności aborcji – republikanie byli przeciwni, demokraci zaś byli za. W latach 90. aborcja stała się już kwestią całkowicie partyjną – i definiującą coraz bardziej powiększający się rozłam” – pisze Jill Lepore. 21 grudnia 2019 Wysiłki zmierzające do legalizacji aborcji rozpoczęto w latach 60. Nie stały za nimi feministki ani działaczki na rzecz praw kobiet, ale lekarze, prawnicy oraz duchowni kierujący Planned Parenthood Federation of America. To organizacja non-profit działająca na rzecz praw reprodukcyjnych, której centrala znajduje się w Nowym Jorku. Jej celem jest propagowanie świadomego rodzicielstwa, szerokiej edukacji seksualnej, dostępu do legalnej aborcji i antykoncepcji, walki chorobami przenoszonymi drogą płciową. A także szerzenie, w ramach posiadanych środków, podstawowej opieki medycznej na całym świecie, szczególnie w ubogich krajach Afryki i Ameryki Łacińskiej. Organizacja jest również operatorem jednej z największych sieci klinik oferujących zabiegi związane z aborcją, antykoncepcją oraz diagnostyką chorób wenerycznych. Według sprawozdania sprzed trzech lat budżet Planned Parenthood w 38 proc. pochodzi z wpłat od darczyńców, 34 proc. z grantów rządowych, 22 proc. stanowią dochody z usług medycznych, a w 6 proc. – z innych źródeł. Darczyńcami organizacji są między innymi: Melinda Gates, Fundacja Forda, The Buffet Foundation. Całkowity budżet wyniósł 1,6 mld dol. Planned Parenthood otrzymało finansowanie rządowe po raz pierwszy w latach 70. XX wieku podczas rządów wspomnianego już Richarda Nixona. Prezydent i jego partia byli wówczas pozytywnie nastawieni wobec upowszechnienia wiedzy na temat środków antykoncepcyjnych, wszak było to jeszcze przed wyrokiem w sprawie Roe i przed pokusą upolitycznienia tematu. W 1962 roku prezesem Planned Parenthood został ginekolog i położnik Alan Frank Guttmacher, który rozpoczął kampanię mającą na celu pozyskanie federalnego wsparcia dla programów planowania rodziny przeznaczonych dla ludzi biednych, dla uchylenia zakazów antykoncepcji i liberalizacji prawa do aborcji. Trzy lata później byli prezydenci Eisenhower (republikanin) i Truman (demokrata) pełnili funkcje współprzewodniczących komitetu Planned Parenthood, sygnalizując ponadpartyjne poparcie dla antykoncepcji. Również w 1965 roku – i tu znowu wracamy do regulowania kwestii praw reprodukcyjnych przez trzecią władzę – w sprawie „Griswold przeciwko stanowi Connecticut” federalny Sąd Najwyższy uchylił stanowe zakazy antykoncepcji, uniewinniając jednocześnie Estelle Griswold, kierującą lokalną kliniką Planned Parenthood, aresztowaną i skazaną za rozprowadzanie środków antykoncepcyjnych. Światopoglądowa prawica wraz z Donaldem Trumpem prowadziła w ostatnich latach kampanię na rzecz radykalnego ograniczania dostępu do zabiegów. Co roku w rocznicę wydania wyroku w sprawie „Roe przeciwko Wade” organizowane są Marsze Życia. 14 stycznia 2021 Uczestnikom waszyngtońskiej demonstracji z 19 stycznia 2018 ówczesny prezydent obiecał łącząc się z nimi przez platformę streamingową: „Przyszliście tu z jednej pięknej przyczyny: chcecie budować społeczeństwo, w którym każde życie jest celebrowane, chronione i pielęgnowane. Kochacie każde dziecko, narodzone i nienarodzone, ponieważ wierzycie, że każde życie jest święte, że każde dziecko jest drogocennym darem od Boga. A prawo do aborcji jest złem i obecny stan rzeczy musi się zmienić. Mój rząd zawsze będzie bronić pierwszego prawa z Deklaracji Niepodległości, czyli prawa do życia”. A co by się stało, gdyby w Sądzie Najwyższym znalazła się większość do obalenia wyroku sprzed 48 lat? Każdy z 50 stanów ma swoje własne zasady i praktyki, jeśli chodzi o zapewnienie kobietom możliwości przerwania ciąży. W chwili obecnej przepisy te nie mogą być sprzeczne z precedensem, który został ustanowiony przez Roe przeciwko Wade. W przypadku jego uchylenia na dostęp kobiety do aborcji miałby wpływ władze stanu, w którym mieszka. Według Center for Reproductive Rights, 23 stany, czyli mniej niż połowa, mogłyby w tej sytuacji zakazać aborcji. Autorka zrezygnowała z honorarium, wyrażając w ten sposób wsparcie dla  Kobiety, Świat, Joe Biden, aborcja Prawa kobiet Stany Zjednoczone USA"
163^„Skończył się mój koszmar”. Tomasz Komenda dostanie prawie 13 milionów odszkodowania za 18 lat więzienia^Anton Ambroziak^8 lutego 2021^https://oko.press/tomasz-komenda-odszkodowanie/^Dokładnie 12 mln i 811 tysięcy za kawał życia spędzony w zamknięciu. Tomasz Komenda doczekał się rekordowego odszkodowania i zadośćuczynienia za wymuszone przemocą zeznania, błędny wyrok i prześladowania w zakładach karnych. Czy prokurator odwoła się od wyroku?  „Skończył się mój koszmar. Ludzie, którzy mnie zamknęli, nie mają serca. Żadne pieniądze nie wynagrodzą tych 18 lat” – mówił dziennikarzom po zakończonej rozprawie Tomasz Komenda (na zdjęciu po lewej, obok jego adwokat Zbigniew Ćwiąkalski). 8 lutego 2021 roku Sąd Okręgowy w Opolu zasądził jedno najwyższych w historii odszkodowań na rzecz niesłusznie skazanego mężczyzny. Komenda dostanie 12 mln zł odszkodowania i ponad 811 tys. zł zadośćuczynienia. „Zacznę żyć, tak jak powinienem żyć od samego początku. Ktoś ukradł to, co ukradł i skończyło się, jak się skończyło. (…) To zamknięcie tamtego rozdziału. Mój nowy rozdział ma dwa miesiące i chcę, by był szczęśliwy, tak jak ja jestem w tej chwili” – mówił dziennikarzom mężczyzna. Komenda spędził niewinnie 18 lat w więzieniu na podstawie zeznań, które wymuszono od niego biciem i poniżaniem. Policja zarzucała mu gwałt i morderstwo 15-letniej dziewczyny. Do zbrodni doszło w Miłoszycach podczas zabawy sylwestrowej 1997/1998 roku. W 2004 roku sąd zdecydował o skazaniu Komendy na 25 lat więzienia. Podczas odbywania niesłusznie zasądzonej kary mężczyzna był maltretowany przez współwięźniów, trzykrotnie próbował popełnić samobójstwo. Dopiero ponowne śledztwo wykazało, że nie miał nic wspólnego z miłoszycką zbrodnią, a jego skazanie było wymuszone i bezpodstawne. 27 czerwca 2019 Na kanwie spraw Tomasza Komendy i Igora Stachowiaka (który zmarł na komendzie we Wrocławiu w 2016 roku w skutek podduszania i rażenia paralizatorem) Mechanizm Prewencji Tortur przy Rzeczniku Praw Obywatelskich przygotował specjalny raport, który wskazywał, że nie wystarczy ukarać winnych. Adam Bodnar apelował do ministra sprawiedliwości Zbigniewa Ziobry, o przygotowanie ustawy, która zapobiegałaby stosowaniu tortur na komendach. Żeby unaocznić mu wagę problemu w obszernym raporcie przywołał drastyczne szczegóły z analizy spraw z lat 2008-2015, w których za stosowanie tortur skazano 33 policjantów: „Zatrzymani byli w wyrafinowany sposób bici (przy użyciu m.in. pałek i innych przedmiotów), duszeni, straszeni bronią, wielokrotnie zmuszani bez powodu do poddania się rewizji osobistej, połączonej ze zdjęciem bielizny do kostek i rozchyleniem kolan, ściskano im jądra i wykręcano genitalia, rozbierano i wystawiano na widok publiczny przez okno, straszono zgwałceniem, podrzuceniem narkotyków i sprowokowaniem odpowiedzialności karnej z tego tytułu, utratą pracy, pobiciem metalowym młotkiem, przestrzeleniem kolan przy próbie ucieczki, użyciem psa służbowego, czy przyprowadzeniem ojca ofiary, by przyglądał się znęcaniu”. 23 maja 2017 I dalej: „Niemal regułą w analizowanych sprawach było bicie zatrzymanego po piętach i stopach. Czynności trwały czasem wiele godzin, zaś zatrzymani byli w większości skuci kajdankami, co tylko potęgowało uczucie bezradności i uniemożliwiało jakąkolwiek obronę w przypadku agresji. Ujawniono też przypadki wielokrotnego bicia podczas rozpytań [nieformalnych przesłuchań – red.], aż do momentu uzyskania satysfakcjonującego funkcjonariuszy Policji oświadczenia – dopiero wówczas następowało formalne sporządzenie protokołu przesłuchania w trybie Kodeksu postępowania karnego. Tortur dopuszczono się również wobec sprawców wykroczeń, usiłując zmusić ich do przyjęcia mandatu karnego kredytowanego. Ofiarami byli zarówno mężczyźni, jak i kobiety, a także osoby nieletnie. W jednym przypadku nie pozwolono dziecku skontaktować się z rodzicami i straszoną je przemocą, nie informując jednocześnie opiekunów o zatrzymaniu”. Tomasz Komenda domagał się 18 mln zł odszkodowania – milion za każdy rok niesłusznie spędzony w więzieniu. Sąd Okręgowy w Opolu przed wydaniem wyroku przeanalizował 42 wyroki w podobnych sprawach, przesłuchał 21 świadków, a także posiłkował się obszernym materiałem dowodowym i opiniami specjalistów/biegłych. Czy dla samego niesłusznie skazanego to finał sprawy? Mężczyzna podczas spotkania z dziennikarzami mówił, że wiele zależy od decyzji prokuratora. „Nie wiem, czy będzie się odwoływać, czy pozwoli, żebym tu już nie przychodził” – komentował Komenda. Policja i służby, Tomasz Komenda
164^Córka wie, że mogła mieć siostrę, ale nie ma. Dlaczego miałabym oszukiwać? [Miałam aborcję]^Marta K. Nowak^8 lutego 2021^https://oko.press/corka-wie-ze-mogla-miec-siostre-ale-nie-ma-mialam-aborcje/^Usłyszała od lekarzy: z ciąży nic nie będzie, ale nic nie zrobimy, bo serce bije. Zamiast psychologa przyszedł ksiądz i powiedział, że to jej wina, bo pewnie zgrzeszyła. Płód umierał w niej jeszcze miesiąc. O aborcji, ciążach i historiach innych kobiet mówi artystka Monika Wińczyk Na zdjęciu: Monika Wińczyk na proteście w Poznaniu, kwiecień 2020.  W naszym cyklu Miałam Aborcję opowiadamy historie osób, które przerwały ciążę. Chcemy w ten sposób pokazać spektrum doświadczeń, wyciągnąć aborcję ze sfery tabu i dać przestrzeń osobom, które często wiele lat zmuszone były milczeć ze strachu przed stygmatyzacją. Chcesz opowiedzieć nam o swojej aborcji? Odwołano ci legalny zabieg przez wyrok TK? Pisz na: [email protected] Przez wyrok Trybunału Konstytucyjnego Przyłębskiej, który odebrał osobom w ciąży prawo do aborcji ze względu na wady płodu, Polska stała się czarnym punktem na mapie Europy. Kobietom odebrano prawo, ale nie wybór. Dzięki inicjatywom takim jak Aborcja Bez Granic i międzynarodowej sieci wsparcia, kobiety mogą jechać do zagranicznych klinik. Hipokryzja władzy zrównującą życie matki z życiem płodu pogłębia rozpacz kobiet i stygmatyzację aborcji. Tym bardziej chcemy opowiadać wam prawdziwe historie osób, które przerwały swoje ciąże. Poznańska artystka Monika Wińczyk opowiada o aborcji ze względu na wady płodu, ale też o macierzyństwie i o tym, co zobaczyła na szpitalnych oddziałach. Marta K. Nowak: Czym się zajmujesz? Monika Wińczyk: Jestem aktywistką i performerką, pracuję z teatrami offowymi. Moja twórczość często zahacza o prawa kobiet, człowieka. Pole artystyczne łączy się dla mnie nierozerwalnie z aktywizmem, sztuka zazębia się z życiem i odzwierciedla to, co nosimy w sobie. W moim przypadku to doświadczenie bycia kobietą. Jest w nie wpisana także aborcja i macierzyństwo. Opowiesz o swojej aborcji? To było w 2000 roku. Mieszkałam wtedy w Anglii z partnerem. Kiedy dowiedziałam się, że jestem w ciąży, znaliśmy się dopiero 2 lata, głównie korespondencyjnie. Dopiero zaczynaliśmy wspólnie mieszkać – u jego rodziców, bo z pieniędzmi było krucho. Nie planowaliśmy ciąży, ale ją zaakceptowaliśmy. Byłam jak nieopierzony ptak, 20 parę lat to przecież właściwie start, ale aborcja nie przyszła mi wtedy do głowy. Przyjęłam po prostu do wiadomości – cóż, stało się, będę mieć dziecko. Już przy pierwszym USG lekarz zwrócił uwagę na nieprawidłowy rozwój płodu. Po kolejnych badaniach nie było wątpliwości: albo płód obumrze, co może również doprowadzić do zakażenia mojego ciała, albo – jeśli jakimś cudem ciążę donoszę, dziecko umrze po porodzie – może po godzinie, może po kilku dniach, może po miesiącu. W jaki sposób cię o tym poinformowano? Miałam świetnego lekarza, nadal bardzo dobrze go pamiętam. Spędził sporo czasu, żeby w prostych słowach wytłumaczyć mi, co się dzieje i co może się wydarzyć. Był przy okazji pierwszym czarnoskórym lekarzem, którego poznałam. Była to jedna z oznak różnorodności, której brakowało w Polsce 20 lat temu – wciąż zresztą brakuje. Zaproponował aborcję. Podkreślił, że decyzja należy jednak do mnie, dał mi na nią dwa tygodnie. Pamiętam, że bardzo mnie zaskoczyło, że ktoś do mnie mówi tak prosto, rzeczowo i konkretnie. Dopiero kiedy znalazłam się w patowej sytuacji i lekarz zasugerował aborcję, poczułam, że mam wybór, że jest jakieś wyjście, że nie muszę godzić się z losem. Wciąż czułam się w tej sytuacji, jak w klatce, ale już wiedziałam, że jest klamka, którą zawsze mogę nacisnąć i otworzyć drzwi. Dlaczego zachowanie lekarza tak cię zszokowało? Opisał, jak sprawa wygląda ze strony czysto medycznej, nie forsował przy tym żadnych rozwiązań, zostawił mi przestrzeń na decyzję. Czułam z jego strony zrozumienie, żadnego osądu. Rozmowy z ginekologami w Polsce inaczej mi się kojarzyły. Czasem czułam się u nich jak na przesłuchaniu. Nie mydlił też oczu. W Polsce tej szczerości brakuje. Mówi się, że zawsze jest jakaś nadzieja. A tu nie ma i tyle. Co się działo przez te dwa tygodnie? Było ciężko, dużo łez. Zdążyłam się już do myśli o ciąży przyzwyczaić. Wiedziałam, że to będzie dziewczynka, wybraliśmy imię. Te dwa tygodnie to był moment wahania. Gdzieś z tyłu głowy był ten stres, to skojarzenie, że to przestępstwo, że nie wiadomo, czy mogę komukolwiek powiedzieć. Jednocześnie zaczynałam zdawać sobie sprawę, że nie mogę liczyć na mojego partnera. Usłyszał to, co ja – że decyzja należy do mnie i to przyjął, odciął się. To z jednej strony było niby w porządku – niczego nie wymuszał, ale ja potrzebowałam wtedy wsparcia. Byłam w obcym kraju, a on był mi najbliższy. Największe wsparcie dostałam od jego mamy. Była osobą wierzącą, ale pocieszała mnie, dawała nadzieję, że przerwanie tej ciąży, to nie koniec świata. Z czysto i klarownie wyłożoną przez lekarza sytuacją tak naprawdę nie miałam jednak wątpliwości. Było mi przykro, smutno, ale wątpliwości nie miałam. Jak wyglądał zabieg? W szpitalu byłam dwa dni – pierwszego dnia zabieg, a drugi dzień był na badania i dojście do siebie. Jako partnerka Anglika miałam pełną opiekę medyczną i psychologiczną. Nie byłam wtedy co prawda skora do rozmów z psycholożką, ale dostałam pakiet informacji – gdzie mogę zadzwonić po pomoc psychologiczną, w jaki sposób zapisać się do grupy wsparcia dla kobiet, które miały aborcję. Ze szpitala pamiętam wydarzenie, które mnie zmroziło. Pomyślałam wtedy, że to już przegięcie. Co takiego się wydarzyło? Dzień po aborcji przyszła do mnie psycholożka i przyniosła mi w koszyczku płód zawinięty w jakąś pierzynkę. Stawia go na półkę i mówi, że mogę się pożegnać. Dostałam jeszcze dwa polaroidowe zdjęcia płodu, żebym mogła go zapamiętać. Nogi się pode mną ugięły. To było dla mnie szokujące i niespodziewane, zupełnie tego nie rozumiałam. Po latach uznałam jednak, że zobaczenie i takie pożegnanie się coś mi jednak dało: jeszcze większe poczucie, że dobrze zrobiłam. Pozostał ze mną obraz płodu, który zupełnie nie przypominał dziecka. To był 3 miesiąc 3 tydzień i 3 dzień – nie był to może skrzep, widać było zalążki kończyn, ale mimo wszystko ten widok raczej mi pomógł w zapominaniu i niepostrzeganiu aborcji jako traumy. Trudno było tu mówić o nienarodzonym dziecku, to był płód. W szpitalu powiedzieli, że nie mogą nam go wydać, ale możemy przyjść na zbiorowy pogrzeb. Ja już tego nie potrzebowałam. Tydzień po zabiegu byłam w Polsce. I jak się tu czułaś z doświadczeniem aborcji? Bardzo długo nie umiałam o tym mówić. 7 lat później, kiedy byłam w ciąży z córką i po kolejnych 7 latach w ciąży z synem, wciąż miałam problem. Na początku, gdy ginekolog pytał, czy byłam już w ciąży ściemniałam: nie, to pierwsza. Potem zaczęłam mówić, że poroniłam. W moich papierach u różnych lekarzy są teraz kompletnie różne wersje. Musiało minąć 15 lat zanim potrafiłam powiedzieć – miałam aborcję. Bez obawy, że zaraz ktoś mnie zacznie wyzywać albo ścigać. Miałam zawsze w tyle głowy poczucie, że to przestępstwo, chociaż wszystko miałam przecież robione w szpitalu legalnie i bezpiecznie. Dlatego uważam, że mówienie o aborcji jest bardzo ważne. Wiele osób otwiera się, dopiero kiedy usłyszy, że inne miały podobnie. Doświadczyłam tego, kiedy byłam książką aborcyjną. Co to znaczy, że byłaś książką? W ramach Dni Antydyskryminacji byłam częścią żywej biblioteki. Każda taka żywa książka opowiada swoją historię, ja opowiadałam o mojej aborcji tak jak tobie teraz. Jak reagowali słuchacze? Różnie. Jeden pan nie dał rady, prawie zemdlał. Przyszła też młoda działaczka antyaborcyjna. Normalnie książka może rozmawiać z jedną osobą pół godziny, z nią siedziałam godzinę. W końcu dałam spokój, powiedziałam jej, że to nie ma sensu, nie dogadamy się. Nie było między nami dialogu, marnowałyśmy tylko swój czas. Były jednak także kobiety, które po wysłuchaniu mojej historii pytały, czy mogą się przytulić. Mówiły wtedy: też miałam, ale nie umiem o tym mówić. Mam gęsią skórkę, jak sobie przypominam tamte emocje. Być może pierwszy raz poczuły się na tyle bezpiecznie, żeby o tym powiedzieć. A jak to się stało, że ty się tak bezpiecznie ze swoją historią poczułaś?  Też miałam osoby, które potrafiły mnie wysłuchać, wyciągnąć rękę, wesprzeć, opowiedzieć o swoich doświadczeniach. Inspirowała mnie koleżanka, która bez żadnych obaw mówiła o swoich aborcjach. Miała dwie, obie przeprowadziła sama w domu. Nie jestem też pierwszą osobą w rodzinie, która miała aborcję. Takich historii słyszałam mnóstwo. Jedne z powodu ekonomicznych, inne bo problemy z ciążą, facet nie chciał albo facet nie ten. Najgorsze jest to, że te aborcje bardzo często były powodowane kwestiami ekonomicznymi. Nie damy rady, nie mamy roboty, musimy to zrobić. I wtedy taka osoba musi najpierw się zapożyczyć, żeby potem tak czy inaczej mieć kiepską sytuację i jeszcze dług do spłacenia. Moja babcia mówiła o aborcji jeszcze całkiem normalnie, ja już nie umiałam. Ale nawet jak się słuchało tych rodzinnych historii, to o aborcji mówiło się w szczególny sposób. „Trzeba załatwić”, zawsze w tej nieoficjalnej atmosferze. Tak samo w filmach – aborcja przeważnie jest dramatem, złą decyzją. Która zwykle potem się dla kobiet źle kończy. Właśnie. A gdyby zrobić film o mojej historii, okazałoby się, że to najlepsza decyzja jaką mogłam podjąć. Potem było wspaniałe życie i cudowna rodzina, którą udało mi się stworzyć. Przy okazji poznałam inne kobiety, których historie potoczyły się inaczej. Co to za historie? Przy obu ciążach spędziłam dużo czasu w szpitalu. Jest jedna historia, której nie zapomnę. Leżała obok mnie dziewczyna, której w poprzednim szpitalu podawano jednocześnie leki na podtrzymanie ciąży i poronne. Lekarze popełnili błąd, pękł pęcherz płodowy, wody się wylały, odesłali ją tak do domu. W szpitalu, w którym byłyśmy nie mogli się nadziwić, dlaczego oba leki podawano razem. Płód nie miał szans na przeżycie. Ale ta dziewczyna usłyszała od lekarzy, że oni nie mogą nic zrobić, bo serce bije. Przy nas, na sali, powiedzieli jej wprost: wiemy, że z tej ciąży nic nie będzie, ale ręce mamy związane. Zostawiono ją bez żadnej pomocy psychologicznej, zamiast tego, przyszedł ksiądz. I powiedział jej, że to jej wina, bo najwyraźniej zgrzeszyła. Myślałam, że wstanie i resztkami sił go pobije. Byłam z nią w tej samej sali przez 2 tygodnie, po miesiącu wróciłam po jakieś wyniki i spotkałam jej partnera na korytarzu. Powiedział, że serce w końcu przestało bić. Ma zabieg. Miesiąc leżała tam wiedząc, że płód w jej brzuchu umiera. Moja historia pozwoliła mi też spojrzeć na wszystko z drugiej strony. Moje ciąże były trudne, synek urodził się w 26 tygodniu i nie było wiadomo, czy przeżyje. Oddział neonatologii uczy dostrzegania obu stron: z jednej, super, że ratujemy tak wczesne ciąże. Ale z drugiej czasem ratuje się te życia za wszelką cenę, nie zostawiając nadziei. Nasz syn miał trudny start, ale nam się cudownie udało, wady nie były poważne, mogliśmy sobie też pozwolić na rehabilitację. Ale nie każdy jest w takiej sytuacji. Na oddziale widzisz dzieciaki, które rodzą się z różnymi wadami, mają mnóstwo operacji. Nad łóżkami stoją rodzice. Głównie matki. Zapłakane, załamane niepewnością czy to dziecko przeżyje, a jeśli tak, to jaki będzie stopień niepełnosprawności, czy poradzi sobie finansowo z rehabilitacją. Już nie są Marysią i Tadeuszem, rodzicami, tylko niewolnikami. To brzmi brutalnie, ale tak jest. Do końca życia będą przy dziecku, które żyje tylko dzięki aparaturze i obecności rodziny przez całą dobę. Nie oszukujmy się, że na te osoby czeka jakieś wsparcie socjalne. To kolejne kłamstwo. W Polsce dostaną ochłapy, za które może dwie rehabilitacje w miesiącu będzie można opłacić. A co, jeśli dziecko potrzebuje jej codziennie? Te wszystkie pisemka i media, które ubierają macierzyństwo w różowe i pastelowe kolory, to dla mnie nawijanie kobietom makaronu na uszy. Wiadomo, że jesteśmy potem bardziej podatne na sugestie, że wszystko się ułoży, poradzisz sobie, będziesz miała wsparcie. A potem się okazuje, że tego kogoś, kto miał wspierać nie ma, a instytucja nas zostawia same. Co czujesz, teraz kiedy aborcja ze względu na wady płodu stała się w Polsce nielegalna? Chodzę na protesty, ale czuję smutek, jestem tym wszystkim umęczona. Wspaniałe jest to, że protestuje coraz więcej młodych ludzi. Bo tak naprawdę właśnie ich ten wyrok dotyczy. Ja już tyle wiem, że nie pozwolę sobie na kolejną ciążę, mnie to prawo już nie dotknie. Ale jestem załamana, że ktoś, komu się teraz przytrafi podobna historia, nie będzie miał takiego wsparcia i takiej rozmowy, jak ja miałam 20 lat temu z lekarzem. Te osoby nie mają już tej klamki, która na mnie czekała. Jeżeli to prawo będzie funkcjonować, współczuję każdej osobie, która będzie musiała to przejść albo oglądać śmierć swojego dziecka niedługo po porodzie. Nie wyobrażam sobie, jakie to obciążenie psychiczne. Ale jest w tym wszystkim coś optymistycznego. Wiemy już, że nie jesteśmy osamotnionymi jednostkami. Są dziesiątki tysięcy osób, które czują i myślą podobnie, chcą decydować. Nie damy się tak łatwo. Rozmawiałaś ze swoją rodziną o aborcji? Przed przyjaciółmi i obecnym partnerem nie musiałam niczego ukrywać, nie mieli z tym problemu. Wie też rodzina partnera, która jest mocno wierząca. Ale to są prawdziwi chrześcijanie, tolerancyjni i kochający drugiego człowieka. Nie oceniają mnie. Kiedy dowiedzieli się, że nie ochrzcimy syna, powiedzieli wasza sprawa, dali przestrzeń. Mój ojciec powiedział za to, że już przy wspólnym stole nie usiądziemy. Aborcji nie ukrywam też przed córką. Wie, że mogła mieć siostrę, ale nie ma i wie z jakiego powodu. Dlaczego miałabym oszukiwać młodą kobietę? Kobiety, Zdrowie, Julia Przyłębska, Trybunał Konstytucyjny, aborcja ciąża Miałam Aborcję protesty kobiet wyrok TK
165^Były skinhead awansuje w IPN. „Drogą nacjonalisty” doszedł do stołka dyrektora^Estera Flieger^8 lutego 2021^https://oko.press/byly-skinhead-awansuje-w-ipn/^Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Tomasz Greniuch ma rządzić wrocławskim oddziałem IPN  2 lutego wrocławska „Gazeta Wyborcza” podała, że nowym szefem Oddziału Instytutu Pamięci Narodowej we Wrocławiu, zostanie dr Tomasz Greniuch – p.o. naczelnika delegatury w Opolu, a w przeszłości wieloletni działacz skrajnie prawicowego ONR. Greniuch jest również autorem książki „Droga nacjonalisty”, której treść analizowaliśmy w : odwołuje się w niej m.in. do myśli Leona Degrell’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. Szerzej o skrajnie prawicowych poglądach i działalności Greniucha piszemy w drugiej części tekstu. Wedle naszych źródeł nowe stanowisko dla Greniucha ma być elementem wymiany ekipy we wrocławskim oddziale IPN: władzom Instytutu miało się nie spodobać, że w oddziale za kadencji prof. Włodzimierza Sulei znano od dawna esbeckie dokumenty potwierdzające przestępstwa seksualne niedawno zmarłego kardynała Henryka Gulbinowicza, a mimo to pozwolono sprawie przedostać się w niekontrolowany sposób do prasy. Nacjonalista Greniuch ma zaś awansować dzięki protekcji prof. Jana Żaryna.  ustaliło, że wrocławskim IPN-em Greniuch będzie zarządzał jako p.o. dyrektora od drugiego tygodnia lutego do końca kwietnia. Instytut nie chce odpowiadać na pytania o kompetencje nowego szefa oddziału. Sprzeciw wobec nominacji wyraża wiceprezydent Wrocławia Sebastian Lorenc: „Moja babcia była wywieziona do pracy przymusowej przez nazistów. Po wojnie moi dziadkowie odbudowywali Wrocław z nazistowskiej pożogi. Dziś pamięć tamtego pokolenia hańbi mianowanie Greniucha na szefa wrocławskiego IPN. Panie Greniuch, we Wrocławiu nie ma miejsca dla ludzi wznoszących rękę w nazistowskim pozdrowieniu. Nie ma miejsca dla ludzi kwestionujących Holokaust. Nie ma miejsca dla tępej nienawiści i antysemityzmu. Proszę przyjąć do wiadomości, że pański pobyt we Wrocławiu choćby trwał 1 dzień, nadmiernie się przedłuża. Wrocław był, jest i będzie miastem wolności i tolerancji. Nic tu po panu” – napisał na Facebooku Lorenc. Wrocławska „Wyborcza” informuje także, że Rada Dyscypliny Naukowej Historia Uniwersytetu Wrocławskiego zbierze się, by podjąć decyzję, czy zaangażuje się w sprawę. Sprzeciw wobec szykującej się dla Greniucha nominacji wyrazili politycy Zielonych i Razem.  poprosiło IPN o potwierdzenie informacji, że zmiana nastąpi na początku drugiego tygodnia lutego oraz że dr Tomasz Greniuch obowiązki dyrektora wrocławskiego oddziału będzie pełnił do 29 kwietnia. Ponadto zapytaliśmy: W odpowiedzi otrzymaliśmy pismo o takiej treści: „Informuję, że Instytut Pamięci Narodowej nie udziela informacji dotyczących planowanej polityki personalnej, informacji o procedurach wyboru kandydatów na stanowisko ani komentarzy na temat przyszłych decyzji kadrowych. Zgodnie z obowiązującym stanem prawnym, o powierzeniu obowiązków pracownikowi Instytutu Pamięci Narodowej decyduje Prezes Instytutu Pamięci Narodowej, który – zgodnie z art. 9 ustawy z dnia 18 grudnia 1999 r. o Instytucie Pamięci Narodowej (Dz. U. z 2021 r. poz. 177) – kieruje Instytutem” – czytamy. I dalej: „Informacje o dokonanych zmianach personalnych na stanowiskach kierowniczych publikowane są w komunikacie na stronie internetowej Instytutu Pamięci Narodowej” – kończy dyrektor generalny IPN Magdalena Głowa. Dr Tomasz Greniuch to historyk Narodowych Sił Zbrojnych. Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Wywodzi się z ruchu nacjonalistycznych skinheadów, bardzo popularnego na skrajnej prawicy w całej Europie na przełomie lat 80. i 90. Na przełomie wieków XX i XXI grupy skinheadów z południowej Polski zaczęły się samoorganizować. Za szyld przyjęły nazwę przedwojennych polskich narodowych radykałów/faszystów: Obóz Narodowo Radykalny. Można mówić o takich grupach w Częstochowie, Czeladzi, Sosnowcu, Brzegu, Kędzierzyn Koźlu, Opolu czy na Podhalu. ONR nie stronił od przemocy i agresywnych haseł i demonstracji. Przez ten cały czas Greniuch jest związany z ówczesnym ONR-em, liczącym wtedy maksimum 300 aktywistów. Do 2001 roku działał z innymi radykałami w Narodowym Odrodzeniu Polski – uczestniczył w II Rewolucyjnym Obozie Narodowego Odrodzenia Polski w Dusznikach Zdroju i świętował we Wrocławiu z tą organizacją Święto Niepodległości. Jednak wskutek „odskinowania” NOP odchodzi i postanawia założyć własny szyld – ONR Brzeg. Choć jeszcze w 2004 roku startuje z list NOP do parlamentu. W międzyczasie (2001-2006) studiuje na Uniwersytecie Opolskim historię. Na uczelni prezesuje studenckiej Polskiej Korporacji Akademickiej Silesia Opolensis. Jednak i tu nie porzuca działalności politycznej. Organizuje spotkania i wykłady w Klubie Akademickim m.in. z Dariuszem Ratajczakiem. To nieżyjący już pracownik naukowy Uniwersytetu w Opolu, wydalony z uczelni w 1999 roku za propagowanie kłamstwa oświęcimskiego. Skini z ONR pojawiają się na opolskich obchodach Święta Niepodległości. 15 marca 2003 roku demonstrują na ulicach Opola. Niosą płonące pochodnie, wygłaszają ksenofobiczne przemówienia i wznoszą okrzyki typu: „Tu jest Polska, nie Izrael”, „Znajdziemy kij na żydowski ryj” oraz „Narodowy radykalizm”. Wśród nich Greniuch. W maju zakłócają spotkanie z ówczesnym premierem Leszkiem Millerem, krzyczą między innymi „Miller won z polskich stron”, plują na flagę Unii Europejskiej i wycierają nią buty. Skinheadzi z ONR szybko dominują obchodzone na Górze św. Anny przez nacjonalistów uroczystości upamiętniające III Powstanie Śląskie i Konstytucję 3 Maja. W 2001 roku ONR-owcy siłą usuwają z obchodów Antoniego Macierewicza. Krzyczą: „Nasze ulice, nasze kamienice!”, „Precz z niemiecką okupacją!”, „Polska tylko dla Polaków!”, „Narodowy, narodowy kapitalizm!”, „Żydzi won z polskich stron!” oraz „Ma-cie-rewicz! Do Iz-ra-ela!”. W 2004 aktywiści ONR palą flagę UE, wcześniej czyszcząc sobie nią buty, krzycząc „Unijna ściera dobrze buty wyciera”. Rok później zakłócają już oficjalne obchody Święta 3 Maja. Podczas przemówienia wojewody opolskiej Elżbiety Rutkowskiej skandują przez megafon: „Niemcy won z polskich stron”, „Śląsk Opolski zawsze polski”, „Znajdzie się kij na żydowski ryj” oraz „Komuniści będą wisieć”. W 2006 roku członkowie ONR wyciągają podczas uroczystości ręce w faszystowskim pozdrowieniu. W 2007 są, za zgodą wojewody opolskiego Bogdana Tomaszka (PiS), już częścią oficjalnych obchodów. I znów członkowie ONR i nacjopogańskiej Zadrugi, składając kwiaty pod pomnikiem, hajlują. W tym okresie nieformalnym liderem ONR jest dr Greniuch. Jest on też pomysłodawcą „Najazdu na Myślenice”, czyli marszu upamiętniającego pogrom na ludności żydowskiej, zorganizowany w 1936 roku przez działacza nacjonalistycznego Adama Doboszyńskiego. To ich akcję miała czcić demonstracja, której 16 czerwca 2005 roku przewodził Greniuch. Krakowscy ONR-owcy szli w niej ubrani w repliki strojów przedwojennej ONR Falangi, piaskowe koszule z zieloną opaską na ramieniu. Niesiono też flagę wzorowaną na sztandarze Trzeciej Rzeszy, gdzie zamiast swastyki widniał krzyż celtycki.  „Odnieśliśmy sukces” – według relacji krzyczy po demonstracji Greniuch. I jeszcze: „Zobaczycie, wszystkie gazety będą nasze. Pokażą nas we wszystkich wiadomościach telewizyjnych!”. Do niedawna Greniuch chwalił się, że to on jest pomysłodawcą Marszu Niepodległości. W pierwszym marszu w gronie 200-300 osób maszerowali wtedy ONR-owcy wraz z neonazistami z grupy terrorystycznej Combat18. Jest też Greniuch głównym autorem opublikowanych w 2007 roku Zeszytów Szkoleniowych ONR, gdzie zaleźć można opinię, że: „Obóz Narodowo Radykalny, odrzucając demokrację i parlamentaryzm, jest Ruchem działającym na ulicy (…) manifestacją, sprzeciwem i buntem wobec współczesnego świata z jego »polityczną poprawnością«, »demokracją liberalną« i »prawami człowieka«”, a także szerokie objaśnienie oficjalnych ONR-owskich haseł takich jak „Polska dla Polaków”, „Polska cała tylko biała”, „Tu jest Polska nie Izrael”. W 2010 Greniuch rozpoczął studia doktoranckie na Katolickim Uniwersytecie Lubelskim. Jego promotorem został prawicowy historyk z IPN, dr hab. Tomasz Panfil, a recenzentem pracy doktorskiej ekssenator PiS i szara eminencja IPN, prof. Jan Żaryn, główny twórca polityki historycznej PiS. Greniuch został też członkiem działającego na KUL Akademickiego Klubu Myśli Społeczno-Politycznej Vade Mecum – miejsca spotkań i nawiązywania współpracy przez wielu przyszłych skrajnie prawicowych polityków. W 2013 roku wyszło wznowienie jego książki „Droga nacjonalisty”. Gerniuch prezentuje w swojej książce bardzo nacjonalistyczną, antysemicką filozofię dziejów i geopolityki. Stwierdza w niej, że: Efekt to, zdaniem p.o. naczelnika delegatury IPN, wojny i niewola. Dalej Greniuch kontynuuje wątek „żydowski” łącząc go ze spiskową teorią „rządu światowego”, który jego zdaniem „w dobie triumfu syjonizmu, gdy idea globalizmu zakłada zniewolenie wszystkich narodów świata w jednym super-państwie pod egidą światowej diaspory” z pomocą „polskojęzycznych mediów i „papki pseudoinformacji”, dąży do zniszczenia Polski i Polaków. „Humanizm”, „Oświecenie”, „Prawa Człowieka” oznaczają dla Greniucha „rozwiązłość, demoralizację, ludobójstwo”. Homoseksualizm to „choroba”, „dewiacja”, „zboczenie”. Jest też pewien, że za kilkadziesiąt lat zalegalizowane będą „zoofilia” i „pedofilia”, gdyż jest „bacznym obserwatorem życia”. Zażarcie broni też w „Drodze Nacjonalisty” tzw. „salutu rzymskiego” (zwanego kolokwialnie „hajlowaniem”). Pisze: „Nie wstydzimy się naszych poglądów, naszej tradycji. Dla nas salut rzymski, pozdrowienie aryjskiej Europy, wzniesiona ku słońcu prawica, nie jest gestem zamawiania piwa czy gestem szukania muchy na suficie”. Rzymskie pochodzenie gestu jest współczesnym mitem, a prawdziwe formy pozdrowień rzymskich żołnierzy nie są znane. Pierwsze znane wyobrażenia tego gestu pochodzą z końcówki XVIII w. Jednocześnie w XX wieku salut był masowo używany jako pozdrowienie ugrupowań faszystowskich. Cytowany z aprobatą i omawiany w „Drodze Nacjonalisty” jest m.in. Leon Degrelle, waloński nacjonalista, ultrakatolik, nazista, pułkownik Waffen SS oraz powojenny animator światowego ruchu neonazistowskiego i filar organizacji „Cedade”, będącej hiszpańskim odgałęzieniem organizacji „Odessa” (Organisation der ehemaligen SS-Angehörigen, co znaczy Organizacja Byłych Członków SS). W swojej ojczystej Belgii został skazany zaocznie na karę śmierci za zdradę i kolaborację z III Rzeszą. Jeśli dr Tomasz Greniuch obowiązki dyrektora wrocławskiego oddziału IPN będzie pełnił do 29 kwietnia, oznacza to, że o jego dalszych losach zdecyduje już zapewne nowy prezes Instytutu. Pięcioletnia kadencja dr. Jarosława Szarka dobiega końca 22 lipca tego roku. Jego następca zostanie wyłoniony w konkursie, który – zgodnie z ustawą – nie wcześniej niż na pół roku i nie później niż na trzy miesiące przed tym dniem, ogłasza przewodniczący Kolegium IPN, a więc obecnie pełniący tę funkcję prof. Wojciech Polak. Zrobił to już 2 lutego: tego dnia w Biuletynie Informacji Publicznej pojawiło się ogłoszenie. Procedura ma zakończyć się 27 kwietnia: do tego dnia Kolegium wyłoni kandydata na prezesa, którego następnie powoła Sejm za zgodą Senatu. O tym, jak wygląda konkurs, a także jakie nazwiska są na giełdzie,  informowało w styczniu. Historia, Władza, Jan Żaryn, Instytut Pamięci Narodowej, Tomasz Greniuch
166^Szczepienia w I kwartale opóźnione. Czy będziemy bezpieczni do końca roku? Liczymy^Piotr Pacewicz^7 lutego 2021^https://oko.press/czy-bedziemy-bezpieczni-do-konca-roku-liczymy/^Jest opóźnienie 115 tys. szczepień, ale do końca kwartału powinniśmy wykonać ich 6,3 mln. Tyle że do bezpiecznego poziomu 70 proc. populacji będzie brakować jeszcze... 47,9 mln. W obecnym tempie potrwałoby to do czerwca 2022. Żeby zdążyć do końca roku, trzeba szczepić po 175 tys. osób dziennie. Wykonalne? W niedzielę 7 lutego rano wg rządowego raportu szczepień ostatniej doby (w sobotę) zaszczepiono 49 556 osób, czyli dużo jak na weekend. Po 12:00 pojawiła się jednak zasadnicza korekta: 22 484 szczepień. Niestety, często się zdarza, że dane, których źródłem jest Ministerstwo Zdrowia są korygowane, co jest frustrujące nie tylko dla dziennikarzy. Rządowa strona tłumaczy, że takie różnice „wynikają ze specyfiki procesu szczepień, w którym pojawiają się korekty i anulowania, oraz ciągle doskonalonych reguł biznesowych monitorujących jakość gromadzonych danych. Korekty nie są istotne ze statystycznego punktu widzenia”. Ostatnie zdanie nie wydaje się prawdziwe w wypadku tej niedzieli. Próbując nadążać za danymi przedstawiamy wykres dziennej liczby zaszczepień (zielone słupki) i średniej kroczącej ostatnich siedmiu dni (niebieska linia).     Jak widać, od połowy stycznia do początku szczepień seniorów (25 stycznia) średnia krocząca ustabilizowała się na poziomie nieco ponad 30 tys. – była to wyłącznie grupa „medyków”, którzy szczepili się w 509 szpitalach węzłowych (dokładniej – w nieco więcej liczbie punktów). Potem średnia urosła do ok. 60 tys., bo doszła druga linia szczepień w 6 158 punktach (przynajmniej tyle jest na rządowej mapie), a każdy dostaje 30 szczepionek tygodniowo (policzmy: 6 158 x 30 to tygodniowo 185 tys. szczepień, czyli średniodziennie 26 391). Suma wykonanych szczepień wyniosła do tej pory 1 641 158, z tego pierwszą dawką 1,2 mln i drugą 440 tys., w ogromnej większości preparatem Pfizera (Moderny podano ok. 72 tys.). Pierwszą dawką zaszczepiono ponad 700 tys. „medyków” spośród 1 mln 050 tys., którzy się zgłosili.     Jak podaje strona rządowa, zaszczepiono 67,6 tys. osób w wieku 71-75 i 454,7 tys. w wieku 75 plus, czyli razem 455 tys. seniorów. Słabą stroną tej informacji jest fakt, że szczepienia seniorów obejmują wszystkie osoby urodzone w 1941 roku i starsze, a więc przedział 70 plus, a nie 71 plus. Liczba zaszczepionych seniorów z pewnością przekroczyła zatem pół miliona, na razie dostali tylko pierwszą dawkę. Co na szczęście oznacza już zasadniczy wzrost odporności. Porównanie z harmonogramem szczepień uaktualnionym po zawirowaniach z dostawami szczepionek Pifizera wskazuje, że do niedzieli powinniśmy wykonać 1 mln 263 tys. pierwszych i 512 tys. drugich szczepień, czyli razem 1 mln 775 tys. Dane z niedzieli poznamy w poniedziałek, ale nie ma szans, by nadrobić brakujące 134 tys. szczepień. W poprzednie trzy poniedziałki podawano informację o 11, 16 i 15 tys. niedzielnych szczepieniach, bo weekendy są wciąż znacznie słabsze. Trochę się to poprawiło w szpitalach węzłowych, które po interwencjach lekarzy i mediów, w tym , dostają szczepionki trzy razy w tygodniu zamiast raz, ale ponad 6 tys. punktów szczepień dostaje swoją dawkę 30 sztuk raz w tygodniu.   Opóźnienie w stosunku do harmonogramu ok. 115 tys. szczepień, jakiego można oczekiwać w poniedziałek, nie zostało wyjaśnione przez władze, ale nie zagraża ono poważnym opóźnieniem harmonogramu. Oznacza to, że do 3 kwietnia 2021 powinniśmy wykonać założone 5,5 mln szczepień. I mieć 2,4 mln osób zaszczepionych dwiema dawkami i 3,1 mln pierwszą. A nawet więcej, bo do tego dojdzie ok. 400-500 tys. nauczycieli i nauczycielek (do 60 lat), którzy zaszczepieni zostaną dwukrotnie szczepionką AstraZeneca, w szpitalach węzłowych (niestety bez personelu szkolnego, np. pań i panów woźnych, co wydaje się szkodliwym pominięciem). Czyli dodatkowe 900 tys. szczepień. Pierwszy kwartał zamkniemy zatem liczbą 6,3 mln szczepień. Tyle powinno się udać. Polski rząd deklarował, że dąży do zaszczepienia 70-80 proc. dorosłej populacji. Dorosłych jest 30 mln 255 tys. (tyle było uprawnionych w wyborach 2019) plus – uwaga! – ok. 470 tys. cudzoziemców, którzy wg danych Urzędu ds. Cudzoziemców mają w Polsce zezwolenia na pobyt. To razem 30 mln 725 tys. osób. Przyjmując rządowe założenia, oznaczałoby to, że trzeba zaszczepić minimum 70 proc. z nich, czyli 21,5 mln, co oznacza 43 mln szczepień (dawek). Szczepienia w I kwartale (6,3 mln) stanowić będą 14,7 proc. wszystkich planowanych przez rząd, czyli tylko jedną siódmą. Podobne kryteria przyjmuje Komisja Europejska, która zalecakrajom członkowskim zaszczepienie 70 proc. dorosłej populacji. Epidemiolodzy są jednak bardziej wymagający od polityków i mówią o bezpieczeństwie w przypadku zaszczepienia 70 proc. całej populacji. Policzmy ten wariant. Wg raportu GUS z października 2020 w I półroczu 2020 roku Polek i Polaków było 38 mln 354 tys. Wobec ujemnego przyrostu naturalnego rzędu 100 tys. w wyniku dramatycznego wzrostu zgonów jesienią, ta liczba spadła do mniej więcej 38 mln 250 tys. Dodajemy 470 tys. cudzoziemców i mamy ok. 38,7 mln osób. 70 proc. z tej liczby to 27,1 mln osób, czyli 54,2 mln szczepionek. To by oznaczało, że w I kwartale wykonaliśmy tylko 12 proc. niezbędnej porcji szczepień, by uzyskać bezpieczeństwo epidemiologiczne. Uwaga, pomijamy tu ryzyko związane z nowymi mutacjami wirusa SARS-CoV-2, które mogą zburzyć te kalkulacje. Po wykonaniu 6,3 mln szczepień w I kwartale, do poziomu bezpieczeństwa epidemiologicznego zabraknie nam – według powyższych wyliczeń – 47,9 mln szczepionek. W obecnym tempie ok. 61 tys. szczepień dziennie potrwałoby to 785 dni, czyli do połowy czerwca 2022 roku. Oczywiście jesteśmy w stanie szczepić znacznie szybciej, zarówno w szpitalach węzłowych, jak i przede wszystkim w ponad 6 tys. punktów w całym kraju, które dostają tylko 30 dawek tygodniowo, znacznie poniżej możliwości ogromnej większości z nich. Jak szybko możemy zaszczepić 70 proc. populacji? Rząd (jak zwykle) nie podaje konkretów, co jest tym razem uzasadnione, bo nie do końca wiadomo, ile Polska dostanie szczepionek (czym się w tym tekście w ogóle nie zajmujemy). Ale gdybyśmy tak zamarzyli sobie, żeby zdążyć z uzyskaniem bezpiecznego poziomu 70 proc. zaszczepień do końca roku? W II, III i IV kwartale musielibyśmy szczepić po 175 tys. osób dziennie, czyli trzy razy więcej niż obecnie. Gdyby to zadanie powierzyć 6 158 punktom szczepień wypadałoby 28 zaszczepień dziennie na punkt, czyli 199 tygodniowo. To przerosłoby ich możliwości. Skąd o tym wiemy? Bo gdy NFZ ogłosił nabór punktów, podał jako jedno z kryteriów wykonanie 180 szczepień tygodniowo. Jak pisaliśmy w , zgłosiło się niewiele ponad 1 000 zamiast spodziewanych 8 tys. punktów i aby uniknąć blamażu rząd wycofał się z tego kryterium na dzień przed zakończeniem rekrutacji. Dopiero wtedy sypnęły się zgłoszenia. 11 grudnia 2020 Oznacza to, że szczepienia w kolejnych kwartałach trzeba oprzeć nadal na podwójnym systemie ponad 500 szpitali węzłowych i ponad 6 tys. punktów w całym kraju. Nawet jeśli szpitale wzięłyby na siebie szczepienia zbiorowe (tak jak obecnie nauczycieli), punkty zapewne nie dadzą rady zaszczepić wszystkich osób z indywidualnych zgłoszeń. Na co zwracamy uwagę z wyprzedzeniem, tym bardziej, że rząd zwykle nie patrzy do przodu. Cała Europa szczepi na razie powoli. Według danych zebranych przez portal Our World in Data, w niedzielę 7 lutego Polska była dość wysoko w unijnym rankingu zaszczepień, ale różnice są minimalne, bo wszystkie kraje dostają proporcjonalnie taką samą liczbę dawek z puli UE. Na wykresie uwzględniliśmy też Wlk. Brytanię (do niedawna w UE), która szczepi głównie szczepionką AstraZeneca (bez limitu wieku!) i ona prowadzi z 17,3 szczepieniami na 100 mieszkańców (173 na tysiąc). Z krajów UE dobrze wypadają mniejsze kraje Malta i Dania, ale potem w przedziale 3,7 – 4,7 szczepień mieści się aż 15 państw UE. Polskę i Hiszpanię (po 4,3 szczepień na 100 osób) wyprzedza 6 krajów, za nami jest 19. Na świecie imponującym liderem jest Izrael z 62,9 szczepionek na 100 mieszkańców. Trzeba jednak pamiętać, że podawane są tu liczby szczepień, a nie osób zaszczepionych dwiema dawkami. Oznacza to, że pełną odporność zyskało w Izraelu mniej niż 30 proc. osób, a w Polsce (44o tys. osób – patrz wyżej) tylko 1,1 proc. wszystkich. Nie licząc oczywiście tych Polek i Polaków, którzy przeszli zakażenie. Przy pomocy kiepskiego w Polsce testowania takich osób wykryto 1,55 mln, w rzeczywistości jest ich kilka razy więcej. Zdrowie, Mateusz Morawiecki, Adam Niedzielski, Ministerstwo Zdrowia, COVID-19 szczepienia na COVID-19
167^Sędzia Juszczyszyn: Nie boję się. Będę czekał na powrót do sądu choćby 8 lat. Zwyciężymy [WYWIAD]^Mariusz Jałoszewski^7 lutego 2021^https://oko.press/juszczyszyn-nie-boje-sie-bede-czekal-na-powrot-do-sadu-chocby-8-lat/^W pierwszą rocznicę zawieszenia  rozmawia z sędzią Pawłem Juszczyszynem. Sędzia opowiada nam, jak radzi sobie w obecnej sytuacji, co robi w ciągu dnia, czy wspiera go żona. Zapewnia, że nie dał się złamać i wytrzyma represje jeszcze długo, bo chce wrócić do sądu Właśnie mija rok odkąd sędzia Paweł Juszczyszyn z Sądu Rejonowego w Olsztynie nie może sądzić. Jego sprawę przez wiele miesięcy śledzili Polacy, bo sam stanął naprzeciw machiny władzy PiS i jej współpracowników w wymiarze sprawiedliwości. O Juszczyszynie zrobiło się głośno w listopadzie 2019 roku.  jako pierwsze ujawniło wówczas, że wystąpił do Kancelarii Sejmu o przesłanie list poparcia dla kandydatów do nowej KRS: 22 listopada 2019 Sprawa była wtedy gorąca politycznie. Bo KRS, do której PiS z Kukiz’15 wybrał głównie sędziów współpracujących z resortem Ziobry, może być nielegalna. Okazało się bowiem, że jeden z członków nowej KRS Maciej Nawacki (prezes Sądu Rejonowego w Olsztynie z nominacji ministra Ziobry) nie miał wymaganej liczby podpisów na swojej liście poparcia. Kilku sędziów wycofało je w ostatniej chwili. Listy poparcia były wtedy jedną z najpilniej strzeżonych tajemnic. I Juszczyszyn to tabu chciał złamać. Zażądał list, bo wykonał wyrok TSUE z listopada 2019 roku, w którym Trybunał Sprawiedliwości UE dał wskazówki polskim sędziom, jak mają oceniać legalność nowej KRS i nielegalnej Izby Dyscyplinarnej przy SN. I sędzia to zrobił jako pierwszy. Szybko spadł jednak na niego grad represji. Najpierw resort Ziobry odwołał go z orzekania na delegacji w Sądzie Okręgowym w Olsztynie, potem rzecznik dyscyplinarny Ziobry zrobił mu dyscyplinarkę, a prezes sądu Maciej Nawacki odsunął go sam na miesiąc od orzekania. 29 listopada 2019 Kiedy Juszczyszyn wrócił po miesiącu do sądu, nie odpuszczał. Nałożył nawet grzywnę na szefową Kancelarii Sejmu, która list nie przesyłała, a potem pojechał do Warszawy je oglądać. Zablokował to jednak prezes Nawacki – mimo urlopu w górach, cofnął Juszczyszynowi delegację do Warszawy. Władza chciała za wszelką cenę uciszyć Juszczyszyna. I 4 lutego 2020 roku zrobiła to nielegalna Izba Dyscyplinarna, która bezterminowo zawiesiła go w obowiązkach sędziego i obniżyła mu pensję aż o 40 procent. 4 lutego 2020 Zawieszenie ma trwać do zakończenia sprawy dyscyplinarnej. Problem w tym, że od ponad roku rzecznik dyscyplinarny Ziobry nie przesłał nawet wniosku do sądu dyscyplinarnego. Więc zawieszenie Juszczyszyna może trwać latami. W pierwszą rocznicę zawieszenia  rozmawia z sędzią Pawłem Juszczyszynem. Sędzia opowiada nam, jak radzi sobie w obecnej sytuacji, co robi w ciągu dnia, czy wspiera go żona. Zapewnia, że nie dał się złamać i wytrzyma represje jeszcze długo, bo chce wrócić do sądu. Mówi też, jak naprawić sądy i jak rozliczyć „dobrą zmianę” w wymiarze sprawiedliwości. Mariusz Jałoszewski, : 4 lutego 2021 minął rok od decyzji nielegalnej Izby Dyscyplinarnej, która zawiesiła pana w obowiązkach sędziego. Już rok nie wychodzi pan na salę sądową, jest odcięty od komputera w sądzie, dostaje niższą pensję. Warto było zapłacić taką cenę? Paweł Juszczyszyn, sędzia Sądu Rejonowego w Olsztynie: Było warto, wciąż czuję wielką satysfakcję, że zrobiłem coś, do czego byłem wewnętrznie przekonany i co było prostym stosowaniem prawa, bez oglądania się na jakiekolwiek konsekwencje. Tak rozumiem istotę służby sędziowskiej. Nasze orzekanie ma być całkowicie niezależne od jakiejkolwiek presji i obaw o konsekwencje wydanego orzeczenia. Miał pan do rozpoznania prostą apelację w sprawie cywilnej. Nie musiał pan badać statusu sędziego, który wydał wyrok w I instancji i w tym celu żądać od Sejmu list poparcia dla kandydatów do nowej KRS. Można było szybko wydać wyrok i zapomnieć o sprawie. Ale w mojej ocenie KRS została wyłoniona niezgodnie z prawem, z pogwałceniem Konstytucji. Co więcej, sędziowie – członkowie KRS nie zostali wybrani prawidłowo do tego organu. I tak obsadzona Rada przedstawia sędziów prezydentowi do powołania lub awansu. Dlatego trzeba sprawdzać status sędziów przez nią nominowanych, bo obywatel ma prawo wiedzieć, czy ma zagwarantowane rzeczywiste prawo do bezstronnego i niezależnego sądu, który wyda wyrok w jego sprawie. Ale dlaczego to pan, nieznany wcześniej sędzia liniowy z Olsztyna jako pierwszy w Polsce zastosował wyrok TSUE ws. nowej KRS oraz Izby Dyscyplinarnej i zażądał list poparcia do KRS? Po prostu wykonałem swój obowiązek jako sędzia. Uważam, że niewłaściwą postawą jest kalkulowanie, czy treść rozstrzygnięcia przyniesie mi straty czy korzyść. My, sędziowie, pełnimy służbę społeczeństwu i jeżeli zgodnie z naszym najlepszym zrozumieniem prawa i zgodnie z sumieniem uważamy, że powinniśmy postąpić tak, a nie inaczej, to naszym obowiązkiem jest tak postąpić. Decyzję ws. list poparcia do KRS podjąłem bez oglądania się na kogokolwiek i na konsekwencje. I do dzisiaj jestem przekonany, że była to słuszna decyzja. Zwłaszcza, że ona znajdowała oparcie w orzeczeniu TSUE. Wykonał pan wyrok TSUE, już rok jest odsunięty od sądu. I nie widać tego końca. A sędzia Maciej Nawacki, prezes pana macierzystego sądu, który mógł się obawiać ujawnienia list, bo nie miał wymaganej prawem liczby podpisów, nadal jest prezesem sądu i członkiem nowej KRS. Dostał też od KRS awans na sędziego okręgowego i walczy o awans aż do NSA. Nie czuje pan goryczy? Prezes Nawacki wszystkie funkcje, które pełni obecnie, ma z nadania politycznego. Bez zmian społeczno-politycznych do naprawy sytuacji w sądach nie dojdzie. Ta sytuacja jest dla sędziów wyzwaniem, by nie poddawać się w walce o niezależność sądownictwa. Trzeba też pamiętać o wszystkich niegodnych zachowaniach, przypadkach łamania Konstytucji i w przyszłości – mam nadzieję – przy wsparciu społecznym środowisko sędziowskie się oczyści. 6 lutego 2021 Można odnieść wrażenie, że z wykonaniem wyroku TSUE został pan sam. Jeszcze tylko kilku sędziów tego próbowało i mają dyscyplinarki. Potem PiS uchwalił ustawę kagańcową z surowymi karami i sędziowie nie podważają już statusu sędziów awansowanych przez nową KRS. Zadziałał efekt mrożący pana zawieszenia? Tak, docierają do mnie takie sygnały. Władza polityczna gotuje sędziów i całe społeczeństwo jak żabę. Powoli. Wciąga nas w chaos prawny. Słyszę szczere stwierdzenia sędziów, że nie będą kwestionować statusu sędziów, bo w obecnym stanie prawnym obowiązuje sprzeczna z Konstytucją tzw. ustawa kagańcowa. I oni nie położą głowy pod topór, żeby wydać jedno orzeczenie, a potem stracić stanowisko i jeszcze być ściganym przez upolitycznioną prokuraturę. O wiele gorsza wśród sędziów jest jednak taka postawa, która próbuje w jakiś sposób uzasadniać i racjonalizować ich obecne bierne zachowanie. Bo są i tacy sędziowie. Ale bez wsparcia społeczeństwa, bez wsparcia politycznego, bez przywrócenia sędziom gwarancji niezależności, trudno wymagać, żeby indywidualni sędziowie przyjmowali na siebie grad represji. Czyli sędziowie dali się zmrozić ustawą kagańcową? I tak, i nie. Jeśli chodzi o badanie statusu neo-sędziów powoływanych na wniosek neo-KRS, to widzę taką tendencję, że dopóki nie dojdzie do uchylenia ustawy kagańcowej, to oni tego statusu badać nie będą. Ale z drugiej strony wydają wiele orzeczeń, które dotyczą praw i wolności obywateli. W sprawie kar za udział w manifestacjach, czy kar związanych z epidemią sądy stwierdzają, że są one niezgodne z Konstytucją. Te wyroki są korzystne dla obywateli. I część sędziów za swoje odważne orzeczenia i tak dotykają represje. Jest też casus sędziów krakowskich, którzy gwarantując należne prawa prokuratorowi Mariuszowi Krasoniowi, są teraz przesłuchiwani przez prokuraturę. 29 grudnia 2020 Jak wygląda teraz pana sytuacja i roboczy dzień? Przynajmniej raz w tygodniu przychodzę do mojego macierzystego Sądu Rejonowego w Olsztynie, składam pismo z żądaniem przywrócenia mnie do pełnienia służby sędziowskiej, powołując się na to, że Izba Dyscyplinarna nie jest sądem i nie mogła skutecznie mnie zawiesić. Każdorazowo jestem w swoim gabinecie, bo mam do niego klucze. Siedzę tam 2 – 3 godziny. Ale jestem odcięty od wszystkiego. Nie mam dostępu nawet do poczty służbowej, co powoduje pewne problemy, bo informacje czysto pracownicze, czy organizacyjne do mnie nie dochodzą. Spotykam się też wtedy ze znajomymi sędziami. Rozmawiamy. Poza tym – również ze względu na epidemię – siedzę masę czasu w internecie. Staram się czytać wszystko, co dotyczy praworządności i niezależności sądownictwa w Polsce. Gdyby nie epidemia, to w ramach stowarzyszenia sędziów Iustitia jeździłbym po Polsce, w rejony, gdzie władza ma duże poparcie. Żeby rozmawiać z obywatelami i tłumaczyć, dlaczego są ważne niezależne sądy. To zaczęliśmy już robić, ale z powodu epidemii przeniosło się to do internetu. Co chwila mam spotkania i webinary ze studentami, licealistami, obywatelami.  W pierwszą rocznicę zawieszenia sędziego Pawła Juszczyszyna w czwartek 4 lutego 2021 r. olsztyńscy sędziowie, prawnicy i obywatele zorganizowali dla niego pod sądem pikietę wsparcia. Na pierwszym planie sędzia Juszczyszyn ze statuetką nagrody „Olsztynianina Roku”. Fot. z profilu Iustitii na Facebooku.  Gdy jest pan w sądzie spotyka pan prezesa Macieja Nawackiego, który odsunął pana od sądzenia, i który podarł na oczach całej Polski uchwały olsztyńskich sędziów? Kilka razy mijaliśmy się. Ale nie rozmawiamy ze sobą. Ja mówię dzień dobry. Czy on odpowiada? Chyba nie było takich sytuacji. Raczej odpowiada skinięciem głowy. Nie było sytuacji, w których doszłoby do podania rąk na powitanie. Podałby dziś pan rękę Nawackiemu? Ma pan do niego żal? Nie podałbym ręki. To nie jest kwestia żalu. Uważam, że zachowuje się niegodnie. Nie tylko jako sędzia, ale też tak po prostu, po ludzku. Co poza aktywnością w internecie? Staram się żyć normalnie, zbierać siły. Jestem takim przyczajonym tygrysem, który czeka na odpowiedni moment. Używając metafory wspinaczkowej, czekam na okno pogodowe, żeby znowu rozpocząć atak na szczyt. I co pan chce zaatakować? Przede wszystkim chcę dodać otuchy tym, którzy jeszcze walczą i się nie poddali. Chcę inspirować społeczeństwo do tego, żeby nie poddawało się bezprawiu, żeby walczyło o swoje prawa i wolności. Myślę, że wszystkich, którzy w tej chwili łamią Konstytucję i praworządność, będziemy musieli rozliczyć. Bo to, co dzieje się teraz, będzie na długie lata demoralizowało nasze życie społeczne. Takie rozliczenie będzie ostrzeżeniem dla osób wchodzących do zawodu prawniczego, czy obejmujących funkcje publiczne, że nie opłaca się sprzedawać swojej niezależności wszelkiej władzy. Że opłaca się mieć kręgosłup, a uzyskane korzyści mogą zostać w przyszłości odebrane. Sądownictwu zarzucano przez długie lata, że się nie oczyściło po latach PRL. W tej chwili ten zarzut jest już nieaktualny, bo w naturalny sposób nastąpiły zmiany w kadrach w sądownictwie i w tej chwili w sądach pracują głównie młodzi sędziowie, którzy – tak jak ja – PRL pamiętają głównie z dzieciństwa. Ale jeśli ktoś dawniej uważał, że w sądach była potrzebna dekomunizacja, to uważam, że w przyszłości będzie trzeba odwrócić zmiany wprowadzone przez obecną władzę. Nawackiego też chce pan rozliczyć? Oczywiście. Proszę zwrócić uwagę na to, że podarł dokument podpisany przez sędziów, co wyczerpuje znamiona przestępstwa. Nie wycofał się z kandydowania do nowej KRS, choć wiedział, że czterech sędziów wycofało swoje poparcie dla jego kandydatury. I to jeszcze przed złożeniem tych list do marszałka Sejmu. Ponadto jest cała masa zachowań sędziego Nawackiego w KRS, w których nie wyłączał się z konkursów, w których mógł być w konflikcie interesów. Czuje pan potrzebę odwetu za to, co się teraz dzieje? Nie, nie chodzi o odwet. Chodzi o to, żeby w przyszłości nic takiego nie mogło się powtórzyć. Jak to rozliczyć? Wszyscy neo-sędziowie powinni być usunięci, ale ci spośród nich, którzy są porządnymi, uczciwymi ludźmi, mogliby ponownie stawać do konkursu. Ale już przed prawidłowo, legalnie obsadzoną KRS. A ci, którzy dopuścili się deliktów dyscyplinarnych, powinni być usunięci w normalnej procedurze po przeprowadzeniu procesu, przed niezależnym i bezstronnym sądem dyscyplinarnym. Wróćmy do pana codzienności. Co o tym wszystkim myśli żona? Każe rzucić wszystko i zająć się rodziną? Nie, żona mnie wspiera. Razem tworzymy taki najmniejszy oddział świata. I to daje mi bardzo dużo siły. Są chwile, że żona ma już dość pana zaangażowania w obronę praworządności? Pandemia usidliła mnie w domu. Wcześniej, gdy rozkręcały się moje wyjazdy w różne części Polski na spotkania z obywatelami, czy na różne akcje wsparcia innych sędziów, np. sędziego Waldemara Żurka na jego procesie dyscyplinarnym w Katowicach, czy sędziego Igora Tuleyę w Warszawie, to czasami była niezadowolona, że nie ma mnie w domu. Bo taki wyjazd często był nawet kilkudniowy. Ale jakoś kwestie organizacyjne dogrywamy. Żona ma też świadomość, że muszę się czymś pożytecznym zająć, żeby nie zwariować.  Sędzia Paweł Juszczyszyn wraz z innymi sędziami, m.in. Igorem Tuleyą, Piotrem Gąciarkiem z Warszawy, Katarzyną Kałwak z Oleśna; dali w 2020 roku wsparcie pod Sądem Najwyższym ściganej przez Prokuraturę Krajową sędzi Irenie Majcher z Opola. Fot. z profilu Iustitii na Facebooku.  Nie ma pretensji o to, że od roku przynosi pan do domu pensję o 40 procent niższą? Ile pan teraz zarabia na rękę? Niecałe 6 tysięcy złotych. Dla wielu osób nadal to są duże pieniądze. Żona pracuje. Mam też wsparcie z funduszu pomocy dla sędziów. Kredyty? Tak. Mam pożyczkę z sądu na zaspokojenie potrzeb mieszkaniowych i kredyt na cele mieszkaniowe w banku. Rata miesięczna to ok. 2,5 tys. zł. Plus opłata za mieszkanie i środki na utrzymanie dzieci. W sumie idzie na to cała moja obniżona pensja. Gdyby nie żona i wsparcie funduszu, miałbym problem z utrzymaniem się. Mało kto wie, że choć nie orzekam, nadal jestem sędzią i z tego powodu nie mogę nigdzie dorobić. Rodzice też dają wsparcie? Mama uczestniczy w manifestacjach w obronie praworządności w moim rodzinnym Morągu. To są naprawdę ujmujące sceny, bo w takich małych miasteczkach jest o wiele trudniej zamanifestować. Starzy znajomi przeszli próbę czasu, czy się odwrócili się od pana? Wręcz przeciwnie. Wielu starych znajomych z liceum, z którymi nie miałem ostatnio kontaktów, odezwało się, na czele z moją wychowawczynią panią prof. Krystyną Świst. Przysyłają wiadomości z wyrazami wsparcia, solidarności i życzeniami powrotu do sądu. Często spotykam się też z sytuacjami, że ktoś rozpozna mnie na ulicy, w sklepie. Zwykli ludzie w Olsztynie ściskają mi dłoń, mówią, że dodaję im otuchy. Oczekują, że więcej będzie takich sędziów, że są dumni z tego, że mają w Olsztynie takiego sędziego. Są momenty, gdy dopada pana zwątpienie? Ile pan jeszcze wytrzyma? Nie, tylko mam chwile niecierpliwości, bo chciałbym, żeby już zaczęła się zmiana na lepsze. Bo to, że to nastąpi, jest pewne. Ustoję, choć nie wiem, kiedy skończy się moje zawieszenie. Rzecznik dyscyplinarny zarzuty postawił mi w listopadzie 2019 roku i nic się w tej sprawie nie dzieje. Sprawa nie została skierowana do sądu dyscyplinarnego. Mogą mnie tak jeszcze długo trzymać na zawieszeniu, ale nie dłużej niż osiem lat, bo potem sprawa się przedawni i wrócę do sądu. Największym problemem dla mnie są momenty, w których jest cisza, nic się nie dzieje, nie mogę być aktywny. Taki bezruch mnie deprymuje. A skąd biorę siłę? Nie wiem, po prostu pewnie taki jestem. Ukształtowały mnie góry, uprawiając alpinizm, jeżdżąc w wysokie góry, przeżyłem wiele ekstremalnych sytuacji, z których wychodziłem cało. I to hartuje, w myśl zasady, co cię nie zabije, to cię wzmocni. Co to były za ekstremalne sytuacje? Było ich kilka. Upadek 150 metrowy w Kaukazie, lawina kamienna z uszkodzeniem mojego partnera wspinaczkowego i akcja ewakuacyjna helikopterem ze ściany Grossglocknera, najwyższego szczytu Austrii. Musieliśmy też wycofać się ze wspinaczki, właściwie już zrobionej ściany lodowej na szczycie Artesonraju w Peru, gdzie podczas prowadzenia przeze mnie wyciągu mój partner, który mnie asekurował, zaczął tracić przytomność. W Kaukazie odpadliśmy z partnerem na szczycie, już przy zejściu, a właściwie podczas ucieczki przed nadciągającą burzą. Były już takie wyładowania, że łuki przepięciowe wyskakiwały nam między czekanami. I nagle na stoku pokrytym lodem partner poleciał w dół i wyrwał mnie. Spadaliśmy w ten sposób 150 metrów. Na szczęście nie trafiliśmy po drodze na jakąś barierę skalną, tylko stoczyliśmy się. To była moja pierwsza wizyta w Gruzji, bo wspinaliśmy się na szczycie granicznym Gistoła. Na szczęście wyhamowaliśmy na piargach śnieżnych. Spadliśmy na lodowiec, co było nie mniej niebezpieczne, bo splątany liną zatrzymałem się na progu szczeliny lodowcowej. Niebezpieczna była też lawina kamienna w Austrii. Tam leciał na nas obryw z głazem wielkości szafy gdańskiej. Przeleciał obok mnie dosłownie dwa, trzy metry, ale niestety zahaczył mojego partnera wspinaczkowego. Uszkodził mu bardzo mocno kolano i musiał nas helikopter ze ściany wyciągać. Nie zabrał nas na pokład, tylko we trójkę z ratownikiem lecieliśmy nad górami. To też było ekstremalne przeżycie. Czego nauczyły pana góry? Na pewno odwagi, ale też samodzielności, bo zwłaszcza samodzielny alpinista, który prowadzi drogę, nie może liczyć na to, że ktoś z góry zrzuci mu linę. Musi sam wytyczyć i znaleźć drogę. Musi podjąć też ryzyko przejścia drogi na własnej asekuracji. Sam rozważyć, na ile zabezpiecza się przed upadkiem, a na ile w imię np. szybkości poruszania się będzie ryzykował większym lotem w dół. 21 listopada 2020 Trzymając się terminologii górskiej. Nie jest tak, że po wyroku TSUE wyszedł pan sam do przodu i odpadł po żądaniu list do KRS? Nie użyłbym takiej metafory. Raczej ktoś mnie próbuje strącić ze ściany, ale nawet po odpadnięciu zawsze potrafię zebrać się w sobie i dalej ruszyć w górę. Nie zabraknie mi determinacji w walce o praworządność, bo doświadczenia z gór niemal jeden do jednego przenoszę na działania w sferze zawodowej i publicznej. Ale nie zawsze pan wchodził na szczyt. Na ośmiotysięczniku Manaslu w Himalajach zabrało panu do szczytu 50 metrów i się pan wycofał. Tak, dlatego że tam było dosyć niebezpiecznie. Jedna osoba tam weszła przed nami i schodząc poinformowała nas, że pod nim pękła deska śnieżna, która wywołuje lawinę, i żeby lepiej się tam już nie pakować. Szliśmy po bardzo długim okresie śnieżnych opadów i załamania pogody. Ale byłem na wysokości 8100 metrów i to bez tlenu. Skąd wzięła się pasja do gór? Z domu. Rodzice są geografami. Na wczasy jeździliśmy głównie w góry i wędrowałem z rodzicami. Coraz bardziej wchodziłem też w miejsca w górach poza oznaczonymi szlakami i dopiero podczas studiów prawniczych na UMK w Toruniu zrobiłem kurs wspinaczkowy. Wspinałem się najpierw w Tatrach, potem w Alpach, a potem trafiłem w góry wysokie, w Karakorum na Kampire Dior (7136 m n.p.m.) w 2007, a rok później na Manaslu. Co poza pasją do gór dali jeszcze panu rodzice, którzy są nauczycielami? Fundamentalne wartości. Że trzeba być uczciwym, mówić, co się myśli, i robić, co się mówi. Stać po stronie prawdy. Brzydzę się kłamstwem, brzydzę się osobami, które są cynicznymi karierowiczami, i wykorzystują sytuację do uzyskania apanaży, stanowisk. Bardziej rozumiem osoby, które postępują nieprawidłowo, ale są przekonane, co do słuszności swoich działań. A cynicznych karierowiczów pozbawionych kręgosłupa moralnego nie jestem w stanie zaakceptować. Więc co jest w życiu najważniejsze? Żyć zgodnie z samym sobą. Postępować tak, żeby się nie wstydzić za swoje uczynki. Kto jest dla pana autorytetem? Władysław Bartoszewski, a w świecie prawniczym profesor Ewa Łętowska, Adam Bodnar i profesor Andrzej Zoll. Wskazują głębsze fundamenty prawa. Że prawnicy nie mogą ślepo realizować przepisów ustawowych, tylko muszą sięgać głębiej, patrzeć, czy standardy konstytucyjne zostały spełnione, czy stosowanie prawa nie narusza fundamentalnych praw człowieka, wolności obywatela. W tej chwili to stało się codziennością w polskich sądach. Wcześniej sędziowie tak głęboko nie zastanawiali się, czy stosując prawo, postępują zgodnie z Konstytucją, zgodnie ze standardami europejskimi. Jak pan spędza wolny czas, jak się regeneruje? Ostatnio dużo czasu spędzam w kajaku. Ze względu na pandemię praktycznie całe wakacje spędziliśmy z rodziną na wyprawach kajakowo – rowerowych. Pokonywaliśmy odcinki rzek Pomorza Zachodniego, czy Kaszub. Kajakiem pływam też zimą. Niedawno, w Trzech Króli, z grupą znajomych płynęliśmy Łyną. Poza tym staram się biegać codziennie. Po 8 – 10 kilometrów. Najważniejsza książka? Zawsze bardziej mnie pociągała literatura faktu. Fundamentalną i bardzo ważną pozycją jest dla mnie „Dotknięcie pustki” Joe Simpsona. To prawdziwa do bólu historia walki człowieka z naturą i z samym sobą. I płynie z niej przejmujące przesłanie, że nigdy nie można się poddawać. Ma pan szerokie zainteresowania. Dlaczego po szkole średniej poszedł pan właśnie na studia prawnicze? Wydawało mi się, że prawo daje największą, najbardziej uniwersalną podstawę do robienia czegoś ciekawego w życiu. Podczas studiów bardziej myślałem, że będę pasował do zawodu adwokata, czy radcy prawnego. Wydawało mi się, że zawód sędziego jest stabilnym, spokojnym zawodem, w którym mój temperament może nie najlepiej się sprawdzać. Po studiach, zaraz po obronie pracy magisterskiej pojechałem na trzy miesiące w Tatry. Wtedy zrobiłem najwięcej w swojej karierze wspinaczkowej dróg, ale jak wróciłem do domu, było już po terminach wszystkich egzaminów na aplikacje. I rok pracowałem w spółce handlowej w Olsztynie. Wtedy nabrałem przekonania, że zawód adwokata, czy radcy prawnego nie do końca odpowiada mojej mentalności. Adwokat, czy radca musi odłożyć na bok swoje przekonania, nawet ocenę moralną zachowania klienta, bo musi zrobić wszystko, żeby działać na jego korzyść. Stwierdziłem, że nie będę w stanie w taki sposób postępować. Więc poszedłem na aplikację sędziowską. I zobaczyłem, że ten zawód daje możliwość postępowania w stu procentach w zgodzie z własnym sumieniem i literą prawa. I ta niezależność, która cały czas przyświeca mojej służbie, ta potrzeba bezstronnego wyważania interesów stron, to jest najpiękniejsze w zawodzie sędziowskim. W tej chwili nie wyobrażam sobie innej drogi niż walczenie o możliwość wykonywania zawodu sędziego. Słychać, że minister sprawiedliwości Zbigniew Ziobro planuje w sądach opcję zero, czyli weryfikację wszystkich sędziów i odesłanie sędziów niepokornych na wcześniejszą emeryturę. Dla tych co zostaną i nie podporządkują się będą dyscyplinarki i karne zsyłki w Polskę. Wróciłby pan do takiego sądu? To będzie zależało od tego, czy będę miał realne możliwości zrobienia czegoś dobrego. Bo jeżeli to miałoby wyglądać tak, że SN, NSA, sądy wyższych instancji i składy w tych sądach zostaną obsadzone przez politycznych nominatów, przez osoby, które nie dają gwarancji bezstronnego i niezależnego orzekania, to w takim systemie wymiaru sprawiedliwości nie będzie sensu brać udziału i do takiego sądu nie będzie sensu wracać. 22 grudnia 2020 Kim dla pana jest sędzia? Czym powinien kierować się, wydając wyrok? Sprawiedliwością, po prostu. Wyrok musi być przede wszystkim sprawiedliwy. Sędzia nie może ograniczać się tylko do formalnego zastosowania przepisów. Musi też być wrażliwy, rozumieć i wczuć się w sytuację podsądnych. Bo nasze decyzje mają konsekwencje w życiu ludzi. I czym większego doświadczenia jako sędzia nabierałem w sądzie, tym więcej zwracałem uwagi na ten ludzki aspekt wymierzania sprawiedliwości. PiS atakując sądy mówił, że właśnie były niesprawiedliwe. Czego w tych sądach wcześniej zabrakło, że PiS udało się przekonać część społeczeństwa, że sądy są jednym z największych problemów w państwie? Na pewno brakowało właśnie empatii w wykonywaniu tego zawodu przez sędziów. W jakiejś mierze wynikało to z takiego modelu sędziego, który był wpajany w poprzednich latach, podczas kształcenia na aplikacji sędziowskiej. Nas uczono, że mamy wypowiadać się tylko w wyrokach, względnie w uzasadnieniach wyroków. Te uzasadnienia wyroków często są pisane niezrozumiałym, zbyt skomplikowanym językiem. To wszystko powodowało, że traciliśmy kontakt z obywatelami. Problemem jest też to, że sędziowie są bardzo przepracowani, bo w sądach duży nacisk jest kładziony na liczbę spraw i szybkość ich załatwienia. Jeżeli sędzia ma kilkanaście minut na rozpoznanie sprawy, jeżeli czas go goni, bo za chwilę ma zaczynać następną rozprawę, to nawet bez złej woli, mając najlepsze chęci, nie jest w stanie pochylić się nad człowiekiem, który przychodzi do sądu po sprawiedliwość. Najważniejsze momenty w pana karierze sędziowskiej? Kiedy pan czuł, że wymierza sprawiedliwość? Było parę takich sytuacji w sporach cywilnych, gdy przekonałem strony do ugodowego zakończenia sprawy. Bo ugoda jest najlepszą formą załatwienia sporu cywilnego. Były też takie sytuacje, że podchodził do mnie człowiek żeby podać rękę po zakończonej sprawie i dziękował za dobre potraktowanie mimo, że przegrał sprawę. Najważniejsze moje orzeczenie ze względu na rozległe konsekwencje to chyba to postanowienie z listopada 2019 roku, w którym zażądałem list poparcia do KRS. A kiedy pan czuł, że jako sędzia poniósł porażkę? Były sytuacje, w których zdarzały mi się jakieś błędy wynikające z przeoczenia, z niezwrócenia uwagi na coś, ale wtedy robiłem wszystko, żeby błąd naprawić. Ewentualnie żeby dać możliwość skorygowania takiego wadliwego rozstrzygnięcia w wyższej instancji. Przez niemal dwadzieścia lat pracy takie sytuacje można policzyć na palcach jednej ręki. Obawia się pan tak jak sędzia Igor Tuleya, że może trafić do więzienia? Trudno mi to sobie wyobrazić, bo jako prawnik wiem, jak absurdalne są stawiane mi zarzuty, ale jeżeli tak by się miało stać, to jestem na to gotowy. Nie boję się. Myślę, że w przeszłości w Polsce o wiele gorsze rzeczy spotykały ludzi, którzy mieli na sercu dobro państwa. I my też musimy być gotowi ponieść taką cenę, jeżeli by do tego miało dojść. Sędzia Tuleya mówi, że niezależni sędziowie obronią wolne sądy. Pan też w to wierzy? Tak. Bo widzę, że młodzi ludzie zaczynają się budzić. Na początku sami w środowisku zastanawialiśmy się, dlaczego na manifestacje pod sądy w obronie praworządności przychodzą głównie ludzie starsi, a gdzie są studenci prawa, licealiści. Przecież to młodzi powinni nie zgadzać się i buntować. Teraz mam wrażenie, że młodzi się ruszyli. Dużą na pewno rolę odegrał pseudowyrok, pseudoTK w sprawie aborcyjnej. Ta decyzja uświadomiła ludziom, że praworządność nie jest abstrakcyjnym pojęciem, a brak praworządności może przełożyć się na bardzo głęboką ingerencję w ich prywatne, nawet intymne życie. 10 stycznia 2021 Czy Unia Europejska pomoże obronić praworządność? PiS przejmuje sądy już 5 lat i nie spotkała go za to żadna kara. Unia Europejska, Komisja Europejska, Trybunał Sprawiedliwości Unii Europejskiej mogą nas wspierać i wspierają. Ale przede wszystkim, to my w Polsce musimy przywrócić porządek konstytucyjny i zadbać o praworządność. Musimy to zrobić sami. Myślę, że cały czas musimy przeciwstawiać się propagandzie z wykorzystaniem mediów rządowych. Żaden najlepszy pomysł nie zostanie zrealizowany, jeśli nie będzie miał poparcia społecznego. Musimy ludziom pokazywać, czym kończy się naruszanie praworządności. Ludzie zaczynają być bici na ulicach, będą tracić majątki, będą trafiać do więzień. Będą pozbawieni ochrony w sporach, które będą miały charakter polityczny. Myślę, że to otworzy oczy nawet tym, którzy sprawami praworządności nie interesują się. Co trzeba będzie w przyszłości zrobić, by obywatele z powrotem zaufali sądom? Żeby przywrócić zaufanie do sądów, trzeba będzie odwrócić obecną rewolucję kadrową. Bez tego odzyskanie wiarygodności wymiaru sprawiedliwości w oczach społeczeństwa będzie niemożliwe. A potem zabrać się za prawdziwą rzetelną reformę wymiaru sprawiedliwości, bo taka jest potrzebna. Trzeba przyspieszyć postępowania, przeprowadzić prawdziwą informatyzację sądów. Trzeba będzie też dać sędziom prawdziwe gwarancje niezależności. To za mało. Ludzie narzekali na sądy, bo szli po sprawiedliwość, a sądy często orzekały czysto formalnie. Procesy trwają długimi latami. Jak mówiła prof. Ewa Łętowska, sprawiedliwość trzeba sobie w Polsce wyszarpywać. Trzeba zrobić jednocześnie kilka rzeczy. Zmniejszyć liczbę spraw, które trafiają do sądów [ponad 15 mln rocznie – red.]. Zwiększyć obsadę zwłaszcza w sądach najniższych instancji, żeby poszczególny sędzia nie był zawalony taką masą spraw. Trzeba wprowadzić wszystkie instrumenty, które daje nam informatyzacja. Trzeba rozważyć powrót ławników, przynajmniej w sądach pierwszej instancji. Po to, by było większe poczucie sprawiedliwości przy rozstrzyganiu spraw. Co jeszcze? Trzeba też uprościć procedury, ale w duchu większego zaufania do sędziego, żeby procedura dawała większe możliwości elastycznego działania, w zależności od charakteru sprawy. Bo sędzia wie najlepiej, czy dana sprawa wymaga dłuższego i bardziej skrupulatnego rozpoznawania, czy można postąpić z nią stosunkowo szybko. I bardzo ważny problem, to jest reforma całego systemu biegłych sądowych. To jest kolosalny problem od lat nierozwiązany. My cierpimy na brak biegłych. Oni są bardzo źle wynagradzani, przez to niewielu jest specjalistów, którzy wpisują się na listę biegłych sądowych. W efekcie w sprawach, gdzie wymagana jest wiedza techniczna, czy z zakresu medycyny, sędziowie często takich biegłych muszą szukać po całej Polsce. A jeżeli już nawet do takiego biegłego skierowana jest sprawa, to często spotykamy się z informacją, że biegły ma dziesiątki opinii do sporządzenia na zlecenie innych sądów i termin wykonania opinii to co najmniej pół roku, rok. Czy uda się w przyszłości posklejać sądy? By obywatele widzieli w nich bezstronnych sędziów, bez wnikania, kto jest w Iustitii i bronił wolnych sądów, a kto dostał awans od nowej KRS? Nie obawia się pan, że gdy wróci do sądu, mogą być podważane pana wyroki z powodu zadarcia z obecną władzą? Jeżeli będą zagwarantowane proceduralnie podstawy do rzetelnego procesu, to wszystkie tego typu zarzuty będą mogły być rzetelnie rozpoznane. W ostateczności też po przejściu przez wszystkie instancje krajowe zawsze można wyrok zaskarżyć do Europejskiego Trybunału Praw Człowieka. Jeśli obywatel wykaże, że sędziowie w jego sprawie byli stronniczy, to też będziemy mieli to ocenione czarno na białym przez niezależny trybunał międzynarodowy. Ale ja takiej obawy nie mam. Jeżeli walczymy o fundamentalne zasady, jeżeli walczymy o praworządność, to praworządność chroni ludzi bez względu na prezentowane poglądy. „Iustitia” nie walczy z tą, czy inną opcją polityczną. Nam tylko chodzi o to, żeby były zachowane podstawowe fundamentalne reguły praworządności i zasady konstytucyjne, w których dla wszystkich Polaków, o najróżniejszych poglądach jest miejsce.  Sędziowie z Iustitii raz w miesiącu będą organizować akcję dnia bez wokand i domagać się przywrócenia do orzekania już trzech zawieszonych sędziów: Igora Tulei z Warszawy, Pawła Juszczyszyna z Olsztyna i Beaty Morawiec z Krakowa.  Sądownictwo, Zbigniew Ziobro, Sąd Najwyższy, Krajowa Rada Sądownictwa, Izba Dyscyplinarna Paweł Juszczyszyn
168^Nie wystarczy przywrócić praworządności. Trzeba do demokracji przekonać „krytycznych demokratów”^Bartłomiej Nowotarski^7 lutego 2021^https://oko.press/trzeba-do-demokracji-przekonac-krytycznych-demokratow/^Krytyczni demokraci są kluczowi: to obywatele, którzy deklarują przywiązanie do reguł demokracji, ale rozczarowani są mocno jej codziennym, praktycznym funkcjonowaniem - prof. Bartłomiej Nowotarski, konstytucjonalista i politolog, przedstawia wizję nowej, demokratycznej Polski „Dziś w Polsce, bez skonsolidowanego politycznego »centrum«, złożonego z prodemokratycznie zorientowanych polityków i społecznych aktywistów, obrona demokracji nie może się udać” – pisze prof. Bartłomiej Nowotarski. Proponuje wprowadzenie nowej instytucji kontrolnej – Rady Państwa i Prawa, wzmocnienie reduty obywatelskiej – zapory przeciw tyraniom większości i budowę modelu społecznego rozwoju pod sztandarem „Od podzielonej przeszłości, do wspólnej przyszłości”. IVRP miała być dumą państwa PiS, a będzie musiała być budowana na ruinach państwa po rządach PiS i jego koalicjantów. Potrzebę odbudowanej i wyraźnie odnowionej Rzeczpospolitej po „rujnującej zmianie” widać co najmniej z czterech powodów. Po pierwsze, PiS zniszczył (i dalej będzie niszczył) rzeczywisty wymiar działania instytucji konstytucyjnej demokracji, większość z nich czyniąc de facto fasadowymi. Po co? Z powodu chorobliwego wręcz – jak na dzisiejsze światowe standardy – dążenia lidera obozu rządzącego (oraz jego współpracowników) do centralizacji władzy i państwa w każdym calu (tzw. walka z impossibilizmem). Po drugie, trzeba będzie do demokracji przekonać tzw. „krytycznych demokratów”, zapewnić, że odnowione państwo będzie zasługiwać również na ich wsparcie, a nawet – w sytuacjach kryzysowych – wręcz oczekiwać od nich swojej obrony. Obecne gorzkie doświadczenia uczą nas, że żadna konstytucja się nie obroni, gdy pozostaje tylko „na papierze”. Dlaczego to właśnie „krytyczni demokraci” mają być głównym adresatem odnowy? Ponieważ to obywatele, którzy deklarują przywiązanie do zasad i reguł demokracji w swoim kraju, tylko rozczarowani są mocno jej codziennym, praktycznym funkcjonowaniem. Skłonni są zatem – szczególnie w sytuacji ostrej polaryzacji społecznej – przerzucać swoje głosy, kierując się czystym interesem (np. 500 +) lub różnymi lękami, ale tylko wtedy, gdy nie czują poważnego zagrożenia dla demokracji w ich kraju (badania prof. Milana Svolika z Harvardu). A nie czują, gdy np. nachalnie działa rządowa propaganda wmawiająca obywatelom, że władza chroni demokrację. Na nich to jednak w przyszłości można opierać nadzieję, bo to zadeklarowani demokraci i różnią się od nie-demokratów, którzy w badaniach popierają wodzowski charakter polityki, lub forma ustroju państwa jest im absolutnie obojętna, byle im było dobrze. W Polsce przed 2015 rokiem nie-demokratów było od 20 do 25 proc. w gronie wyborców. Tymczasem tych „krytycznych”, na rok przed rządami PiS, było ok. 25 proc., co oznaczać mogło (po analizie World Values Survey i ówczesnych badań CBOS-u) ok. 2,5 mln głosów oddanych właśnie przez nich na Zjednoczoną Prawicę, Korwina oraz Kukiza’15. A biorąc także pod uwagę niegłosujących i wahających się, w grę wchodzi nawet do 7,5 mln wyborców. Jest zatem o kogo walczyć. Po trzecie, nic tak nie przyciąga, jak w miarę klarowna wizja przyszłości, uczciwie pokazana perspektywa nowego modelu rozwoju społecznego oraz realizacji aspiracji poszczególnych grup społecznych. Taką wizję państwa (zwaną zresztą „Renowacją”) skutecznie wyłożyli swojemu społeczeństwu w latach 1983-1984 roku urugwajscy demokraci na pożegnanie z wojskową dyktaturą w tym kraju. Po czym wygrali wybory i zbudowali jedną z najlepszych demokracji w Ameryce Łacińskiej. Po czwarte i chyba najważniejsze: chociażby ze względu na „krytycznych demokratów” nie może być powrotu do uprawiania demokracji bez ludzi. I do polityków, którzy obawiają się swoich społeczeństw, trzymanych daleko na dystans według deklaracji: „wybraliście nas, to teraz się nie wtrącajcie”. Nie ma znaczenia, czy arogancja, strach, lenistwo były dotychczas tego przyczyną. Liberalną demokrację zdominowała absolutnie forma przedstawicielska rządów. A w liberalizmie politycznym wcale tak być nie musi. Nie musimy oddawać wszystkich naszych spraw wyłącznie w ręce polityków i w ten sposób przykładać rękę do kreowania jakiejś elity, która wcale na to miano może nie zasługiwać. Między innymi z tego powodu reanimacja demokracji w Polsce będzie kolejnym po 1990 roku okresem założycielskim. 6 lutego 2021 „Ojcowie założyciele” dla uzdrowienia sytuacji zmuszeni są sięgać do korzeni demokracji. A „ojcowie założyciele” – zarówno ci starożytni, jak i amerykańscy – tylko w społeczeństwie widzieli prawodawców. Można powiedzieć, że jako suweren wynajmujemy sobie polityków do stanowienia pewnych, bardziej merytorycznych praw. Ale nigdy w kwestii naszych praw i wolności obywatelskich. W gruncie rzeczy chodziłoby głównie o realną możliwość społecznej korekty tego, co robią politycy. Trzeba sobie powiedzieć jasno: w Polsce nie wystarczy przywrócić praworządności i rozliczyć się z sytuacjami jej łamania. Choć już samo to stanowić będzie wyjątkowe wyzwanie. Ale naruszenie równowagi naszego demokratycznego państwa ma głębsze podłoże. Konstytucyjna demokracja weszła w ostry wiraż nie wyłącznie za sprawą rządzącej obecnie partii, ale także za przyczyną wyraźnego osłabienia w społeczeństwie dotychczasowego konsensusu względem bezalternatywności systemu demokratycznego. Dlatego demokratyczni politycy, organizacje pozarządowe, świat nauki muszą mieć razem jasno publicznie wyartykułowany Plan. Nie tylko „Rekonstrukcji” (czyli reakcji na przeszłość), ale i „Konstrukcji”, czyli wizji Polski i nowego społecznego porozumienia, pozwalającego zbudować legitymację dla konstytucyjnej demokracji na przyszłość. To właśnie ta koncepcja zawarta w planie „Konstrukcji” powinna już dziś stanowić podwaliny trwającego wciąż procesu obrony demokracji przed zjawiskiem populistycznego autokratyzmu, który nas dotknął. Tym bardziej, że polityka może nas jeszcze popędzić w stronę trwałej „populistycznej polaryzacji”, w której wybory będzie wygrywać tylko ten, kto da więcej z publicznego budżetu. W takiej sytuacji żadne reformy już się nie udają, gdyż nawet ich zapowiedzi są karane przy wyborczej urnie. Powinniśmy więc mieć na celu, Trzeba zatem pamiętać, że dobra konstytucja powinna budować wolę jej obrony. Jak to wszystko uczynić, to już kwestia rozpisania etapów „Rekonstrukcji” i „Konstrukcji”, na co w tym tekście nie ma już miejsca i wymagać będzie kontynuacji wywodu. 4 lutego 2021 Po pierwsze, zdecydowanie inkluzywny wobec wszystkich polskich mniejszości. Niestety COVID-19 na całym świecie i tu poczynił spustoszenia do tego stopnia, że rządy niektórych mało demokratycznych państw – szukając kozła ofiarnego – oskarżały mniejszości Ugrów, muzułmańskich Turków (Chiny) czy Kmerów (Kambodża) nawet o szerzenie wirusa. A i Polsce oberwało się w międzynarodowych raportach za szczucie na LGBT. Po drugie, chodziłoby o konkretny model „zielonego ładu” w Polsce. Po trzecie, ważne, by zredukować polaryzację, nasze „plemienne” antagonizmy i zamienić je w agonizmy, czyli spór wspólnotowy pozbawiony wrogości i wzajemnego poniżania. Zadaniem polityków powinno być tylko pootwieranie nam różnych for debaty. To będzie racja stanu nowej Rzeczypospolitej. Dlatego w jej projekcie przewidziałbym miejsce dla nowej instytucji: Rady Państwa i Prawa, która: Aby jako społeczeństwo zdołać się umówić z sukcesem na realizację jakiegoś modelu rozwoju, musimy spełnić pewne warunki wstępne. Jaki model społecznego rozwoju będziemy w stanie uzgodnić, gdybyśmy się dobrze do tego przyłożyli, dziś oczywiście do końca nie wiadomo. Ale można jakieś wnioski wyciągnąć z różnych społecznych badań. Wydaje się, że mógłby to być „model kulturowy” tradycjonalistyczno-innowacyjny. Nikt nie może być zmuszany do akceptacji jednych czy drugich wartości, ale bez obu nie da się przetrwać w rozwijającym się świecie. Rzecz w tym, aby stale wymuszać debaty o nich, niekoniecznie konkluzywne. 19 stycznia 2021 Weźmy dla przykładu kwestie imigracyjne. Coraz częściej słychać, że imigranci mogliby uzupełnić nasze braki w personelu medycznym drastycznie ujawnione w czasie COVID-19. Bez takiej otwartej debaty o imigracji, dziś Japonia i Korea Płd. pogrążają się w demograficznej klęsce. Argumentem-ciekawostką za otwartością jest też np. to, że ponad połowa zdobywców Nagrody Nobla w USA, to imigranci pierwszego czy drugiego pokolenia. Model rozwoju ekonomicznego, który się nasuwa, jest liberalno-równościowy. I nie chodziłoby tylko o wyrównywanie szans, bo dotyczy to głównie dzieci i młodych. Ale tego wyrównywania szans nie będzie bez pomocy dla większej pomyślności rodziców tych dzieci. Konieczne wydaje się, że model rozwojowy polityki musi wrócić do ścisłej kontroli władzy politycznej pomiędzy wyborami (praworządność), ze zdecydowanym uwolnieniem zdolności kontroli i ekspresji społecznej po stronie obywateli. Nie uważam za konieczną całościową zmianę ustroju konstytucyjnego. Model semi-prezydencki – a dodatkowo w przyjętej przez nas jego wersji parlamentarno-prezydenckiej – jest optymalny, ponieważ jest anty-większościowy (w przeciwieństwie do czysto parlamentarnego) i buduje zdecydowanie większy potencjał dla weto-aktorów systemu. A mówiąc precyzyjniej, jest lepszym antidotum na zagrożenia tzw. „tyranią większości” parlamentarnej (a przecież w Polsce ją dziś właśnie mamy), której tak obawiali się „ojcowie założyciele” USA. Dlatego też wymyślili, dla równowagi – urząd prezydenta z prawem potężnego weta. Model semi-prezydencki przestaje dobrze działać tylko wtedy, gdy na horyzoncie polityki pojawia się antysystemowa, antydemokratyczna partia hegemoniczna (gdy wygrywa wybory na wszystkie urzędy), a wybory do obu izb parlamentu oraz na urząd prezydenta zbiegają się w czasie (np. tego samego roku). W Polsce zwiastuje to możliwy kryzys mniej więcej raz na 15 lat. Wystarczy zatem wyizolować te zagrożenia i wybiórczo wzmocnić pozycję: Senatu, prezydenta oraz samorządu terytorialnego, jako weto-aktorów systemu. A także rozprawić się z nadciągającym widmem partii antysystemowej i antydemokratycznej (według aktualnej na świecie doktryny, PiS nią właśnie jest). Rozprawić instytucjonalnie – np. w oparciu o konstytucyjną klauzulę umożliwiającą sądową delegalizację takiej partii (chodziłoby zatem tylko o uaktualnienie art. 13 Konstytucji), i politycznie – w oparciu o silne demokratyczne „centrum”. Projekt nowej Rzeczpospolitej powinien sugerować wprost instytucjonalne wzmocnienie bezpieczników demokracji wg. tzw. „redut obrony” demokracji, a mianowicie: wyborczej, horyzontalnej (checks and balances), administracyjnej (czyli tych, którzy stosują prawo) oraz obywatelskiej. I szczególną rangę nadać „reducie obywatelskiej”. Idąc wprost za instynktem tzw. „założycielskim” obywatele powinni być tu potraktowani – przynajmniej w dziedzinie praw i wolności – jako podstawowy Prawodawca, i – co ważniejsze – występujący w silnym sojuszu z „trzecią władzą” sędziowską, która swoją legitymację czerpałaby ze społecznych debat i różnych form społecznej ekspresji. Po pierwsze, ten nieformalny „sojusz” obywateli z „trzecią władzą” byłby kolejną zaporą przeciw tyraniom większości. Osobiście widzę sądy, które same też będą organizować „wysłuchania publiczne” w trudnych sprawach trafiających na wokandę. Po drugie, obywatele jako ostateczny „korektor” prowadzonych polityk, mogliby dostać do dyspozycji – wzorem Szwajcarii czy Urugwaju – dwie instytucje obywatelskiego weta: ustawodawczego oraz konstytucyjnego (to drugie względem orzeczeń Trybunału Konstytucyjnego). Oczywiście oba prawa obywateli powinny być konstytucyjnie zagwarantowane. Demokraci już dziś muszą budować solidne „centrum”, ponieważ obecnie ze strony lewicy nic demokracji nie grozi. Atrakcyjne dla wyborców polityczne „centrum” to zaś jedyne polityczne lekarstwo na wszelki prawicowy ekstremizm. Przed II wojną światową krajom takim jak Czechosłowacja (choć na krótko), Belgia i Finlandia udało się obronić demokracje przed nazistowskimi partiami, dzięki temu, że demokraci potrafili zbudować solidne „centrum”, co zapobiegło odpływowi elektoratu w stronę ekstremistycznego nacjonalizmu. W Belgii (1936-37) stało się to nawet dzięki Partii Katolickiej, która nawiązała współpracę nie ze skrajnymi katolikami, lecz z liberałami i socjalistami. Tyle historia, która jednak uczy. Także i dziś w Polsce bez skonsolidowanego politycznego „centrum”, złożonego z prodemokratycznie zorientowanych polityków i społecznych aktywistów, żadna obrona demokracji nie może się udać. Bo prawidłowość dotyczy także odzyskiwania demokracji z rąk autokratycznych uzurpatorów. „Centrum” może być jednolite lub podzielone, ale mówić i działać powinno razem. Idzie o stałą, nawet kilkuletnią kooperację: partii politycznych i organizacji społeczeństwa obywatelskiego. Bez takiej szerokiej koordynacji może się to odzyskanie demokracji nie udać. A z nią udało się: Słowakom (1998), Serbom, Chorwatom (2000), Ukraińcom (2004), Ormianom i Malajom (2018). Warunek najistotniejszy: „centrum” demokratów musi być dla wyborców atrakcyjne i prowadzić innowacyjną kampanię. A nade wszystko mieć przemyślane przyczyny wcześniejszego kryzysu i zbudowany na nich plan odbudowy państwa, uczciwie przekazany opinii publicznej. * Bartłomiej Nowotarski–prawnik konstytucjonalista, politolog, prof. Uniwersytetu Ekonomicznego we Wrocławiu. Specjalizuje się we współczesnych dyktaturach, kryzysach demokracji oraz procesach jej rozwoju. Opozycja,
169^Jarosław Kaczyński ma rację, choć pewnie o tym nie wie. O dwóch zdaniach prezesa i prawie do aborcji^Stanisław Krawczyk^7 lutego 2021^https://oko.press/jaroslaw-kaczynski-ma-racje-choc-pewnie-o-tym-nie-wie-o-dwoch-zdaniach-prezesa-i-prawie-do-aborcji/^Prawny zakaz aborcji powinien zostać zniesiony i zastąpiony bardziej liberalnymi przepisami. Intuicja moralna Kaczyńskiego może być cennym argumentem w tej sprawie. Jak to możliwe? W czwartek 28 stycznia 2021 Jarosław Kaczyński udzielił wywiadu telewizji internetowej wPolsce.pl. Podkreślając, że Polska musi mieć własne media, prezes PiS przedstawił następującą metaforę: „Media to jest coś, co by można było porównać przynajmniej do znaczących części mózgu i jednocześnie układu nerwowego człowieka. Człowiek, któremu by to odebrano, już po prostu nie byłby człowiekiem w całym tego słowa znaczeniu”. To bez wątpienia trafna intuicja. Stoi ona również za dość powszechną zgodą na przeszczepianie narządów po śmierci mózgu, wyrażoną między innymi w 2000 roku w przemówieniu Jana Pawła II do uczestniczek i uczestników kongresu Towarzystwa Transplantacyjnego: „Kryterium, które przyjmuje się ostatnio w celu stwierdzenia faktu śmierci, czyli całkowite i nieodwracalne ustanie wszelkiej aktywności mózgowej, jeśli jest rygorystycznie stosowane, nie wydaje się sprzeczne z podstawowymi elementami rzetelnej antropologii”. 17 stycznia 2021 Prezes PiS poszedł jednak o krok dalej niż papież: jasno stwierdził, że człowieczeństwo jest stopniowalne. W ten sposób w jednej z kluczowych spraw przyznał rację zwolenniczkom i zwolennikom liberalizacji prawa do przerywania ciąży. Dlaczego? Zakaz aborcji, którym była de factojuż ustawa z 1993 roku, uzasadniany jest ekscentrycznym założeniem, że status moralny każdej zygoty, każdego embrionu i każdego płodu równy jest statusowi noworodka, kilkuletniego dziecka lub osoby dorosłej. Ta chwiejna przesłanka ma tak duże znaczenie dla przeciwników kobiecej autonomii, że próby jej podważenia mogą skończyć się nawet porównaniem do nazistów. Właśnie w ten sposób zareagował prezes Ordo Iuris na tekst  zatytułowany „Zakaz aborcji w Trybunale. Czy ktoś naprawdę wierzy, że embrion jest w pełni człowiekiem?”. Jerzy Kwaśniewski napisał w październiku: „A okoPress na brunatno… Jak można po koszmarze niemieckiego, nazistowskiego ludobójstwa pytać w kontekście jakiejkolwiek grupy «Czy są w pełni człowiekiem?». Wychodzi na jaw formacja intelektualna”. Co szef Ordo Iuris powiedziałby teraz Jarosławowi Kaczyńskiemu? Niestety, pewnie się nie dowiemy. Zarodek i płód oczywiście jest organizmem ludzkim; jego przynależność gatunkowa nie ulega wątpliwości. Przez większość ciąży nie ma jednak układu nerwowego rozwiniętego w takim stopniu, by mieć świadomość bądź też czuć ból. Dlatego podobnie jak ktoś, kogo mózg obumarł, nie jest „człowiekiem w całym tego słowa znaczeniu” (może dopiero nim zostać). Jarosław Kaczyński nie wskazał wprost na tę analogię, ale wynika ona z jego słów. W tej kwestii intuicja moralna prezesa PiS wydaje się zbieżna z intuicją zdecydowanej większości ludzi. Co prawda niekoniecznie zdajemy sobie sprawę z tego, jak dokładnie rozwija się układ nerwowy w czasie ciąży, ale zwykle przeczuwamy, że zrównywanie zarodków i płodów z dziećmi i dorosłymi ludźmi nie ma większego sensu. Pokazuje to eksperyment myślowy opisany w 1989 roku przez George’a J. Annasa, amerykańskiego profesora zajmującego się zdrowiem publicznym (według Annasa sam pomysł pochodzi od innego specjalisty w tej dziedzinie, Leonarda H. Glantza): „Załóżmy, że w laboratorium, w którym przechowuje się […] siedem [zamrożonych] zarodków, wybuchł pożar. W jednym rogu znajduje się dwumiesięczny noworodek, w drugim – siedem embrionów. Jeśli możecie ocalić albo zarodki, albo dziecko, z pewnością bez wahania wybierzecie dziecko”. Dodajmy, że gdyby znalazł się ktoś, kto jednak zaleca zostawienie noworodka na śmierć i uratowanie embrionów, to zapewne prawie każde z nas przy tym kimś poczułoby się dość nieswojo. 21 lipca 2020 Eksperyment ten był potem – w nieco innych postaciach – przywoływany przez Michaela Sandela, Reinharda Merkela czy Patricka S. Tomlinsona. Jest istotną częścią współczesnych debat bioetycznych nad moralnym statusem embrionów i stanowi ważny argument na rzecz odróżnienia go od statusu noworodków czy osób dorosłych. Z interpretacją tą nie zgadzają się polemiści tacy jak Gregor Damschen i Dieter Schönecker albo Robert P. George i Chistopher O. Tollefsen. Jednak proponowane przez nich alternatywne eksperymenty myślowe nie zmieniają ujawnionej tu zasadniczej intuicji moralnej, wskazującej, że życie zarodka jest mniej cenne niż życie „człowieka w całym tego słowa znaczeniu”. Intuicja ta uwidacznia się również w innych obszarach przedstawionych w tekście, który tak nie spodobał się prezesowi Ordo Iuris. Z pewnymi wyjątkami nie trwoży nas gigantyczna liczba poronień (w samej historii III RP idąca w miliony), nie dążymy do jej zmniejszenia poprzez redukcję smogu, nie zastanawiamy się nad implikacjami masowej śmierci embrionów dla chrześcijańskiej wizji miłosiernego Boga, nie chcemy też karać osób przerywających ciążę (a już na pewno nie tak, jak za zabójstwo). Dlaczego więc w sferze publicznej tak często rozbrzmiewa – i tak rzadko jest kwestionowany – kontrintuicyjny pogląd, jakoby nawet zygota była dzieckiem oraz człowiekiem w całym tych słów znaczeniu? To pytanie wymaga oddzielnego namysłu, ale można wysunąć pewne przypuszczenia. Otóż wytrwała praca środowisk katolickich i prawicowych wytworzyła w Polsce sztuczną empatię – nie do realnych zarodków i płodów, lecz do ich nierzeczywistego wyobrażenia. Ten sfałszowany wizerunek budują na przykład billboardy, które wbrew faktom prezentują embriony bądź płody jako w pełni ukształtowane dzieci (mimo że jeszcze pod koniec trzeciego miesiąca ciąży – a do tego czasu chociażby w USA wykonuje się około 90 procent aborcji – płód liczy sobie zaledwie około 6 centymetrów). Zarazem wiara w osobowy status zygot bądź embrionów służy do umacniania konserwatywnych ideologii i zmuszania innych ludzi, by żyli zgodnie z ich nakazami. Ponieważ jest to jej główna funkcja, wiara ta z reguły nie uaktywnia się w przypadkach, w których faktycznie mogłaby sprzyjać „ratowaniu dzieci nienarodzonych”, a jedynie w tych przypadkach, w których może uprawomocniać opresyjną władzę. Tego ostatniego zadania nie spełnia walka o czystsze powietrze – w obecnych warunkach prawica i Kościół rzymskokatolicki nie mogą z niej czerpać zysków politycznych. Mogą je za to czerpać z ograniczania wolności kobiet. Zresztą niechętne lub lekceważące traktowanie tych ostatnich też niewątpliwie odgrywa tu jakąś rolę – widać to choćby w nie tak rzadkim wciąż traktowaniu ciąży jako kary za seks i związaną z nim przyjemność. Zaznaczmy: nie jest to próba wejścia do głów wszystkich osób, które wierzą w pełny status moralny wszystkich zarodków i płodów. Indywidualne motywacje są zróżnicowane i mowa tu raczej o szerszych tendencjach społecznych, które współtworzą określone podejście do przerywania ciąży. Nie chodzi też o to, by od wszystkich oczekiwać stuprocentowej zgodności działań i deklaracji. Celem tego tekstu jest raczej wskazanie, że prawny zakaz aborcji opiera się na chaotycznych, niespójnych przesłankach i że wynika w dużym stopniu z pozycji politycznej Kościoła rzymskokatolickiego. Powinien więc zostać zniesiony i zastąpiony bardziej liberalnymi przepisami, które nie będą w tak arbitralny sposób ograniczać autonomii osób zachodzących w ciążę. Słuszna intuicja moralna Jarosława Kaczyńskiego może być cennym argumentem w tej sprawie. Władza, Prawa człowieka, Kobiety, Jarosław Kaczyński, aborcja
170^Karne zsyłki prokuratorów to za mało dla ekipy Ziobry. Ścigają śledczych, którzy bronią kolegów^Mariusz Jałoszewski^7 lutego 2021^https://oko.press/karne-zsylki-prokuratorow-to-za-malo-dla-ekipy-ziobry/^Prokuratorzy ze Szczecina podpisali list w obronie prokuratorów z Lex Super Omnia zesłanych na karne delegacje. Teraz grożą im dyscyplinarki, bo list nie spodobał się rzecznikowi dyscyplinarnemu Ziobry. Żąda, by prokuratorzy sami się obciążyli i donieśli na innych  Jak ustaliło , prokuratorów z terenu apelacji szczecińskiej – obejmuje województwo Zachodniopomorskie i północną część województwa Lubuskiego – ściga Magdalena Blank z Prokuratury Regionalnej w Szczecinie. Pełni ona funkcję zastępcy rzecznika dyscyplinarnego Prokuratora Generalnego dla szczecińskiego okręgu regionalnego. Blank wszczęła postępowanie wyjaśniające w sprawie ważnego listu prawników apelacji szczecińskiej w obronie zesłanej w Polskę grupy siedmiu prokuratorów, głównie ze stowarzyszenia niezależnych prokuratorów Lex Super Omnia. List ten podpisało 380 prawników, głównie sędziowie, ale też adwokaci, radcowie prawni i notariusze. Są pod nim też podpisy 12 szczecińskich prokuratorów. I to nimi interesuje się rzeczniczka dyscyplinarna Prokuratora Generalnego Zbigniewa Ziobry. Z informacji  wynika, że postępowanie wyjaśniające rzeczniczka dyscyplinarna wszczęła zaraz po publikacji listu. I szybko rozesłała do prokuratorów pismo z żądaniem złożenia oświadczenia. Dała im na to kilka dni. Pismo na pewno dostali tutejsi członkowie Lex Super Omnia. Rzeczniczka dyscyplinarna chce, by prokuratorzy w oświadczeniu napisali, czy osobiście podpisali list prawników apelacji szczecińskiej. Pyta, kiedy go podpisali, gdzie oraz w jaki sposób został on im przedstawiony, bądź w jaki sposób wyrazili wolę jego podpisania. Rzeczniczka chce też wiedzieć, czy mogli oni zapoznać się z treścią listu przed jego opublikowaniem, czy wyrazili zgodę na jego publikację i czy ich nazwiska pod listem opublikowano za ich zgodą. Ponadto Magdalena Blank pyta, czy prokuratorzy wiedzieli w jakich mediach będzie opublikowany list i czy przed jego podpisaniem kontaktowali się w tej sprawie z innymi prokuratorami. List został opublikowany w wielu mediach, w tym przez  i „Gazetę Wyborczą”, ale, co ciekawe, postępowanie wszczęte przez rzeczniczkę dotyczy głównie opublikowania listu na stronie stowarzyszenia niezależnych sędziów Iustitia. 24 stycznia 2021 Pytania szczecińskiej rzeczniczki dyscyplinarnej są bardzo szczegółowe, co może świadczyć, że postępowanie wyjaśniające może zakończyć się postawieniem zarzutów dyscyplinarnych prokuratorom, którzy list podpisali. „Nie wiem, co planuje rzecznik dyscyplinarny, ale już sam fakt wszczęcia postępowania wyjaśniającego świadczy, że są podejmowane działania o charakterze represyjnym. W tym piśmie są konkretne pytania zmierzające do tego, by prokuratorzy sami się obciążyli. By przyznali, kiedy i z kim rozmawiali. To niespotykana historia. To represja i szykana za podpisanie listu w obronie delegowanych prokuratorów” – mówi  osoba znająca kulisy pracy szczecińskiego wymiaru sprawiedliwości. I dodaje: „Opublikowanie listu m.in. na stronie Iustitii w demokratycznym państwie jest legalne, tu nie ma znamion deliktu dyscyplinarnego. To, że szczecińscy prokuratorzy wsparli swoich kolegów i koleżanki to akt solidarności, próba pokrzepienia ich serc. I za to mają być konsekwencje dyscyplinarne? To jakiś absurd. Może ten list nie spodobał się kierownictwu prokuratury. Ale również Jacek Skała z Prokuratury Krajowej i szef związku zawodowego prokuratorów na Twitterze napisał, żeby nie stosować delegacji w Polskę dla prokuratorów. Czy on teraz też będzie ścigany?” – pyta nasz rozmówca. Sędzia Grzegorz Kasicki z Sądu Okręgowego w Szczecinie, jeden z inicjatorów listu 380 prawników apelacji szczecińskiej: „Pytania rzecznika dyscyplinarnego są kuriozalne. Czynności wyjaśniające można wszczynać, gdy jest podejrzenie przewinienia dyscyplinarnego. W naszym liście w obronie delegowanych prokuratorów go nie ma. Jeżeli rzecznik widzi jakieś przewinienie, to mogę powiedzieć, że tych 12 prokuratorów, którzy podpisali list, nie miało nic wspólnego z jego publikacją. Wydaje mi się, że to pismo rzecznika dyscyplinarnego ma raczej wywołać efekt mrożący na innych prokuratorach, żeby się nie wychylali. Bo nie chce mi się wierzyć, że za ten list będą stawiane zarzuty dyscyplinarne” – mówi  sędzia Kasicki. List 380 prawników apelacji szczecińskiej jest z 23 stycznia 2021 roku. Podpisy zebrano w zaledwie kilka dni po głośnej na całą Polskę karnej zsyłce grupy siedmiu niezależnych prokuratorów. Po kilkaset kilometrów od domu wysłał ich na pół roku do pracy Prokurator Krajowy Bogdan Święczkowski. Prokuratorzy dostali dwie doby na spakowanie się, zabezpieczenie swoich rodzin i bliskich oraz na znalezienie mieszkań w nowych miejscach pracy. 18 stycznia 2021 Karne delegacje objęły prokuratorów, którzy krytykują prokuraturę Zbigniewa Ziobry lub mieli zatargi z przełożonymi. To było też uderzenie w stowarzyszenie Lex Super Omnia, które jest krytykiem obecnego kierownictwa prokuratury i broni niezależności tego zawodu. Aż trzy osoby z delegowanych są w zarządzie stowarzyszenia. Delegowani to: 16 grudnia 2020 24 kwietnia 2020 Co nie spodobało się teraz rzeczniczce dyscyplinarnej ze Szczecina w liście prawników apelacji szczecińskiej w obronie karnie zesłanych prokuratorów? Dla przypomnienia cytujemy cały ich list: „Koleżanki i Koledzy Prokuratorzy! Obserwujemy ostatnie działania podejmowane przez Waszych przełożonych, nie tylko jako prawnicy, ale też jako zwykli obywatele. Jako prawnicy nie możemy wyjść ze zdumienia, jak daleko można posunąć się w instrumentalnym wykorzystywaniu, z pobudek politycznych, uprawnień, które służyć miały innym całkowicie akceptowalnym celom, jak usprawnienie pracy instytucji i dbanie o stan praworządności. Jako zwykli ludzie, mający rodziny, określone centra życiowe, zainteresowania i pasje, nie potrafimy zrozumieć, jak można podejmować decyzje służbowe w sposób tak nieliczący się z sytuacją drugiego człowieka. Dla nas całkowicie czytelna jest motywacja, z jakiej niektórzy z Was zostali skierowani do pracy w innych, odległych od miejsca zamieszkania, jednostkach prokuratury. Naturalnym jest, że takie traktowanie wzbudza czysto ludzki odruch solidarności, zwłaszcza gdy dotyka osób, z którymi łączy nas prawnicza profesja, która uczy poszanowania nie tylko dla litery, ale też dla ducha prawa. Jako członkowie środowiska prawniczego z terenu apelacji szczecińskiej chcemy tą drogą wyrazić wspólny sprzeciw wobec podejmowanych działań, których czytelnym motywem jest próba podporządkowania niezależnych prawników siłom politycznym. Takie działanie, zwłaszcza gdy jest ono podejmowane z fałszywą troską o stan państwa, uważamy za niegodne, szczególnie w przypadku osób piastujących ważne urzędy państwowe. Tym bardziej, gdy czynią to osoby mające wykształcenie prawnicze. Jesteśmy oczywiście świadomi ustrojowych mechanizmów zarządzania jednostkami organów ścigania. Te jednak nie mogą powodować, że czarne nazywane będzie białym, a białe – czarnym. Na tym nie skorzysta ani instytucja państwa, ani jednostka organizacyjna, w której takimi metodami próbuje się zarządzać, ani zwykły obywatel, który zostanie postawiony przed koniecznością toczenia sporu procesowego z prawnikiem wykorzystującym takie metody. Zdajemy też sobie sprawę, jak czasem trudno, w kontrze do woli decydentów czy presji koniunkturalnych postaw, zachować się przyzwoicie. Dlatego wyrażamy też swoją solidarność z prokuratorami, którzy pozostając wierni złożonemu ślubowaniu, stoją na straży prawa i strzegą praworządności, a w postępowaniu kierują się zasadami godności i uczciwości. W walce o praworządność i godność bądźmy solidarni in gremio”. List 380 prawników apelacji szczecińskiej nie był jednym w obronie karnie delegowanych prokuratorów. Swój list podpisało też 98 sędziów Sądu Najwyższego, w tym sędziowie SN w stanie spoczynku. Początkowo podpisało go 78 sędziów SN, ale potem wsparcie represjonowanym prokuratorom dali kolejni. List podpisali m.in. byli prezesi SN: Podpisali go też obecni prezesi starych, legalnych Izb SN sędziowie: 21 stycznia 2021 Podobny list podpisało 25 sędziów Trybunału Konstytucyjnego w stanie spoczynku. Podpisali się pod nim byli prezesi TK: a także m.in. prof. Ewa Łętowska (również była Rzecznik Praw Obywatelskich). 25 stycznia 2021 Wsparcie dla karnie delegowanych prokuratorów dali również zwykli obywatele, środowiska prawnicze, w tym sędziowie i opozycja. To wsparcie wciąż trwa. Prokurator Ewę Wrzosek w pierwszym dniu pracy w Śremie witali pod prokuraturą prawnicy z Wielkopolski i obywatele. Sędziowie z Rzeszowa powitali na delegacji prokuratora Artura Matkowskiego z Poznania. 30 stycznia 2021 Wszyscy karnie delegowani dostają też dużo kartek pocztowych z całej Polski z wyrazami solidarności. Piszą do nich sędziowie i obywatele.  Prokurator Mariusz Krasoń z Prokuratury Regionalnej w Krakowie – najbardziej obecnie prześladowany prokurator w Polsce – z kartkami od obywateli. Fot. z profilu Lex Super Omnia na Facebooku.  Prokurator Daniel Drapała z Prokuratury Okręgowej we Wrocławiu zesłany do prokuratury w Goleniowie, z kartkami od obywateli. Fot. z profilu Lex Super Omnia na Facebooku.   Prokurator wojskowy Artur Matkowski z Prokuratury Rejonowej Poznań-Grunwald zesłany do prokuratury w Rzeszowie, z kartkami od obywateli. Fot. z profilu Lex Super Omnia na Facebooku. Sądownictwo, Władza, Zbigniew Ziobro, Prokuratura Krajowa, delegacje prokuratorów dyscyplinarki Lex Super Omnia
171^PiS chce elektrowni atomowej: rząd planuje uruchomienie reaktora jądrowego już za 12 lat^Robert Jurszo^7 lutego 2021^https://oko.press/pis-chce-elektrowni-atomowej/^Mimo sprzeciwu Solidarnej Polski rząd przyjął Politykę Energetyczną Polski do 2040 roku. Jej elementem jest uruchomienie reaktora jądrowego w 2033 roku. Pomysł dzieli ekspertów We wtorek 2 lutego 2021 rząd przyjął uchwałę ws. Polityki Energetycznej Polski do 2040 roku (PEP 2040). Przeciwni byli jedynie ministrowie Solidarnej Polski Zbigniewa Ziobry. Koalicjant PiS uznaje, że przyjęcie PEP 2040 odbędzie się ze szkodą dla Polski i traktuje program jako uleganie „klimatycznemu dyktatowi UE”. Opracowanie opiera politykę energetyczną Polski na trzech filarach: Znajdujemy w nim również wielokrotnie zapowiadane plany uruchomienia w 2033 roku elektrowni jądrowej w Polsce. Pierwszy blok ma mieć moc 1-1,6 GW, a kolejne mają być uruchamiane co 2-3 lata. Całość budowy ma zakończyć się w 2043. Portal „Business Insider”, który dotarł do całego dokumentu PEP 2040, napisał, że rozważa się trzy lokalizacje elektrowni jądrowej: okolice Lubiatowa-Kopalina lub Żarnowiec na Pomorzu, okolice elektrowni Pątnów w Wielkopolsce i okolice Bełchatowa w woj. łódzkim. O rządowy pomysł uzupełnienia polskiego miksu energetycznego atomem zapytaliśmy ekspertów – dr. hab. Zbigniewa Karaczuna z SGGW, eksperta Koalicji Klimatycznej, oraz dr. inż. Pawła Gajdę z Katedry Zrównoważonego Rozwoju Energetycznego AGH w Krakowie. 1 stycznia 2021 PEP 2040 w części poświęconej budowie elektrowni atomowej nie zawiera szczegółowych informacji, w jakiej technologii miałyby powstać reaktory. Czytamy jedynie, że „elektrownie jądrowe zapewniają stabilność wytwarzania energii przy zerowej emisji zanieczyszczeń powietrza”. „Owszem, energia jądrowa jest lepsza niż ta produkowana z węgla czy z gazu, bo jest niemal bezemisyjna. Ale pomimo tej zalety jest to obecnie najdroższy rodzaj energii. Budowa elektrowni jądrowej w Polsce zwiększy ceny energii, które już i tak należą do jednych z najwyższych w Europie” – mówi  dr hab. Zbigniew Karaczun. Naukowiec tłumaczy, że wynika to zarówno z kosztów zabezpieczenia przed katastrofą, która w przypadku takich elektrowni może mieć straszliwe skutki, jak i kosztów zagospodarowywania odpadów. Dodatkowym kosztem dla Polski będzie dostosowanie istniejącego systemu energetycznego do energii pochodzącej z tego źródła. Karaczun sugeruje inny kierunek rozwoju energetyki w kraju. „W polskich warunkach powinniśmy raczej myśleć o rozbudowie energetyki obywatelskiej, np. domowej fotowoltaiki, a także energetyki wiatrowej na morzu. Jednocześnie jako paliwo przejściowe należy traktować gaz, póki nie da się polskiej energetyki całkowicie oprzeć na odnawialnych źródłach energii” – przekonuje. 12 listopada 2017 Inaczej na sprawę patrzy dr inż. Paweł Gajda. Jego zdaniem włączenie atomu do polskiego miksu energetycznego to dobry pomysł, ponieważ dążymy do systemu niskoemisyjnego, a takim źródeł jest właśnie atom. Przy czym Gajda wyraźnie zaznacza, że wysoce pożądany jest również rozwój odnawialnych źródeł energii (OZE), dokładnie z tego samego powodu. „Trzeba jednak pamiętać, że w Polsce wchodzą w grę przede wszystkim turbiny wiatrowe i fotowoltaika, które są niestabilne, bo zależne od pogody” – mówi naukowiec. Gajda podkreśla, że system energetyczny oparty na OZE musi być wspierany przez inne technologie. Może to być gaz ziemny, ten jest jednak technologią emisyjną. Alternatywą dla niego są technologie umożliwiające magazynowanie energii, którą można wykorzystać, gdy nie wieje wiatr i nie świeci słońce. Problem w tym, że są na dość wczesnym etapie rozwoju i nie można przewidzieć, czy i kiedy będzie możliwa ich budowa na odpowiednią skalę. A na dodatek wymagałoby to instalacji dodatkowych, znacznych mocy OZE. „To wszystko oznacza, że scenariusz 100 proc. OZE jest, póki co, obarczony bardzo dużym ryzykiem co do jego praktycznej wykonalności. I tutaj pojawia się energia jądrowa, która pozwala dekarbonizować system energetyczny bez konieczności wprowadzania rewolucyjnych zmian w sposobie jego działania” – przekonuje dr inż. Gajda. 18 listopada 2017 Naukowiec nie zgadza się też z poglądem, że energia z atomu jest najdroższa i zwiększy ceny energii w Polsce. „Takie postawienie sprawy jest po prostu nieuprawnione. Oczywiście można znaleźć opracowania, według których atom jest drogi, ale nawet jeśli popatrzymy na opracowania porównujące Levelized Cost of Electricity [uśredniony koszt energii elektrycznej – red.], takie jak raporty US EIA czy firmy Lazard, które z uwagi na swoją naturę są niekorzystne dla inwestycji długoterminowych, okazuje się, że nie jest to źródło najdroższe. W pierwszym przypadku znacznie droższe okazują się morskie farmy wiatrowe, w tym drugim droższe od atomu są indywidualne instalacje fotowoltaiczne czy szczytowe elektrownie gazowe” – mówi dr inż. Gajda. Zaznacza przy tym, że różne opracowania podają bardzo duże rozbieżności cen energii z tych samych źródeł. Rozbieżności pojawiają się też w ramach jednego opracowania. „Prawdą jest, że nie będziemy finalnie wiedzieli, ile będzie nas kosztować budowa elektrowni jądrowej, póki jej nie zbudujemy, ale taki już jest urok dużych inwestycji. Patrząc na przewidywane ceny energii z realizowanych dziś na świecie inwestycji jądrowych, można znaleźć zarówno przykłady kiedy ta energia będzie droga, jak i tania” – dodaje. 31 stycznia 2021 Podkreśla, że próbując zestawiać ze sobą ceny energii z różnych źródeł, należy również pamiętać o charakterystyce ich pracy. Bo, nieco upraszczając, cena energii z atomu jest ceną energii dostępnej wtedy, kiedy jest ona potrzebna. Natomiast w przypadku OZE jest to cena energii dostarczanej w czasie dogodnym dla źródła. I to fundamentalna różnica. „Zastanawiając się nad możliwością wykorzystania atomu w miksie energetycznym państwa, powinniśmy raczej stawiać pytanie o to, jaka będzie finalna cena energii w systemie, czyli nie z poszczególnych źródeł, ale z całego miksu, z uwzględnieniem źródeł rezerwowych lub magazynowania” – przekonuje dr inż. Gajda. Naukowiec nie podziela też obawy, że atom będzie wymagał dużych zmian w funkcjonowaniu systemu przesyłowego energii. Jego zdaniem jest dokładnie odwrotnie: energetyka jądrowa wymaga najmniejszej ingerencji w istniejący system. „Oczywiście każde nowe źródło wytwórcze wymaga jego integracji z siecią. Ale zróbmy proste porównanie: chcemy podłączyć do sieci elektrownię jądrową i morską farmę wiatrową. Farmy wiatrowe mają współczynnik wykorzystania mocy rzędu 40-kilku procent, atom – około 90 proc. A to znaczy, że jeśli chcemy, by nasz farma wyprodukowała nam tyle samo energii w ciągu roku, musi mieć nawet dwukrotnie większą moc. To z kolei oznacza, że musimy do niej poprowadzić linię przesyłową, która jest w stanie przesłać dwa razy tyle energii. A to tylko sam przesył, bez kwestii rezerwowania mocy w systemie na czas, kiedy farma wiatrowa energii nie produkuje” – argumentuje dr inż. Gajda. 26 stycznia 2021 W PEP 2040 znajdujemy również zapowiedź redukcji emisji gazów cieplarnianych o ok. 30 proc. w stosunku do 1990 roku. Czy to dużo? „Nie, to za mało” – odpowiada dr hab. Zbigniew Karaczun. I przypomina, że w grudniu 2020 premier Mateusz Morawiecki zgodził się na podwyższenie ambicji klimatycznych UE – emisje gazów cieplarnianych mają zostać zmniejszone o 55 proc., licząc od 1990 roku. I my, jako państwo, również musimy taki wysiłek podjąć. „W innym przypadku państwowe spółki energetyczne będą musiały płacić krocie za możliwość emitowania gazów cieplarnianych. Obecnie emisja 1 tony CO2 w ramach systemu handlu uprawnieniami do emisji kosztuje ok. 30 euro, ale w 2030 będzie to nawet 70 euro. To będzie skrajnie nieopłacalne” – dodaje. Karaczun krytycznie ocenia PEP 2040. Jego zdaniem autorzy nie doceniają skali problemów i wyzwań, jakie stoją przed Polską. I nie chodzi tylko o to, że w 2050 roku musimy osiągnąć neutralność klimatyczną, a więc pochłaniać tyle CO2, ile wyemitujemy, co jakoś umyka autorom. „Chodzi mi przede wszystkim o to, że całość PEP 2040 oparta jest o bardzo archaiczny sposób myślenia o energetyce, który zakłada, że jej rolą jest produkowanie coraz większej ilości energii, by zaspokajać coraz bardziej rosnące potrzeby. Takie myślenie opiera się na fałszywym przekonaniu, że cały system przyrody, jaki nas otacza, jest w stanie znieść naszą narastającą presję na ekosystemy” – wyjaśnia naukowiec. 25 stycznia 2021 Dr inż. Gajda również uznaje cel redukcji emisji gazów cieplarnianych o ok. 30 proc. w stosunku do 1990 roku za mało ambitny. Jednak nie ocenia całej PEP 2040 tak krytycznie, zastrzegając jednak, że na razie mamy tylko streszczenie i by wyrobić sobie głębszą opinie, trzeba poczekać na dokument. „Na podstawie tego, co możemy przeczytać, mogę powiedzieć, że wiele ogólnych kierunków jest słusznych. Jednak martwi mnie, że pisze się tam o morskiej energetyce wiatrowej, ale nie wspomina o lądowej” – mówi naukowiec. Zdaniem dr. inż. Gajdy, to właśnie rozwój energetyki wiatrowej na lądzie mógłby pomóc w redukcji emisji gazów cieplarnianych o więcej niż tylko 30 proc. 11 grudnia 2020 Poza redukcją emisji gazów cieplarnianych i budową elektrowni atomowej innymi istotnymi elementami PEP 2040 są m.in. rozwój energetyki wiatrowej na Bałtyku do ok. 11 GW i zwiększenie mocy fotowoltaiki do ok. 10-16 GW do 2040 roku. Węgiel ma zostać w energetyce, choć do 2040 ma zniknąć z ogrzewania gospodarstw domowych Jako zachowawczą i nieadekwatną do obecnych wyzwań PEP 2040 uznał Greenpeace Polska. „Analizy eksperckie dotyczące koniecznego tempa redukcji emisji, by zachować szansę na osiągnięcie celów porozumienia paryskiego i zatrzymania wzrostu średniej globalnej temperatury na poziomie 1,5 stopnia Celsjusza wskazują, że cała Unia Europejska, w tym Polska, powinna odejść od spalania węgla do 2030 roku. […] Tymczasem opublikowana dziś Polityka PEP 2040 zakłada utrzymanie węgla w miksie energetycznym również po 2040 roku” – czytamy w stanowisku organizacji. Ekologia, elektrownia atomowa energetyka węglowa energetyka wiatrowa transformacja energetyczna
172^Reforma psychiatrii dziecięcej. Lekarka: „Było źle, a teraz jest gorzej”. Co nie działa? [ROZMOWA]^Hanna Szukalska^7 lutego 2021^https://oko.press/reforma-psychiatrii-dzieciecej-lekarka-bylo-zle-a-teraz-jest-gorzej-co-nie-dziala-rozmowa/^Rozgrzebaliśmy reformę, która stanęła na początku drogi. Jesteśmy jako lekarze, psycholodzy i psychoterapeuci z tym sami – mówi lekarka psychiatra dzieci i młodzieży Kalina Skwarska Po medialnej burzy wywołanej odrzuceniem poprawki senackiej, zgodnie z którą na psychiatrię dzieci i młodzieży miało trafić dodatkowe 80 mln, rząd zdecydował o przesunięciach w budżecie i przeznaczeniu na ten cel 220 mln zł. Na konferencji prasowej 20 stycznia premier Mateusz Morawiecki, minister zdrowia Adam Niedzielski w towarzystwie krajowej konsultantki ds. psychiatrii dzieci i młodzieży prof. Barbary Remberk, zaprezentowali plan. Za 220 mln złotych rząd zamierza m.in.: Minister Niedzielski zapowiedział także retaryfikację świadczeń. Takie zapewnienie ucieszyło krajową konsultantkę prof. Remberk, która podkreśliła, że jest to „bieżąca potrzeba placówek, które istniały do tej pory”. Gdy w lutym zeszłego roku wiceministra zdrowia Józefa Szczurek-Żelazko opisywała plany reformy, zapowiadała otwarcie 300 placówek opieki środowiskowej w ciągu roku. Powstało 139. Częściowo zawiniła pandemia, przez którą wstrzymano konkursy. Ale to nie jedyny problem. „NFZ ma tendencję, żeby zapłacić mało za jak najwięcej porad, tylko trzeba jeszcze mieć ludzi, którzy chcą to robić” – mówi  Kalina Skwarska, specjalistka psychiatrii dzieci i młodzieży, pediatra i Ordynatorka Dziennego Oddziału Psychiatrycznego dla Dzieci i Młodzieży w Gdańskim Centrum Zdrowia [cała rozmowa poniżej].  Docelowy model systemu ochrony zdrowia psychicznego dzieci i młodzieży. Źródło: Ministerstwo Zdrowia  Krzysztof Olkowicz, Główny Koordynator do spraw Ochrony Zdrowia Psychicznego w Biurze Rzecznika Praw Obywatelskich, mówi , że właśnie wycena świadczeń jest jednym z największych problemów reformy psychiatrii dzieci i młodzieży. Oprócz samej kwoty płaconej przez NFZ za świadczone porady i leczenie, wadą reformy psychiatrii dzieci i młodzieży jest też przyjęta zasada rozliczania – placówkom płaci się za liczbę wykonanych usług, nie za objęcie opieką określonej liczby potrzebujących, jak to działa w przypadku powstających w ramach reformy placówek dla dorosłych. Olkowicz tłumaczy: „Narodowy Program Ochrony Zdrowia Psychicznego przewiduje odejście od zasady finansowania pojedynczych usług na rzecz finansowania ryczałtowego i przyjęcie odpowiedzialności terytorialnej. Na tej zasadzie realizowana jest reforma Centrum Zdrowia Psychicznego dla dorosłych, natomiast reforma psychiatrii dzieci i młodzieży w dalszym ciągu odbywa się na zasadzie finansowania pojedynczych świadczeń”. „Dla mnie to kompletnie niezrozumiałe. Dzieci nie mogą być traktowane gorzej, niż dorośli” – podsumowuje ekspert z biura RPO. Jego zdaniem to właśnie powód, dla którego po dwóch latach trwania reformy z planowanych 300 ośrodków I stopnia referencyjności powstało dopiero 139. Z kolei z tej liczby tylko 30 proc. wypełnia kontrakt, czyli realizuje minimum 412 porad miesięcznie. Ta liczba świadczeń narzucana jest ośrodkom przez NFZ z góry. Olkowicz: „Ustalono, że poradnie w ramach I poziomu referencyjnego mają udzielać miesięcznie minimum 412 porad, tymczasem od samego początku środowisko psychologów i psychoterapeutów mówiło, że jest to niewykonalne, zwłaszcza w warunkach pandemicznych. Psychologowie zrzeszeni w Ogólnopolskim Związku Zawodowym Psychologów prosili prezesa NFZ [był nim wtedy obecny minister zdrowia – przyp. red.] o spotkanie – ich prośba została odrzucona. Jeśli to środowisko jest lekceważone, to reforma wychodzi, jak wychodzi”. Ekspert dodaje, że „przy ryczałtowym rozliczaniu NFZ traci pełną kontrolę nad środkami, ale rozwiązaniem byłoby opracowanie standardów i monitoring, nie sztywne narzucanie liczby porad”. Takie działanie byłoby trudniejsze, mogłoby jednak rozwiązać problem zbyt sztywnych wymogów i sprawić, że zainteresowanie tworzeniem nowych placówek się zwiększy. Tymczasem „NFZ jest bardziej księgowym, niż kreatorem polityki” – kwituje Olkowicz. „Potrzebujemy przede wszystkim ludzi do pracy i odpowiednich stawek, żeby można było dobrych specjalistów ściągnąć ze strefy prywatnej” – tak plany finansowe komentuje Kalina Skwarska. 6 lutego 2021 Hanna Szukalska, : W sierpniu ubiegłego roku prezes NFZ został ministrem zdrowia. Zrozumienie dla problemów placówek ochrony zdrowia wzrosło? Kalina Skwarska: Chciałabym powiedzieć coś dobrego, może ma pani jakieś inne pytanie? To może: czy widzi pani pozytywne skutki reformy psychiatrii dzieci i młodzieży? Było źle, a teraz jest gorzej. Rozgrzebaliśmy reformę, która stanęła na początku drogi. Jesteśmy jako lekarze, psycholodzy i psychoterapeuci z tym sami i robimy to, co uważamy, że będzie dobre dla pacjentów. Krajowa konsultantka ds. psychiatrii dzieci i młodzieży prof. Barbara Remberk na konferencji z premierem i ministrem zdrowia wyraziła optymizm w sprawie reformy. Prof. Barbara Remberk wyraziła nadzieję na retaryfikację świadczeń, która jeżeli się spełni, to będziemy szli w dobrym kierunku. Natomiast pan minister zdrowia powiedział, że jesteśmy na placu budowy. Po 2 latach trwania reformy. Z mojej perspektywy od wejścia tej reformy sytuacja niestety wręcz się pogorszyła dla pacjentów, bo na przykład wprowadzono ograniczenie wiekowe dla młodzieży. Pisaliśmy o tym – pełnoletnia młodzież nie może być już przyjmowana na młodzieżowe oddziały dzienne i rehabilitacyjne. Wcześniej lekarz mógł zdecydować o leczeniu na takim oddziale nawet osoby starszej, jeśli kontynuowała naukę w szkole średniej. Tak, po wielu interwencjach NFZ zdecydował jednak, że warunkowo można przyjąć osoby do 21. roku życia. Z tym, że powyższe dotyczy tylko kontynuacji leczenia u świadczeniodawcy, czyli w tej samej instytucji, która obejmowała opieką pacjenta do ukończenia 18 roku życia. Czyli jeżeli ktoś się leczył w innej niż nasza poradni zdrowia psychicznego i chce przyjść do nas na oddział dzienny, a ma 18 lat, to nie może. To absurd, bo jesteśmy jedynym oddziałem dziennym w województwie pomorskim i ten młody człowiek nie ma innej możliwości przyjścia na oddział dzienny niż do nas. Zdaniem NFZ taka osoba powinna trafić na oddział dla dorosłych. Osoba, która ma skończone 18 lat, jest w II lub III klasie liceum i pójdzie na oddział psychiatryczny dla dorosłych, nie odnajdzie się wśród starszych osób. Na dodatek te oddziały nie zapewniają edukacji. Po przerwie związanej z leczeniem ryzyko, że taka osoba nie skończy szkoły i nie zda matury, jest duże. Nie wiem, czy nam o to chodzi. NFZ o tym wie, ale zapisu nie zmienił. Korespondencja, którą wymienialiśmy z NFZ wskazuje, że Funduszu nie interesuje realizacja przez pacjentów nauki, gdyż zajmują się wyłącznie finansowaniem świadczeń opieki zdrowotnej. To moim zdaniem ogromny problem, bo nastolatek nie składa się z nastolatka właściwego i jakichś obocznych rzeczy – nastolatek żyje i funkcjonuje w jakiejś społeczności, i w tym przypadku jest to społeczność szkolna, więc sprawy szkolne, rówieśnicze relacje, nauka i problemy z nią po prostu należą do części osobowości i świata dziecka. Ten problem można rozwiązać bez pieniędzy, bo to nie wymaga nakładów, tylko elastycznego podejścia i rozumienia sytuacji nastolatków chorujących psychicznie. Porozmawiajmy jednak o pieniądzach. Uważam, że pierwsza rzecz, która jest potrzebna, żeby reforma się powiodła, i o tym wspominała też prof. Barbara Remberk, to po prostu inna wycena świadczeń. Od tego trzeba zacząć, bo nawet jeśli będzie możliwość bezlimitowego udzielania świadczeń, ale te świadczenia będą za nisko wycenione, to nie będzie chętnych do pracy. Na psychiatrię dzieci i młodzieży ma zostać przekazane dodatkowe 220 mln złotych, z czego 120 mln na remonty placówek. Te 220 mln to i tak za mało, uważam. Odnośnie remontów – podczas prezentacji pan minister Adam Niedzielski i pan premier Mateusz Morawiecki mówili o tym, jak ważna jest środowiskowa, ambulatoryjna opieka psychiatryczna i psychologiczna. A gdzie są potrzebne remonty? Moim zdaniem najbardziej w szpitalach, tam są największe zaniedbania. To jest oczywiście potrzebne, ale jeżeli chodzi o oddziały dzienne, o przychodnie, to przede wszystkim brakuje doświadczonego personelu i odpowiedniej wyceny świadczeń. Bo tam pracuje się ludźmi, nie sprzętami. Potrzebujemy przede wszystkim ludzi do pracy i odpowiednich stawek, żeby można było dobrych specjalistów ściągnąć ze strefy prywatnej. O tym, że świadczenia w ramach reformy wycenione są za nisko, mówił nam Krzysztof Olkowicz z biura RPO. Ale pani pracuje jeszcze poza tym nowym systemem. Jesteśmy pozostałością dawnego systemu, czyli oddziałem dziennym, ale mamy też towarzyszącą mu poradnię. Zgodnie z reformą jesteśmy ośrodkiem najbliższym drugiemu stopniowi referencyjności, ale żeby się nim stać, potrzebujemy jeszcze zespołu leczenia środowiskowego dla dzieci i młodzieży. Żeby go stworzyć, musimy wystartować w odpowiednim konkursie, a te przez pandemię zostały wstrzymane. Czyli obok siebie są dwa systemy: raczkujący nowy i stary. A w obu problem z wyceną świadczeń. Tak, bo NFZ ma tendencję, żeby zapłacić mało za jak najwięcej porad, tylko trzeba jeszcze mieć ludzi, którzy chcą to robić. Przykładem takiego myślenia są słowa pana ministra, który podkreślał, jako dowód pochylenia się nad trudną sytuacją psychiatrii dzieci wprowadzenie braku limitów świadczeń z zakresu opieki psychiatrycznej. To oznacza, że NFZ zapłaci za tyle porad, ile specjaliści w tych poradniach wykonają. Ale to za mało. Te świadczenia muszą być dobrze wycenione. Jeśli lekarz czy psycholog pracuje dziennie, załóżmy, siedem godzin, to nawet jeśli będzie wiedział, że może zrobić jeszcze 200 porad więcej, to on i tak tego nie zrobi, bo nie będzie w stanie. Założenia są dobre wtedy, gdy są wykonalne. Czyli brakuje poradni, bo specjalistom w publicznym systemie za pracę płaci się za mało, żeby chcieli tam pracować? Myślę, że wystarczy zobaczyć, jakie osoby pracują na oddziałach zamkniętych – głównie osoby młode albo stażyści. Jak się wyszkolą, to odchodzą do gabinetów prywatnych, bo tam po prostu mogą więcej zarobić. Wynagrodzenia psychiatrów są wyższe niż psychologów i psychoterapeutów, ale nie są to kwoty, które mogłyby wywołać masowe zainteresowanie tym kierunkiem. Rządzący chcą zachęcić do zawodu psychoterapeuty dziecięcego darmowymi kursami, co jest krokiem w dobrą stronę, bo za takie kursy trzeba płacić dziesiątki tysięcy złotych z własnej kieszeni. A psychiatria dziecięca stała się kierunkiem priorytetowym. Czy widzi Pani już jakieś pozytywne zmiany po tych decyzjach? Jeszcze nie widzę. Nie słyszałam, żeby u nas w Gdańsku była jakaś wzmożona ilość osób, które chcą się specjalizować w psychiatrii dzieci i młodzieży. To bardzo trudna specjalizacja nie gwarantująca wysokich zarobków. Nie da się przyjąć wielu pacjentów w ciągu godziny, jak np. w przypadku USG, gdzie badanie jednej osoby trwa kilkanaście minut. Jeżeli przychodzi dziecko z problemami psychicznymi, to trzeba porozmawiać nim, z jego rodziną i taka wizyta trwa co najmniej godzinę. 20 stycznia 2021 A jak teraz w pandemii działa poradnia i pani oddział? Jeżeli chodzi o poradnię, to działamy hybrydowo: udzielamy teleporad, a część pacjentów przyjmujemy normalnie. Z kolei oddział dzienny działa normalnie na miejscu, ponieważ NFZ nie przewidział działania hybrydowego ani online, więc po prostu nasi pacjenci przychodzą. Wiadomo, że jeżeli ktoś jest chory, zaziębiony, ma jakieś objawy COVID, to nie przychodzi. I wtedy przerywa leczenie? Jeśli pacjent zachoruje na COVID i ma test dodatni, a czuje się w miarę dobrze, to udzielamy mu pomocy: ma psychoterapię online, rozmowy z psychiatrą online i lekcje online. Prawdopodobnie NFZ nam nie zapłaci, bo nie przewidział świadczeń z wykorzystaniem systemów teleinformatycznych na oddziałach dziennych. Robicie to za darmo? Obawiam się, że tak będzie. W systemie pojawia się informacja, że dana osoba jest w izolacji, czyli nie ma jej fizycznie u nas. A my nie możemy pacjenta wypisać tylko dlatego, że ma COVID, to nieetyczne. Żeby NFZ zapłacił, mogłabym taką osobę wypisać i udzielać jej pomocy online w poradni, gdzie NFZ taką formę dopuszcza. Problem w tym, że nasza szkoła jest przyszpitalna i może udzielać lekcji tylko pacjentom z oddziału, więc wtedy ta osoba traciłaby lekcje. Mogłaby wprawdzie wrócić do swojej poprzedniej szkoły na zdalne lekcje, ale po kilku miesiącach leczenia ta osoba nie wejdzie płynnie w tok nauki. No więc efekt jest taki, że nie wypisuję. NFZ ma podstawy, żeby nie zapłacić. Brzmi absurdalnie. Dokładnie, zwłaszcza że najczęściej młodzież przechodzi COVID w miarę lekko i bardziej chodzi o to, żeby odizolować tę osobę, żeby nie zarażała innych. Mamy na oddziale dzieciaki z dużymi zaległościami szkolnymi, z problemami w uczeniu się, więc dla nich siedzenie bez możliwości nauki dziesięć dni w domu jest po prostu bez sensu, zwłaszcza, że ich stan psychiczny również nie jest dobry. Potrzebują i pomocy, i szkoły. W pandemii obserwujemy większą zgłaszalność i większe problemy młodzieży, które pandemia albo wywołuje, albo wpływa na pogorszenie stanu psychicznego. Czyli obchodzi pani system i leczy te osoby za darmo. Co na to NFZ? Panuje urzędnicza sztywność, przewidzieliśmy to przecież i możemy robić terapię na oddziale online, ale NFZ nie daje takiej możliwości. To jest naprawdę trudne, bo ja bym oczekiwała, żeby NFZ nie tylko nas kontrolował, ale też słuchał nas, praktyków, i pomagał rozwiązywać tego typu formalne problemy. Zdrowie, Adam Niedzielski, Mateusz Morawiecki, Ministerstwo Zdrowia, NFZ psychiatria psychiatria dziecięca psychiatria młodzieżowa
173^Konwencja Budki i Trzaskowskiego: 4 plusy, 3 plusy ujemne i 4 minusy^Agata Szczęśniak^6 lutego 2021^https://oko.press/konwencja-budki-i-trzaskowskiego-4-plusy-3-plusy-ujemne-i-4-minusy/^Tuż po protestach tysięcy kobiet po haniebnym wyroku TK, największa partia opozycyjna prezentuje się w postaci dwóch mężczyzn zapowiadając nowe otwarcie. Aż trudno uwierzyć w taki brak wrażliwości i wyobraźni. Szkoda takich błędów, bo było sporo plusów „Silną, stabilną, bezpieczną i przewidywalną Polskę” – obiecali zbudować Borys Budka i Rafał Trzaskowski podczas sobotniej (6 lutego) konwencji Platformy Obywatelskiej. W 38 minut opisali radykalny program przywrócenia państwa prawa, w tym wymianę TK i KRS, a także wymienili wiele „recept” na opiekę zdrowotną, edukację, walkę o klimat – tym przede wszystkim chce się zajmować PO i w najbliższych miesiącach przedstawić szczegółowe propozycje. Mają to być „filary wspólne dla całej opozycji”. Jednak to, co miało być propozycją dla całej opozycji, wydaje się raczej pomysłem Platformy dla Platformy. „Wiemy, jak zmienić Polskę” – mówił Rafał Trzaskowski. Hasło pożyczył od Szymona Hołowni. I to właśnie ostatnia ofensywa Polski 2050 – sondażowa, sejmowa (transfery) i programowa – wydaje się katalizatorem sobotniego wydarzenia. 22 stycznia 2021 Przyglądamy się sobotniej konwencji PO szukając jasnych i ciemnych stron. Liderzy PO zakwestionowali podział na lewicę i prawicę. „Stoimy przed prostym wyborem: między prawdą a kłamstwem, a nie między lewicą a prawicą” – ogłosił Rafał Trzaskowski. Można się na to zżymać, jak Włodzimierz Czarzasty, który w rozmowie z  stwierdził, że jak się wejdzie w szczegóły np. rozwiązań dotyczących świeckiego państwa czy podatków, to widać wyraźnie, że lewica i prawica mają się aż za dobrze. Ale budowanie podziału, odróżnianie się od przeciwnika jest podstawowym narzędziem politycznym. Zręcznie korzysta z niego Jarosław Kaczyński, który lata temu ogłosił podział na Polskę „solidarną” i „liberalną”. Jeśli opozycja będzie chciała na dłuższą metę współpracować, będzie też musiała znaleźć sposób, by pokazać, w czym jest podobna między sobą i w czym różni się od PiS. Trzaskowski opisał to wstępnie: Wyglądało to jak ćwiczenia z rozpisywania takich podziałów. Bywa, że ćwiczenie czyni mistrza. Gdyby udało się poprowadzić prawdziwą debatę, co te pojęcia oznaczają, może stanowiłyby grunt dla jakiejś formy współpracy opozycji od Hołowni do Zandberga… Nie jest to oczywiste, bo np. nowoczesne, europejskie państwo uznaje prawo kobiety do decyzji o przerwaniu ciąży, w tym sensie nowoczesne są wszystkie rządy chadeckie i w ogóle wszystkie kraje Europy poza Maltą, Polską, Watykanem i Andorą. Tymczasem Budka może uznać, że to postulat lewicowy i zacznie się spór, dlaczego Polska ma być nowoczesna inaczej. Tego nie może zabraknąć w programach opozycyjnych ugrupowań i ta lekcja została odrobiona. Borys Budka obiecał między innymi powołanie niezależnego prokuratora generalnego i stworzenie urzędu specjalnego prokuratora śledczego, którego zadaniem będzie badanie afer państwowych. Konkretów ma być więcej, bo trochę nie wiadomo, jak unicestwić zbudowaną przez PiS machinę niepraworządności – TK, KRS, dwie izby SN… Padły też słowa o zmianie Konstytucji, co wymaga 2/3 głosów w Sejmie, czyli 307. Czyli dużo więcej niż hasłowe 276. Budka i Trzaskowski nie przedstawili wielopunktowego, rozbudowanego programu, lecz kilka pomysłów, ale to była raczej zaleta niż wada. W niektórych przypadkach: pomysłów na pomysły. Między innymi: Właśnie takie „recepty”, jak mówił Trzaskowski, łatwiej pozwalają sobie wyobrazić, jak miałoby wyglądać państwo rządzone przez daną formację. Wiele z nich trafiało w potrzeby i pragnienia dużych grup społecznych. Udało się w krótkim czasie rozbudzić oczekiwania na wiele dobrych zmian (zamiast tej jednej „dobrej zmiany” PiS). Różne media pisały ostatnio o rywalizacji między Borysem Budką a Rafałem Trzaskowskim, ten drugi miał czyhać na posadę pierwszego. Wspólny występ przynajmniej na razie przecina te spekulacje, to sygnał, że jest tandem i podział ról, a nie wzajemne podgryzanie się. A podział ról wypadł przekonująco. Trzaskowski był w sobotę jak w najlepszych momentach swojej kampanii wyborczej. Z werwą, pasją, gestykulacją zasypywał dziury w prezentacji. Budka, który raczej nie ma politycznego wdzięku, też wypadł lepiej niż zwykle. Chociaż… patrz: minusy z występu obu panów. Zabrakło przełożenia reform, ustaw i regulacji na doświadczenie obywatela i obywatelki. Podniesienie nakładów na zdrowie? Super, mówią o tym wszystkie partie. Ale procent PKB raczej nie działa na wyobraźnię mas wyborczyń i wyborców. Konkretniej brzmiała obietnica skrócenia czasu oczekiwania na wizytę u specjalisty, opisana przy pomocy wykresu, który pokazywał, że za rządów PiS wzrósł do 4 miesięcy. Potencjalnie niezwykle atrakcyjne dla ludzi hasło „państwo zrekompensuje wydatki na służbę zdrowia” nie zostało wyrażone w języku doświadczenia: „jeżeli idziesz do prywatnego ginekologa/dermatologa, to otrzymasz zwrot kosztów wizyty”. Inna rzecz, czy to na pewno dobry pomysł i czy nie dobiłby publicznej ochrony zdrowia. Po wielu miesiącach, kiedy opieka zdrowotna jest tematem numer jeden, można by oczekiwać bardziej dopracowanej propozycji, np. w jakimś odniesieniu do dramatycznych skutków pandemii. Niektóre propozycje to wielokrotny recycling: odpis na Kościół pojawił się kiedyś w programie PO, teraz promuje go Szymon Hołownia (co Trzaskowski mu wytknął bez wymieniania nazwiska lidera Polski 2050 i nie zauważając, że Polska 2050 ma kompleksowy program rozdziału państwa i Kościoła).  4 lutego 2021 Pomysł z odwoływaniem posłów w referendum (absurdalny) mógłby zgłosić Paweł Kukiz. Żaden z nich nie brzmi jak „drugie 500 plus”, czego opozycja wydaje się poszukiwać jak świętego Graala. 276 – magiczna nazwa i liczba, brzmi jak polityczne zaklęcie. Ma zalety – ożywia wyobraźnię, wysoko stawia poprzeczkę. Ale politycznej substancji tu niewiele. Ma to być horyzont działania opozycji, minimum potrzebne, by skutecznie rządzić po 2023 roku. Tylu bowiem posłów trzeba do obalenia prezydenckiego weta, a Andrzej Duda będzie głową państwa do 2025 roku. Tyle tylko że nadal mógłby szkodzić przyszłym rządom z pomocą upolitycznionego Trybunału Konstytucyjnego. To jedno. Po drugie: wszystkie propozycje programowe zniknęły w cieniu tej liczby. Dlaczego liczba poselskich mandatów miałaby być dla wyborców ważniejsza niż konkretne obietnice związane ze zdrowiem czy domowymi finansami? Po trzecie „powołanie” przez Platformę „koalicji 276” zostało natychmiast przez polityków innych partii obnażone jako walka o dominację na opozycji i oprotestowane. Poza tym w ogromnej większości sondaży rysuje się faktycznie przewaga opozycyjnych partii (idących osobno), ale liczba mandatów dla opozycji nie jest aż tak duża jak podano w trzech przykładach (271-274). Opozycja ma przewagę, ale nie aż taką. 26 stycznia 2021 Po czwarte, Duda w innej konfiguracji politycznej mógłby przestać być Dudą (jak gen. Jaruzelski jako prezydent w 1989-1990 roku). Tuż po gromadzących tysiące kobiet protestach po haniebnym wyroku TK, największa partia opozycyjna prezentuje się w postaci dwóch mężczyzn zapowiadając nowe otwarcie. Aż trudno uwierzyć w taki brak wrażliwości i wyobraźni, zwłaszcza, że opozycja wygrać może tylko głosami kobiet (poza grupą pań 60 plus, które wciąż są wierne PiS, aczkolwiek nie tak jak rok, czy dwa lata temu). Nie padło też słowo „aborcja”. „W przyszłości chcemy zagwarantować prawo wyboru” – zadeklarował Borys Budka. To jedno zdanie wciśnięte pomiędzy wywód o zakazie łączenia pracy w spółkach skarbu państwa z posłowaniem i deklaracją powołania na nowo Trybunału Konstytucyjnego i Krajowej Rady Sądownictwa. Prawo kobiet do samostanowienia zostało sprowadzone do kwestii praworządności i wadliwych instytucji. Konkrety Platforma ma przedstawić w przyszłym tygodniu, pracują nad nimi posłanki PO pod kierownictwem Małgorzaty Kidawy-Błońskiej, ale szczątkowa obecność tego tematu biła w oczy. Cień Schetyny z jego konserwatywną kotwicą wisiał nad prezentacją. Nie padło też słow0 LGBT. W tym wymiarze prezentacja była zdecydowanie bardziej archaiczna niż nowoczesna i musiała rozczarować elektorat PO (KO), który w postawie jest tu bardzo bliski zwolennikom Lewicy. Nie było jasne, czym ma być „koalicja 276”. Na koniec Borys Budka stwierdził, że „oczekujecie od nas zjednoczenia”. Jeżeli to nie był lapsus, to był to błąd myślowy i polityczny. Czy PO oczekuje, że Hołownia zapisze się do koalicji pod wodzą Budki/Trzaskowskiego? Cała jego gra polityczna polega na tym, by trzymać się daleko od innych. Sztuką byłoby współdziałanie, ale nie koalicja taka jak Koalicja Obywatelska. Poza tym, jak parokrotnie pisaliśmy, w wyborach do Sejmu opozycji bardziej „opłaca się” iść osobno, bo np. część wyborców Lewicy nie zagłosowałaby na koalicję z PO i odwrotnie. Polska 2050 w koalicji zapewne straciłaby znaczną część swego elektoratu, który szuka alternatywy wobec tego, co było. 16 stycznia 2021 Nie jest to ani pierwszy, ani drugi raz, kiedy Platforma Obywatelska ogłasza „nowe otwarcie”. Tylko w ostatnim roku co najmniej trzy razy. Dokładnie rok temu Borys Budka obiecał „nową Platformę” z „nową energią”. 8 lutego 2020 Potem Małgorzata Kidawa-Błońska świetną konwencją zaczęła smutną kampanię. W końcu Rafał Trzaskowski zdobył ponad 10 milionów głosów, zapowiedział budowę ruchu społecznego, o którym dziś sam chyba nie chce pamiętać. A opinia publiczna nie pamięta jego nazwy (sami zapominamy: Wspólna Polska). O tym ruchu podczas konwencji nie było ani słowa. Czy Trzaskowski energię obywatelek i obywateli wyrzucił do kosza, a będzie się zajmował doenergetyzowaniem partii? „Platforma Obywatelska jest złodziejem nadziei” – powiedziała nam niedawno osoba pracująca na zapleczu opozycji. „Udają, że coś się dzieje, mało z tego wynika” – komentowała zapowiedzi powstania ruchu wokół Rafała Trzaskowskiego i odnowy partii przez Borysa Budkę. „Nie ma nic gorszego niż zawiedzione nadzieje wyborców”. 19 stycznia 2021 W prezentacji Budki i Trzaskowskiego było coś, co ubodło potencjalnych partnerów – ogłaszanie pomysłów oficjalnie nieuzgodnionych, jako propozycji nie do odrzucenia. To może zburzyć samą istotę pomysłu, by wykorzystać synergię prodemokratycznych partii, jednocześnie nie ograniczając zdrowej rywalizacji na programy, hasła, osobowości. Chyba, że chodziło o to, by ograniczyć… Rywalizacja na opozycji może mieć pozytywny skutek, jeśli doprowadzi do ostrzenia narzędzi. Przedstawiania coraz lepszych pomysłów – szczegółowych, przedyskutowanych z różnymi grupami wyborców, dobrze „opakowanych” w nazwy i skojarzenia. Jednak reakcja na propozycję PO pokazuje też, że może to pójść w inną stronę stronę, niebezpieczną dla opozycji: odsądzania od czci i wiary, wzajemnego wyniszczania się. W takiej, budowanej miesiącami atmosferze, byłoby jeszcze trudniej współpracować przed wyborami. Opozycja, Borys Budka, Rafał Trzaskowski,
174^Dziemianowicz-Bąk (Lewica) o konwencji PO: ani słowa o przerwaniu ciąży, unikano tematu^Magdalena Chrzczonowicz^6 lutego 2021^https://oko.press/dziemianowicz-bak-lewica-o-konwencji-po-ani-slowa-o-przerwaniu-ciazy-unikano-tematu/^Powinniśmy rozmawiać o jednoczeniu wokół konkretnych spraw, a nie słupków sondażowych, w dodatku zamówionych na wewnętrzne potrzeby partii. Taką konkretną, palącą sprawą jest sytuacja po wyroku TK ws. aborcji i dlatego Lewica od tej sprawy chce zacząć współpracę. Konwencję PO komentuje posłanka Agnieszka Dziemianowicz-Bąk Opozycja o opozycji. Publikujemy opinie polityczek i polityków partii opozycyjnych – Polski 2050, Lewicy, Nowoczesnej – o dzisiejszej (6 lutego) konwencji Platformy Obywatelskiej. Opublikowaliśmy już rozmowy: Wieczorem analiza . Po wyroku Trybunału Przyłębskiej, który zdelegalizował aborcję ze względu na wadę lub ciężką chorobę płodu, posłanki Lewicy przedstawiły projekt ustawy ratunkowej, depenalizującej przerywanie ciąży Do współpracy zaprosiły wszystkie środowiska opozycyjne, wczoraj (5 lutego) zorganizowały w tej sprawie spotkanie z udziałem PSL i PO. Dzisiaj to PO ustami Borysa Budki zaprosiła m.in. Lewicę do koalicji, dzięki której uda się pokonać PiS. Co na to Lewica? Pytamy Agnieszkę Dziemianowicz-Bąk. 5 lutego 2021 Rafał Trzaskowski i Borys Budka zaprosili Lewicę do wielkiej koalicji. Co Lewica na to? Koalicję rządzącą buduje się po wygranych wyborach, a współpracę się robi, a nie o niej gada. Dziś jest czas nie na deklarowanie współpracy za trzy lata i to pod warunkiem zdobycia większości konstytucyjnej, ale na praktyczną współpracę tu i teraz. To, że jesteśmy w opozycji nie oznacza, że mamy urlop do następnych wyborów – wręcz przeciwnie, naszym obowiązkiem jest ciężko pracować dla tych, o których nie dba i które krzywdzi władza. I Lewica takiej współpracy chce – dlatego wyszłyśmy z inicjatywą jednoczenia się opozycji wokół praw kobiet i wokół rozwiązań wyjścia z kryzysu, w który wpakował Polki Trybunał Julii Przyłębskiej. Obszarów, w których współpraca opozycji jest potrzebna jest oczywiście więcej: W czasie tak wielu kryzysów polityk opozycji nie może pozwolić sobie na luksus lenistwa – dlatego Lewica zaprasza Platformę do wspólnej pracy. Tu i teraz, w 2021 roku. Kolejna sprawa – zjednoczenie po stronie opozycji, jeśli ma mieć wartość, a moim zdaniem może ją mieć – musi służyć budowaniu Polski dla wszystkich. Wizja Polski po PiS, po przejęciu władzy, także musi obejmować całą Polskę. Nie tylko Warszawę i duże miasta, i nie tylko obecnych wyborców partii opozycyjnych. I tutaj niestety jest problem z propozycją, którą przedstawił prezydent Trzaskowski. W każdym słowie było słuchać, że są wygłaszane z wyżyn stolicy. A Polska nie kończy się na Warszawie. Kiedy pojawia się pomysł zbierania podpisów pod ustawą likwidująca TVP i media publiczne, to moje pytanie jest takie – co z 30 proc. Polek i Polaków, którzy mają dostęp wyłącznie do mediów publicznych? Media publiczne są jak okno – dla niektórych są jedynym oknem na świat. I oczywiście to okno jest dzisiaj brudne, wykorzystywane przez PiS do propagandy, manipulacji i szczucia – ale to brudne okno trzeba umyć, można wymienić szybę, ale nie wolno go zamurowywać. Jeśli ktoś chce zlikwidować TVP, to powinien mieć pomysł na zbudowanie alternatywy. Nie usłyszałam propozycji alternatywnej, nie usłyszałam propozycji dla tej części Polski, do której jako opozycja musimy umieć się zwracać. Przeczytaj także:Panie doktorze, ja jestem za życiem, ale córka tego nie zniesie [rozmowa z ginekologiem]5 lutego 2021 5 lutego 2021 Co ma Pani na myśli? Odniesienia się do tego, co w Polsce dzieje się dziś, problemów, z którymi Polki i Polacy borykają się tu i teraz. Nie było propozycji dla pracowników, dla gospodarki, nie padło słowo “aborcja” i “prawa kobiet”. Gdzieś między słowami pojawiały się odniesienia do ostatniego wyroku, ale tylko po to, by po raz kolejny mówić o nielegalności Trybunału. Platforma ucieka od problemów kobiet, czyli połowy społeczeństwa. I w tym także widać oderwanie od prowincji. Nikt tam nie widzi, że to poza Warszawą mieszkają kobiety, które najbardziej zostały dotknięte decyzja Trybunału Julii Przyłębskiej. Że to one szczególnie czekają na pilne rozwiązania, na przykład takie, jakie daje ustawa ratunkowa o dekryminalizacji aborcji przygotowana przez posłankę Biejat. Jeżeli szczere są słowa o chęci współpracy, to powinniśmy rozmawiać o jednoczeniu wokół konkretnych spraw, a nie słupków sondażowych, w dodatku zamówionych na wewnętrzne potrzeby partii. Taką konkretną, palącą sprawą jest sytuacja po “wyroku” 27 stycznia i dlatego Lewica od tej sprawy chce zacząć praktyczną współpracę. A dokładnie, zaczęła wczoraj, inicjując wspólne spotkanie, w którym udział wzięły i wzięli niemal wszyscy przedstawiciele partii opozycyjnych. To była dobra, partnerska, merytoryczna rozmowa, bez podkradania sobie logo, uczciwie i w celu rozwiązania problemu, a nie uciekania od niego. Wierzę w jednoczenie się na opozycji, ale to nie może być zjednoczenie przeciwko komuś, przeciwko PiS, tylko wokół czegoś i dla kogoś. Nie przeciwko jednemu prezesowi, tylko dla setek tysięcy kobiet. I nie kiedyś tam, tylko tu i teraz. Jednoczenie się wokół ustawy ratunkowej, jednoczenie się dla kobiet będzie dla Platformy testem, sprawdzianem dla deklaracji wygłaszanych podczas dzisiejszej konwencji. To powinien być pierwszy krok tej współpracy. Jeżeli to się uda, kolejne kroki są jak najbardziej możliwe. Trzaskowski przedstawił jednak kilka punktów programu. Jak je Pani ocenia? Zapobieganie wykluczeniu cyfrowemu w edukacji, zwiększenie nakładów na ochronę zdrowia, walka o czyste powietrze – te wszystkie sprawy są w programie Lewicy od dawna, są dla nas ważne i oczywiste, nie ma tu sporu. Zabrakło mi jednak w tej konwencji całościowej wizji. Widać było, że punkty programu przedstawia samorządowiec, który nawet jeśli częściowo widzi problemy swojego miasta i działania, które na poziomie samorządu można podjąć, by je rozwiązać, to jednak nie przedstawia wizji dla całego państwa, dla całej Polski. Widać to było przy temacie „zmiany klimatu”. Trzaskowski mówił tu głównie o walce o czyste powietrze. To jest ważne, ale smog to jedno, a katastrofa klimatyczna – to drugie. W walkę z nią trzeba zaangażować się z poziomu państwa, a nawet więcej, ponad państwowymi granicami. To wyzwanie, które wymaga współpracy międzynarodowej, realizacji porozumień europejskich, programu neutralności klimatycznej, stworzenia konkretnego planu na sprawiedliwą transformację energetyczną. O tym na sobotniej konwencji nie mówiono. Opozycja, Kobiety, Rafał Trzaskowski, Borys Budka, Agnieszka Dziemianowicz-Bąk, aborcja
175^Czarzasty: Borys nie wytrzymał. To, o czym mówił, ustalamy od 5 miesięcy^Agata Szczęśniak^6 lutego 2021^https://oko.press/czarzasty-borys-nie-wytrzymal-to-o-czym-mowil-ustalamy-od-5-miesiecy/^"„To wszystko się dzieje od 5 miesięcy. Zdziwiło mnie, że Budka przedstawił to z Trzaskowskim jako wielką nowość. Ludzie chcą, abyśmy współpracowali. Ale musi to być współpraca uwzględniająca tożsamość poszczególnych ugrupowań"" - Włodzimierz Czarzasty komentuje dla  propozycję ""koalicji 276"" Opozycja o opozycji. Publikujemy opinie polityczek i polityków partii opozycyjnych – Polski 2050, Lewicy, Nowoczesnej – o dzisiejszej (6 lutego) konwencji Platformy Obywatelskiej. Opublikowaliśmy już rozmowę Michałem Koboską, najbliższym współpracownikiem Szymona Hołowni: Ta sama zarozumiała Platforma co zawsze – mówi jeden z liderów Polski 2050 Wieczorem analiza . Agata Szczęśniak, : Jak ocenia pan dzisiejszą propozycję Platformy Obywatelskiej? Włodzimierz Czarzasty, Lewica, przewodniczący SLD, wicemarszałek Sejmu: Borys Budka i Rafał Trzaskowski nie powiedzieli dziś niczego nowego. 5 miesięcy temu Budka spotkał się z Władysławem Kosiniakiem-Kamyszem i ze mną. Zdecydowaliśmy o stworzeniu warunków współpracy w momencie, gdy nastąpi przejęcie władzy przez struktury opozycyjne. Miałem do tych rozmów upoważnienie ze strony Lewicy. Co wynikło z tamtej rozmowy? Powołaliśmy zespoły składające się z przedstawicieli każdej formacji. Dziś te osoby pracują już w większym gronie. Ich pierwszym zadaniem było wyselekcjonować rzeczy, które nas nie różnią. Musi być podstawa, żeby usiąść przy jednym stole. Niechęć do PiS, skądinąd słuszna, to za mało. Co nas bezdyskusyjnie łączy? Cały obszar spraw związanych z Unią Europejską, cała sfera praworządności (Trybunał Konstytucyjny, KRS, sędziowie, prokuratura), reforma mediów publicznych. Zgodziliśmy się też, że trzeba wypracować stanowisko dotyczące ochrony zdrowia. W tej sferze wypracowaliśmy wspólne stanowisko, np. w sprawie in vitro. Jesteśmy też w trakcie rozmów o tym, co nas dzieli. Jeśli będzie wspólny rząd, w co wierzymy, każda formacja będzie miała inne minimum, od którego nie odstąpi. „Jeśli nie załatwicie naszej jednej sprawy czy dwóch, to nie będziemy siadać do stołu” — każdy tak powie. To jest też podejście Lewicy: współpraca tak, ale przy zachowaniu tożsamości. Ale żeby zachować tożsamość, to trzeba ją mieć.  To wszystko się dzieje od 5 miesięcy. Zdziwiło mnie, że Budka przedstawił to z Trzaskowskim jako wielką nowość. Tak nawiasem rozumiem, że Rafał definitywnie zrezygnował ze swojego 10-milionowego ruchu. Ale nie bądźmy małostkowi. Badania pokazują, że ludzie chcą, abyśmy współpracowali. Ale musi to być współpraca uwzględniająca tożsamość poszczególnych ugrupowań. A żeby tak się stało, tę tożsamość trzeba mieć. Opinia publiczna nic o tych waszych ustaleniach nie słyszała. Nie chwaliliście się tym. Ustaliliśmy we trzech zasadę, że opowiemy o tym, kiedy już zrobimy doktorat, a nie będziemy mówić, że go robimy. Jak już będziemy mieli ustalenia, to siądziemy i opowiemy, a nie będziemy opowiadali, że do tego dążymy. Widać Borys nie wytrzymał. Koalicja 276 — to dobry pomysł? Co jest nowego w tym, że dobrze by było, gdyby opozycja miała większość do odrzucenia weta konstytucyjnego? Gdyby zapytali o zdanie Donalda Tuska, mógłby im przypomnieć, że w 2007 roku była możliwość stworzenia większości konstytucyjnej PO, PSL i LiD (Lewica i Demokraci – red.), ale nie powstała. To już było. Jak doszło do praktyki, to się nie udało zrealizować. Ale chcemy wszyscy, żeby veto prezydenckie można było odrzucić. A jak pan zrozumiał, czym ta koalicja ma być? Koalicją przedwyborczą? Powyborczą?  Nie padła odpowiedź, jak do tego dojść. Jedna lista? Kilka list? Ja nie muszę szukać takiej odpowiedzi, bo wiem, między innymi z analiz , że jedna lista nie jest do niczego potrzebna i nie będzie jednego przywódcy całej opozycji. Każda formacja ma swoich. 26 stycznia 2021 Rafał Trzaskowski powiedział, że nie ma już lewicy ani prawicy.  Nie podpiszę się pod tym, ale rozumiem to stanowisko. Jeżeli się tworzy partię programowo eklektyczną, której założeniem jest wrzucenie wszystkiego do worka, byle był jak największy, to odrzuca się tożsamość. Analizy, że podział na lewicę i prawicę to przeszłość, pojawiają się od lat. Może Platforma ma rację, że czas odesłać go do lamusa? Niejednokrotnie mówiłem, jak rozumiem lewicowość. Weźmy świeckie państwo. Szymon Hołownia postuluje, żeby dziecko decydowało, czy będzie chodziło na religię, a o tym, czy będzie religia w szkole, decydowali rodzice. Platforma zastanawia się, ile księża powinni zarabiać. Ja uważam, że w szkole nie powinno być religii, bo to, w co się wierzy, jest prywatną sprawą każdego człowieka, a Polska nie jest krajem wyznaniowym. Księża powinni być normalnie opodatkowani — od dochodu. Opłaty za śluby, chrzciny, pogrzeby powinny być opodatkowane, bo to działalność gospodarcza. Zmuszanie kogoś do tego, żeby deklarował, że jest wierzący, przez płacenie 0,5 proc. jest niesłuszne. Jeżeli zadeklaruje się jako wierzący Żyd, to czy w sytuacjach krytycznych nie będzie miał na drzwiach napisane „Jude Raus”? To się może zdarzyć, widzę, co się dzieje w Polsce. Można opowiadać, że nie ma lewicy i prawicy, ale jak się wejdzie w szczegóły, to się okaże, że jest. Na przykład: Lewica jest za państwem świeckim, a inni — nie. 4 lutego 2021 „Przeszłość i przyszłość” — taki nowy podział zaproponował Trzaskowski. Rozumiem, że pana nie przekonuje. To podyskutujmy poważnie na temat przeszłości, oceny tego, co się działo po 45. roku. Bo ja wiem, że było 1000 szkół na 1000-lecie, że jedni żołnierze wyklęci byli fantastyczni, a inni byli mordercami. Platforma nie chce rozmawiać o przeszłości, tylko odesłać do przeszłości PiS. To porozmawiajmy o rozwiązaniach na przyszłość. Fajnie jest mówić, że wszyscy powinni mieć wolność – czyli co? Prawo do aborcji do 12. tygodnia? Prawo do zawierania małżeństw i adopcji dzieci przez pary jednopłciowe? Ja tak rozumiem wolność. A Schetyna? Pogadajmy o systemie podatkowym: ja uważam, że ludzie biedni nie powinni płacić podatków w ogóle (stąd wolna kwota), a bogaci wysokie. Porozmawiajmy o równym dostępie do służby zdrowia dla biednych i bogatych. Czemu Platforma Obywatelska ogłosiła to teraz? Boi się Szymona Hołowni? Powiedziałem to ostatnio w wywiadzie dla Interii: jak Platforma jest w dupie, jak zjeżdża poniżej 20 procent w sondażach, pojawia się współpraca z opozycją, liderowanie tej opozycji i jedna lista. Czy PO ma w niektórych notowaniach gorzej od Hołowni? Ma. PO ogłosiła nowe otwarcie programowe. Jak ja bym był w partii, która co pół roku robi nowe otwarcie programowe, to bym się z niej wypisał. 19 stycznia 2021 Pana koledzy i koleżanki z Lewicy mocno skrytykowali Platformę. Adrian Zandberg napisał: „PO podpierniczyła logo Lewicy i udaje, że weszliśmy do jakiegoś Sojuszu Platformy z Platformą. Wystąpił też jesiotr drugiej świeżości, który stwierdził, że jego zdaniem lewica nie istnieje”. A Joanna Scheuring-Wielgus zwróciła się do Borysa Budki: „Nie bierz nas gwałtem”.  Absolutnie jestem za współpracą opozycji. Na Lewicy to ja chyba najbardziej jestem na to nakierowany i będę na to namawiał koleżanki i kolegów. Pozytywnie oceniam chęć zdobycia takiej liczby głosów w Sejmie, żeby odrzucić weto. Dopuszczam każdy wariant startu, tylko trzeba znaleźć odpowiedni moment, żeby podejmować decyzje. Inaczej będzie wyglądała sytuacja opozycji, jeśli PiS wprowadzi 100 okręgów, a inaczej, gdy pozostanie ordynacja podszyta d’Hondtem. Jednocześnie trzeba dawać nadzieję, że jeśli tylko jest taka możliwość, to opozycja ze sobą współpracuje. Nie ośmieszam tego, co zrobił Trzaskowski z Budką, ale nie powiedziano nic, co by spowodowało, żebym się zatrzymał uwiedziony tą ideą. Bo ją znam od wielu miesięcy. Ja zaprosiłbym do rozmów jeszcze Zielonych, Inicjatywę Polską i Nowoczesną. Byłoby milej. Opozycja, Włodzimierz Czarzasty, Borys Budka, Rafał Trzaskowski, Platforma Obywatelska,"
176^Sędzia Nawacki, symbol „dobrej zmiany” w sądach, bez kary za podarcie uchwał sędziów z Olsztyna^Mariusz Jałoszewski^6 lutego 2021^https://oko.press/sedzia-nawacki-symbol-dobrej-zmiany-w-sadach-bez-kary-za-podarcie-uchwal-sedziow-z-olsztyna/^Członek nowej KRS i nominat Ziobry Maciej Nawacki nie będzie miał dyscyplinarki za podarcie uchwał samorządu olsztyńskich sędziów. Jak ustaliło  zastępca rzecznika dyscyplinarnego Przemysław Radzik oczyścił go właśnie z zarzutów i umorzył sprawę. Wcześniej Radzik i jego żona dostali awanse wysoko w górę od nowej KRS Sędzia Maciej Nawacki to jeden z symboli „dobrej zmiany” w sądach. Jest członkiem nowej KRS i prezesem Sądu Rejonowego w Olsztynie z nominacji resortu Zbigniewa Ziobry. I korzysta na poparciu dla „reform” Ziobry. Dostał już awans na sędziego sądu okręgowego i stara się o awans do NSA, jednego z najważniejszych sądów w Polsce – i ma na to szanse. Ten awans mogłaby przekreślić dyscyplinarka jaka mu groziła za akcję porwania uchwał olsztyńskich sędziów. Akcję wdziała cała Polska, bo zrobił to przed kamerami telewizyjnymi.  śledzi tę sprawę od początku i teraz dowiadujemy się w kręgu zbliżonym do rzecznika dyscyplinarnego dla sędziów, że sprawa zarzutów dyscyplinarnych dla Nawackiego za tę akcję została umorzona. Decyzję o umorzeniu podjął znany ze ścigania niezależnych sędziów zastępca rzecznika dyscyplinarnego Przemysław Radzik. Też nominat ministra Ziobry i również jeden z symboli „dobrej zmiany”. Gest sędziego Macieja Nawackiego drącego na oczach całej Polski uchwały sędziów z Olsztyna, przejdzie do historii wymiaru sprawiedliwości jako jedna z niechlubnych kart. Przypomnijmy. W lutym 2020 roku odbyło się Zebranie sędziów Sądu Rejonowego w Olsztynie. Zebranie to forma samorządu sędziowskiego. Zwołał je Maciej Nawacki jako prezes sądu, by przedstawić swoje sprawozdanie z pracy sądu za 2019 roku i poddać je pod głosowanie. Na Zebraniu było wielu sędziów – 41 z ok. 60 pracujących w olsztyńskim sądzie rejonowym. Był też Paweł Juszczyszyn, którego w obowiązkach sędziego zawiesiła za wykonanie wyroku TSUE nielegalna Izba Dyscyplinarna przy SN, a prezes Maciej Nawacki odciął go od dostępu do akt, sal rozpraw i służbowego komputera. Pisaliśmy o tym w : 11 lutego 2020 Sędziowie na Zebraniu odrzucili jednak w głosowaniu sprawozdanie Nawackiego i złożyli wniosek, by zmienić porządek obrad, by poddać pod głosowanie ich trzy projekty uchwał. Wzywali w nich Macieja Nawackiego do przywrócenia do pracy sędziego Pawła Juszczyszyna. W kolejnych uchwałach krytykowali nagonkę PiS na sędziów i przyjętą przez PiS ustawę kagańcową. Solidaryzowali się również z represjonowanymi niezależnymi sędziami. Pisaliśmy o tych uchwałach w : 7 lutego 2020 Nawacki zamiast zarządzić głosowanie ostentacyjnie i z arogancką miną podarł uchwały i zakończył zebranie. Zarejestrowały to obecne na obradach kamery telewizyjne. W ten sposób podeptał samorząd sędziowski i wypowiedział wojnę podległym mu sędziom. Ponad 50 sędziów z Olsztyna – z sądu rejonowego i okręgowego – złożyło za to zawiadomienie do prokuratury. Zarzucili sędziemu przekroczenie uprawnień i niszczenie dokumentów, które do niego nie należały. Sprawa wciąż toczy się w prokuraturze. Niezależnie od tego, Kolegium Sądu Apelacyjnego w Białymstoku złożyło zawiadomienie na Nawackiego do zastępcy rzecznika dyscyplinarnego dla sędziów przy Sądzie Apelacyjnym w Białymstoku. Kolegium napisało, że podarcie uchwał może być kwalifikowane jako uchybienie godności sędziego i jako naruszenie zasad etyki sędziowskiej. Jak ujawniliśmy w , w kwietniu 2020 roku rzecznik dyscyplinarny z Białegostoku, sędzia Edward Czapka za podarcie uchwał postawił Nawackiemu zarzut dyscyplinarny naruszenia godności urzędu sędziego. Ale nie zdążył sformułować wniosku o ukaranie do sądu dyscyplinarnego, bo sprawę szybko przejął główny rzecznik dyscyplinarny dla sędziów. Jest nim Piotr Schab, który ma dwóch zastępców Przemysława Radzika i Michała Lasotę. Wszyscy są nominatami Zbigniewa Ziobry. Sprawę Nawackiego formalnie zabrał z Białegostoku Radzik. Pisaliśmy o tym w : 27 czerwca 2020 Radzik przejął sprawę do własnego prowadzenia. I, jak ustaliło , właśnie ją umorzył. Taki finał był do przewidzenia. Rzecznicy dyscyplinarni ścigają głównie sędziów broniących wolnych sądów, a sprawy przeciwko sędziom, którzy poszli na współpracę z resortem Ziobry są raczej umarzane. Tak decyzja oznacza, że Maciej Nawacki nie dostanie kary dyscyplinarnej za podarcie uchwał olsztyńskich sędziów. Decyzja Radzika może budzić wątpliwości merytoryczne i co najmniej etyczne. Bo nie tak dawno nowa KRS, w której zasiada Nawacki dała Radzikowi awans na sędziego Sądu Apelacyjnego w Warszawie. Zaś jego żona Gabriela Zalewska-Radzik dostała awans aż do NSA. Pisaliśmy o tym w : 29 października 2020 Teraz wygląda to tak, że nowa KRS najpierw dała awanse Radzikowi i jego żonie. A potem Radzik umorzył sprawę dotyczącą członka tejże KRS. Gdy głosowano nad awansem dla żony Radzika, sędzia Nawacki powiedział, że nie musi się z niego wyłączać, bo będzie głosował bezstronnie. Nie wyłączył się też z głosowania nad awansem dla Radzika. Wręcz przeciwnie, był oburzony, że zwraca mu się na to uwagę na posiedzeniu KRS. To nie koniec. Rzecznik dyscyplinarny przejął też od rzecznika z Białegostoku sprawę dotyczącą stylu w jakim Nawacki zarządza sądem. Było na to kilka zawiadomień. Ale i w tej sprawie Nawackiemu włos z głowy nie spadnie. Do czasu, gdy zaczął robić „karierę” za rządów PiS, Maciej Nawacki był szeregowym sędzią sądu rejonowego. Jest jednym z najgorliwszych zwolenników „dobrej zmiany” w sądach. Obecnej władzy zawdzięcza obecny status. I ma z tego sporo korzyści. Oprócz stanowiska prezesa olsztyńskiego sądu rejonowego jest też członkiem nowej upolitycznionej KRS. Zaliczany jest do frakcji jastrzębi w KRS, która doprowadziła do odwołania umiarkowanego przewodniczącego Rady Leszka Mazura. Odwołano go za ujawnienie procederu dorabiania w KRS przez części członków Rady. Polegało to na zwoływaniu dodatkowo płatnych posiedzeń komisji. Nawacki dorobił w ten sposób ponad 20 tys. zł. Pisaliśmy o tym w : 14 stycznia 2021 Ponadto dostał – już od nowej KRS, w której zasiada – nominację na sędziego Sądu Okręgowego w Olsztynie. Prezydent jeszcze go nie powołał. Najwyraźniej to dla niego za mało i aplikuje jeszcze na wakat w NSA. Awanse dla członków KRS były jednym ze sporów, który doprowadził do odwołania Leszka Mazura, który był temu przeciwny. Pozycja Nawackiego w nowej KRS nie zachwiała się nawet wtedy, gdy wyszło na jaw, że nie miał wszystkich podpisów pod listami poparcia dla kandydatów do KRS. Nie miał, bo część sędziów wycofała poparcie przed złożeniem list w Sejmie. Nawacki i kancelaria Sejmu nie uznała jednak cofnięcia poparcia za skuteczne. Pisaliśmy o tym w : 14 lutego 2020 W macierzystym olsztyńskim sądzie Nawacki jako prezes od razu skonfliktował się z sędziami, którzy nie raz pokazywali odwagę i przywiązanie do praworządności. Nawacki nasłał nawet na nich policję, gdy robili pod sądem solidarnościowe zdjęcie z sędzią Dorotą Lutostańską, której – jako jedynej w Polsce – zrobiono dyscyplinarkę za koszulkę z napisem Konstytucja. Pisaliśmy o tym w : 6 kwietnia 2019 Potem doszło do zwarcia za obronę sędziego Pawła Juszczyszyna, który w listopadzie 2019 roku jako pierwszy w Polsce wykonał wyrok TSUE i chciał sprawdzić listy poparcia do nowej KRS. Sprawa bezpośrednio uderzała w Nawackiego. Juszczyszynowi szybko zrobiono dyscyplinarkę. Nawacki to wykorzystał i jako prezes sądu odsunął go na miesiąc od wykonywania obowiązków sędziego. Po miesiącu Juszczyszyn wrócił do sądu, ale nadal domagał się od Kancelarii Sejmu przekazania list poparcia do nowej KRS. Pojechał nawet oglądać je do Warszawy, ale Nawacki, który był na urlopie w górach, cofnął mu delegację. Wreszcie nielegalna Izba Dyscyplinarna zawiesiła go w wykonywaniu obowiązków sędziego, a Nawacki wykonał tę decyzję. Sędziowie olsztyńscy cały czas popierali jednak sędziego Juszczyszyna i robią to do dziś. W czwartek 4 lutego, w pierwszą rocznicę jego zawieszenia, sędziowie w całej Polsce okazywali z nim solidarność, również olsztyńscy.  Pikieta wsparcia dla sędziego Pawła Juszczyszyna pod Sądem Rejonowym w Olsztynie. Na zdjęciu sędziowie, prawnicy, obywatele. Na pierwszym planie sędzia Juszczyszyn ze statuetką nagrody „Olsztynianina Roku”. Fot. z profilu Iustitii na Facebooku.   Krakowscy sędziowie wspierają Juszczyszyna. Fot. z profilu Iustitii na Facebooku.  Sądownictwo, Zbigniew Ziobro, Krajowa Rada Sądownictwa,
177^Ta sama zarozumiała Platforma co zawsze – mówi jeden z liderów Polski 2050^Piotr Pacewicz^6 lutego 2021^https://oko.press/ta-sama-zarozumiala-platforma-co-zawsze-mowi-jeden-z-liderow-polski-2050/^Oni zawsze czują się lepsi, mądrzejsi, namaszczeni. Dopóki to myślenie się nie zmieni, będą się kręcić w kółko - komentuje dzisiejszą konwencję PO Michał Kobosko, najbliższy współpracownik Szymona Hołowni Opozycja o opozycji. Publikujemy opinie polityczek i polityków partii opozycyjnych – Polski 2050, Lewicy, Nowoczesnej – o dzisiejszej (6 lutego) konwencji PO. Wieczorem analiza . Piotr Pacewicz, : Przed chwilą zakończyła się Konwencja Platformy Obywatelskiej. Co na to Polska 2050? Michał Kobosko*, Polska 2050: Zaskoczenia nie było. Zobaczyliśmy starą, dobrze nam znaną od lat Platformę Obywatelską. Dominowało przekonanie, że tylko oni się liczą w walce z PiS, że bez nich nic nie będzie możliwe. Inne partie mają się dostosować do warunków dyktowanych przez PO. To myślenie z gruntu błędne, bo sytuacja jest inna, wystarczy popatrzeć na sondaże. Utrzymywanie takiego sposobu myślenia nie pomoże w wygraniu z PiS. Ale 276 mandatów dla opozycji to śmiały cel, jest w tym coś świeżego. Tyle że recepta zjednoczenia opozycji, która pojawiła się w ostatnich słowach Borysa Budki jest tu akurat kontrskuteczna. Sondaże potwierdzają, że opozycja powinna iść do wyborów kilkoma blokami, wtedy zgarnie więcej głosów różnych grup społecznych. Zgadzam się z tym poglądem. Patrzę na to z perspektywy Polski 2050. Borys Budka używał na grafikach naszego logotypu. Gdyby Platforma poważnie myślała o jakimś może nie sojuszu, ale raczej porozumieniu, to najpierw by z nami i innymi partiami opozycyjnymi porozmawiała, a potem upubliczniała swoje plany. Tymczasem oni jak zawsze odwracają kolejność: najpierw rzucają hasła i programy, a dopiero potem miałoby dojść do rozmów, co, jak i z kim to robić. Nie przybliża nas to do wspólnego celu, jakim jest pokonanie PiS. Odczuwamy satysfakcję, że Platforma się przebudziła, czy może raczej pobudziła i po półrocznej przerwie od II tury wyborów prezydenckich 12 lipca wydała z siebie jakiś programowy głos. Satysfakcję? Czyli wreszcie coś pozytywnego? No tak, zrobili to sprowokowani przez nasze inicjatywy programowe, w tym ostatni program uporządkowania relacji państwa z Kościołem. Borys Budka mówił, że powtórzyliście ich postulat likwidacji Funduszu Kościelnego i wprowadzenia podatku na Kościół. Tak, słyszeliśmy tę złośliwość, ale nasz program jest kompleksowy, rozbudowany, porządnie przygotowany, a przy tym realistyczny. Oni zawsze czują się lepsi, mądrzejsi, namaszczeni. Dopóki to myślenie się nie zmieni, będą się kręcić w kółko. Przedstawili kilka propozycji programowych przygotowanych naprędce, w nerwowości, nie, żeby wyjść z prawdziwą inicjatywą, tylko zareagować na działania innych, w tym szczególnie Polski 2050. 4 lutego 2021 Stawiasz tezę, że PO jest podwójnie reaktywna? Na PiS i na Polskę 2050? W reakcjach na politykę PiS nie usłyszeliśmy niczego nowego, wykład Borysa Budki z krótkim dodatkiem Rafała Trzaskowskiego robił wrażenie odpowiedzi na kłopoty sondażowe, a nie rysowania wizji Polski. Był wyrazisty program odtworzenia państwa prawa, w tym nowa funkcja prokuratora śledczego. Dobre uwagi o edukacji i opiece zdrowotnej. Silny nurt samorządowy. Ciekawa redefinicja podziału na prawicę-lewicę. Czy nie przesadzasz z tą krytyka i rywalizacją? Nie widzisz rzeczy, które można poprzeć? Nic ci się nie spodobało? Oczywiście jest dużo rzeczy, które nas – całą opozycję demokratyczną – łączą. I tutaj współdziałanie byłoby całkowicie realne. Ale idzie o styl i kolejność działań. Jeśli Borys Budka deklaruje, że chce traktować nas poważnie, po partnersku i na równi, to nie może jednocześnie ogłaszać wspólnej inicjatywy w taki sposób, jak to zrobił dzisiaj. Jesteśmy całkowicie otwarci na rozmowę o polach wspólnych, w tym kwestię rozdziału państwa i Kościoła, która – poza jednym hasłem – nie została na konwencji PO poruszona. Platforma, jak w całej swej historii, chce unikać tego tematu, a to, co robi Kościół ręka w rękę z państwem PiS mocno Polki i Polaków niepokoi. Borys Budka przedstawił dwie drogi pokonania PiS. Jedna to wygrać wysoko wybory w 2023. I druga – doprowadzić do przedterminowych wyborów. Rzecz w tym, że nie widzimy starań o tworzenie w obecnym Sejmie alternatywy dla rządów prawicy. Były, owszem, rozmowy z Porozumieniem przed wyborami prezydenckimi, Jarosław Gowin uważa, że załamały się z winy Platformy Obywatelskiej. Z Platformy słyszeliśmy wiele głosów, że nie warto starać się o przyspieszenie wyborów, że lepiej doczekać w opozycji na do 2023 roku, a nawet dłużej. Nie słyszałem takich głosów. Bo nie są to wypowiedzi publiczne, ale opinie wpływowych polityków PO, które padają także w rozmowach z nami. Nie ma w Platformie zapału do walki o przedterminowe wybory. Może teraz coś się zmieni, po dzisiejszych deklaracjach. My od początku mówimy, że trzeba się bić, trzeba robić wszystko, co możliwe, żeby zabrać władzę Jarosławowi Kaczyńskiemu, bo każdy dzień z PiS u władzy przynosi kolejne ogromne szkody dla Polski. Partie opozycyjne, w tym Polska 2050, skupiają się na rywalizacji ze sobą i wytykaniu sobie błędów, co martwi część elektoratu, który chciałby przede wszystkim zakończenia rządów populistycznej prawicy. Toczycie jakieś rozmowy o możliwej współpracy?  Toczy się wiele rozmów w podgrupach, nawet obiecujących, ale nie przekraczają na razie masy krytycznej. Media ujawniły, że odbyły się rozmowy opozycji z udziałem Donalda Tuska. Szymon Hołownia brał w nich udział. Ale nie jestem upoważniony do informowania o ich przebiegu. My naprawdę zdajemy sobie sprawę, że brak współpracy sił opozycyjnych jest bardzo na rękę Kaczyńskiemu, dlatego nie ustajemy w działaniach. Jednak próba postawienia nas pod ścianą i brania nas na zakładnika przed opinią publiczną nie sprzyja partnerskiemu dialogowi. *Michał Kobosko do 2013 pracował w mediach, jako dziennikarz w „Gazecie Wyborczej”, potem redaktor naczelny oraz wydawca „Puls Biznesu” , „Forbesa”. „Newsweeka”, „Dziennika Gazety Prawnej”, „Wprost”. W 2020 wszedł do sztabu Szymona Hołowni w wyborach prezydenckich i został jego pełnomocnikiem wyborczym. Wiceprezes stowarzyszenia Polska 2050, ogłoszony przewodniczącym zakładanej przez Hołownię partii politycznej. Opozycja, Rafał Trzaskowski, Borys Budka, Szymon Hołownia, Platforma Obywatelska, Polska 2050,
178^Minister Czarnek mówi polskiej nastolatce: „jesteś gruba, musisz się odchudzać” [ROZMOWA]^Anton Ambroziak^6 lutego 2021^https://oko.press/minister-czarnek-mowi-polskiej-nastolatce-jestes-gruba-musisz-sie-odchudzac-rozmowa/^Żyjemy w kulturze, która stygmatyzuje nadwagę i otyłość. Dzieci, których wygląd odbiega od wyidealizowanego wzorca, są narażone na przemoc. Pamiętam sytuację sprzed lat: uczniowie narysowali białą kredą linię na korytarzu, za którą dzieci z nadwagą nie mogły przechodzić Anton Ambroziak, : Minister edukacji Przemysław Czarnek zapowiadając walkę z otyłością wśród dzieci, stwierdził, że ta przypadłość dotyczy “szczególnie dziewcząt”. Potem tłumaczył, że chodziło w zasadzie o to, by dziewczynki miały więcej ruchu, bo oferta dodatkowych zajęć sportowych jest dziś skierowana głównie do chłopców. Na koniec rzucił żartobliwie, że najszczuplejszym ministrem to on nie jest, więc w trakcie wielkiego postu schudnie 5 kg. Czy dorosły może sobie pozwalać na tak niefrasobliwe, stereotypowe wypowiedzi w kraju, w którym dziewięć na dziesięć nastolatek nie akceptuje swojego wyglądu?  Dr Cezary Żechowski*, psychoterapeuta, psychiatra dziecięcy i młodzieżowy: Żyjemy w kulturze, która stygmatyzuje nadwagę i otyłość, a to oznacza, że dzieci, których wygląd odbiega od wyidealizowanego wzorca, są narażone na przemoc. Pamiętam sytuację sprzed lat, która wydarzyła się w jednej ze szkół.  Uczniowie narysowali białą kredą linię na korytarzu, za którą dzieci z nadwagą nie mogły przechodzić.  Myślę, że każdy pomysł, którego celem byłoby wyodrębnienie w ramach szkolnej społeczności tej szczególnie podatnej na zranienie grupy i zalecenie specjalnych zajęć, tylko dodatkowo naraziłoby dzieci na przykre doświadczenia: rolę kozłów ofiarnych, a w konsekwencji przemoc rówieśniczą. To bardzo niebezpieczne. Co usłyszała przeciętna nastolatka słuchając ministra? Mogła usłyszeć: „Jesteś gruba, musisz się odchudzać”. To słowa, które dziewczęta słyszą nagminnie: w najbliższym otoczeniu albo – najczęściej zupełnie bezpodstawnie – w sobie. Warto przypomnieć, jak przebiega okres dojrzewania. U dziewcząt zaczyna się on wcześniej niż u chłopców i towarzyszy mu większy przyrost tkanki tłuszczowej. To naturalna reakcja fizjologiczna, która z czasem zaczyna się bilansować. Może jednak powodować przejściowe wrażenie nadwagi. W tym samym czasie dochodzi do kluczowego procesu: przechodzenia z dzieciństwa w dorosłość. Podczas adolescencji zmiany następują gwałtownie — dziecko bardzo szybko musi zbudować w sobie nowy obraz ciała. Jest wtedy wyjątkowo podatne na zranienie. Nadmierne zwracanie uwagi na wygląd, docinki i komentarze — to wszystko czynniki ryzyka, które mogą prowadzić do niskiej samooceny, a nawet zaburzeń obrazu ciała czy zaburzeń odżywiania. Jeśli dziewczyna w tym okresie nabierze przekonania, że „jest gruba”, a więc nieatrakcyjna, może podjąć radykalne kroki prowadzące do zmiany wyglądu. Na końcu tej drogi jest dramatyczne w skutkach odchudzanie. W USA aż 81 proc. dziewczynek w wieku 10 lat odczuwa strach przed byciem „zbyt grubą”, 42 proc. chciałoby być chudsze, a co dziesiąta „czuje się lepiej, gdy jest na diecie odchudzającej”. Z badań „Human Behaviour in School-Aged Children” prowadzonych przez WHO wynika, że Polska należy do krajów o najwyższym odsetku odchudzających się nastolatków. Wśród jedenastoletnich dziewczyn do odchudzania przyznaje się 19 proc. pytanych, a wśród 15-latek odsetek rośnie do 30 proc.  Szczerze mówiąc nie wiem, dlaczego sytuacja Polski jest tak dramatyczna. Mogę przypuszczać, że postawy wobec własnego ciała wśród dziewcząt i młodych kobiet są w Polsce bardziej negatywne, ale to hipoteza, którą należałoby zweryfikować. Problem zdecydowanie jest globalny. W mediach obcujemy z wyidealizowanym obrazem ciała, który sprawia, że oczekiwania dzieci i nastolatków są nierealistyczne i dalekie od tego, co nazwalibyśmy ideałem zdrowia. Ale dlaczego 10-latki decydują się na stosowanie diet odchudzających?  To zawsze jest sprzężenie kilku czynników. Zaburzenia odżywiania uważane są za zaburzenia heterogenne, złożone. Doprowadzić może do nich: nadwaga, trauma, wykorzystanie seksualne, perfekcjonizm, dążenie do norm, które są nierealistyczne, a czasem też komentarze krewnych, rodziców, nauczyciela… „Czemu się tak objadasz”, „weź się za siebie”, „sama skóra i kości”? Na przykład. Najczęściej bolesne komentarze dzieci i młodzież słyszą od koleżanek i kolegów. Nie chciałbym ich nawet cytować, bo to okrutne słowa. Często są elementem szerszego i bardzo powszechnego problemu, czyli przemocy rówieśniczej. Która dziś przenosi się też do sieci, gdzie bezkarnie można oceniać, obrażać, gnębić.  Niestety zbyt często autorami raniących komentarzy są też pracownicy ochrony zdrowia. Nieostrożne komentarze dotyczące wagi i wyglądu pojawiają się często w trakcie badań. Dzieci i młodzież słyszą też dużo niewłaściwych słów w szkołach, od nauczycieli, a w domach od rodziny — co ciekawe, częściej od cioci, wujka, babci niż rodzica. Mama wciąż jest na diecie, tata nie wychodzi z siłowni – dziecko przesiąknie obsesją na punkcie „idealnego wyglądu”?  Zdecydowanie. Rodzice, którzy mają perfekcjonistyczne nastawienie, często traktują dziecko jako przedłużenie siebie. Oczekują od niego spełnienia wyśrubowanych norm, także tych dotyczących wyglądu. Co rzadko idzie w parze z prawdziwymi potrzebami młodej osoby. Na przykład: rodzic zapisuje dziecko na dodatkowe zajęcia sportowe, których celem nie jest dobre samopoczucie czy sprawność fizyczna, ale mniej kilogramów na wadze. Mało kto zdaje sobie sprawę, że to może być początek zaburzeń. Bywa też, że jest tak, jak pan mówi: rodzic cierpi na ortoreksję, czyli nadmierną koncentrację na tzw. „zdrowym trybie życia”, w co wciąga także swoje dziecko. Z jakimi problemami trafiają do pana dziewczęta?  Niestety często trafiają za późno, w tych najbardziej zaostrzonych stanach. Tak jak mówiłem, brak akceptacji własnego wyglądu, niska samoocena, perfekcjonizm i przekonanie, że „ważę zbyt dużo”, mogą prowadzić do restrykcyjnych głodówek. Te z kolei w niektórych przypadkach wyzwalają zaburzenia odżywiania o bardzo różnym przebiegu, czasami zagrażającym życiu. Nie bez powodu wśród wszystkich zaburzeń psychicznych to anoreksja jest drugim po uzależnieniach zaburzeniem o najwyższej śmiertelności. To są niezwykle delikatne sprawy, do których trzeba mieć bardzo dużo wrażliwości. Choroba pacjentki jest przewlekła, rozdźwięk pomiędzy obrazem ciała a rzeczywistością niejednokrotnie bardzo duży. Spotykamy się też z bezradnością rodziców. Jak rozpoznać, że nasze dziecko ma problem?  Istotny spadek masy ciała, restrykcyjna dieta, nierealistyczny obraz siebie — to trzy symptomy poważnych problemów. Nie wystarczy zwracanie uwagi na sam wygląd — osoby cierpiące na anoreksję do pewnego momentu potrafią ukrywać chorobę. Potrafią też oszukać wagę? Dotyczy to tylko niewielkiej grupy dzieci i młodzieży z zaburzeniami odżywiania, ale bywa, że młodzi ludzie starają się ukryć swoją chorobę ubierając obszerne stroje lub pijąc płyn przed ważeniem. Ważny jest kontakt z dzieckiem, otwartość, zachowanie komunikacji, nieobwinianie, niestraszenie, ale też nieuciekanie od prawdy. Pamiętajmy, że zaburzenia odżywiania to nie jest „siła charakteru”, którą można kształtować przez wychowanie. Nie jest to też wybór. W tej sytuacji dziecko czuje się co najmniej tak samo zagubione jak rodzic. Co z bulimią? To choroba, którą dużo łatwiej ukryć. Napady objadania się, wymiotowanie, przeczyszczanie, intensywne głodówki i ćwiczenia fizyczne — to najczęstsze objawy bulimii. Niepokojące są wahania wagi: przybieranie na masie i chudnięcie oraz intensywność wymiotów i przeczyszczania. Przy regularnych napadach objadania się jedzenie szybko znika z lodówki. Możemy też spodziewać się papierków po cukierkach, czekoladach i ciastkach, większej niestabilności emocjonalnej, a czasami wydawania sporych sum pieniędzy na produkty żywnościowe. Jak częstym problemem wśród młodzieży są zaburzenia odżywiania? Zbyt częstym, szczególnie wśród dziewcząt. Ale także chłopcy coraz częściej padają ofiarą wyśrubowanych standardów piękna. Leczenia poszukują wszyscy: dzieci, nastolatkowie, ale także dorośli. Młodsi pacjenci są w dużo lepszej sytuacji. Oddziały psychiatryczne są przeszkolone do udzielania im wsparcia. W przypadku dorosłych sytuacja jest dramatyczna: brakuje sprawnego systemu pomocy, dedykowanych oddziałów. Osoby zostają same, znikają, umierają w ciszy — a my nic o tym nie wiemy. Panuje powszechne przekonanie, że leczenie zaburzeń odżywiania jest wyjątkowo trudne.  Powiedziałbym, że na pewno jest długotrwałe. Nawet w standardach leczenia mamy zapisane, by poinformować pacjenta i rodziców, że ten proces wymaga czasu. Tym krótszy będzie, im wcześniej zaczniemy leczenie i terapię. Mamy też grupę chorującą przewlekle, z okresami remisji i nawrotów. Zwłaszcza w poważniejszych stanach anoreksji trzeba liczyć się z powikłaniami i, niestety, czasem śmiercią. Jak chronić dzieci i młodzież przed internalizacją toksycznych wzorców? Programy profilaktyczne, które dziś wprowadza się w szkołach na świecie, oparte są na budzeniu krytycznego myślenia wobec obrazów kreowanych w mediach. Chodzi o to, by zbudować dystans do wyidealizowanych reprezentacji ludzkiego ciała. To pozwala spojrzeć na koleżanki i kolegów, rodziców, ludzi z krwi i kości, którzy są wokół nas i dostrzec, jak różnie możemy wyglądać, jak różne są też wzorce atrakcyjności. Kolejne punkty to: radzenie sobie ze stresem, poprawa samooceny i komunikacji miedzy rówieśnikami oraz przeciwdziałanie stygmatyzacji. To już trzeci rodzaj programów profilaktycznych, które próbuje się włączyć w edukację. Pierwszy, najgorszy, był wręcz szkodliwy. Lekcje polegały na uczeniu dzieci i młodzieży o objawach zaburzeń odżywiania. Efekt był taki, że zamiast dowiedzieć się, jak radzić sobie ze stresem i trudnościami, dzieci powielały zachowania, które były im prezentowane. Gdyby polski program profilaktyki otyłości miał koncentrować się wyłącznie na dodatkowej aktywności fizycznej, a nie odnosił się do profilaktyki zaburzeń odżywiania, mogłoby to się skończyć fatalnie dla dzieci i młodzieży. Koleżanka z redakcji opowiadała mi, jak w jednej z pierwszych klas podstawówki wuefista wystawił ją na środek sali i na jej przykładzie pokazał „najbardziej krzywy kręgosłup na świecie”. Jak zwracać uwagę na zdrowie, nie wpędzając w poczucie wstydu?  Wiemy, co działa – pozytywne wzmocnienia. Negatywne komunikaty, oparte na strachu, upokorzeniu, poczuciu winy, będą działały na emocje – można spodziewać się więcej smutku, złości, lęku i autoagresji – ale zachowanie dziecka się nie zmieni. Potężną siłą jest język, który zachęca do zmiany, nie stygmatyzacja. To nie znaczy, że rodzic ma zamykać oczy, gdy dziecko zmaga się z realnym problemem zdrowotnym. Potrzebna jest wtedy szczera, spokojna, delikatna rozmowa, a często także konsultacja z lekarzem, dietetykiem, psychologiem, taka, w której uniknie się stygmatyzowania dziecka. *Dr Cezary Żechowski jest psychiatrą i psychoterapeutą. Pracuje z dziećmi i młodzieżą na oddziale dziennym w Szpitalu Wolskim w Warszawie. Zdrowie, Edukacja, Kobiety, Przemysław Czarnek, dzieci młodzież zaburzenia odżywiania zdrowie psychiczne
179^Prawo pałki i knebla. Hiszpania mierzy się z brutalnością swojej policji^Aleksandra Lipczak^6 lutego 2021^https://oko.press/hiszpania-policja/^O hiszpańskim serialu „Antidisturbios” (Oddział prewencji) można mówić, używając wielu „naj”: że to najlepszy i najgłośniejszy serial 2020 roku i że wywołał najwięcej kontrowersji. Nic dziwnego: hiszpańska policja, podobnie jak polska, nadszarpnęła w ostatnich latach zaufanie obywateli i obywatelek, a jej brutalność i nadużycia są tematem debaty Atrakcyjność „Antidisturbios”, serialu stworzonego przez duet Rodrigo Sorogoyen i Isabel Peña, płynie z tego, że jest głęboko osadzony w społecznych i politycznych realiach. Akcja zaczyna się od eksmisji zadłużonych lokatorów, którą ma przeprowadzić sześcioosobowy oddział prewencji madryckiej policji – to coś, czym w ostatniej dekadzie rzeczywiście zajmowały się niemal codziennie służby porządkowe. W najgorszych latach kryzysu ekonomicznego w Hiszpanii dochodziło tam nawet do kilkuset eksmisji dziennie. W serialu zadanie utrudnia policjantom fakt, że lokatorów broni zebrana w mieszkaniu grupa aktywistów, można się domyślić, że chodzi o Plataforma de Afectados por la Hipoteca (PAH, Platformę Poszkodowanych przez Hipoteki). Sytuacja wymyka się spod kontroli, ginie człowiek, migrant z Senegalu.  Sześcioodcinkowy, świetnie skonstruowany i zagrany serial pokazuje dochodzenie w tej sprawie, będąc przy okazji podróżą przez wnętrzności deep state. Demonstruje systemową przemoc, korupcję i polityczne układy, w które uwikłane są policyjne elity i wymiar sprawiedliwości. Co również jest nawiązaniem do faktów, bo w „Antidisturbios” nie brakuje odwołań do afery z udziałem José Manuela Villarejo, byłego komisarza policji, który latami handlował kompromitującymi nagraniami z udziałem polityków, przedsiębiorców i członków rodziny królewskiej. Obnażając brudy instytucji, serial uczłowiecza zarazem samych szeregowych policjantów. Tytułowi antidisturbios są zestresowanymi pracą ojcami i mężami, od czasu do czasu budzą współczucie, a nawet sympatię, mają problemy z plecami i ataki paniki, ale nie stronią też od kokainy i przemocy, także wobec swoich partnerek. I to właśnie ten psychologiczno-obyczajowy wymiar najbardziej oburzył samych policjantów. Za „poniżający i szkalujący” uznał serial związek zawodowy policjantów SUP, podczas gdy inny, JUPOL, nazwał film „wyjątkowym badziewiem”. Serial o policyjnej przemocy i machlojkach dotyka w Hiszpanii wyjątkowo czułej struny. W kraju, w którym kryzys ekonomiczny i kataloński konflikt wyprowadzał ludzi na ulice z niemal codziennie, antidisturbios stali się kimś w rodzaju czarnych bohaterów zbiorowej wyobraźni, najbardziej wyraźnym znakiem przemocy stosowanej wobec obywateli przez kulejące państwo. Wyrazem niepokoju związanego z rosnącą rolą i brutalnością policji, a co za tym idzie, ograniczaniem swobód obywatelskich, jest wystawa hiszpańskiego kolektywu Democracia „Chronimy was przed wami samymi”, którą można było w zeszłym roku oglądać w Biennale Warszawa (wciąż jest dostępna online). Głównym źródłem problemu jest dziś tak zwane „prawo knebla”, czyli uchwalona w 2015 roku ustawa o bezpieczeństwie publicznym. Wprowadzona w życie głosami rządzącej prawicowej Partii Ludowej przy sprzeciwie całej opozycji, rzeczywiście była próbą pacyfikacji protestujących wówczas niemal codziennie obywateli i obywatelek. Wprowadziła między innymi wysokie kary (od 100 do nawet 600 euro) za udział w zgromadzeniach uznanych za nielegalne, na przykład w okolicach parlamentu, i za bliżej niesprecyzowany brak szacunku wobec policjantów (mandat do 600 euro), a także zakaz ich fotografowania i udostępniania wizerunków. Przeciwko uchwaleniu prawa knebla protestowała opozycja, społeczeństwo, a nawet Unia Europejska. Premier Mariano Rajoy puszczał jednak krytykę mimo uszu. Trudno powiedzieć, na ile przyczyniło się do tego wejście w życie ustawy, a na ile poprawa sytuacji ekonomicznej, ale liczba demonstracji rzeczywiście spadła: o ile w 2014 roku według danych Ministerstwa Spraw Wewnętrznych odbyło się ich w całej Hiszpanii ponad 36 tysięcy, o tyle w 2015 roku roku było to już niecałe 30 tysięcy. 24 stycznia 2021 Choć Hiszpanią rządzi dziś progresywna koalicja socjalistów z Podemos, a wcześniej, przez chwilę, sami socjaliści, na podstawie prawa knebla wciąż można dostać mandat, także w czasie demonstracji. W 2019 roku karę w wysokości 300 euro za udział w nielegalnym zgromadzeniu dostało na przykład dwoje protestujących pod katedrą w Alcalá de Henares, którzy sprzeciwiali się prowadzonemu tam kursowi „leczenia homoseksualizmu”. W 2018 roku mandatem w wysokości 600 euro została ukarana uczestniczka feministycznej manifestacji w Valladollid, skądinąd w wieku emerytalnym, która miała „okupować” chodnik i rzekomo kopnąć policjanta. Zdarzało się też, że policja wlepiała mandaty za sam napis ACAB (All Cops Are Bastards) na ubraniu czy plecaku. Największy problem z prawem knebla polega na tym, że, jak pisała na łamach dziennika eldiario.es prawniczka i obrończyni praw człowieka Laia Serra, „umacnia kulturę policyjnej interwencji opartej na sankcjach” i czyni z kar i mandatów „narzędzie zarządzania codziennymi społecznymi konfliktami”. Do ustawy o bezpieczeństwie publicznym doszła utrzymana w podobnym duchu reforma kodeksu karnego i zaostrzenie kar związanych z pochwałą i podżeganiem do terroryzmu. Największe kontrowersje wywołała sprawa aktorów społecznie zaangażowanego teatru kukiełkowego Títeres desde Abajo z Madrytu, którzy w 2016 roku trafili na pięć dni do więzienia po tym, jak w jednym ze swoich przedstawień użyli transparentu z napisem „Gora Alka Eta” – gry wymyślonych słów, sugerujących coś w rodzaju „Niech żyje Al-Kaida i Eta”. Nie pomógł argument, że przedstawienie dotyczyło właśnie, między innymi, policyjnej brutalności, a kontekst był ironiczny. Kara więzienia grozi też urodzonemu na Majorce raperowi Valtonycowi, który na jednym ze swoich koncertów miał podżegać do nienawiści przeciwko Gwardii Obywatelskiej (Guardia Civil). Wcześniej został zresztą skazany na 3,5 roku za obrażanie w tekstach piosenek monarchii i króla – to kolejny artykuł kodeksu karnego, z powodu którego przed hiszpańskimi sądami stanął już niejeden artysta i aktywista. Surowe kary dosięgają też artystów i dziennikarzy w związku z prawem knebla. W 2017 roku popularny tygodnik satyryczny „El Jueves” skomentował najazd na Katalonię oddziałów policji z całej Hiszpanii z okazji nieformalnego referendum niepodległościowego nagłówkiem: „Ciągła obecność policyjnych oddziałów prewencji w Katalonii prowadzi do wyczerpania miejscowych zapasów kokainy”. Nie był to błahy żart: redaktorzy doczekali się procesu o zniesławienie, choć sprawę ostatecznie umorzono. Oprócz wolności słowa i nietykalności policjantów problemem jest także przemoc stosowana przez tych ostatnich. Do brutalnego rozpędzania tłumów dochodziło często w czasie demonstracji z epoki Indignados, pałki policyjne poszły też w ruch w 2017 roku w Katalonii w czasie nieuznawanego przez Madryt referendum. Obrazy Katalończyków i Katalonek z zakrwawionymi twarzami obiegły wówczas media na całym świecie. Choć na demonstracjach, także w Katalonii, pojawiali się często antysystemowcy szukający zadymy, tu akurat mowa o atakach policji na pokojowo protestujących (lub oddających głos) obywateli i obywatelki. O policyjnych nadużyciach mówią organizacje praw człowieka, potwierdzają je też kolejne coroczne raporty hiszpańskiego rzecznika praw obywatelskich, który w 2019 roku stwierdzał, że konieczna jest „konkretyzacja tego, co dopuszczalne, jeśli chodzi o proporcjonalne użycie siły”. Od lat 90. XX wieku trzydzieści osób w Hiszpanii straciło też oczy z powodu gumowych kul. Głośny przypadek Katalonki Esther Quintany, która straciła oko w czasie strajku generalnego w Barcelonie w 2012 roku, doprowadził zresztą do zakazu ich używania przez katalońską policję Mossos d’Esquadra. Gumowe naboje były jednak de facto używane przez hiszpańską policję i Gwardię Obywatelską przysłaną do Katalonii w celu tłumienia proniepodległościowych demonstracji. Do tego dochodzą udokumentowane przypadki przemocy i tortur na komisariatach, w których Hiszpanie widzą autorytarne dziedzictwo z poprzedniej epoki i jeszcze jeden przejaw braku rozliczeń z dyktaturą. Symbolem tej politycznej amnezji był zmarły w tym roku na covid Antonio González Pacheco alias Billy El Niño, policjant-sadysta znany z torturowania opozycjonistów w czasach Franco, który dożył w spokoju i dostatku 74 lat, a w 2010 roku brał nawet udział w madryckim maratonie. 20 grudnia 2019 Serial „Antidisturbios” w ostatecznym rozrachunku pokazuje szeregowych policjantów także jako ofiary, pionki w przeżartym korupcją i cynizmem systemie. Nie rezygnując z krytyki przemocy i maczyzmu, pytanie o odpowiedzialność za nadużycia przesuwa w górę, ku przełożonym i politykom. I to właśnie do rządzących Hiszpanią należałoby skierować pytanie, dlaczego prawo knebla wciąż pozostaje w mocy, choć już w 2015 roku obecny premier, a ówczesny lider opozycji, socjalista Pedro Sánchez, uważał jego reformę za „pilną”. Mimo to do dziś nie udało się zmienić w ustawie nawet przecinka. Prób anulowania ustawy było już kilka, ale do dziś nie przyniosły efektu, choć jedna z nich – być może ostatnia – jest dyskutowana w parlamentarnych komisjach od września 2020 roku. Wcześniej na drodze stanęły przedterminowe wybory, polityczne przepychanki, a w końcu pandemia, w czasie której prawu knebla „stuknęło” pięć lat. Zresztą to właśnie koronawirus dopisał nowy rozdział w jego historii. Tylko w czasie pierwszych 75 dni wiosennego lockdownu na mocy ustawy o bezpieczeństwie publicznym wręczono ponad milion mandatów. Tu też dała o sobie znać arbitralność działań policji: jak wskazywały organizacje praw człowieka, mandatami karano osoby bezdomne, niełamiących w istocie prawa ludzi o ciemniejszym kolorze skóry czy – co brzmi znajomo – dziennikarzy i fotoreporterów wykonujących swoją pracę. Jak pokazuje hiszpański przykład, raz wprowadzone w życie złe prawo może stać się balastem na dużo dłużej niż można by przypuszczać. 22 grudnia 2019 Świat, Policja i służby,
180^Polacy z zapałem tną drzewa „dla bezpieczeństwa”. A to brak drzew jest groźny^Wojciech Kość^6 lutego 2021^https://oko.press/wycinka-drzew/^"600 starych drzew przy drodze do parku narodowego ""Ujście Warty"", 200-letni dąb ""Karlik"" w Gogolinie, 100-letnie dęby przy kościele w Bielsku Podlaskim. To ofiary polityki ""zero ryzyka"". Taniej i krótkowzrocznej Już niedługo entuzjaści polskiej przyrody będą mieli okazję bezpiecznie – i bez szczególnego zwracania uwagi na przepisy – dojechać do jednej z najciekawszych ostoi bioróżnorodności w kraju. Prowadząca do Parku Narodowego “Ujście Warty” droga krajowa nr 22 między Słońskiem a Kostrzynem nad Odrą w województwie lubuskim zostanie bowiem ogołocona z blisko 600 drzew posadzonych tam na początku XX wieku. Powodem wycinki są niepokojące – zdaniem policji – statystyki wypadków na drodze. W latach 2018-2020 doszło na niej do 10 (słownie: dziesięciu) wypadków, w których zginęły dwie osoby, a 13 zostało rannych. By rozwiązać problem, lubuska policja poprosiła wojewódzki oddział Generalnej Dyrekcji Dróg Krajowych i Autostrad o wycinkę. Jak donoszą lokalne media, wycinka jest przesądzona mimo negatywnych opinii ekspertów ochrony przyrody i organizacji pozarządowych, wskazujących na inne, mniej inwazyjne sposoby poskromienia szarżujących kierowców, chociażby przez zainstalowanie odcinkowego pomiaru prędkości. Bo to nie drzewa tylko nieprzepisowa jest główną przyczyną wypadków na lubuskiej drodze. Sprawa drogi krajowej nr 22 to tylko jeden z setek przykładów wycinki drzew z powodu – rzekomej, twierdzą specjaliści – kolizji z inwestycjami bądź zagrożenia ludzi. Tymczasem drzewa i szerzej tereny zielone w miastach i towarzyszące infrastrukturze są nam niezbędne, by łagodzić skutki zmian klimatu, odczuwalne tu i teraz w naszym kraju. 9 lipca 2019 Wzrost temperatury Ziemi na skutek emisji gazów cieplarnianych – głównie dwutlenku węgla – to fakt. Fizyka, fizyka atmosfery i klimatologia od XVIII wieku doskonalą narzędzia badawcze i teorie wyjaśniające dlaczego – w uproszczeniu – coraz grubsza otulina z CO2 wokół naszej planety stopniowo ją podgrzewa. Efekty? Susze, gwałtowne zjawiska pogodowe, fale upałów, zanikające zimy, zamieranie ekosystemów kształtowanych przez tysiące lat, problemy z produkcją żywności. “Drzewa łagodzą skutki zmian klimatycznych przez obniżenie temperatury w miastach. Są – co prawda mocno nadwątloną – ale jednak ostoją bioróżnorodności. Często jedynym bardziej złożonym miejskim ekosystemem. Pozytywnie wpływają na samopoczucie ludzi” – mówi Andrzej Gąsiorowski, prawnik i prezes fundacji Fota4Climate, zajmującej się ochroną przyrody i propagowaniem energii jądrowej. Niestety, zbyt często – uważa Gąsiorowski, a wraz z nim rzesza przyrodników i aktywistów na rzecz ochrony przyrody – biznes i lokalne władze przedkładają tanie, ale krótkowzroczne rozwiązania, czyli wycinkę, nad tylko pozornie trudno mierzalny dobroczynny wpływ drzew na nasze zdrowie i życie. 7 listopada 2019 Przykłady można mnożyć. Pewnego poranka pod koniec grudnia zeszłego 2020 roku mieszkańcy Katowic obudzili się mieście uboższym o kilka 100-letnich kasztanowców. Firma deweloperska Activ Investment wycięła je pod osłoną nocy. Gdy sprawa w oczywisty sposób wyszła na jaw, deweloper próbował bronić się, że „w czasie prac ziemnych uszkodzeniu uległy systemy korzeniowe drzew” i po prostu nie było innego wyjścia, niż ich usunięcie. W przeciwnym razie, napisała firma w oświadczeniu na swoim profilu na Facebooku – notabene wyśmianym przez przytłaczającą większość komentujących – niestabilne drzewa mogły zagrozić życiu i mieniu. “To nie drzewa i systemy korzeniowe »ulegają uszkodzeniu«, a niszczą je firmy i decyzje władz lokalnych” – mówi Marzena Suchocka, dendrolożka z Wydziału Ogrodnictwa, Biotechnologii i Architektury Krajobrazu Szkoły Głównej Gospodarstwa Wiejskiego w Warszawie. Drobna próbka innych kontrowersyjnych spraw z ostatnich kilkunastu miesięcy zebrana głównie z lokalnych mediów: Drzewa w polskich miastach wycinane są z dwóch głównych powodów – ze względu na bezpieczeństwo oraz w razie kolizji z inwestycjami. W pierwszym przypadku, twierdzi Suchocka, trudno dziwić się urzędnikom, dla których każde osłabione drzewo czy liście na chodniku to potencjalna sprawa sądowa. „Przyczyną wycinek jest przede wszystkim fatalne orzecznictwo. Każde drzewo w mieście to potencjalny proces z powództwa cywilnego przeciwko urzędnikom, którzy niewiele mogą w sprawach, których nie da się przewidzieć ani zapobiec” – mówi dendrolożka Suchocka. „Chyba, że po prostu wytnie się drzewa” – dodaje. 5 stycznia 2021 Drzewa rzeczywiście mogą być groźne. W warszawskim Sądzie Rejonowym dla Pragi-Północ trwa proces urzędników Zarządu Zieleni Miejskiej, którym prokuratura zarzuca nieumyślnie niedopełnienie obowiązków i stworzenie stanu niebezpieczeństwa dla osób odwiedzających Park Praski. Chodzi o głośną sprawę z 2018 roku, gdy na matkę z sześciomiesięczną dziewczynką spadł konar drzewa zaatakowanego przez pasożytniczego grzyba. Dziecko zginęło, a kobieta doznała ciężkich obrażeń. Jednak w szerszej perspektywie „zagrożenie ze strony drzew jest niewielkie przy zagrożeniach spowodowanych ich brakiem. Im więcej wycinamy drzew, tym więcej problemów i zgonów mamy z powodu ich braku, bo nie oczyszczają powietrza i nie obniżają temperatury w mieście” – mówi Suchocka. Według Gąsiorowskiego ryzyko ze strony drzew wyeliminować jest względnie łatwo i tanio, stąd zmasowane wycinki w miastach. “Najważniejszym w mojej opinii czynnikiem wycinek jest prowadzenie wszelkiej polityki wg zasad zero risk society, czyli dążenia do eliminacji wszelkich, nawet znikomych, ryzyk z otoczenia” – mówi prezes Fota4Climate. “Usunięcie drzew daje poczucie bezpieczeństwa przy względnie małym koszcie. Pozbywamy się w ten sposób nie tylko drzew, ale zapewniamy sobie doraźny spokój przez poczucie sprawowania kontroli nad otoczeniem. Problem w tym, że nasz lęk w dłuższej perspektywie tylko się zwiększa” – dodaje Gąsiorowski. “Wycinka drzew przy okazji inwestycji czy »rewitalizacji« daje widoczny efekt przy niewielkich kosztach, zwłaszcza gdy porównamy je do ewentualnego przesadzania drzew, omijania ich itp. Najprościej jest wyciąć drzewa i zbudować np. drogę dla rowerów – zmiana jest widoczna niemal natychmiast” – mówi Gąsiorowski. Prawnik prowadzi bloga pod tytułem „Dlaczego ludzie wycinają drzewa” i jest zwolennikiem całkowitego zakazu wycinki drzew. Wpływ drzew – zwłaszcza dużych – na otoczenia określa się mianem usług ekosystemowych. Oprócz cienia i oczyszczania powietrza, które w naszym kraju jest jednym z najbardziej zanieczyszczonych na świecie, drzewa między innymi wzbogacają powietrze i glebę w wilgoć, chronią przed wiatrem, ograniczają hałas, dają korzyści biznesowe – np. wzrost sprzedaży w dzielnicach handlowych i mieszkaniowych, w których rosną drzewa – i korzystnie wpływają na estetykę przestrzeni miejskiej. Taką listę przedstawili władzom Rzeszowa naukowcy z Ośrodka Ekonomii Ekologicznej przy Uniwersytecie Warszawskim. Usługi systemowe mają konkretną, najczęściej wielomilionową wartość. „Np. 9 mln warszawskich drzew oczyszcza powietrze w usłudze wartej 174 mln zł rocznie. A to tylko jedna z usług ekosystemowych” – mówi Suchocka. To jeden z szacunków z raportu, jaki wraz z zespołem przygotowała ekspertka dla warszawskiego ratusza. Raport ma być opublikowany wkrótce. 24 grudnia 2020 Kolizje drzew z inwestycjami też da się wyeliminować. “Nowoczesne metody takie jak podwieszane chodniki czy systemy antykompresyjne likwidują praktycznie wszystkie kolizje między infrastrukturą, a drzewami” – mówi Suchocka. Chodnik podwieszany (inaczej: rampowy), to po prostu chodnik na podpórkach, nie obciążający systemów korzeniowych drzew. Podobną ochronną funkcję pełnią systemy antykompresyjne, czyli nawierzchnie pozwalające na rozwój systemów korzeniowych bez kolizji i zagrożenia dla infrastruktury podziemnej oraz umożliwiające podlewanie drzew. Na szczęście wydaje się, że znaczenie środowiska przyrodniczego w miastach powoli przebija się do świadomości władz. ”Coraz więcej miast opracowuje wytyczne dotyczące postępowania z zielenią. Bielsko-Biała, Dąbrowa Górnicza, Białystok, Płock to tylko niektóre” – mówi Suchocka. W dobie nasilającego się kryzysu klimatycznego należy iść nawet dalej, uważa Gąsiorowski. “Półśrodki już nie wystarczą. Należy uznać przyrodę za coś w rodzaju »infrastruktury krytycznej« i zredefiniować cały proces naszego zarządzania ryzykiem i procesami społecznymi tak, żeby nauczyć się akceptować małe ryzyka i ewentualnie niwelować je innymi, nieszkodzącymi nam wszystkim metodami. Na pewno nie przez bezpardonową wycinkę drzew, od których zależy los nas wszystkich” – mówi Gąsiorowski. Ekologia, drzewa wycinka"
181^PiS się tłumaczy: „Wniosek do TK ws. aborcji podpisali posłowie kilku sił”. Serio? Oto nazwiska^Sebastian Klauziński^5 lutego 2021^https://oko.press/wniosek-do-tk-aborcja/^Politycy obozu rządzącego rozmywają odpowiedzialność za wyrok TK de facto zakazujący legalnej aborcji, twierdzą, że nie tylko oni podpisali wniosek do TK. Publikujemy listę posłanek i posłów, którzy stoją za faktycznym zakazem aborcji. Zobacz, jaka jest prawda Wyroku Trybunału Konstytucyjnego Julii Przyłębskiej w praktyce zakazującego aborcji w Polsce, nie byłoby bez wniosku do TK z listopada 2019 roku. Podpisało się pod nim 118 posłanek i posłów. Ze znanych nazwisk m.in. szef MSZ Zbigniew Rau, minister edukacji i nauki Przemysław Czarnek, wiceminister sprawiedliwości Sebastian Kaleta, wiceszef ministerstwa aktywów państwowych Janusz Kowalski. Po protestach kobiet w całej Polsce politycy Zjednoczonej Prawicy chcą rozmyć swoją odpowiedzialność za wyrok. Najczęściej twierdzą, że tego wymagała konstytucja.  wielokrotnie udowadniało, że to fałsz, niczego takiego konstytucja nie wymaga. 2 lutego 2021 Gdy dziennikarze zarzucają politykom PiS, że wyrok był upolityczniony, bronią się tym, że przecież pod wnioskiem do TK podpisali się parlamentarzyści „z wielu ugrupowań”. Publikujemy więc pełną listę nazwisk posłów i posłanek, którzy podpisali się pod wnioskiem do TK, i prostujemy manipulację polityków Zjednoczonej Prawicy. 28 stycznia 2021 W czwartek 4 lutego dziennikarka Radia ZET pytała Krzysztofa Sobolewskiego, szefa komitetu wykonawczego PiS, kiedy w końcu jego partia odniesie się do wyroku Trybunału. Sobolewski bronił się, że uzasadnienie liczy 150 stron i partia musi się z nim wnikliwie zapoznać. „To była wasza inicjatywa, żeby złożyć stosowny wniosek do TK” – zauważyła dziennikarka. „Nie tylko nasza, pani redaktor” – przekonywał Sobolewski. Pod wnioskiem [do TK ws. aborcji – red.] podpisali się też parlamentarzyści z Konfederacji, podpisali się parlamentarzyści z kilku sił politycznych  Krzysztof Sobolewski, Radio ZET - 04/02/2021 19.06.2020 Warszawa Fot. Maciek Jazwiecki / Agencja Gazeta Kto podpisał wniosek do TK? Wiemy, że było to 118 posłanek i posłów. Listę podpisów pod koniec 2019 roku opublikowali sami autorzy, ale tylko jako zdjęcie dokumentu z odręcznymi podpisami. Poseł Piotr Uściński z PiS pisał wtedy o 119 podpisach, ale to pomyłka. Jak czytamy w uzasadnieniu TK do wyroku: „Pod wnioskiem podpisało się 118 posłów, przy czym na załączonej do wniosku liście znalazło się łącznie 119 podpisów. Podpis posła Sławomira Skwarka został umieszczony dwukrotnie”. Chociaż większość nazwisk udało nam się rozczytać, 19 podpisów było nieczytelnych. Z pomocą przyszedł jeden z Czytelników, który rozszyfrował kilkanaście z tych nazwisk. Cztery wciąż pozostają zagadką. Na 118 podpisów jedenaście złożyli posłowie Konfederacji (cały klub poselski). Pod wnioskiem podpisał się także jeden poseł PSL-Kukiz’15, Jarosław Sachajko (obecnie Koło Poselskie Kukiz’15 – Demokracja Bezpośrednia). Nigdzie w przestrzeni publicznej nie pojawiła się informacja, żeby pod wnioskiem podpisał się jeszcze ktoś, kto nie jest członkiem rządzącej koalicji. Wynika z tego, że 106 podpisów złożyli politycy Zjednoczonej Prawicy, czyli PiS, Solidarnej Polski i Porozumienia. Faktyczne proporcje pokazuje poniższy wykres, na którym kolor niebieski oznacza posłów i posłanki z PiS. W dodatku, autorami wniosku było dwóch posłów PiS. Rozmywanie odpowiedzialności za wyrok TK i jego następstwa przez polityków PiS jest więc manipulacją. Gdyby nie posłanki i posłowie Zjednoczonej Prawicy, wyroku by nie było.   Autorami wniosku do TK byli dwaj posłowie PiS Bartłomiej Wróblewski i Piotr Uściński. W 33-stronicowym dokumencie posłowie domagali się zbadania, czy przesłanka embriopatologiczna nie „legalizuje praktyk eugenicznych w stosunku do dziecka jeszcze nieurodzonego, odmawiając mu tym samym poszanowania ochrony godności człowieka”. W razie nieuwzględnienia tego zarzutu, TK miał zbadać, czy przesłanka embriopatologiczna nie prowadzi do niekonstytucyjnej dyskryminacji „dzieci nieurodzonych” obarczonych nieuleczalnymi chorobami. TK Julii Przyłębskiej orzekł w 22 października 2020, że ten właśnie artykuł (4a ust 1 punkt 2 Ustawy o planowaniu rodziny, ochronie płodu ludzkiego i warunkach dopuszczalności przerywania ciąży, czyli tzw. przesłanka embriopatologiczna) jest niezgodny z art. 38 (zasada ochrony życia) oraz z art. 31 ust. 3 konstytucji (zasada proporcjonalności). Dopiero 27 stycznia 2021, trzy miesiące od wyroku, Trybunał Konstytucyjny Julii Przyłębskiej opublikował jego uzasadnienie, a wyrok został późnym wieczorem tego dnia opublikowany w Dzienniku Ustaw. I z tą chwilą legalna aborcja w Polsce praktycznie przestała istnieć. Po tym, jak 27 stycznia tysiące kobiet w Polsce znów wyszły na ulice w proteście przeciwko wyrokowi, kilkoro parlamentarzystów, którzy podpisali się pod koniec 2019 roku pod wnioskiem do TK, pokajało się publicznie. „Czy żałuję, że podpisałam się pod wnioskiem do TK? Tak, żałuję. Kiedy się podpisywałam pod tym wnioskiem, nie przewidziałam konsekwencji. Nie przemyślałam tego. Nie sądziłam, że może to wywołać takie emocje” – mówiła posłanka oraz wiceminister rozwoju, pracy i technologii Iwona Michałek z Porozumienia Jarosława Gowina. „Nie zawsze człowiek wszystko dobrze przemyśli” – bił się w piersi poseł Andrzej Sośnierz. To jednak wyjątki. Reszta milczy albo jest wręcz dumna z podpisu pod – jakby nie było – historycznym już dokumentem. 3 lutego 2021 Kobiety, Krzysztof Sobolewski, Trybunał Konstytucyjny, Sejm IX kadencji, aborcja Dariusz Stefaniuk Kacper Płażyński wyrok TK
182^Rząd otwiera hotele, stoki, kina i baseny, ale luzując stąpamy po bardzo cienkim lodzie [WYKRESY]^Miłada Jędrysik^5 lutego 2021^https://oko.press/nowe-warianty-koronawirusa-czy-sa-w-polsce/^"Od 12 lutego rząd planuje kolejne poluzowanie. Tymczasem nie wiemy w jakim stopniu w Polsce rozprzestrzeniają się nowe, bardziej niebezpieczne warianty wirusa. Niedawne słowa ministra zdrowia, że „wchodzimy w okres, w którym pandemia znajduje się pod kontrolą"" mogą się okazać nietrafne Na piątkowej (5 lutego) konferencji prasowej premier Mateusz Morawiecki ogłosił otwarcie od 12 lutego: Możliwe będzie również uprawianie amatorskich sportów grupowych na świeżym powietrzu. Na razie ograniczenia będą zniesione tylko na dwa tygodnie. Jak mówił Morawiecki, „widać, jak agresywnie zachowuje się wirus i że musimy postępować bardzo ostrożnie, nie możemy sobie pozwolić na zbytnie luzowanie”. 5 lutego 2021 Rzeczywiście, jesteśmy obecnie w momencie, w którym scenariusz marcowej trzeciej fali jest bardzo prawdopodobny, mimo że na poziomie statystyk na razie niewiele na to wskazuje. Dlatego dziwią słowa ministra Niedzielskiego z 3 lutego: Można powiedzieć, że powoli i chyba można to coraz odważniej wypowiadać, wchodzimy w taki okres, gdzie pandemia w Polsce znajduje się pod kontrolą, bo ta liczba zachorowań waha się ostatnimi czasy w przedziale pięciu tysięcy z kawałkiem średnio tygodniowo  Adam Niedzielski, Polskie Radio 24 - 03/02/2021 Fot. Jakub Orzechowski / Agencja Gazeta Na pierwszy rzut oka, słowa ministra mogą wydawać się prawdą. Można zaobserwować stabilny spadek hospitalizacji: Spada też liczba osób wymagających podłączenia do respiratora: Liczba nowych wykrytych zakażeń utrzymuje się zaś na poziomie, o jakim mówił Niedzielski – 5 tys. „z kawałkiem”. Ostrożność rządu w luzowaniu ograniczeń jest zrozumiała – naukowcy wykryli wśród setek innych trzy mutacje wirusa SARS-CoV-2, które mogą pokrzyżować nasze plany wyjścia z pandemii. Znany jako B.1..1.7 albo wariant Kent, bo po raz pierwszy został rozpoznany we wrześniu 2020 roku właśnie w tym angielskim hrabstwie, według najnowszych badań Public Health England  może być 30 do 50 proc. bardziej zaraźliwy. Doniesienia o tym, że również 30 proc. bardziej śmiertelny są na razie niesprawdzone. Odkryty w październiku 2020 roku, może wpływać na mniejszą skuteczność szczepionek, zawiera bowiem mutację E484K białka szczytowego koronawirusa, na którą mogą nie działać przeciwciała wytworzone w czasie choroby lub po zaszczepieniu będącymi obecnie w użyciu szczepionkami. Pojawił się w lipcu i również zawiera mutację E484K. W trzeciej fazie testów klinicznych szczepionka firm Johnson&Johnson wykazała zmniejszoną skuteczność w Ameryce Łacińskiej i w RPA, co może mieć związek z tymi mutacjami. W przypadku preparatu Novavax zostało to zbadane: 95,6 proc. skuteczności w stosunku do pierwotnego wirusa SARS-CoV-2. w III fazie testów i 85,6 proc. w przypadku wariantu brytyjskiego oraz 60 proc. w przypadku wariantu południowoafrykańskiego w II fazie testów (na mniejszej ilości osób). Na tle innych krajów bardzo spokojnie polskie władze podchodzą do nowych wariantów koronawirusa. Tymczasem w Wielkiej Brytanii, która miała bardzo ciężki covidowy styczeń, z lawinowym wzrostem zakażeń i zagrożeniem zapaści służby zdrowia, podejście władz jest diametralnie inne.  Po wykryciu wariantu południowoafrykańskiego zaczęło się prawdziwe polowanie na jego nosicieli. W miejscach, gdzie się pojawił, rozpoczęto przesiewowe badania 80 tys. osób, a minister zdrowia Matt Hanckock wezwał, żeby osoby, które mieszkają na obszarze „podejrzanych” kodów pocztowych wychodziły z domu tylko, kiedy to absolutnie konieczne. Z kolei w Australii, która stara się trzymać epidemię na najniższym możliwym poziomie, wielki niepokój wzbudziły zakażenia w hotelach, gdzie kwarantannę odbywają osoby powracające z zagranicy. Australijskie władze głowią się, jak w Perth mógł zarazić się strażnik, który nie miał bezpośredniego kontaktu z niewychodzącą z pokoju osobą, a w Melbourne podróżniczka odbywająca kwarantannę w pokoju naprzeciwko zakażonej rodziny. 5 lutego 2021 Tragiczna sytuacja w Portugalii, gdzie kilka dni temu w całym kraju było tylko siedem wolnych łóżek na intensywnej terapii, jest również wiązana z pojawieniem się tam brytyjskiego wariantu wirusa, choć kolejnymi „podejrzanymi” są Boże Narodzenie, Nowy Rok i związane z nimi rodzinne i przyjacielskie spotkania. Wszystkie oczy zwrócone są zaś na Danię, która sekwencjonuje genom koronawirusa w największym odsetku wśród krajów europejskich – badana jest połowa wszystkich próbek, które trafiają do tamtejszych laboratoriów. Jak pisze „Science”, według duńskich badaczy brytyjski wariant rozprzestrzenia się 1,55 raza szybciej niż poprzednie. Duńczycy są więc świadomi, że prowadzą wyścig z czasem – im dłużej duża część populacji nie będzie zaszczepiona, tym większe szanse na kolejną falę epidemii. W Polsce tymczasem sekwencjonowanie genomu koronawirusa wciąż jest przeprowadzane fragmentarycznie. Ministerstwo Zdrowia ogłosiło, że badania, które pozwolą określić jak w Polsce rozprzestrzeniają się nowe warianty wirusa, przeprowadzi zespół pod kierownictwem prof. Krzysztofa Pyrcia, wirusologa z Uniwersytetu Jagiellońskiego. Na razie jednak – jak mówi  uczony – trwają rozmowy z prawnikami i badanie jeszcze się nie rozpoczęło. „Prowadzimy jednak równoległe analizy, które pozwolą w jakiejś mierze powiedzieć, co się dzieje” – mówi  prof. Pyrć. „Zaangażowane są w to również inne ośrodki, m.in. takie badania są prowadzone w Gdańsku. Analizujemy próbki z przeprowadzonych w styczniu badań przesiewowych nauczycieli. To na razie wstępne wyniki, znaleźliśmy wariant brytyjski, natomiast południowoafrykańskiego czy brazylijskiego na razie nie”. Prof. Pyrć nie jest jednak wcale pewien, czy wzrost zakażeń w Wielkiej Brytanii i w Portugalii był spowodowany w większym stopniu nowym, bardziej zaraźliwym wariantem, czy też rozluźnieniem epidemicznych rygorów. Nie mamy jeszcze na ten temat wystarczających danych. Rada specjalisty jest jednak taka: „Nie jesteśmy w stanie powstrzymać napływu wirusa, musielibyśmy całkowicie zamknąć granice. Jedyne rozwiązanie: przyhamować, rozluźniać restrykcje w bardzo zrównoważony sposób. Trzeba też pamiętać, że puszczając wszystko na żywioł przyśpieszamy ewolucję wirusa: im więcej osób się zarazi, tym większe szanse na nowe warianty. A ozdrowieńcy w tej sytuacji będą na wpół odporni, jak po niskiej dawce szczepionki, albo po przerwaniu w połowie kuracji antybiotykowej. I będą się znów zarażali. 29 stycznia 2021 Pod tym względem więc epidemia w Polsce zupełnie nie jest pod kontrolą – nie wiemy, czy i na ile rozprzestrzeniają się u nas nowe warianty. A tempo dystrybucji szczepionki w I kwartale jest powolne – do tej pory obie dawki dostało zaledwie 400 tys. osób, czyli niewiele ponad procent populacji. Większość specjalistów przewiduje, że odporność zbiorowiskową możemy uzyskać, dopiero gdy zaszczepi się 70 proc. mieszkańców naszego kraju. Dobra wiadomość jest taka, że w tym wyścigu z czasem biorą udział również producenci szczepionek, pracując nad preparatami, które będą skuteczne również w przypadku nowych wariantów. Nie mamy też kontroli, a przynajmniej jasności co do tego, co się dzieje na epidemicznych wykresach. Do tej pory wydawało się, że choć statystyki dotyczące nowych zakażeń mogą być z wielu powodów mylące, mamy do dyspozycji „twarde” dane – liczbę osób hospitalizowanych, pod respiratorami i zmarłych. Tymczasem covidowe zgony, które również powinny spadać, choć z opóźnieniem w stosunku do wykrytych zakażeń, spadają nieproporcjonalnie powoli, a nawet w tym tygodniu zaczęły rosnąć. Utrzymujący się wysoki odsetek śmierci, nieproporcjonalny do wykrywanych zakażeń i powodujący wzrost wskaźnika CFR (Case Fatality Ratio – stosunek zgonów do wykrytych przypadków) można próbować wyjaśnić tym, że w rzeczywistości podczas jesiennej fali zakażeń liczba osób zmarłych na COVID-19 była o wiele większa i wiele z nich nie zostało zarejestrowanych jako takie.  Dlatego w rzeczywistości spadek liczby zgonów mógł od listopada być większy, niż wynika z wykresu zarejestrowanych zgonów. To, że mieliśmy dużo zgonów covidowych niezarejestrowanych, wiemy również dlatego, że listopadowa fala przyniosła bardzo dużo śmierci ponad średnią. Dlaczego jednak w ostatnich dniach rosną zgony, skoro nowe przypadki nie rosły? Jak napisał na Twitterze Norbert Maliszewski, szef rządowego Centrum Analiz Strategicznych, nie wie tego również rząd. Z danych można na razie tylko wywnioskować, że za ten wzrost odpowiada przede wszystkim Warszawa:  źródło: COVID-19 w Polsce/Michał Rogalski Minister Niedzielski mówił w Polskim Radiu, że wzrost zgonów zaobserwowano także w północnych województwach: warmińsko-mazurskim czy kujawsko-pomorskim, gdzie fala pandemii trafiła najpóźniej, i w tym „można widzieć pewną logikę”. Jednak od szczytu w listopadzie nie rosną tam znacząco hospitalizacje, które byłyby pierwszą wskazówką, że coś niedobrego się dzieje. 24 stycznia 2021 Nie można też wykluczyć, że wiele osób z objawami COVID nie zgłasza się do lekarza, nie przeprowadza testu i trafia do szpitala, dopiero kiedy ich stan jest poważny. Tutaj jednak dysponujemy tylko dowodami anegdotycznymi, a poza tym to zjawisko również byłoby widoczne we wzroście liczby hospitalizacji – bo gdzieś te osoby musiałyby mieć zrobione testy. Rozwiązanie tej zagadki może być też być banalnie proste, choć groteskowe: chodzi o raportowanie „zagubionych” zgonów z wcześniejszych tygodni – bo przypadki zagubienia czy pomylenia danych już się zdarzały. W Australii pojedyncze przypadki zakażeń w hotelach, o które podejrzewa się bardziej transmisyjny wariant wirusa, były omawiane na konferencjach prasowych i trafiły na pierwsze strony gazet. Trudno sobie wyobrazić taką sytuację w Polsce, tym bardziej że najbardziej bezpośredni sposób kontroli epidemii, czyli system wywiadu epidemiologicznego, kwarantann i izolacji załamał się u nas podczas jesiennej fali zakażeń. Na wiosnę sanepid czeka uzbrojony w nowe narzędzie – SEPIS, czyli System Ewidencji Państwowej Inspekcji Sanitarnej. Po latach zaniedbań i niedofinansowania wreszcie zostały zautomatyzowane procesy, które do tej pory wymagały kartek formatu A4 i Excela. Kwarantanny są nadawane automatycznie osobom, które dostaną od lekarzy pierwszego kontaktu skierowanie na test PCR (osoby z wynikiem dodatnim trafiają na izolację, a z negatywnym są „uwalniane”) oraz zamieszkującym pod jednym dachem z osobą zakażoną. 20 października 2020 To pomoże w przerywaniu łańcucha zakażeń, ale pozostaje problem testowania. Od 1 września skierowanie na test PCR można uzyskać od lekarza pierwszego kontaktu w przypadku objawów, zrezygnowano natomiast z testowania osób, które były w kontakcie z osobą zakażoną i przebywają w kwarantannie. Nie wiemy więc, czy te osoby nie zakaziły kogoś dalej – bo zakażenie koronawirusem można przejść również bezobjawowo. Podsumowując: dobrze, że rząd bardzo ostrożnie znosi ograniczenia (choć bardzo jesteśmy nimi zmęczeni, a sytuacja branży gastronomicznej, turystycznej czy fitness jest nie do pozazdroszczenia). O kontroli nad epidemią nie ma jednak mowy. Zdrowie, Adam Niedzielski, Mateusz Morawiecki, Ministerstwo Zdrowia, COVID-19 koronawirus"
183^Opozycja: Niech Ziobro powie, czy będą ścigane kobiety i lekarze po zakazie aborcji przez TK^Agata Szczęśniak^5 lutego 2021^https://oko.press/opozycja-niech-ziobro-powie-czy-beda-scigane-kobiety-i-lekarze/^"„Potrzebujemy jasnej deklaracji ze strony Zbigniewa Ziobry, że lekarz, który zdecyduje się przerwać ciążę, powołując się na zdrowie psychiczne kobiety, nie będzie musiał obawiać się sankcji karnych” - mówi  Magdalena Biejat po spotkaniu opozycji wokół ""ustawy ratunkowej"" „Skupialiśmy się na tym, co jest do zrobienia tu i teraz” – powiedziała  Magdalena Biejat, posłanka Lewicy, po spotkaniu opozycyjnych posłanek i posłów 5 lutego 2021. Lewica chciała, żeby inne kluby opozycyjne poparły jej projekt tzw. ustawy ratunkowej, która ma chronić kobiety i lekarzy przed karnymi skutkami decyzji TK z 22 października (pisaliśmy o niej tutaj). 3 lutego 2021 Takiego poparcia ze strony Platformy Obywatelskiej czy PSL w tej chwili nie ma. Choć, jak opowiada Biejat, poszczególni posłowie deklarowali, że byliby gotowi podpisać się pod zaproponowaną przez Lewicę ustawą. „Wiadomo, że są między nami różnice programowe i w kwestii prawa aborcyjnego mamy odmienne cele długofalowe. Ale zgodziliśmy się, że trzeba pilnie rozwiązać bardzo konkretny problem — zagrożenie dla zdrowia i życia psychicznego kobiet” – powiedziała  posłanka Biejat. Zgoda dotyczy dwóch spraw. Na spotkaniu zapadła decyzja, że kluby opozycyjne wspólnie i szybko złożą wnioski: Jak donoszą media, w tym , szpitale odwołują zaplanowane zabiegi przerwania ciąży, a kobiety żyją w niepewności. 1 lutego 2021 „Dziś sytuacja jest niejasna, a dodatkowo zaciemniają ją wypowiedzi przedstawicieli Zjednoczonej Prawicy. Politycy obozu rządzącego mówią, że w przypadkach, w których dotąd wolno było legalnie przerwać ciążę, nadal będzie to możliwe ze względu na przesłankę o zagrożeniu zdrowia i życia kobiety. Lekarze mieliby kierować się jej zdrowiem psychicznym” – mówi Biejat. „Wiemy jednak, że lekarze już wcześniej bali się stosować tę przesłankę. Obawiali się, że do ich drzwi zapuka prokurator. Z ich perspektywy ryzyko jest teraz jeszcze większe. Dlatego potrzebujemy jasnej deklaracji ze strony Zbigniewa Ziobry, że lekarzowi, który zdecyduje się przerwać ciążę ze względu na zdrowie psychiczne kobiety, nie będą grozić sankcje karne” – dodaje. Wnioski w obu sprawach mają wpłynąć do marszałek Elżbiety Witek jeszcze przed najbliższym posiedzeniem Sejmu, które jest zaplanowane na 24 i 25 lutego. Lewica liczyła na obecność przedstawicieli Porozumienia – koalicjanta PiS. Po publikacji decyzji TK co najmniej dwoje posłów partii Gowina powiedziało, że żałują swojego podpisu pod wnioskiem do TK. „Nie przewidziałam konsekwencji” – stwierdziła posłanka Iwona Michałek. „Czasem też polityk popełnia błąd” – mówił Andrzej Sośnierz. Choć byli zaproszeni, nie przyszli jednak na spotkanie. „Podejrzewam, że ostatnie wydarzenia w Porozumieniu miały wpływ na nieobecność przedstawicieli tej partii. Ale wiemy, że są posłowie tego ugrupowania zainteresowani naszym projektem. Czas przekuć deklaracje w działania. Będziemy o to zabiegać” – komentuje Biejat. 3 lutego 2021 „Ten temat daje przestrzeń do współpracy i widać, że jest ku temu gotowość” – ocenia Magdalena Biejat. Podkreśla, że dyskusja była bardzo konkretna i merytoryczna. A w spotkaniu wzięli udział przedstawiciele niemal wszystkich opozycyjnych partii: PO, Nowoczesnej, Inicjatywy Polskiej, Zielonych, PSL i Polski 2050 Hołowni. Poza dwoma pomysłami, co do których była zgoda, podczas spotkania pojawiły się też inne. Prawdopodobnie odbędzie się jeszcze jedno spotkanie przedstawicieli opozycji – po konsultacjach wewnątrz klubów. 4 lutego 2021 „Nie chcę wyciągać daleko idących wniosków, ale mam nadzieję, że uda się pchnąć do przodu konkretne sprawy. Zgodziliśmy się, że wszystkie projekty dotyczące praw kobiet powinny być poddane debacie i uczciwe procedowane w Sejmie” – mówi Biejat. „Trzeba budować mosty, szukać porozumienia i szukać parlamentarnej większości, by przestać mówić o zmianach, tylko zmian dokonywać. W tej kadencji Sejmu będzie to niezwykle trudne. Ale to nie znaczy, że mamy nie próbować” – ocenia Monika Wielichowska z Platformy Obywatelskiej. W Platformie trwa spór wokół przerywania ciąży. W przyszłym tygodniu partia ma zaprezentować własne propozycje dotyczące praw kobiet. Kobiety, Opozycja, Magdalena Biejat, aborcja lewica"
184^„Jednemu się udało, wrócił do więzienia. Mówi: inny świat”. Osadzeni w Gostyninie głodują^Marta K. Nowak^5 lutego 2021^https://oko.press/jednemu-sie-udalo-wrocil-do-wiezienia-mowi-inny-swiat-osadzeni-w-gostyninie-gloduja/^"Jeden w Gostyninie ślub brał. Rodzina się rozpadła, bo ileż ta kobieta ma czekać? Tylko Penelopa taka zawzięta - mówi osadzony w ośrodku ""dla niebezpiecznych"". ""Mieli nas resocjalizować, a możemy tylko patrzeć, jak nasze szanse na normalne życie niszczeją""  Protest trwa już czwarty dzień. Odmówienie jedzenia to dla osadzonych w Krajowym Ośrodku Zapobiegania Zachowaniom Dyssocjalnym jedyny sposób domagania się zmian i poprawy warunków w permanentnie przepełnionej placówce. Ostatni protest głodowy, który osadzeni przeprowadzili w czerwcu 2020 roku, przyniósł kilka małych zwycięstw, ale nie zmienił wiele w funkcjonowaniu ośrodka. 28 czerwca 2020 Choć mieli tu trafiać tylko najniebezpieczniejsi przestępcy, a pojemność ośrodka określono na maksymalnie 60 osób, dziś jest ich już 91. Niektórzy w więzieniu byli kilka lat. Inni podczas długiej odsiadki układali sobie życie na wolności, ale trafili do Gostynina, z którego wyjść nie sposób – dobre opinie i udział w terapii niewiele zmieniają. W koszmarnych warunkach placówki pozorującej ośrodek terapeutyczny marzeniem zaczyna być powrót do więzienia.  Ośrodek w Gostyninie nie jest zwykłym więzieniem czy aresztem, tylko miejscem, w którym pod atrapą instytucji leczniczej bezterminowo izoluje się osoby „prawdopodobnie niebezpieczne”. O tym, jak funkcjonuje ośrodek, kto do niego trafia, pisaliśmy tutaj: Przeczytaj także:Zamknąć i zapomnieć. Piekło porzuconych „bestii” Gowina24 października 2018 24 października 2018 O tym, jak rozsadził system prawny, i o chaosie, w jakim miotają się zupełnie nieprzygotowani dyrektorzy więzień, psychologowie, psychiatrzy, sędziowie oraz sami pracownicy i terapeuci przeczytacie tu: Przeczytaj także:Horror Gostynina. Więźniowie, strażnicy i lekarze w pułapce bez wyjścia17 listopada 2018 17 listopada 2018 O tym, jak taki ośrodek dla niebezpiecznych mógłby funkcjonować (i funkcjonuje w Niemczech), więcej dowiecie się tutaj: Przeczytaj także:Ośrodek w Gostyninie gorszy niż więzienie. Taki sam w Niemczech leczy i pomaga wrócić do normalnego życia25 maja 2019 25 maja 2019 Ostatnio dopisaliśmy też o klimacie politycznym w jakim powstawał: Przeczytaj także:„Zamknąć zwyrodnialców”. Ośrodek w Gostyninie, czyli jak urządzić piekło, udając, że to szpital8 listopada 2019 8 listopada 2019 Trafić mieli tam najniebezpieczniejsi gwałciciele i mordercy, a przebywają tam dziś także pacjenci, którzy w więzieniu nie spędzili nawet 3 lat, oraz chorzy psychicznie, których zgodnie z prawem w ogóle nie powinno tam być. W 2013 wiceminister sprawiedliwości Michał Królikowski, jeden z autorów ustawy o Gostyninie, przyznawał, że to „jeden z najtrudniejszych projektów ustaw, jakie ta Izba widziała”, bo „balansuje na granicy dzisiejszych standardów ochrony praw człowieka i obywatela”. Mimo wszystko ustawa powstała w ekspresowym tempie. Większości trudnych kwestii nie przewidziała albo zignorowała. Reszta jest improwizacją. Ośrodek jest już przepełniony, terapia to mit, a wyjście na wolność jest prawie niemożliwe. Jeśli dodamy do tego dramatyczny poziom opiniowania stanu osadzonych przez biegłych i skomplikowanie pytania, na które muszą odpowiedzieć (prawdopodobieństwo popełnienia przestępstwa), mamy pełniejszy obraz tego, z jakimi dylematami mierzą się sądy i jakie konsekwencje oznacza to dla osadzonych.  Końca protestu na razie nie widać. Dyrekcja poszła na drobne ustępstwa. „Udostępnili nam w końcu igłę i nitkę, żebyśmy mogli guzik przyszyć. Trzeba było 5 lat, żeby tak ważną decyzję podjąć” – mówi  Tadeusz S., jeden z protestujących osadzonych. Dodaje, że „najważniejszego powodu protestu oczywiście nikt nie ruszył”. Czyli istnienia samej dziurawej ustawy, która powołała ośrodek do życia, niewiele myśląc o tych, którym przyjdzie w nim żyć. Senackie komisje, które pochyliły się niedawno nad sytuacją w KOZZD, zobowiązały ministerstwo zdrowia do przedstawienia projektu nowelizacji jeszcze w lutym. 8 listopada 2019 Według relacji osadzonych do protestu przystąpiło pierwszego dnia 40 osób. Kilka osób już zrezygnowało ze względu na stan zdrowia. „Jak ktoś jest po 2 zawałach, trudno, żeby głodował, ale i tak dobrze, że te dwa dni wytrwał” – komentuje Tadeusz S. Jedną osobę z inicjatywy usunięto, bo była agresywna wobec personelu. „Nie możemy sobie na takich pozwolić, bo zaraz nas wszystkich oskarżą o agresję. To zawsze tak działa. Wiedzą, że jest tu Mariusz T., to zaraz myślą, że my wszyscy za to samo tu siedzimy”. A osadzeni czasem trafiają do Gostynina nawet po krótkich wyrokach. „Jest tu jeden chłopak z Łodzi, w więzieniu siedział 3 czy 2 lata za groźby karalne. Karany pierwszy raz, i co z tego? Siedzi w Gostyninie i też go od bestii wyzywają. Ciężko to znosi. Jego matka do nas dzwoni, żebyśmy pomagali, bo sobie psychicznie nie radzi” – mówi Tadeusz. Głodujący żądają między innymi wyjaśnień w sprawie śmierci jednego z osadzonych z powodu COVID-19. O tym, że KOZZD nie został przygotowany na zagrożenie pandemią mimo podeszłego wieku wielu osadzonych, pisaliśmy już tutaj: 12 listopada 2020 Dla protestujących samo bycie zamkniętym w KOZZD jest „w oczywisty sposób ponownym uwięzieniem i jako takie sprzeciwia się zasadom prawa – ne bis in idem [nie dwa razy w tej samej sprawie], nullum crimen nulla poena [bez przestępstwa, nie ma kary] i lex retro non agit [prawo nie działa wstecz]”. „Nie godzimy się na praktycznie bezterminową izolację pod pozorem prowadzenia terapii, na niszczenie nas i naszych rodzin, na więzienie po raz kolejny za to samo i stosowanie niczym nieuzasadnionych represji w trakcie izolacji, na pozorną resocjalizację, kiedy robi się wszystko, by nas z każdym dniem coraz bardziej odizolować od społeczeństwa” – czytamy w oświadczeniu.  OŚWIADCZENIE z dnia 1 lutego 2021 r. dot. protestu głodowego osób izolowanych w Krajowym Ośrodku Zapobiegania Zachowaniom Dyssocjalnym w Gostyninie. My niżej podpisani, w geście desperacji, zdecydowaliśmy się na rozpoczęcie protestu głodowego z dniem 1 lutego 2021 r. ponieważ wszelkie inne próby podejmowanych starań w celu zmiany ustawy z dnia 22 listopada 2013 r. o postępowaniu wobec osób z zaburzeniami psychicznymi stwarzających zagrożenie życia, zdrowia lub wolności seksualnej innych osób (Dz. U. z 2014 r., poz. 24), a dotyczącej osób izolowanych w Krajowym Ośrodku Zapobiegania Zachowaniom Dyssocjalnym w Gostyninie nie przynoszą oczekiwanych efektów i to pomimo krytycznych uwag zarówno ze strony Rzecznika Praw Obywatelskich (blisko 50 wystąpień Rzecznika Praw Obywatelskich w sprawie Krajowego Ośrodka Zapobiegania Zachowaniom Dyssocjalnym w Gostyninie i izolowanych tam osób zostało zignorowanych), Krajowego Mechanizmu Prewencji Tortur, Europejskiego Komitetu do spraw Zapobiegania Torturom oraz Nieludzkiemu lub Poniżającemu Traktowaniu albo Karaniu, czy licznego grona ekspertów działających na zlecenie Biura Analiz Sejmowych. Dla nas zamknięcie w Krajowym Ośrodku Zapobiegania Zachowaniom Dyssocjalnym w Gostyninie jest w oczywisty sposób ponownym uwięzieniem i jako takie sprzeciwia się zasadom ne bis in idem, nullum crimen nulla poena i lex retro non agit, nie do przyjęcia w demokratycznym państwie prawa. Przytoczonych naruszeń prawa nie zmienia aprobująca ustawę decyzja Trybunału Konstytucyjnego z dnia 23 listopada 2013 r. (sygn. akt K 6/14) legalizująca to, co za poprzedniego systemu pod pozorem leczenia pozwalało pozbywać się niewygodnych ideologicznie ludzi. Dziś wmawia się społeczeństwu, że terapia osób uznanych za potencjalnie niebezpieczne, podobnie jak ich izolacja w Krajowym Ośrodku Zapobiegania Zachowaniom Dyssocjalnym w Gostyninie, bo zachodzi jakieś tam bliżej nieokreślone prawdopodobieństwo ponownego popełnienia przestępstwa jest koniecznością i nie stoi w sprzeczności z prawem. Rzeczywistość jest zupełnie inna, a przywołana ustawa ewidentnie stoi w sprzeczności z art. 42 ust. 1 w zw. z art. 2 Konstytucji RP, art. 42 ust. 1 Konstytucji RP, art. 2 Konstytucji RP i art. 31 ust. 3 Konstytucji RP. Podobnie rzecz się ma w przypadku prawa międzynarodowego i tak ustawa z dnia 22 listopada 2013 r. narusza zapisy art. 5 ust. 1, art. 5 ust. 4, art. 7 ust. 1 i art. 8 Konwencji o Ochronie Praw Człowieka i Podstawowych Wolności oraz art. 4 ust. 1 Protokołu nr 7 do Konwencji o Ochronie Praw Człowieka i Podstawowych Wolności. Nie godzimy się na praktycznie bezterminową izolację pod pozorem prowadzenia terapii, na niszczenie nas i naszych rodzin, na więzienie po raz kolejny za to samo i stosowanie niczym nieuzasadnionych represji w trakcie izolacji, na pozorną resocjalizację, kiedy robi się wszystko, by nas z każdym dniem coraz bardziej odizolować od społeczeństwa. Nie godzimy się na izolację w warunkach gorszych niż więzienne, na dalsze odczłowieczanie i nazywanie nas „bestiami”, zmuszanie do popełniania czynów niezgodnych z prawem, bo „jak dożywocie, to lepiej w więzieniu”. „I można tam palić papierosy” – słychać komentarze. W Krajowym Ośrodku Zapobiegania Zachowaniom Dyssocjalnym w Gostyninie palić papierosów nie można, bo feralna ustawa uczyniła z więzienia ośrodek terapeutyczny podległy Ministerstwu Zdrowia. Lekarstwa są, a owszem, do tego ostentacyjnie noszone przez strażników pałki, kajdanki, gaz… Dość dziwny zlepek medykamentów jak na szpital… Na dzień 18 stycznia 2021 r. w Krajowym Ośrodku Zapobiegania Zachowaniom Dyssocjalnym w Gostyninie przebywa 91 osób izolowanych, przy czym pojemność ośrodka określono na 60 łóżek. Brak miejsca dla ludzi, brak miejsca na nasze rzeczy, w magazynie brak miejsca powoduje, że nasze rzeczy ulegają zniszczeniu, giną, w salach z musu trzymane jest jedzenie razem ze środkami higieny i ubraniem, nie ma czym oddychać z powodu instalacji okien bez możliwości ich otwierania, a słabe oświetlenie niszczy wzrok. Taka sytuacja narusza w sposób oczywisty europejskie standardy i doprowadza w efekcie do konfliktów pomiędzy nami, czy w relacjach z pracownikami ośrodka. Na to nie godzimy się. Nie godzimy się na brak reżymu sanitarnego, a tym samym stwarzanie niedopuszczalnego zagrożenia epidemiologicznego zarówno dla nas, jak i personelu. Dziś w szpitalach przestrzega się określonych reżymem sanitarnym przepisów, w Krajowym Ośrodku Zapobiegania Zachowaniom Dyssocjalnym w Gostyninie jest tego brak. I tak przykładowo w szpitalnym pokoju dwuosobowym zgodnie z reżymem sanitarnym leży jeden pacjent, gdyż przestrzeń pomiędzy łóżkami jest zbyt wąska. Podobnie powinno być w ośrodku, tu nie dość, że przestrzenie pomiędzy łóżkami są zbyt wąskie, to jeszcze są to łóżka piętrowe, co dodatkowo zagęszcza sale. A przecież uporczywie wmawia się społeczeństwu, że to nie więzienie, a szpital stąd też powinny obowiązywać przepisy dotyczące podmiotów leczniczych. Dziś te przepisy stosuje się wybiorczo, jak choćby w przypadku zakazu palenia wyrobów tytoniowych. Domagamy się wszczęcia postępowania mającego na celu stwierdzenie, czy w związku ze śmiercią izolowanego w Gostyninie Yaha Mieszko Żebrowskiego (zmarł 4 listopada 2020 r. w szpitalu w Pułtusku) nie doszło do zaniedbań przez personel Krajowego Ośrodka Zapobiegania Zachowaniom Dyssocjalnym w Gostyninie, a będących pośrednią przyczyną zgonu. Z naszych informacji wynika, że cofnięcie Yaha Mieszko Żebrowskiego ze szpitala w Płocku mogło być spowodowane bezpośrednią interwencją kierownika Biura Ochrony, Pawła Namysława, który domagał się obecności strażników ośrodka na oddziale szpitalnym, a na co szpital nie wyraził zgody. Dla przypomnienia, już w dniu 24 czerwca 2020 r. w trakcie negocjacji z dyrekcją Krajowego Ośrodka Zapobiegania Zachowaniom Dyssocjalnym w Gostyninie domagaliśmy się dymisji Pawła Namysława z pełnionego stanowiska, uzasadniając postulat faktami. Domagamy się respektowania porozumienia zawartego w dniu 29 czerwca 2020 r. pomiędzy dyrekcją Krajowego Ośrodka Zapobiegania Zachowaniom Dyssocjalnym w Gostyninie a osobami izolowanymi w Gostyninie. Na dziś z 19 pkt. tego porozumienia w pełni zrealizowano ledwie kilka postulatów, a comiesięczne spotkania z dyrekcją ustały bez podania przyczyn. Niejasna jest też sytuacja, kiedy pracownicy ochrony mogą stosować wobec izolowanego kajdanki. Naszym zdaniem niedopuszczalne jest stosowanie kajdanek wobec wszystkich izolowanych, o ile ci nie przejawiają agresywnych zachowań, a fakt pozytywnej opinii ośrodka nie powinien mieć z tym związku. Decyzja izolowanego o rezygnacji z zajęć terapeutycznych nie pozwala na wydanie pozytywnej opinii, ale też nie upoważnia do dyskryminacji. Podstawą decyzji powinna być postawa osoby izolowanej, ocena jego zachowania w trakcie pobytu w ośrodku. Nie zgadzamy się, aby pod pretekstem przeciwdziałania zagrożeniom epidemiologicznym ograniczano nasze prawa, w tym prawo do bezpośredniego kontaktu z najbliższymi. Jeśli izolowany może mieć kontakt z przedstawicielami prawa, z obrońcami, uczestniczyć w mszy, odbierać zakupy i przywożone przez kurierów towary, nie ma logicznego uzasadnienia dla zakazu spotkań z osobami bliskimi. Dla przypomnienia, zarażenie koronawirusem, jakie miało miejsce na terenie Krajowego Ośrodka Zapobiegania Zachowaniom Dyssocjalnym w Gostyninie zostało spowodowane przez kogoś z nieodpowiedzialnych pracowników ośrodka (taka sytuacja miała miejsce w przypadku zarażenia izolowanych wirusem odry w kwietniu 2020 r.), ewentualnie przechodzącego atak koronawirusa bezobjawowo. Nie zgadzamy się na pozbawianie nas pod pretekstem bezpieczeństwa ośrodka rzeczy codziennego użytku, do których w więzieniu mieliśmy swobodny dostęp, a czego nie możemy posiadać w ośrodku. Chodzi tu o igły i nici – na 24 izolowanych w ramach oddziału jest dostępna jedna igła, przy czym w dni wolne nie ma jak przyszyć guzika, bo na dyżurkach pielęgniarskich nie ma igieł. Potrzebne jest też żelazko, nie każdą odzież po praniu da się nosić bez prasowania. Dopominaliśmy się o noże dla kuchenkowych, by te nie musiały kroić wędlin czy sera plastikowymi nożami, które już i tak wychodzą z użycia. Bez skutku, nadal po takim krojeniu człowiek ma wrażenie, że to było rwane. Postulowaliśmy też o podręczną lodówkę, gdzie izolowani mogliby trzymać część z psujących się szybko artykułów do spożycia, ale wstawiono taką lodówkę jedynie dla personelu. Nie dano nam też możliwości posiadania własnej pościeli choć ta wydawana przez ośrodek jest najczęściej mocno zniszczona. Podobnie ma się rzecz z kocami. Nie zgadzamy się na dotychczasowy system pracy pracowników socjalnych, którzy traktują nas jak zło konieczne i utrudniają funkcjonowanie w ośrodku. Naszym zdaniem pracownik socjalny jest dla nas, a nie odwrotnie. Tymczasem musimy prosić o wypłacenie własnych pieniędzy, co następuje raz w tygodniu, a takie wypłaty powinny być dokonywane codziennie, podobnie jak codziennie powinniśmy mieć możliwość dokonania przelewu bankowego, nie jesteśmy informowani o wpływających na konto ośrodka kwotach, wywiady dla Ośrodków Pomocy Społecznej często mijają się z prawdą, co powoduje utraty zasiłków. To są nasze pieniądze i powinniśmy mieć do nich swobodny dostęp, jak też możliwość swobodnego nimi dysponowania. Domagamy się sporządzania i wydawania izolowanym indywidualnych planów terapeutycznych pacjenta, do czego obliguje kierownika ośrodka ustawa z 22 listopada 2013 r. Jak dotychczas taki plan został wydany w dwóch przypadkach, kolejne prośby są załatwiane odmownie, co prowadzi do spekulacji, że taki plan nie istnieje. Może nie warto tego pisać z uwagi na dożywotnią izolację, przecież w takiej sytuacji wszelka terapia traci sens. Domagamy się respektowania prawa przez sądy, które niejednokrotnie orzekają wbrew wyrokom wyższych instancji. Przykładem tego może być podjęta 30 stycznia 2019 r. przez Sąd Najwyższy Uchwała rozstrzygająca w Izbie Cywilnej zagadnienie prawne (sygn. akt III CZP 75/18) dotyczące udzielania zabezpieczenia przez umieszczanie osoby w Krajowym Ośrodku Zapobiegania Zachowaniom Dyssocjalnym w Gostyninie. Sąd Najwyższy uznał taką formę zabezpieczenia za niedopuszczalną. Jednak do ośrodka nadal są przywożone osoby celem zabezpieczenia roszczeń, a sądy wydające takie decyzje uchylają się od wprowadzenia w życie wspomnianej Uchwały Sądu Najwyższego ze stycznia 2019 r. Nie godzimy się na sytuacje, w których naruszana zostaje konstytucyjna ochrona wolności (art. 41.1 i 2 Konstytucji RP) w efekcie braku respektowania postanowień Sądu Najwyższego, co jest skutkiem systemowej wady komunikowania o decyzjach podjętych przez Sąd Najwyższy, czego skutkiem są przypadki przetrzymywania w Krajowym Ośrodku Zapobiegania Zachowaniom Dyssocjalnym w Gostyninie ludzi bez jakiejkolwiek podstawy prawnej, bezprawne też jest niepowiadomienie osoby zainteresowanej o uchyleniu wobec niej postanowienia decydującego o izolacji w Gostyninie. Domagamy się aby w trybie pilnym osoby chore psychicznie przewieziono do szpitali psychiatrycznych (przykładem jest sytuacja Janiny S i Pawła S), oraz nie mieszano ludzi zdrowych psychicznie z zaburzonymi umysłowo, co ma dziś miejsce i doprowadza do licznych konfliktów pomiędzy izolowanymi. Domagamy się, aby w trakcie ewentualnych rozmów z głodującymi uczestniczyła po stronie izolowanych przedstawicielka Polskiego Stowarzyszenia Edukacji Prawnej prof. Monika Płatek lub osoba przez Polskie Stowarzyszenie Edukacji Prawnej wskazana. Domagamy się uczestnictwa w rozmowach przedstawiciela Ministra Zdrowia, jak też przedstawiciela Biura Rzecznika Praw Obywatelskich. Domagamy się, by kierownictwo Krajowego Ośrodka Zapobiegania Zachowaniom Dyssocjalnym w Gostyninie nie dezinformowało mediów o sytuacji w ośrodku, oraz pozwoliło na ich swobodny dostęp do głodujących, jak też nie szykanowało osób biorących udział w proteście. Niniejsze oświadczenie zostaje upublicznione przez głodujących przy czym respektowane będą zapisy RODO. Protest głodowy będzie prowadzony do odwołania, o zakończeniu protestu decyduje ogół głodujących.  „Nie godzimy się na izolację w warunkach gorszych niż więzienne, na dalsze odczłowieczanie i nazywanie nas »bestiami«, zmuszanie do popełniania czynów niezgodnych z prawem, bo »jak dożywocie, to lepiej w więzieniu«”. Ośrodek w Gostyninie formalnie nie jest zakładem karnym, tylko ośrodkiem leczniczym – nie przebywa się tutaj z powodu już popełnionej zbrodni, ale z powodu zbrodni, którą z „co najmniej wysokim prawdopodobieństwem” popełniłoby się w przyszłości. 17 listopada 2018 „Papierosów palić nie można, bo to placówka zdrowotna. Ale jak przyszło do przyznania chłopakom zasiłków, to opieka społeczna odmówiła, argumentując, że jesteśmy więźniami. Jedna z osób pracujących w biurze Rzecznika Praw Pacjenta nazwała KOZZD »więzieniem terapeutycznym«” – komentuje Tadeusz. „Lekarstwa są, a owszem, do tego ostentacyjnie noszone przez strażników pałki, kajdanki, gaz… Dość dziwny zlepek medykamentów jak na szpital…” – ironicznie zauważono w oświadczeniu. Głodujący domagają się m.in. sporządzania i wydawania indywidualnych planów terapeutycznych pacjenta – ustawa do tego zobowiązuje. „Jak dotychczas taki plan został wydany w dwóch przypadkach, kolejne prośby są załatwiane odmownie” – piszą protestujący i zastanawiają się, czy nie znaczy to przypadkiem, że żaden taki plan nie istnieje? „Może nie warto go pisać z uwagi na dożywotnią izolację, przecież w takiej sytuacji wszelka terapia traci sens”. O tym, że o prawdziwej terapii w KOZZD nie ma mowy mówi raport Krajowego Mechanizmu Prewencji Tortur. 25 kwietnia 2019 KOZZD nie jest formalnie więzieniem, więc jeśli komuś mimo wszystko uda się popełnić tu przestępstwo, może zostać odesłany do zakładu karnego. „Niedawno jeden chłopak pojechał, miał jakiś wyrok w zapasie. Mamy z nim kontakt, chwali sobie. Mówi: inny świat. Więc ludzie się starają, żeby ich też wysłali. Niektórzy specjalnie prowokują personel, żeby tylko zrobili im sprawę. Czasem mają już nawet papierosy pokupowane, żeby mieć do więzienia” – relacjonuje Tadeusz i przyznaje, że personel składa sprawy o zniewagę i groźby karalne, choć biegli uznają potem, że w takim miejscu, jak to, gdzie przebywać mają osoby zaburzone, przeklinanie jest dopuszczalne. Najgorszym problemem, z którym muszą sobie radzić osadzeni, jest brak nadziei, że coś się dla nich kiedyś zmieni. Są coraz bardziej przekonani, że nigdy już nie uwolnią się od zaduchu wieloosobowych pokoi, w których można jedynie uchylić lufcik, od ciągłej kontroli i kamer w toalecie, braku przestrzeni czy możliwości pójścia na spacer. W codziennym życiu drażni nawet poszarpana wędlina, którą pracownicy kuchni kroją plastikowym nożem (innych na terenie ośrodka się nie dopuszcza). „Wszyscy powtarzają od lat, że ustawa jest wadliwa i co? Nic się nie dzieje. Naszym kosztem. Bo to nasze rodziny się rozpadają, nasze domy i działki zarastają – jak moja. Policja mówi, że las się tam już zrobił. Nie skazano nas na Gostynin kiedy szliśmy do więzienia. Tam mówiono nam: przygotuj się do życia na wolności. I tak człowiek się szykował, robił plany. Teraz możemy tylko bezradnie patrzeć jak, zamiast nas resocjalizować, to się naszym szansom na resocjalizację pozwala niszczeć” – mówi Tadeusz S. Niektórzy przekroczyli już ten moment. Nie chcą wychodzić, bo nie mają już gdzie pójść, inni tracą nadzieję. „Jeden z osadzonych w Gostyninie ślub brał. Rodzina się rozpadła, bo ileż ta kobieta sama ma czekać? Tylko Penelopa taka zawzięta. Inny kolega z oddziału też się przyszykował. Ma gdzie mieszkać, ma pomoc, rodzina na niego czeka. Chciałby resztę lat, które mu zostały jakoś spędzić, a siedzi tutaj. Widzimy, że o wiele groźniejsi wychodzą na wolność, a my siedzimy. Bo co, boją się dziadka, który ma ponad 80 lat i nawet na spacery nie ma już siły wychodzić?”. W ośrodku wbrew ustawie przebywają też osoby chore psychicznie, które nie mogą tu liczyć na odpowiednią pomoc. Protestujący domagają się, aby przeniesiono je do zakładów psychiatrycznych. I zastanawiają się czasem, czy sami nie zachorują od siedzenia w KOZZD. „Na drugim oddziale był jeden – przyjechał zdrowy, a potem zwariował” – uważa Tadeusz S. „Może to te lekarstwa? Nie są obowiązkowe, ale że dają, to ludzie biorą, żeby nie myśleć, co się tu dzieje. Czasem się zastanawiam, co lepsze – być zdrowym czy chorym? Przynajmniej sobie chyba człowiek nie zdaje z niczego sprawy”. Głodujący osadzeni piszą w oświadczeniu, że protest jest aktem desperacji. Przypominają, że wszystkie inne starania wpłynięcia na zmianę ustawy o KOZZD nie przynoszą efektów. Wymieniają blisko 50 zignorowanych przez władze wystąpień Rzecznika Praw Obywatelskich, krytyczne uwagi Krajowego Mechanizmu Prewencji Tortur, Europejskiego Komitetu do spraw Zapobiegania Torturom oraz Nieludzkiemu lub Poniżającemu Traktowaniu albo Karaniu i ekspertów działających na zlecenie Biura Analiz Sejmowych. Wspominają o upartym łamaniu prawa również przez sądy, które wbrew uchwale Sądu Najwyższego wysyłają osoby do Gostynina w ramach „zabezpieczenia” na czas rozpatrywania ich skierowania do ośrodka. Skąd ta niezgodność? Tłumaczymy tutaj: 19 stycznia 2020 Jeszcze drastyczniejsze są przypadki osób, wobec których zapada w końcu wyrok zwalniający ich z zabezpieczenia na wolność, ale nikt ich o tym nie informuje i siedzą dalej. „Byłem w Gostyninie przez 4 miesiące bez żadnej podstawy prawnej. Sąd uchylił wyrok, a ja nic nie wiedziałem. Potem Sąd Apelacyjny próbował nawet skierować mnie znowu do KOZZD z datą wsteczną” – mówi Tadeusz S. Czego życzą sobie protestujący? Rozmowy z ministerstwem. Jak dotąd, nikt nie przyjechał. Rzecznik Praw Obywatelskich po raz kolejny napisał do ministra zdrowia pytając, co zamierzają zrobić w sprawie Gostynina. Ośrodkiem zajmują się obecnie senackie komisje Praw Człowieka, Praworządności i Petycji oraz Zdrowia, które wezwały resorty zdrowia oraz sprawiedliwości do pilnego przedstawienia już w lutym projektu nowelizacji ustawy regulującej pobyt w ośrodku. Jeśli taki projekt nie powstanie, Senat może sam wystąpić z inicjatywą ustawodawczą. Prawa człowieka, Adam Bodnar, Adam Niedzielski, Ministerstwo Sprawiedliwości, Ministerstwo Zdrowia, Rzecznik Praw Obywatelskich, Gostynin KOZZD Ośrodek w Gostyninie więziennictwo"
185^Warunkowe otwarcie: możemy pójść do kina i wynająć pokój w hotelu, ale tylko przez dwa tygodnie^Jakub Szymczak^5 lutego 2021^https://oko.press/warunkowe-otwarcie-przez-dwa-tygodnie-mozemy-isc-do-kina-i-wynajac-pokoj-w-hotelu/^Rząd ogłosił, że otwiera kina, teatry, hotele, stoki narciarskie i baseny. Można też uprawiać sport na kortach i boiskach na świeżym powietrzu. To otwarcie warunkowe - na dwa tygodnie od 12 lutego. Rośnie liczba zgonów, za chwilę możemy wrócić do zamknięcia Jeśli mamy koniec tygodnia, to czas na znoszenie obostrzeń. Rząd od miesięcy pokazuje, że nie kontroluje sytuacji epidemicznej w Polsce. Ruchy rządzących, które mają służyć powstrzymaniu rozprzestrzeniania się wirusa SARS-COV-2 od jesieni są chaotyczne, a zamykane branże narzekają na niewystarczającą i zbyt późną pomoc. Według oficjalnych danych, liczba nowych zakażeń jest znacznie niższa niż jesienią. W piątek 5 lutego Ministerstwo Zdrowia poinformowało o ponad 6 tys. nowych potwierdzonych przypadków. Niepokojące są jednak liczby dotyczące osób zmarłych na COVID-19. Od końca grudnia siedmiotygodniowa średnia osób zmarłych mieści się w okolicach 250-300 osób i nie chce odpuścić. Jednocześnie rząd jest pod presją. Przedsiębiorcy – szczególnie z branży gastronomicznej, hotelarskiej czy właściciele klubów fitness – prowadzą akcję OtwieraMY, gdzie pomimo zakazów, otwierają swoje biznesy. Reakcja rządu pokazuje, że jest bezradny. Pomimo zapowiadanych masowych kontroli, nic nie wskazuje na to, żeby otwarte restauracje czy hotele były surowo karane. 2 lutego 2021 Rząd jest oczywiście w trudnej sytuacji – nie może pozwolić na otwarcie wszystkich zamkniętych miejsc bez ograniczeń, bo mogłoby to spowodować znaczne pogorszenie i tak kruchej sytuacji epidemicznej. Jednak niekonsekwentnym działaniem i niewystarczającą – według wielu przedsiębiorców – pomocą sprawił, że do wyboru ma tylko opcje złe i gorsze. „Możemy dziś mówić co najwyżej o kruchej stabilizacji” – mówił na konferencji prasowej premier Mateusz Morawiecki – „W takich warunkach całkowity powrót do normalności byłby przedwczesny. Nie możemy sobie na to pozwolić”. Ciekawostką jest, że częściowe otwarcie – które można przedstawić jako sukces – ogłaszał sam Morawiecki. W ostatnich tygodniach nie pokazywał się on na konferencjach prasowych. Na pytania dotyczące szczepień musiał odpowiadać sam minister Dworczyk. Na konferencji prasowej 5 lutego premier Morawiecki ogłosił, jakie branże będą mogły wznowić działalność od 12 lutego. Nie ma dobrych wiadomości dla właścicieli zamkniętych z dnia na dzień pod koniec października 2020 restauracji – pozostaną one zamknięte. Otwarte natomiast zostaną zamknięte nieco później kina, teatry, filharmonie, opery. Ich otwarcie od 12 lutego jest jednak warunkowe i potrwa dwa tygodnie. Decyzje o dalszym otwarciu lub zamknięciu będą zależały od sytuacji epidemicznej. Otwarcie nastąpi oczywiście w warunkach reżimu sanitarnego – widzowie muszą nosić maseczki. Nie można będzie też zjeść popcornu – tęskniący za tą atrakcją jeszcze jakiś czas muszą obejść się smakiem, konsumpcja na sali kinowej jest zakazana. Sala może być wypełniona jedynie w połowie. Przypomnijmy, że w momencie, gdy kina zamykano, można było wypełnić jedynie 25 proc. miejsc. Warunkowo, na dwa tygodnie, zostaną też otwarte hotele. Tym razem dla wszystkich, nie tylko dla osób w podróży służbowej. Oczywiście także przy zachowaniu reżimu sanitarnego. Zajęte może być jedynie 50 proc. pokoi. Rząd otwiera również stoki narciarskie. Dla amatorów zamknięte były od 28 grudnia. W wielu miejscach ten zakaz był fikcją. Wiele stoków narciarskich otwierało się pomimo obostrzeń. Otwierają się natomiast baseny, chociaż aquaparki wciąż pozostaną zamknięte, tak samo jak siłownie. Od 12 lutego sport będzie można uprawiać na boiskach na świeżym powietrzu. Hale sportowe pozostają do użytku tylko dla zawodowców. Chyba że ktoś akurat jest gwiazdą Telewizji Polskiej. 4 lutego zdjęciem z hali sportowej, gdzie grał w koszykówkę, pochwalił się w mediach społecznościowych gwiazdor TVP Info Michał Rachoń. I przy okazji pokazał stosunek elit władzy i jej bliskich okolic do wprowadzanych obostrzeń. Na zdjęciu widać przynajmniej 13 osób. Gospodarka, Mateusz Morawiecki,
186^Bielan zawieszony za rycie pod Gowinem. Oświadcza OKO.press: „Pełnię obowiązki prezesa”^Radosław Gruca^5 lutego 2021^https://oko.press/bielan-zawieszony-za-rycie-pod-gowinem-oswiadcza-oko-press-pelnie-obowiazki-prezesa/^Adam Bielan, europoseł Porozumienia, zawieszony w partii. On sam tego nie uznaje. „Pełnię obowiązki prezesa i zwołam demokratyczne wybory” - mówi . „Mentalnie jest w PiS, a my budujemy partię” - mówią nam o Bielanie współpracownicy Gowina Koalicjant Prawa i Sprawiedliwości, partia, której pełna nazwa brzmi Porozumienie Jarosława Gowina, straciła właśnie jednego ze swoich liderów. Problem w tym, że dwa zwalczające się obozy inaczej wskazują kto przestał nim być. Chodzi o spór między frakcją Adama Bielana, przewodniczącego Konwencji Krajowej, a zwolennikami obecnego prezesa Jarosława Gowina. „Sąd koleżeński powierzył mi pełnienie obowiązków prezesa partii. Będę organizował demokratyczne wybory na kongresie partii w czerwcu. Sam w wyborach na prezesa nie wystartuję” – mówi OKO. press Adam Bielan. Jego zdaniem sytuacja w partii jest poważna i trzeba ją porządkować, a porządkami ma się zająć on sam. „Ujawnił się pewien problem, gdyż prezes partii po raz ostatni był wybierany w 2015 roku. Jego kadencja upłynęła zaś w kwietniu 2018 roku. Z naszego statutu wynika, iż jeśli prezes nie pełni funkcji, to sprawuje ją przewodniczący kongresu krajowego. A jest nim dziś Adam Bielan. Sąd koleżeński stwierdził więc obecnie, że skoro prezes nie został ponownie wybrany, to jego kadencja upłynęła, a p.o. prezesa jest właśnie Adam Bielan” – wyjaśniał podstawy takiego stanowiska Stanisław Urban z sądu koleżeńskiego, zwolennik Bielana. Razem z nimi dwoma zawieszono również członkinię sądu koleżeńskiego Annę Jóźwik i Marcela Klinowskiego. Jednak we wczorajszym (czwartek, 4 lutego) głosowaniu w prezydium partii, którego legalności Bielan i kilkoro jego ludzi nie uznaje, tylko dwie osoby zagłosowały przeciwko wnioskowi o jego zawieszenie. „Bielan próbuje tworzyć wrażenie, że nastąpiło jakieś pęknięcie w partii. Prawda jest jednak taka, że jest o krok od wyrzucenia z partii i tylko jego los jest przesądzony. Trwa rozpaczliwa próba stworzenia koła poselskiego wokół jego ludzi, ale poza Kamilem Bortniczukiem, który broni go jak niepodległości, nikt otwarcie nie zadeklarował, że odchodzi” – mówi nam jeden z współpracowników wicepremiera. Kto ma rację? Obie strony twierdzą, że dysponują ekspertyzami prawnymi. Na nasze pytanie o to, kto ma rozstrzygnąć ten prawny spór, Bielan wskazuje na sądy powszechne. Nie ma jednak wątpliwości, że miażdżąca większość prezydium poparła wniosek o jego wyrzucenie. Sam Jarosław Gowin wstrzymał się od głosu. Dzisiaj, w piątek 5 lutego, wieczorem ma odbyć się posiedzenie zarządu partii, na którym posłowie mają określić swoje stanowiska w sprawie głosowania. Wszystko wskazuje jednak na to, że Adam Bielan nie ma wystarczającego poparcia, by odkręcić wczorajszą decyzję. Ostatnie wydarzenia to finał sporu, który tlił się przez wiele miesięcy i rozpoczął się od konfliktu wokół sprzeciwu Gowina niezgadzającego się na organizowanie wyborów prezydenckich w maju 2020 roku. 13 stycznia 2021 Tak więc Adam Bielan, jedyny europarlamentarzysta Porozumienia, dziś zawieszony, wkrótce ma zostać wykluczony z jej szeregów. To kulminacja sporu o to, czym ma być Porozumienie i jak widzą przyszłość członkowie tej partii. Bielan, nazywany przez lata „spin doctorem”, w przeszłości rzecznik Prawa i Sprawiedliwości, poseł tej partii, eurodeputowany, a potem po kilkuletniej banicji wicemarszałek Senatu, od kilku lat był jednym z liderów Porozumienia. Jednak realnie, jak twierdzi większość polityków partii, wciąż czuł się członkiem PiS. „Zachowywał się, jakby był oddelegowany jako namiestnik prezesa PiS do partii, której jedynym celem jest bycie przystawką. Oficjalnie deklarował lojalność wobec Porozumienia, a jednocześnie robił wszystko, by utemperować każdą próbę niezależności” – mówią nam zwolennicy Gowina. Sam eurodeputowany jeszcze kilka dni wcześniej czuł się bardzo pewnie. O zbliżającym się posiedzeniu mówił, że będzie to jedynie spotkanie towarzyskie, bo kierownictwo w tym kształcie nie ma prawa się zbierać. Teraz podnosi, że według statutu wszystkie głosowania muszą odbywać się tajnie. Czwartkowe prezydium odbywało się zdalnie, więc każdy mógł zobaczyć kto i jak głosuje. Jeszcze w czwartek przed południem wydawało się, że konflikt, jaki narastał między Bielanem a stronnikami Jarosława Gowina w Porozumieniu, znów skończy się na prężeniu muskułów. Od wielu tygodni trwała medialna wymiana ciosów między nimi, ale czarę goryczy przelały ostatnie decyzje sądu partyjnego. Jego skład pod przewodnictwem Urbana zawiesił tydzień temu w partii Stanisława Derechajło, sekretarza generalnego, i Roberta Anackiego, wiceprezesa, uznawanego za jednego z najbardziej brutalnych zwolenników Gowina. Powodem decyzji sądu miały być m.in. nieprawidłowości w wyborze władz w regionie, o które wnioskodawcy oskarżali Anackiego. Jednak orzeczenia sądu większość członków nie uznaje, bo nie uznaje w ogóle prawa sądu do wydania takiej decyzji. W gruncie rzeczy to jednak tylko preteksty, bo chodzi o spór o to, jaką rolę powinno odgrywać Porozumienie w Zjednoczonej Prawicy. 28 stycznia 2021 „Bielan przez ostatnie miesiące walczył o swoją pozycję. Gdy był w Porozumieniu mógł się przedstawiać, jako ten, który steruje partią koalicyjną i trzyma ją w garści. Wczorajsza decyzja i głosowanie, w którym przegrał 23 do 2, to dowód na to, że realnie ma za sobą garstkę ludzi. Nie ma mowy o żadnym rozłamie” – mówi nam jedna z posłanek partii Gowina i podkreśla, że Bielan od dawna kwestionował pozycję lidera. Zwolennicy Gowina uważają, że Bielan inspirował nieprzychylne publikacje na temat swoich konkurentów w mediach i donosił na swojego prezesa koalicjantom z PiS. Co innego usłyszeliśmy od stronników europosła, nazywanych przez zwolenników Gowina „Bielankami”. „To nie my zaczęliśmy tę awanturę. Gowin budował sobie pozycję i paktował z opozycją. Realnie ma tylko swoje skromne grono wyznawców, z którymi większych rzeczy nie zrobi. Co najwyżej może się zapisać z nimi do PSL-u, czy PL2050, ale na to jakoś zbyt wielu chętnych nie ma i to po obu stronach” – mówi nam jeden z ludzi Bielana i sugeruje, że wicepremier chciał zdradzić Zjednoczoną Prawicę i rozmawiał o współpracy z opozycją, w tym z samą Platformą. Nie ma na to jednak żadnych dowodów. Władza, Adam Bielan, Jarosław Gowin, Porozumienie ,
187^Związkowcy z MSZ ocenili ustawę o służbie zagranicznej autorstwa PiS. Są przeciw^Maria Pankowska^5 lutego 2021^https://oko.press/zwiazkowcy-z-msz-ocenili-ustawe-o-sluzbie-zagranicznej-autorstwa-pis-sa-przeciw/^"W opinii, do której dotarło , MSZ-owska „Solidarność"" pokazuje, że przepychana przez PiS ustawa o służbie zagranicznej zawiera rozwiązania niespójne, błędne i dysfunkcjonalne. To poważne zagrożenie dla praw pracowniczych osób zatrudnionych w resorcie W  opisywaliśmy już najbardziej destrukcyjne założenia „ustrojowej rewolucji” szykowanej w Ministerstwie Spraw Zagranicznych przez rząd PiS. Sejm, głosami rządzącej większości, uchwalił ją w ekspresowym tempie na posiedzeniu 21 stycznia 2021. 2 lutego senacka Komisja Spraw Zagranicznych rekomendowała jego odrzucenie. Ale sprzeciw Senatu, w którym większość ma opozycja, będzie dla PiS łatwe do obalenia w Sejmie. Jak piszą związkowcy z NSZZ „Solidarność” Pracowników Służby Zagranicznej RP w opinii z 26 stycznia 2021 roku: „nowa Ustawa o służbie zagranicznej powinna odpowiadać zarówno na wyzwania, stojące przed współczesną polską służbą dyplomatyczną, jak też na potrzeby i obawy zatrudnionych w MSZ. […] Przedłożony projekt Ustawy nie odpowiada powyższym wymaganiom”. 15 stycznia 2021 „Solidarność” powołuje się przy tym na ankietę przeprowadzoną anonimowo wśród pracowników resortu między grudniem 2020 a styczniem 2021. Wynika z niej, że aż 2/3 z nich rozważa zmianę pracy. Powody? Zła atmosfera, dyskryminacja, brak szacunku przełożonych i niesatysfakcjonujące pensje. Najbardziej sfrustrowani są pracownicy z krótkim stażem. Przyszłość polskiej służby zagranicznej stoi pod znakiem zapytania. Związkowcy przypominają, że poprzednia ustawa o służbie zagranicznej została uchwalona w 2001 roku przy poparciu całego Sejmu. Wszystkie ugrupowania zgodziły się wtedy, że służba ta powinna być apolityczna i zawodowa, a ścieżka kariery jasna. „Solidarność” podkreśla, że problemy MSZ brały się nie ze złego prawa, a z obchodzenia przepisów. Dlatego przyznaje, że konieczne są zmiany, by zaradzić największym bolączkom resortu: Problem w tym, że zaproponowane przez PiS rozwiązania wręcz pogorszą sytuację w resorcie. Związkowcy wskazują na problemy, o których pisaliśmy w , np. niewłaściwą diagnozę MSZ jako instytucji hermetycznej, upolitycznienie zawodu ambasadora, kierowanie na placówki osób bez doświadczenia w dyplomacji, przymusowe zwalnianie osób powyżej 65. roku życia czy stworzenie instytucji Szefa Służby Zagranicznej. „Solidarność” krytykuje nawet zachwalane przez ministra Raua udostępnienie archiwów MSZ i przekazanie ich do dyspozycji IPN. Wskazuje, że jest to niezgodne z ustawami o narodowym zasobie archiwalnym i archiwach, ochronie informacji niejawnych oraz o IPN. Z uznaniem związkowców spotkało się właściwie tylko jedno rozwiązanie: rozszerzenie katalogu zabezpieczeń socjalnych dla dyplomatów na placówkach (art. 53 ust. 1 pkt 7 projektu), np. pokrycie opłat za przedszkole czy wprowadzenie dodatków na utrzymanie współmałżonka i dzieci. Wielu elementów nadal brakuje. W większości projekt stanowi jednak poważne zagrożenie dla praw pracowniczych. W art. 52 ust. 2 autorzy zapowiadają, że kierownictwo resortu będzie odwoływać dyplomatów z placówek zagranicznych w sytuacji, gdy będą nieobecni w pracy dłużej niż trzy miesiące w ciągu każdego półrocza od objęcia obowiązków. Zawodowi dyplomaci w takim przypadku będą przenoszeni do pracy w centrali. Inni pracownicy zagraniczni po prostu zwalniani. MSZ-owska „Solidarność” widzi tu dyskryminację ze względu na płeć, bo przepis uderzy przede wszystkim w kobiety, które chciałyby łączyć macierzyństwo z karierą zawodową. Odwoływanie z placówek osób na urlopie macierzyńskim, rodzicielskim czy ojcowskim według związku jest sprzeczne z art. 18 Konstytucji („macierzyństwo i rodzicielstwo znajdują się pod ochroną i opieką Rzeczypospolitej Polskiej”) i z art. 51 Kodeksu pracy. Przepis ten nie przewiduje zarazem rozwiązań dla par zatrudnionych na tej samej placówce. Co np. ma zrobić małżeństwo, gdy mąż lub żona zostanie przeniesiona do Warszawy albo zwolniona? Na tym nie koniec. Związkowcy wskazują, że ustawa nakłada na zawodowych dyplomatów „wiele obowiązków i ograniczeń, których zakres pozostaje w sprzeczności z normami prawa pracy”: „Solidarność” pisze, że proponowana ustawa wyróżnia cztery kategorie pracowników służby zagranicznej, spośród których jedna – ambasadorowie – ma zyskać szczególne przywileje. Autorzy tłumaczą, że ambasadorowie, czyli „pełnomocni przedstawiciele RP w innym państwie lub przy organizacji międzynarodowej” mają pochodzić z nadania politycznego i, tak jak ministrowie, reprezentować w MSZ „czynnik polityczny”, oddzielny od dyplomatów zawodowych. 21 stycznia 2021 Projekt nie precyzuje jednak co stanie się w przypadku, gdy na stanowisko ambasadora będą delegowani zawodowi dyplomaci. „Czy objęcie politycznego, z definicji Ustawy, stanowiska pełnomocnego przedstawiciela Polski […] oznacza utratę statusu dyplomaty zawodowego? I czy po zakończeniu misji ambasadora odzyskują oni »apolityczność« i otrzymają oni prawo powrotu do korpusu dyplomatów zawodowych? Czy też w każdym przypadku kariera zawodowego dyplomaty będzie zależała od uznaniowej decyzji Ministra lub Szefa Służby Zagranicznej?” – niepokoją się związkowcy. W zamyśle projektodawców ambasador ma zostać także zwolniony z odpowiedzialności za kierowanie placówką zagraniczną. Zamiast niego, decydować i odpowiadać za wszystko ma jego zastępca. „Solidarność” widzi tu naruszenie ustawy o finansach publicznych, kodeksu pracy i ustawy o ochronie informacji niejawnych. „Przyjęcie tak brzmiących regulacji niesie realne ryzyko rozproszenia odpowiedzialności, sporów kompetencyjnych, co będzie miało dezorganizujący wpływ na funkcjonowanie służby zagranicznej” – czytamy w opinii. Projektowany art. 50 ust. 3 przewiduje, że premier na nowo określi mnożniki wynagrodzenia zasadniczego członków służby zagranicznej. Zdaniem związkowców może to skutkować obniżeniem wynagrodzeń, na których wysokość narzekają dziś dyplomaci. Zwłaszcza, że projekt nie wiąże wysokości pensji ze stopniem dyplomatycznym danego pracownika. „Solidarności” widzi w tym „jakościową, i niekorzystną, zmianę w porównaniu z dotychczas obowiązującym prawem”. W projekcie zapisano także podniesienie dodatku służby zagranicznej – dodatkowych pieniędzy dla posiadaczy stopni dyplomatycznych – do 40 proc. wynagrodzenia zasadniczego. Autorzy ustawy mimo to twierdzą, że ich projekt nie obciąży polskiego budżetu. Związkowcy uważają, że tym samym, aby sfinansować wyższe dodatki, MSZ będzie musiało szukać oszczędności kosztem podstawowych wynagrodzeń pracowników. Jedną ze zmian ma być także likwidacja stopnia dyplomatycznego ambasadora tytularnego (art. 88) – zamiast niego najwyższym stopniem ma być minister pełnomocny. Autorzy nowej ustawy chcieliby, aby ambasadorem tytułować jedynie urzędujących kierowników placówek zagranicznych. Związkowcy podkreślają, że Konwencja Wiedeńska o stosunkach dyplomatycznych, na którą powołuje się rząd, wcale nie reguluje tej kwestii w proponowany sposób. A zmiana sprowadzi się do faktycznego obniżenia stopnia dyplomatycznego części wieloletnich pracowników MSZ. „Przepisy artykułów 50. i 88. wydają się być sprzeczne z art.2. Konstytucji RP, naruszając konstytucyjne zasady – ochrony praw słusznie nabytych oraz lex retro non agit” – pisze „Solidarność”. 25 stycznia 2021 W artykule 16 ust. 2 pkt 5 autorzy projektu zakazują dyplomatom zawodowym pełnienia funkcji w związkach zawodowych. Związkowcy wskazują, że jest to pogwałcenie przepisów polskiej Konstytucji (art. 12 i 59), Konwencji nr 151 Międzynarodowej Organizacji Pracy oraz Europejskiej Karty Społecznej. Z art. 5 Konwencji MOP, którą Polska ratyfikowała w 1982 roku, wynika, że krajowe ograniczenia działalności związkowej mogą dotyczyć jedynie policji oraz sił zbrojnych. Polskie prawo przewiduje możliwość pełnienia funkcji związkowej nawet dla policjantów (poza tymi na stanowiskach kierowniczych). Podobne regulacje dotyczą wysokich urzędników służby cywilnej. „Tymczasem projekt Ustawy o służbie zagranicznej obejmuje zakazem pełnienia funkcji związkowych na wszystkich, niezależnie od stopnia i stanowiska, członków korpusu dyplomatów zawodowych” – pisze MSZ-owska „Solidarność”. Zdaniem związkowców po przyjęciu nowej ustawy dyplomaci zawodowi zostaną pozbawieni reprezentacji i ochrony związkowej. „Wejście ustawy w życie będzie równoznaczne albo z rozwiązaniem zakładowej organizacji związkowej, albo z wyłonieniem Komisji Zakładowej, która będzie odzwierciedlać interesy i opinie niewielkiej grupy pracowników MSZ” – czytamy w opinii. Zdaniem MSZ-owskiej „Solidarności” w Komisji Zakładowej powinni zaleźć się dyplomacji „dorównujący przedstawicielom pracodawcy wiedzą o specyfice służby zagranicznej, stopniem dyplomatycznym i doświadczeniem zawodowym”. Obecnie szefem Komisji Zakładowej jest właśnie zawodowy dyplomata – ambasador Zdzisław Raczyński. 22 stycznia 2021 Władze „Solidarności” MSZ zwracają też uwagę na wadliwy tryb przygotowania ustawy. Jak pisaliśmy w  projekt nie był konsultowany ani publicznie, ani w kręgach rządowych. Z pism ministra rozwoju Jarosława Gowina i ministra ds. europejskich Konrada Szymańskiego wynika, że ujrzeli dokument na kilka godzin przed głosowaniem w Radzie Ministrów. Rząd nie uwzględnił krytycznych opinii własnych ministrów. Nie skonsultował też ustawy ze związkami zawodowymi – ani na etapie przygotowań, ani nie przekazał im gotowego projektu. Tymczasem zgodnie z art. 19 ust. 2 ustawy o związkach zawodowych „organy władzy i administracji państwowej kierują założenia albo projekty aktów prawnych do odpowiednich władz statutowych związku, przewidując termin przedstawienia opinii, nie krótszy jednak niż 30 dni”. Związkowcy podkreślają, że termin ten nie został zachowany, co stanowiło naruszenie prawa. A także negatywnie wpłynęło na jakość proponowanej przez rząd ustawy. „Prace nad projektem Ustawy o służbie zagranicznej były prowadzone potajemnie, bez zasięgania opinii związków zawodowych, praktyków dyplomacji, pracowników MSZ, a na stronicach Rządowego Centrum Legislacji projekt ustawy został umieszczony w dniu przekazania projektu do Sejmu” – piszą władze MSZ-owskiej „Solidarności”. Władza, Świat, Zbigniew Rau, Ministerstwo Spraw Zagranicznych, NSZZ „Solidarność” prawa pracownicze"
188^Panie doktorze, ja jestem za życiem, ale córka tego nie zniesie [rozmowa z ginekologiem]^Magdalena Chrzczonowicz^5 lutego 2021^https://oko.press/panie-doktorze-ja-jestem-za-zyciem-ale-corka-tego-nie-zniesie/^Te dzieci, które się urodzą, będą oddawane do ośrodków opieki, jak w XIX w., bo rodzice nie będą w stanie się nimi zająć. Taka to cywilizacja życia. O sytuacji kobiet po wyroku TK Julii Przyłębskiej rozmawiamy z lekarzem ginekologiem-położnikiem  Magdalena Chrzczonowicz, : Co teraz będzie? Lekarz ginekolog*: Polkom będzie bardzo źle. Polkom będzie źle, bo wszystko, co dotyczy problemów prokreacji w naszym kraju, cynicznie wykorzystują politycy. Polki, rzecz jasna, będą dalej przerywać ciążę, tylko za granicą lub za pomocą tabletek. Oczywiście te, które będzie na to stać i będą wiedziały, gdzie szukać pomocy. Czyli jak zwykle bogatym nic się nie stanie, a biednym… no cóż, czy ktoś się kiedyś przejmował biednymi? Ta decyzja dotyczy zresztą stosunkowo niewielkiej liczby kobiet, u których płód jest z wadą – ok. 1000 rocznie. Jeszcze przed tym wyrokiem ekstremalnie trudno było przerwać ciążę w Polsce. I tak większość robiła to za granicą. Tyle tylko, że nas to cofa do czasów minionych, kiedy nie było USG, nie było genetyki, biologii molekularnej, nie było takiej wiedzy. A może my jesteśmy mentalnościowo po prostu jeszcze w minionym wieku, myślimy kategoriami religijnymi, nie naukowymi i nie lubimy wolności.  Myślimy: dziecko to dar Boga, a stwórca nie może być tak okrutny, że skaże to dziecko na tak straszne wady. Niestety, te straszne wady się pojawiają i to sprawa natury.  Mam nadzieję, że młodzi to zaczynają już rozumieć i z czasem będzie tak jak w innych krajach. Mam nadzieję, że nie będziemy religijnym przykładem dla innych krajów.  Teraz myślę, że mamy to na własne życzenie, przecież większość Polaków taką zmianę popiera. No właśnie wcale nie popiera. W sondażach za całkowitym zakazem aborcji opowiada się 8-9 proc. badanych. W ostatnim sondażu IPSOS dla  66 proc. osób badanych uznało, że „kobieta powinna mieć prawo do przerwania ciąży do 12. tygodnia jej trwania”. No jak to? Przecież zaostrzenie ustawy było w programie PiS, programie prezydenta. Trzeba było czytać programy. Zapewne mało kto czytał.  Bo widzi pani, u mnie było dużo takich pacjentek, co były za zakazem przerywania ciąży, ale przerywały. Przychodzi pacjentka, mówi, że chce przerywać ciążę z powodu wad płodu, bo jej sytuacja jest wyjątkowa. Ale generalnie jest przeciwko.  Wiele lat temu przyszedł do mnie znany działacz pro-life z córką. Oczywiście jest przeciwko aborcji, ale córka to co innego, córka tego nie zniesie, ta sytuacja jest wyjątkowa. Terminację ciąży wykonała za granicą. Teraz jest szczęśliwą mamą dwojga dzieci. A rzeczywiście wcześniejsza sytuacja pewnie by ją przerosła. Jeżeli mamy wolność wyboru, to mamy wolność, nie przymus państwowy i nie „szczególne sytuacje”. Ta hipokryzja mnie najbardziej denerwuje. Zakaz przerywania ciąży na pewno nie służy życiu, to żadne życie. I na pewno nie służy demografii. Jak wyglądało przerywanie ciąży przez ostatnie trzy miesiące, między wyrokiem a jego publikacją? Nasz szpital nie utrudniał. Jeżeli były wskazania do zabiegu, to zabieg był. Na pewno jest ekstremalnie trudno w skali kraju. Ale na szczęście były – nieliczne – ośrodki, które robiły tego typu zabiegi, myśląc o kobiecie. Bo to nie ma żadnego związku z życiem “nienarodzonym”. To ma związek z kobietą. Tak samo zresztą wyglądała sytuacja przed wyrokiem, przed październikiem 2020 roku. Zna pani przykład woj. podkarpackiego. Tam od dawna wszyscy są święci, nikt tam żadnych zabiegów nie robi. Chyba że tranzyt na Słowację. I do pana szpitala przyjeżdżały pacjentki z całej Polski? Nie. Było zresztą stanowisko Polskiego Towarzystwa Ginekologicznego, w którym wskazywano, że pacjentka musi mieć dostęp do legalnego zabiegu w swoim województwie. Oczywiście podkarpackie się wyłamało, wszyscy tam zgłosili klauzulę sumienia. Dlaczego lekarze powołują się na klauzulę sumienia? Bo ta klauzula sumienia to bezpieczna rzecz. Zgłaszam, jestem czysty, nikt się mnie nie czepia, nie może mieć pretensji, nie będzie nic sprawdzał. Tylko pacjentki cierpią. Trudno być lekarzem kobiet, łatwej koniunkturalistą.  Ale czego konkretnie się bali?  Tego, że ktoś zarzuci, że zabieg wykonany bez wystarczających wskazań. Ale też działaczy prolajferskich. Oni stoją z dużymi banerami przed szpitalem, często wywołują po nazwisku, że ten lekarz jest mordercą. Przecież nawet w sądzie, gdy sądzi się sprawę o prawdziwe morderstwo, to nazwisko jest utajnione. A tu nazwisko na banerze. Policja nic z tym nie robiła, nikt nie reagował. Nie egzekwował prawa, bo to przecież bezprawne. A Pan jest za prawem do przerywania ciąży niezależnie od powodu? Tak, jestem za, ale widzę, co się stało ze społeczeństwem przez te lata, jak zmieniła się mentalność. Nie jestem pewien, czy to da się odwrócić. Potrzeba lat. Co odwrócić? Pracowałem jeszcze w poprzednim systemie, gdy przerywanie ciąży było dozwolone [od 1956 do 1993 aborcja była dopuszczalna „ze względu na trudne warunki życiowe kobiety ciężarnej” – red.]. Wie pani, nikt wtedy nie trafiał do szpitali psychiatrycznych, nie przechodził załamania nerwowego po przerwaniu ciąży. Nie było tego “syndromu postaborcyjnego”, bo nikt kobiet morderczyniami nie nazywał.  Oczywiście zdecydowanie lepiej, bezpieczniej skutecznie zapobiegać niechcianej ciąży niż ją przerywać. Ale nie zawsze się da i w większości krajów kobieta ma prawo wyboru, ma wolność wyboru. Polki tego pozbawiono w imię jakichś interesów politycznych. A gdy płód jest z wadami, których nie można skorygować, to już jest nieludzie. To zadawanie tortur.  Mamy niesamowity postęp w diagnostyce prenatalnej, wiemy o płodzie coraz więcej, widzimy wady. Część wad można leczyć prenatalnie, cześć po urodzeniu. Ale części nie daje się pomóc. Wolność wyboru pozwala uniknąć nieszczęścia, cierpienia. Diagnostyka prenatalna nie powinna służyć przygotowaniu pacjentki do urodzenia dziecka nieodwracalnie uszkodzonego. Takie podejście jest okrutne. Po cywilizacji śmierci nastała cywilizacja życia. To cywilizacja śmierci stworzyła USG, jak rozumiem? Biologię molekularną, precyzyjną diagnostykę? To jest dziwne i nowe pojęcie. Tak samo dziwne jest pojęcie “życia poczętego”. Ale w tej całej cywilizacji życia panuje taki koniunkturalizm – lepiej powiedzieć, że się nie robi aborcji, niech sobie kobieta szuka, tuła się od szpitala do szpitala, może ktoś się zlituje. Terminacji ciąży dokonywali lekarze, którzy troszczyli się o kobiety, którym los kobiet nie był obojętny. To także kwestia demografii. Po takim doświadczeniu przy pierwszej ciąży nie ma szans, by kobieta zaszła w kolejną. Ona nigdy nie urodzi kolejnego dziecka, będzie miała traumę. A te dzieci, które się urodzą, będą oddawane do ośrodków opieki, jak w XIX w., bo rodzice nie będą w stanie się nimi zająć. Taka to cywilizacja życia. A zdarzyło się, że pacjentka się rozmyśliła? Przyszła na zabieg, ale zrezygnowała? Oj, na przestrzeni tych lat mogło się zdarzyć, ale to były absolutnie sporadyczne przypadki. Jak jest pacjentka już przyjęta na przerwanie ciąży, to ona prawdopodobnie tyle wycierpiała, ganiali ją od szpitala do szpitala, od lekarza do lekarza i tak przeczołgali, że ona jest zdeterminowana, proszę mi wierzyć. Nie było też mowy w Polsce o żadnym namawianiu na aborcję. Gdy okazywało się, że płód jest uszkodzony i ciążę można przerwać, to lekarz albo milkł i unikał pytań, albo – jeżeli z tych bardziej empatycznych – po prostu informował o różnych możliwościach, w tym prawnej możliwości przerwania ciąży. Naprawdę, uzyskać dostęp do zabiegu przerwania ciąży było w Polsce bardzo trudno. Odsyłanie po kolejne zaświadczenia, niby konsultacje z kolejnymi lekarzami, przeciągnie terminów, aż jest za późno. Najważniejsze, żeby uniknąć odpowiedzialności. A że pacjentka cierpi?  Tak, ale to już przeszłość. Chociaż cierpienie coraz bardziej aktualne. Bo nie sądzę, by lekarze ryzykowali po publikacji wyroku. Pozostaje oczywiście ta furtka dotycząca ratowania zdrowia psychicznego kobiety, ale nie wiem, który psychiatra będzie pierwszy, żeby wystawić takie zaświadczenie. Nie wierzę, że to się uda. Widzi pan szansę na odwrócenie tej sytuacji? Na liberalizację przepisów.  Opozycja musiałaby mieć jedną linię postępowania, jedno zdanie w tej kwestii. Ale to się nie stanie. Nikt w Polsce nie lubi problemów z prokreacją, nieważne, czego by one nie dotyczyły.  *Lekarz, z którym rozmawiamy, chce pozostać anonimowy. Pracuje w jednym z polskich szpitali. Jest ginekologiem i położnikiem Zdrowie, Kobiety, Trybunał Konstytucyjny, aborcja
189^Redaktorka portalu Jewish.pl przesłuchana. Ponoć „obraziła naród polski” pisząc o Zagładzie Żydów^Adam Leszczyński^4 lutego 2021^https://oko.press/redaktorka-portalu-jewish-pl-zarzut-obrazy-narodu/^Katarzyna Markusz, redaktorka portalu Jewish.pl, została przesłuchana na policji w Sokołowie Podlaskim. Za napisanie prawdy o współudziale Polaków w Zagładzie ktoś oskarżył ją o „obrażanie narodu polskiego”. Grożą za to trzy lata więzienia Katarzyna Markusz prowadzi portal poświęcony życiu żydowskiemu w Polsce – jego historii i teraźniejszości. Pracuje też nad doktoratem z historii w Instytucie Historii Polskiej Akademii Nauk. Zdanie, które spowodowało oskarżenie, napisała w artykule dla „Krytyki Politycznej”. Brzmiało: „Czy doczekamy dnia, w którym polska władza również przyzna, że niechęć do Żydów była wśród Polaków nagminna, a polski współudział w Zagładzie jest faktem historycznym?”. Cały artykuł (opublikowany 9 października 2020) można przeczytać tutaj. Dotyczy polityki historycznej rządu PiS. „Polscy politycy, a już zwłaszcza ambasadorowie i dyplomaci, od mówienia prawdy wolą jednak wygodne życie w wyimaginowanym świecie wartości i przymiotów przypisywanych własnemu narodowi. Niezłomność, gościnność, męstwo i szlachetność Polaków oraz oczywiście rzekomo ogromna pomoc udzielana Żydom w czasie wojny i tuż po niej to jedna z tych fikcji, którymi karmią nas polscy politycy od wielu dekad” – pisała w nim Markusz. Ktoś – Markusz nie wie, kto – złożył w tej sprawie do prokuratury na warszawskiej Ochocie zawiadomienie o popełnienie przestępstwa z art. 133 kodeksu karnego. Znajduje się on w rozdziale zatytułowanym „Przestępstwa przeciwko Rzeczypospolitej Polskiej” i brzmi następująco: „Kto publicznie znieważa Naród lub Rzeczpospolitą Polską, podlega karze pozbawienia wolności do lat trzech”. Prokuratura wszczęła postępowanie w sprawie i postanowiła przesłuchać redaktorkę w charakterze świadka. Markusz zeznawała na policji w Sokołowie Podlaskim, gdzie mieszka. Przesłuchanie odbyło się 4 lutego 2021. „Policjantka odczytała listę pytań, którą jej przysłano. Zapytała, czy piszę doktorat i w jakim celu napisałam ten artykuł” – mówi Katarzyna Markusz w rozmowie z . Dziennikarka zastanawiała się chwilę nad odpowiedzią. „Po co się właściwie pisze artykuły? Żeby podzielić się swoimi refleksjami z czytelnikami”. Policjantka – relacjonuje redaktorka Jewish.pl – zapytała także, czy Markusz „chciała obrazić naród polski”. „Oczywiście nie” – mówi Markusz. Portal Jewish.pl wielokrotnie pisał o sprawach drażliwych dla nacjonalistycznie nastawionej części opinii publicznej. „Dostawałam wiele hejterskich wiadomości. Ale pierwszy raz ktoś złożył doniesienie do prokuratury” – komentuje Markusz. „Uważam, że takie sprawy to marnowanie pieniędzy podatników. Powiedziałam to zresztą”. Nie wiadomo, kto złożył doniesienie. Po opublikowaniu artykułu Markusz w „Krytyce Politycznej” groził jej doniesieniem „Instytut do Walki z Antypolonizmem Verba Veritatis”, finansowany – jak pisaliśmy w  w grudniu 2020 roku – z Funduszu Sprawiedliwości kontrolowanego przez Zbigniewa Ziobrę. „Instytut” składa doniesienia do prokuratury. W grudniu 2020 informował, że jego zdaniem popełnienia przestępstwa znieważenia Rzeczypospolitej Polskiej lub narodu polskiego mogli dopuścić się: – wiceprzewodnicząca Parlamentu Europejskiego Niemka Katarina Barley; – były przewodniczący litewskiego Sejmasa, producent telewizyjny Arunas Valinskas; – Katarzyna Markusz, działaczka społeczna i dziennikarka; – Michał Nowicki, polski komunista mieszkający we Francji. Zdanie z artykułu Markusz trudno podważyć z punktu widzenia piśmiennictwa historycznego. Nie ulega wątpliwości, że * antysemityzm przed wojną w Polsce był powszechną postawą; * udział licznych Polaków w Zagładzie jest faktem historycznym. I jedno, i drugie zostało doskonale udokumentowane i nie jest kwestionowanie nawet przez historyków współtworzących politykę historyczną PiS. Dyskusja dotyczy skali współudziału polskich obywateli w Zagładzie (oraz tego, kto współpracował), a nie samego faktu. Np. według drobiazgowych badań na terenie 9 powiatów z obszaru Generalnego Gubernatorstwa opublikowanych w zbiorowej dwutomowej pracy „Dalej jest noc” w 2018 roku dwóch na trzech Żydów szukających ratunku na polskiej prowincji zginęło z rąk Polaków lub przy ich współudziale, np. w wyniku denuncjacji. (Więcej o wynikach badań historyków z Centrum Badań nad Zagładą Żydów pisaliśmy tutaj). Z drugiej strony, politycy rządzącej prawicy mówią, że z Niemcami współpracował „margines społeczny” albo „szumowiny”, minimalizując rozmiary zjawiska, ale go nie negując wprost. W lutym 2018 roku w Monachium premier Morawiecki mówił np., że „indywidualni sprawcy” pomagali Niemcom przy Zagładzie Żydów i że byli także „żydowscy sprawcy”. Przesłuchanie Markusz to kolejny z – licznych już – przypadków wykorzystywania narzędzi prawnych do ścigania za wypowiedzi dotyczące przeszłości, które nie podobają się rządzącym oraz ich sojusznikom. 9 lutego 2021 zostanie ogłoszony wyrok w procesie cywilnym wytoczonym przez Filomenę Leszczyńską (wspieraną przez „Redutę Dobrego Imienia”) prof. Janowi Grabowskiemu i prof. Barbarze Engelking za fragment zbiorowego dzieła pod ich redakcją „Dalej jest noc”. W książce znalazła się wzmianka o stryju Leszczyńskiej, którą uznała ona za zniesławiającą. 16 stycznia 2021 Historia, Prokuratura, cenzura polityka historyczna wolność słowa Zagłada Żydów
190^Kobieta w ciąży jako człowiek dla Kaczyńskiego nie istnieje. Jest tylko mężczyzna i płód [FUSZARA]^Piotr Pacewicz^4 lutego 2021^https://oko.press/kobieta-w-ciazy-jako-czlowiek-dla-kaczynskiego-nie-istnieje/^Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi. Nie będzie usprawiedliwienia dla prawicy. Wszędzie na świecie na czele ruchów protestu stają kobiety - mówi prof. Małgorzata Fuszara Piotr Pacewicz, : Jesteś badaczką gender, od 30 lat jedną z liderek polskiego feminizmu, w latach 2014-2015 byłaś ministrą ds. równego traktowania. Jak z perspektywy równości płci oceniasz opublikowane 28 stycznia 2021 orzeczenie tzw. Trybunału Konstytucyjnego? Małgorzata Fuszara*: To orzeczenie pokazuje, że kobieta jako podmiot w ogóle dla tej władzy nie istnieje. Odwołam się do wypowiedzi pana Jarosława Kaczyńskiego, cytatu, który zapada w pamięć, że chodzi o to, żeby się urodziło i zostało ochrzczone. To symbol polityki, w której kobiet nie ma i nie ma kobiecej perspektywy. Nie istnieje podmiot, człowiek, który jest w ciąży, jest tylko abstrakcyjne myślenie o płodzie i mężczyzna, który decyduje, co się z tym płodem ma stać. Dla niego nie ma znaczenia, że jest kobieta w ciąży, on wręcz tego nie zauważa. Dokładnie cytując, Kaczyński mówił w 2016 roku mówił, że chce, żeby „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście. W politologii mówi się, że problem nieobecności kobiet ma dwa wymiary. Deskryptywny, czyli że nie ma odpowiednio dużo kobiet i nie mają one wpływu na politykę, bo nawet jeżeli są, to w niższych ciałach decyzyjnych, a w parlamencie jest ich za mało, żeby decydować, jakie sprawy zostaną uznane za priorytetowe. Nieobecność substancjalna polega na tym, że tematy ważne dla kobiet w polityce nie istnieją i to od wielu lat. Jesteśmy właśnie świadkami włączenia się, a mówiąc mniej delikatnie, wdarcia się kobiet do tej sfery, gdzie się decyduje się o sprawach nie tylko kobiet, ale mówiąc szumnie o sprawach świata. Zawsze pada tu podejrzliwe pytanie, czy obecność kobiet zmienia coś w polityce. Bo co zmienił fakt, że premierką była pani Szydło, skoro ona tylko transmitowała to, co męskie gremia jej partii ustalały? No właśnie. Aktywną rolę w życiu publicznym pełni Kaja Godek. Jeszcze ciekawszy jest przykład Jadwigi Emilewicz, ambitnej polityczki, prowadzącej własne gry o władzę, osoby do pewnego stopnia nowoczesnej, która nagle ogłosiła, że „wolność kobiety kończy się w momencie, kiedy zaczyna się ciąża, bo jest ograniczana wolnością dziecka”. Obie te osoby są bliskie Kościołowi katolickiemu. Wyrażają, każda po swojemu, podejście, w którym kobieta traci podmiotowość, prawo do decydowania o swoim losie, swoim zdrowiu, a nawet życiu, w momencie, gdy zachodzi w ciążę. Takie patrzenie na świat zostało ostatnio zakwestionowane w Argentynie, gdzie dokonuje się rodzaj feministycznej rewolucji [tutaj seria publikacji  na temat Argentyny – red.]. W Europie zostało zakwestionowane dobre 40 lat temu. W 1981 roku odbyło się referendum we Włoszech, konserwatyści liczyli na to, że w katolickim kraju zakaz aborcji zostanie utrzymany, ale wynik był odwrotny. W Hiszpanii do 1985 roku obowiązywał całkowity zakaz aborcji, potem do 2010 roku ustawa podobna do naszej z 1993 roku, ale z warunkiem „zdrowia zarówno fizycznego, jak psychicznego”. Oddanie kobietom prawa do decydowania o swej ciąży nie nastąpiło tak dawno, a świat już zapomniał, jak potężne były konserwatywne bastiony. Tradycyjne podejście było wzmacniane nawet przez naukę. W socjologii Talcotta Parsonsa mowa o „naturalnej” hierarchii ról w rodzinie. My pozostaliśmy skansenem starego sposobu myślenia. Kaja Godek i Jadwiga Emilewicz uważają za „naturalne”, że kobiety nie mają wyboru. Protesty Strajku Kobiet odrzucają takie spojrzenie. Mają szerszy wymiar niż tylko prawa reprodukcyjne, dotyczą także innych uprawnień, które według młodych kobiet przysługują im jako ludziom. Dla nich to właśnie rzecz naturalna. Rewolucja świadomości nie dokonałaby się w Polsce, gdyby nie wszystko to, co ruch feministyczny robił przez ostatnie lata. Przypominam sobie przygotowania do Pekinu 1995 roku, ostatniej konferencji ONZ poświęconej kobietom. Hasłem było „prawa kobiet – prawami człowieka”. Ile było wtedy w Polsce prześmiewczych komentarzy… Byłyśmy w kółko pytane, a co to w ogóle znaczy? Czy kobieta to nie człowiek? To po co mówić o prawach kobiet? Dla młodego pokolenia jest dziś oczywiste, że kobiety mają specyficzne prawa i że muszą się o nie ubiegać, bo ciągle nie są one dostatecznie zagwarantowane. Są oczywiście kobiety, które mają inny pogląd, jak pani profesor Pawłowicz i pani Kaja Godek, z tak różnych pokoleń, ale sobie bliskie. Ich punkt widzenia jest zrozumiały, bo wszyscy się patriarchalnie wychowywaliśmy, część osób ten patriarchalny światopogląd później podziela, niezależnie od płci biologicznej. Z drugiej strony one same sobą zaprzeczają temu, co mówią, bo robią publiczne kariery, a w ramach tradycyjnej kobiecości powinny siedzieć w domu i wychowywać gromadkę dzieci. To zresztą jest charakterystyczne dla wielu kobiet prawicowych, że siebie uważają za wyjątek, mają pogląd jak kobieta powinna żyć, ale to ich niekoniecznie dotyczy. Kobiety stały się siłą polityczną? Stały się potężną siłą. Nieprzypadkowo wszędzie na świecie na czele ruchów protestu stoją kobiety, od Białorusi po Amerykę Południową, nie tylko w obronie swoich praw. To ogromna zmiana. Kobiety w podręcznikach historii stanowiły ledwie procent głównych postaci. Teraz są przywódczyniami jak słynna wolność wiodąca lud na barykady. W feminizmie dużo mówi o „rosnącej świadomości” swoich praw i mnie się wydaje, że młode pokolenie Polek ma tę lekcję już za sobą. I to jest najważniejszy wniosek, bo demonstracje ustaną w pewnym momencie, to oczywiste, natomiast ta świadomość pozostanie. Jesteśmy na etapie „backlashu”, odbierania kobietom wszystkich właściwie praw, reprodukcyjne są najlepszym wskaźnikiem, ale kobiety są też wypychane z polityki i z mediów, nie tylko prorządowych. Idzie atak na równościową edukację w szkołach i w szkołach wyższych. Ale ja nie mam wątpliwości, że to młode pokolenie wie, że – jak brzmi moje ukochane hasło demonstracji Strajku Kobiet – „Annuszka już rozlała olej”. Złowieszcze hasło dla władzy. Jak ktoś czytał „Mistrza i Małgorzatę” to wie, o co chodzi. A jak ktoś jeszcze Bułhakowa nie czytał, to diabeł, który odwiedził komunistyczną Moskwę przepowiada reżimowemu pisarzowi, że nie poprowadzi zebrania Związku Literatów, bo „Annuszka już kupiła olej słonecznikowy, i nie dość, że kupiła, ale już go nawet rozlała. Tak więc zebranie się nie odbędzie”. Parę godzin później pisarz ślizga się na plamie oleju na torach i wpada pod tramwaj, który obcina mu głowę. Tak właśnie, sprawy będą się dalej toczyły tym torem, którym toczyć się muszą, i ten tor został wyznaczony przez kobiety. Jeśli się czegoś obawiam, to, że kobiety mają tak krytyczny i prześmiewczy stosunek do zinstytucjonalizowanej polityki, że mogą nie przykładać wagi do tego, żeby ich reprezentantki znalazły się w miejscach, gdzie władza jest sprawowana. Ale mam nadzieję, że najbliższe wybory nie potwierdzą tych obaw. Pamiętajmy, że wiele z osób protestujących dopiero uzyska prawa wyborcze, bo przecież tam są nawet 15-latki i młodsze. Ta grupa w ogóle nie jest badana w sondażach politycznych. Dziennikarze lubią mówić, że jak wynika z sondaży młodzież popiera PO albo Lewicę, albo Konfederację, ale sondaże łapią tylko poglądy dorosłych. Wielka grupa nastolatek dopiero wkroczy na scenę i mam nadzieję, że wraz z nimi nadciąga wielka zmiana, łącznie z odwojowaniem, odbijaniem po kolei wszystkich praw kobiet. Osoby w – pardon – naszym wieku często wybrzydzają, że hasła Strajku Kobiet są wulgarne, a język tego protestu ordynarny, nadmiernie agresywny. Owszem, i to jest intencjonalne. Bo jak głosi popularne hasło – „Grzeczne już byłyśmy”. Chodzi o odrzucenie stereotypu kobiety jako osoby miękkiej, wyposażonej głównie w ogrom empatii i w związku z tym grzecznej, na zasadzie „siedź w kącie, a znajdą cię”. Zawsze w Polsce męscy politycy czy publicyści dyscyplinowali kobiety mówiąc im, że panie tak nie mówią, damy się tak nie wyrażają. Otóż teraz wyszło na ulicę pokolenie kobiet, które ma w d… takie rady, „grzeczne już byłyśmy”, teraz domagamy się swego. To jest jak uderzenie pięścią w stół i taką ma mieć funkcję. Nie ma miejsca na grzeczności. Inne z haseł głosiło „zaniepokojona, to ja byłam w 2016 roku”. Po prostu Polki i cała Polska jest już w innym etapie, coraz bardziej niebezpiecznego konserwatywnego zamachu na podstawowe prawa, a także na same podstawy demokracji. Gdzie indziej się chodzi protestować niż wcześniej – pod partię i pod kurię. Nie woła się „Precz z PiS”, tylko „J***** PiS”. Taki jest język tych demonstracji, tego ruchu. Nie tylko na ulicy. Jest grupa zbuntowanych nauczycielek, które protestują przeciwko deformie eduakcji i one nadały sobie nazwę, za przeproszeniem „Wkurwione polonistki”. Polonistki przecież wiedzą, jakie wyrazy są brzydkie, prawda? Chodzi o intencjonalne użycie języka, żeby pokazać, że żarty się skończyły. Całkowity zakaz aborcji w sondażach popiera 8-9 proc. badanych. Polska już przed orzeczeniem Przyłębskiej była jedynym poza Maltą, Andorą i Watykanem krajem w Europie, gdzie kobieta nie może zdecydować o przerwaniu ciąży do 12. czy 14. tygodnia. Teraz stajemy się jednym z najbardziej zacofanych krajów świata. Dlaczego Kaczyński forsuje tak anachroniczne prawo? Czy oni w PiS wiedzą, że to anachroniczne? Nie jestem przekonana. Mam coraz większe wątpliwości, czy osoby rządzące w ogóle znają współczesny świat. Może mają przekonanie, że są forpocztą globalnej „dobrej zmiany”? Mogą w to wierzyć, bo świata nie widzieli, nie rozumieją, nie czytają książek, o których mówi świat. Ich odklejenie od współczesności wciąż postępuje, szczególnie u pana Kaczyńskiego. Poza tym zwolennicy władzy we wszystkich mediach tłumaczą, że nic się nie stało wielkiego i nie ma całkowitego zakazu aborcji. Bo przecież nadal zdrowie i życie kobiety mogą być powodem aborcji, np. jeżeli kobieta poczuje się zagrożona dowiadując się, jaki jest stan płodu. Kompletna fikcja! Publikacja wyroku pani Przyłębskiej doprowadzi w dodatku do ograniczenia badań prenatalnych, co oznacza także, że nie zostaną wyleczone niektóre płody, które by można wyleczyć. Czyli jeśli nawet się urodzą, to z ogromnymi wadami. Troska PiS o „życie”, to próba odwracania znaczeń. Gdyby władze naprawdę kierowały się ochroną życia, to powinny rzucić ogromne nakłady na ochronę zdrowia. W 2020 mieliśmy największą śmiertelność od II wojny światowej, a także największy w Europie, poza Bułgarią, wzrost zgonów w porównaniu ze średnią 2015-2019 [czytaj w ]. Nie słyszałam ani jednego komentarza rządzących na ten temat. Jak oni śmią mówić, że występują w obronie życia, skoro o to życie w ogóle nie dbają? Kolejny zakaz aborcji doprowadzi, jak wszystkie poprzednie, do większej liczby nielegalnych zabiegów i aborcji farmakologicznej. Oni się tym w ogóle nie interesują, ich moralność jest na pokaz. Dlaczego to robią? Chyba obstawiają, że konserwatywne skrzydło Kościoła ciągle może wpływać na wybory. Przez lata proboszczowie mówili jak głosować, a ludzie w sporej części słuchali. Mnie się wydaje, że to jest czysta polityczna kalkulacja na wdzięczność Kościoła, bo zaostrzanie prawa aborcyjnego było zawsze prowokowane albo bezpośrednio przez Kościół, albo przez kręgi związane z Kościołem. Hierarchowie konsekwentnie walczyli o zakaz, protestowali także w 1956 roku, kiedy dopuszczono aborcję „ze względu na trudne warunki życiowe kobiety ciężarnej”. A nie sądzisz, że także dla Kościoła to ryzykowny wariant? Bo jest w tym nakazie rodzenia dzieci skazanych na śmierć i cierpienie, rys okrucieństwa i odrzucenie miłosierdzia, cnoty chrześcijańskiej. Poza tym Kościół wchodzi w przemocowy sojusz z państwem. Kościół jest tym bardziej ślepy i głuchy na głos młodszego pokolenia. Ma swoje własne statystyki, ale nie rozumie powodów, dla których młodzi ludzie odchodzą od Kościoła i od lekcji religii. Nie jest w stanie przyjąć do wiadomości, że młodzi demonstrują także pod kościołami, skandują antykościelne hasła, naigrawają się z biskupów. Wcześniejsze pokolenia nie protestowały pod kościołami, chociaż wiedzieliśmy, że z tych kręgów wychodziły impulsy do odbierania kobietom praw. Jesienne protesty 2020 roku w ogóle nie szły pod Trybunał Konstytucyjny, ale pod siedzibę PiS, pod dom Kaczyńskiego, a także pod kurię czy biskupstwa. Młode pokolenie wie, gdzie jest władza, i tam idzie protestować. To policzek dla PiS, że demonstranci demaskują fakt, że organy konstytucyjne zostały pozbawione realnej władzy. To wiele mówi o tym, jak młode pokolenie widzi współczesne państwo polskie. Ale czy jakąkolwiek refleksją nasi rządzący to obejmują? Nie wiem. Moim zdaniem Kościołowi niesłychanie szkodzą te wszystkie przybudówki, których się nie pozbywa, a nawet chce coś na nich ugrać, typu Ordo Iuris, fundacja PRO Prawo do Życia, czy cały biznes ojca Rydzyka. Ludzie Ordo Iuris sprawują funkcje publiczne. To jest strasznie krótkowzroczne. Młodzi ludzie wszystko to widzą i niedługo zmiotą z powierzchni ziemi. Nie będzie żadnego usprawiedliwienia dla prawicy. No, chyba że nie będą zmobilizowani, żeby iść na wybory, bo dojdą do z wniosku, że to i tak nie ma większego znaczenia, kto rządzi. Jest takie niebezpieczeństwo. A może Kaczyński popadł w pewien rodzaj dewocji i po prostu wierzy, że realizuje to, co było marzeniem Jana Pawła II, czyli Polska będzie teraz ewangelizować Europę, dawać światu przykład. Pan Kaczyński i inne osoby, które za tym wszystkim stoją, podejrzewam raczej o cyniczne motywacje. To nie jest casus Marka Jurka, który był gotów poświęcić karierę polityczną dla „wartości chrześcijańskich”. Oczywiście część osób z elity władzy ma pewnie refleksję, że prawo jest zbyt okrutne wobec kobiet, i szuka neutralizacji dysonansu, jaki przeżywa. Zaczynają sobie wmawiać, że robią to w imię wyższych wartości. A kobieta tak naprawdę aż tak bardzo nie cierpi. Majstersztykiem naszych ustaw jest to, że kobiety nie są karane za aborcję. Gdyby było inaczej, prawo zostałoby zmiecione już dawno, tego nikt by nie wytrzymał. Niekaranie kobiet osłabia społeczny gniew. Rozmawiamy tu o ustawie z 1993 roku. Dla młodych ludzi, którzy wychodzą na ulice, to było wieki temu. Ci młodzi bywali na Zachodzie, mają kontakty internetowe z całym światem, ruchy młodzieżowe są ruchami globalnymi. A z drugiej strony, oni nie znają innej władzy niż PiS. W ich pamięci to jest jedyna klasa rządząca, więc wyśmiewając PiS, ośmieszają w ogóle klasę polityczną. Skąd mają wiedzieć, że polityka może wyglądać inaczej? Polityka dla młodych to coś, co się nadaje na mem. I to jest smutne. Z jednej strony mają poczucie swoich praw, a z drugiej strony słabo rozumieją, że decyduje to, kto sprawuje władzę i jakie prawo tworzy. Dopiero zaczynają rozumieć, po co są sądy, po co są trybunały, przechodzą przyspieszoną edukację obywatelską. I być może zaczną się upolityczniać, żeby mieć wpływ, żeby zajmować pozycje władzy, żeby tworzyć władzę przyjazną dla nowoczesnych rozwiązań i także przyjazną dla kobiet. Bo to, co PiS wyprawia jest po prostu niesłychane. Nikt już nawet nie podnosi szumu, że w rządzie jest w tej chwili jedna kobieta, bo nikt się nie spodziewa po PiS czegoś lepszego. W pierwszej kadencji PiS wylansował kilka kobiet, ale wszystkie, które zyskały rozpoznawalność, wysłali na ekskluzywne emerytury do Brukseli, żeby przypadkiem któraś nie zaczęła własnej kariery politycznej, nie budowała swojego zaplecza. To zresztą znany już wcześniej mechanizm, stosowany wobec kobiet przez różne partie. Posłanki SLD opisywały go lata temu. Kaczyński jest od nas minimalnie starszy, ale generalnie jesteśmy wszyscy z jednego pokolenia. Ciekaw jestem, jaką drogą dochodziłaś do swoich przekonań o prawach reprodukcyjnych kobiet. Powiem, jak dochodziłam do feminizmu, bo to były procesy równoległe. Feminizmu rozumianego w taki sposób, że kobietę stawia się w centrum i z jej perspektywy patrzy na relacje społeczne sprawdzając, czy jest równość, nie wyrażając zgody, gdy jej nie ma i dążąc do tego, żeby to zostało zmienione. Najpierw prowadziłam badania socjologiczno-prawne w sądach rodzinnych. I tam zobaczyłam seksizm, całą masę stereotypów, na mocy których kobietom zarzucano, że nie gotują i nie sprzątają, że naruszają obowiązki żony. Czasami nie mogłam uwierzyć w to, co czytam. Przecież sędziwie kończyli ten sam wydział prawa co ja, uczyli się tego samego kodeksu rodzinnego i opiekuńczego, gdzie jest wyraźnie napisane, że kobieta i mężczyzna mają równe prawa. Okazało się, że słowa jak z magla padają w sądzie. To były lata 90.? Nie, 80. A jeszcze wcześniej, do doktoratu badałam sprawy o zniesławienia i ochronę dobrego imienia i tam z kolei wyraźnie było widać, jak obraża się kobietę poprzez sięganie do seksualności, padały oskarżania, że jest niewierna, że dziecko jest nieślubne. Nigdy nie było takich zarzutów pod adresem mężczyzn. Prowadząc te badania miałam dostęp do zachodniej literatury i okazało się, że podobne rzeczy dzieją się na świecie. Na przykład w sądach dla nieletnich, i u nas, i tam, dziewczynom zarzuca się, że są zdemoralizowane seksualnie. Chłopca nikt nie pyta na przykład, czy jak uciekł z domu to go jakaś kobieta nie utrzymywała. Znajdywałam też w aktach wyniki badań ginekologicznych, na które nikt nie wyrażał zgody. To wszystko prowadziło do pytania, dlaczego tak drastyczne nierówności istnieją. Taką drogą dochodziłam do rozważań feministycznych. I to się zgrało z prawami reprodukcyjnymi, bo przełom lat 80. i 90. to były pierwsze próby odebrania kobietom prawa do aborcji. Już jesienią 1990 pojawił się projekt zakazu aborcji, bez żadnych wyjątków. To nami wstrząsnęło. Zgłosił go Senat (w 99 proc. z Listy Komitetu Obywatelskiego „Solidarności”). Dopuszczał aborcję tylko, gdy zagrożone jest życie matki. Prawica i Kościół zażarcie walczyły o wprowadzenie takiego zakazu. Byłam wtedy przewodniczącą sekcji socjologii prawa Polskiego Towarzystwa Socjologicznego. Protestowaliśmy, pokazując od strony prawnej absurd takiej regulacji. Mieliśmy przecież długą tradycję liberalnego prawa. Od 1956 roku aborcja była dopuszczalna m.in. ze względu na „trudne warunki życiowe kobiety ciężarnej”. Odebrała to prawo ustawa z 1993 roku, czyli osławiony „kompromis aborcyjny”.  Nie mogliśmy uwierzyć, że prawo kobiety do przerwania własnej ciąży może zostać jej odebrane. Myśmy sobie wyobrażali wolność w pokomunistycznej Polsce jako dochodzenie do równości płci, wzmacnianie praw kobiet, tymczasem stało się odwrotnie. Byliśmy i byłyśmy naiwne. Opuścimy kolejne lata sporów, gdy liberalizację ustawy z 1993 roku zawetował najpierw w 1994 roku prezydent Wałęsa, a w 1997 roku podpisaną już przez prezydenta Kwaśniewskiego nowelizację dopuszczającą aborcję z powodu „trudnej sytuacji kobiety” wyrzucił do kosza Trybunał Konstytucyjny. W sierpniu 2014 roku zostałaś ministrą ds. równości w rządzie Donalda Tuska. Mogłaś coś zrobić w kwestii praw reprodukcyjnych? Pamiętam mocną rozmowę z Donaldem Tuskiem, kiedy mi proponował objęcie tej funkcji, o tym, co jest możliwe, a co nie. Powiedział, że najważniejsza będzie konwencja zapobiegania i zwalczania przemocy wobec kobiet [tzw. konwencja stambulska] i trzeba ją przeprowadzić przez Sejm i Senat, można było też liczyć na podpis prezydenta [Bronisław Komorowski ratyfikował ją w kwietniu 2015 – red.]. Tusk mówił, że tu jest zielone światło, pełne wsparcie, że on zrobi wszystko, żeby klub był w całości „za”. Dodał coś poruszającego, że część dzieciństwa spędził na wsi i wie, jak wygląda przemoc wobec kobiet. Działaliśmy jako team, potem z premier Ewą Kopacz. W tamtej rozmowie padło jednak, że nie ma szans na liberalizację ustawy aborcyjnej, bo nie ma na to zgody w samej Platformie, klub się nie podporządkuje. Wszystkie te prorównościowe zmiany wymagały dyscypliny klubowej. Na przykład przy wprowadzaniu kwot na listach wyborczych – rzecz znacznie mniej kontrowersyjna, tym bardziej, że to nie był parytet, lecz gwarancja ledwie 35 proc. miejsc – w koalicji rządowej zarządzono dyscyplinę. I to podwójną, czyli zobowiązanie także do obecności. To był rok 2011, duży sukces ruchu feministycznego. Natomiast wydawało się wtedy, że „kompromis aborcyjny” jest nie do ruszenia. Rozmawiałam o tym ze ze student/kami Gender, dlaczego prawo aborcyjne nie budziło zainteresowania. Odpowiedziały: pani profesor, przecież wszystko jest dostępne w internecie, co my się będziemy zajmować prawem i kruszyć kopie o nie wiadomo co. Każda w razie czego wie, jak sobie poradzić. Przerywanie ciąży zostało sprywatyzowane, zepchnięte do sfery prywatnej i dopiero musiał nastąpić potężny atak władzy na tę sferę, żeby obudzić sprzeciw. To rządzący przywrócili temat aborcji w debacie publicznej. Cytując hasło Strajku Kobiet: „Nie trzeba było nas denerwować”. Solidarnościowe elity III RP, ucieleśnione przez prezydenta Lecha Wałęsę i przewodniczącego TK Andrzeja Zolla, odegrały rolę hamulcowego. Generalnie tak, ale mam problem z tą tak zwaną III RP. Nazywanie jednym terminem rządów AWS [1997-2001] i rządu Marka Belki [2004-2005], to jednak uproszczenie, podobnie jak mówienie o komunistycznej Polsce 1945-1989. Ale rzeczywiście przez wiele lat na kluczowych stanowiskach zasiadali – i tak jest nadal – bardzo konserwatywni mężczyźni i oni szkodzili sprawom kobiet. Czasy PiS są jednak fundamentalnie inne, system się domknął. Za rządów PO była pewna otwartość na sprawy równościowe, moja nominacja była tego efektem, ale przykładów jest sporo. Przy dopuszczaniu elementarzy, które zamawiała Joanna Kluzik-Rostkowska jako ministra edukacji [2013-2015], po raz pierwszy wprowadzono recenzję z punktu widzenia równości. I nagle w podręczniku pojawiły się dzieci wietnamskie czy dziecko na wózku. Prawica atakowała Joannę, co to w ogóle ma być. To szło wolno, fakt, ale szło. Prokuratora wydała wytyczne dotyczące ścigania mowy nienawiści, były szkolenia dla policji, organizowano akcje typu „Hejt stop”. Miałam serię konferencji przeciwko mowie nienawiści organizowanych przez wojewodów. W ramach programu „Bezpieczna szkoła” lansowaliśmy nie kamery jak Roman Giertych w pierwszym rządzie PiS, ale edukację równościową. Były całe piony w służbach mundurowych, które zajmowały się pilnowaniem równości. To wszystko zostało zmiecione jednym ruchem przez PiS. Wszystko! Podręczniki zatrzymane, dziewczyny, które przyszły do służb mundurowych zaangażowane w sprawę równości, pozbawiono pracy, zdegradowano. Na wcześniejszą emeryturę odeszła pierwsza kobieta generał, młoda kobieta, pamiętam uroczystość nadania jej stopnia w Belwederze. Nie ma innej drogi niż praca u podstaw, mało zauważalna i mało efektowna. Była, ale już jej nie ma. Cytując twoją pracę, czy Tusk jest „nowym mężczyzną”, równościowo myślącym, który po prostu nie był w stanie wprowadzić praw reprodukcyjnych albo związków partnerskich? Czy też jest on podszyty polskim konserwatyzmem? Trudno powiedzieć. Czołówka Platformy, wywodząca się z Kongresu Liberalno-Demokratycznego [partia powstała w 1990 roku, popierająca Wałęsę w wyborach prezydenckich 1990, w kwietniu 1994 połączyła się z Unią Demokratyczną tworząc Unię Wolności] bardzo ewoluowała. Ale warto odnotować, że już w 1991 roku premier Bielecki wyrzucił z rządu wiceministra zdrowia za homofobiczną wypowiedź. Chodziło o Zdzisława Kaperę, który powiedział o gejach, że to zboczeńcy roznoszący AIDS. Wyleciał z dnia na dzień. Liberałowie, w tym Tusk, mieli w sobie taką naturalną nowoczesność. Później różnie z nimi bywało. Premier Tusk sprzyjał związkom partnerskim, tylko jak mi powiedział, znowu nie mógł uzyskać zgody we własnym klubie. Z drugiej strony, wytyka się Tuskowi ślub kościelny po 27 latach od cywilnego, w czasie kampanii prezydenckiej 2005 roku. Po wyjściu z polskiej polityki Tusk był i jest nadal ważną postacią w polityce europejskiej. Wiele się nauczył, zrozumiał. W tej chwili od Jarosława Kaczyńskiego dzielą go lata świetlne. Tusk zna świat. Wie jakie są trendy, wie, co się w Europie dzieje. Widzisz gdzieś tych „nowych mężczyzn” w polskiej polityce? W opozycji? Nie bardzo. Owszem, są posłowie, którzy chodzą na demonstracje, wspierają zatrzymane kobiety. A przy tym nie wypychają się do przodu. To jest ta najwłaściwsza postawa: teraz mają mówić kobiety. *Prof. Małgorzata Fuszara, socjolożka, prawniczka, legenda polskiego feminizmu, członkini Kongresu Kobiet, współtwórczyni Gender Studies w Uniwersytecie Warszawskim, badaczka nierówności i wykluczenia kobiet. Zwolenniczka parytetów na listach wyborczych, miała duży udział w przyjęciu przez Sejm w 2011 roku ustawy kwotowej, Pełnomocniczka ds. Równego Traktowania w drugim rządzie Donalda Tuska (2014-2015).    Kobiety, Jarosław Kaczyński, Donald Tusk, Prawo i Sprawiedliwość, Platforma Obywatelska, Trybunał Konstytucyjny, aborcja feminizm Małgorzata Fuszara Ogólnopolski Strajk Kobiet
191^Nauczyciele mogą zapisać się na szczepienia. Ale tylko młodsi i nikt z obsługi placówek szkolnych^Anton Ambroziak^4 lutego 2021^https://oko.press/nauczyciele-moga-zapisac-sie-na-szczepienia/^Nie przez konto e-pacjenta czy infolinię, ale do dyrektora - tak nauczyciele mogą zgłaszać się na szczepienia. W pierwszej kolejności ci, którzy pracują stacjonarnie z dziećmi. Najstarsi muszą poczekać na inną szczepionkę. Nie skorzysta też obsługa: woźne, kucharki, sprzątający Od poniedziałku, 8 lutego 2021, ruszają zapisy nauczycieli i pracowników żłobków na szczepienia przeciwko COVID 19 – ogłosił na konferencji prasowej minister Michał Dworczyk. Będą szczepieni preparatem firmy AstraZeneca, który zgodnie z zaleceniem Rady Medycznej jest przeznaczony dla osób poniżej 60. roku życia. Minister Dworczyk, odnosząc się do bezsensownej awantury o lepsze i gorsze szczepionki na COVID-19, podkreślał, że preparat dla szkolnej kadry został dopuszczony do używania na terenie UE, a to oznacza, że jest bezpieczny i skutecznie chroni przed COVID-19. „Jak wynika z najnowszej publikacji w magazynie Lancet, szczepionka firmy AstraZeneca ma 100 proc. skuteczności w zapobieganiu ciężkiemu przebiegowi choroby. Już po podaniu pierwszej dawka ta skuteczność wynosi 76 proc., po drugiej daje pełną gwarancję” – mówił Dworczyk. Uwaga! To nie znaczy, że AstraZeneca daje 100 proc. pewności, że nie zakazimy się SARS-CoV-2, ale przebieg choroby będzie łagodny albo wręcz bezobjawowy. 2 lutego 2021 Pod koniec tego tekstu jeszcze raz wyjaśniamy szczegółowo, kto ma rację w sporze o skuteczność szczepionki AstraZeneca. Jako pierwsi do szczepień będą mogli zgłosić się ci, którzy już dziś pracują z uczniami w trybie stacjonarnym. Są to: nauczyciele wychowania przedszkolnego, nauczyciele klas I-III, pomoc nauczyciela, pomoc wychowawcy, nauczyciele placówek specjalnych, instruktorzy praktycznej nauki zawodu, a także pracownicy poradni pedagogiczno-psychologicznej. Jak to zrobić? Jak wyjaśniał minister Czarnek, chętni mogą zgłaszać się do dyrektorów placówek, a ci korzystając z Systemu Informacji Oświatowej (SIO) jednym kliknięciem zarejestrują nauczyciela na szczepienie. Nie trzeba więc czekać na uruchomienie specjalnej infolinii czy rejestrację przez internetowo konto pacjenta. Wystarczy w poniedziałek, 8 lutego zgłosić się do dyrektora szkoły, w której się pracuje. 29 stycznia 2021 Pierwsze dawki zostaną podane już w piątek 12 lutego. O miejscu szczepienia i wyznaczonej godzinie również poinformuje dyrektor placówki. Wiadomo, że szczepienia tej grupy zawodowej będą odbywać się tylko szpitalach węzłowych. Gdy uda się zaszczepić nauczycieli pracujących stacjonarnie, wtedy zgłaszać się będą mogli ich koledzy i koleżanki pracujący w klasach IV-VIII szkół podstawowych, liceach i szkołach branżowych. W tym samym czasie szczepieni będą też opiekunowie żłobków i pracownicy punktów opieki dla dzieci poniżej trzeciego roku życia. Jest to ok. 50 tys. osób. „Zależy nam, żeby wesprzeć polskie rodziny. Wszyscy już tęsknimy za normalnością” – mówiła na konferencji minister rodziny Marlena Maląg. Minister Dworczyk wyraził nadzieję, że proces zaszczepienia wszystkich chętnych nauczycieli i pracowników żłobków potrwa do końca lutego. Potem preparatem AstraZeneca szczepione będą kolejne osoby z grupy 1c, czyli służby mundurowe i prokuratorzy. Dopytywany o szczepienia nauczycieli, którzy ukończyli 60. rok życia, minister Dworczyk powiedział, że zgodnie z rekomendacjami Rady Medycznej, są oni zakwalifikowani do grupy seniorów, a więc „będą szczepić się ze swoją kohortą”. Na szczepienie poczekają więc na pewno do kwietnia 2021, gdy do Polski trafi więcej szczepionek Pfizera i Moderny. Ze szczepień nie skorzystają teraz niepedagogiczni pracownicy szkół: woźne, kucharki czy osoby sprzątające, czyli osoby, które szczególnie w przedszkolach mają kontakt z dziećmi, a więc są narażeni na zakażenie. Te dwie informacje z pewnością nie uspokoją środowiska oświatowców, którzy domagali się, by wszyscy pracownicy pierwszego frontu mieli dostęp do szczepionki. Minister Czarnek dopytywany przez dziennikarzy o powrót reszty dzieci do szkół zastrzegał jednak, że nie uzależnia terminu od poziomu zaszczepienia nauczycieli. „Decyzja, podejmowana na najwyższym szczeblu, przez premiera, zależy od wielu czynników (…) od tego, co się dzieje w szkołach, jakie będą wyniki testów [red. – przesiewowych] nauczycieli, jaki będzie wskaźnik zachorowań, co dzieje się na świecie” – tłumaczył szef MEiN. Jak resort Czarnka zapewni bezpieczeństwo najstarszym nauczycielom i obsłudze do czasu szczepień? Na te pytania niestety nie znamy odpowiedzi. Na pierwsze chaotyczne doniesienia ministra Dworczyka o przyspieszeniu szczepień dla nauczycieli, alarmistycznie zareagował Związek Nauczycielstwa Polskiego. Prezes ZNP Sławomir Broniarz pisał, że żąda dla swojego środowiska skutecznej szczepionki, a nie „eksperymentów”. Po fali krytyki, szczególnie ze strony środowiska medycznego zarzucającemu związkowcom brak odpowiedzialności, ZNP złagodziło stanowisko, a winą za zamieszanie obarczyło rząd, a dokładnie – złą komunikację. Dziś, 4 lutego, w mediach społecznościowych ZNP można było przeczytać już tylko specyfikację produktu AstraZeneca. Także minister Dworczyk i minister Czarnek uważnie dobierali dziś słowa i zachęcali, by zaufać autorytetom medycznym i zgłosić się jak najszybciej do szczepień. Jak wyjaśniała dziennikarka naukowa  Miłada Jędrysik, „niechęć” do szczepionek AstraZeneca i Uniwersytetu Oksfordzkiego wzięła się najprawdopodobniej z doniesień, że jej skuteczność jest niższa niż używanych już w Polsce szczepionek Pfizera/BioNTech i Moderny. Te dwa preparaty w badaniach klinicznych wykazały odpowiednio 95 i 94 proc. skuteczności (redukuje o tyle ryzyko zakażenia w stosunku do grupy przyjmującej placebo). Tymczasem w przypadku AZ ta skuteczność wyniosła 59,5 proc. przy dwóch dawkach podawanych w odstępie trzech tygodni (tak, jak ma być stosowana w Polsce). Są też obiecujące badania, które pokazują większą skuteczność przy innym dawkowaniu. Jednak najważniejsze, że wśród zaszczepionych nikt nie trafił do szpitala, nikt nie umarł. Z punktu widzenia walki z epidemią to już bardzo dobry rezultat – bo nie tylko ratuje się ludzkie życia, ale odciąża szpitale. Dlatego większość regulatorów, którzy dopuszczają szczepionki do użytku, jest gotowa zaakceptować każdy preparat o skuteczności powyżej 50 proc. W Wielkiej Brytanii szczepionka AstraZeneki i Oksfordu jest główną, którą się stosuje, i nie ma tam żadnych ograniczeń wiekowych. Jak tłumaczył szef AZ Pascal Soriol, mniejszy udział seniorów w III fazie badań klinicznych wynikał z… etyczności badaczy z Uniwersytetu Oksfordzkiego, którzy najpierw chcieli przebadać preparat na młodszych grupach. W Wielkiej Brytanii zaszczepiono już 14,4 mln osób. A badania jej skuteczność w grupie seniorów właśnie trwają. Zdrowie, Edukacja, Przemysław Czarnek, Ministerstwo Edukacji Narodowej, nauczyciele szczepienia na COVID-19 szkoła ZNP
192^NBP ukrywa pensję Pawła Muchy i innych doradców prezesa. „Lex Wojciechowska” nie działa^Bianka Mikołajewska^4 lutego 2021^https://oko.press/nbp-ukrywa-pensje-pawla-muchy-i-innych-doradcow-prezesa-lex-wojciechowska-nie-dziala/^Były wiceszef kancelarii Andrzeja Dudy, jako doradca prezesa NBP zarabia prawdopodobnie ponad 30 tys. zł miesięcznie. Władze banku nie chcą ujawnić dokładnej kwoty. Z jawności wynagrodzeń, wprowadzonej po aferze z zarobkami współpracownic Adama Glapińskiego, zrobiły parodię  Od początku 2021 roku Paweł Mucha, były wiceszef Kancelarii Prezydenta RP, jest doradcą prezesa Narodowego Banku Polskiego. Choć stanowisko nie jest tak prestiżowe jak dawniej, Mucha może zarabiać u boku Glapińskiego nawet trzykrotnie więcej niż u boku Dudy. Zapytaliśmy NBP, jaką dokładnie ma pensję. Zgodnie z przepisami, wynagrodzenia na najwyższych stanowiskach w NBP są jawne. Bank powinien publikować je „odrębnie za każdy miesiąc, dla każdego stanowiska w NBP, z uwzględnieniem wszystkich składników wynagrodzenia, premii i nagród”. Zestawienie ma zamieszczać raz do roku, na swojej stronie internetowej. Ale o informacje dotyczące wynagrodzeń może także wystąpić każdy obywatel, w dowolnym momencie – uznane zostały bowiem za informację publiczną. Art. 66.Wielkość środków na wynagrodzenia ustalana jest corocznie w planie finansowym NBP, z uwzględnieniem poziomu płac w sektorze bankowym.Wynagrodzenie Prezesa i wiceprezesów NBP ustalane jest na podstawie przepisów o wynagradzaniu osób zajmujących kierownicze stanowiska państwowe.Zasady wynagradzania pracowników NBP są ustalane przez Zarząd NBP w drodze uchwały. Zarząd NBP określa wynagrodzenie dla poszczególnych stanowisk przy założeniu, że maksymalne wynagrodzenie dla tych stanowisk, z wyłączeniem wiceprezesów oraz członków Zarządu NBP, nie może przekroczyć 0,6-krotności wynagrodzenia Prezesa NBP.Uchwała Zarządu NBP w sprawie zasad wynagradzania pracowników NBP jest jawna i podlega udostępnieniu przez Prezesa NBP w Biuletynie Informacji Publicznej na stronie podmiotowej NBP.Przez wynagrodzenie Prezesa NBP, o którym mowa w ust. 3, rozumie się wynagrodzenie zasadnicze i dodatek funkcyjny ustalone na podstawie przepisów, o których mowa w ust. 2, oraz składniki wynagrodzenia, premie i nagrody określone w uchwale, o której mowa w ust. 3.Informacja o wysokości wynagrodzeń Prezesa, wiceprezesów, członków Zarządu NBP i osób zajmujących stanowiska dyrektora oddziału okręgowego, dyrektora departamentu (komórki równorzędnej) i ich zastępców oraz osób zajmujących stanowiska równorzędne pod względem płacowym ze stanowiskiem dyrektora departamentu i jego zastępcy jest jawna i podlega udostępnieniu przez Prezesa NBP w Biuletynie Informacji Publicznej na stronie podmiotowej NBP do dnia 31 marca roku następującego po roku, którego dotyczy to udostępnienie.Informację o wysokości wynagrodzeń, o których mowa w ust. 6, udostępnia się odrębnie za każdy miesiąc dla każdego stanowiska w NBP z uwzględnieniem wszystkich składników wynagrodzenia, premii i nagród określonych w uchwale, o której mowa w ust. 3.Przepisy ustawy z dnia 6 września 2001 r. o dostępie do informacji publicznej (Dz. U. z 2018 r. poz. 1330 i 1669) stosuje się odpowiednio. Art. 66. Przepisy te zostały wprowadzone na początku 2019 roku, po aferze wokół gigantycznych wynagrodzeń bliskich współpracownic Adama Glapińskiego – Martyny Wojciechowskiej i Kamili Sukiennik. By nie dopuścić do spadków sondażowych, podobnych do tych, jakie nastąpiły po ujawnieniu nagród dla członków rządu Beaty Szydło, PiS błyskawicznie przeprowadził wówczas przez parlament nowelizację ustawy o NBP. I obwieścił światu, że to „odpowiedź na oczekiwania społeczne w zakresie transparentności wynagrodzeń osób zajmujących wyższe stanowiska kierownicze w NBP” . Ale – jak się okazuje – władze NBP znalazły sposób, by znów ukryć te wynagrodzenia przed opinią publiczną. Zamiast podawać pensje oddzielnie dla każdego stanowiska, publikują sumę wynagrodzeń wszystkich osób zatrudnionych w banku na danym stanowisku. Na przykład: zliczają zarobki wszystkich doradców prezesa Glapińskiego i upubliczniają tylko ich łączne wynagrodzenie. W dodatku bez informacji, ilu było doradców. Dane nie mają więc żadnej wartości – nie tylko nie wynika z nich, ile zarabiają konkretne osoby, ale nawet nie sposób wyliczyć średniego wynagrodzenia na danym stanowisku. Gdy zapytaliśmy NBP o zarobki Pawła Muchy, rzecznik banku odesłał nas do zestawienia wynagrodzeń na kierowniczych stanowiskach z 2019 roku (choć Mucha pracował jeszcze wówczas w kancelarii Dudy). Wynika z niego, że doradcy prezesa zarobili wówczas łącznie prawie 2,3 mln zł. Rzecznik nie odpowiedział nam jednak, ilu doradców miał w 2019 roku prezes. Nie mogliśmy więc wyliczyć nawet ich średniego wynagrodzenia. 2 stycznia 2019 O tym, że Paweł Mucha ma odejść z kancelarii prezydenta i że trwają poszukiwania stanowiska dla niego,  pisało latem ubiegłego roku. W styczniu 2021 portal Interia poinformował, że od początku roku jest on doradcą prezesa NBP Adama Glapińskiego. Doradza też prezydentowi Dudzie, ale już tylko społecznie. Mucha jest prawnikiem. Od 2010 do 2016 roku prowadził własną kancelarię adwokacką w Gryfinie, z oddziałem w Szczecinie. W 2016 roku został społecznym doradcą prezydenta Dudy, a rok później – ministrem w jego kancelarii. W 2017 roku objął funkcję wiceszefa Kancelarii Prezydenta RP. Równocześnie – od 2006 roku, z roczną przerwą – jest radnym sejmiku województwa zachodniopomorskiego, a od 2015 roku prowadzi także zajęcia z prawa publicznego i gospodarczego w Wyższej Szkole Administracji Publicznej w Szczecinie. Z oświadczeń majątkowych, które składał jako radny wynika, że: Dodatkowo co roku miał 12 tys. zł dochodu z najmu i około 30 tys. zł diety radnego sejmiku. Nie wiadomo, ile dokładnie Mucha zarabiał w kancelarii prezydenta (mimo, że w oświadczeniach majątkowych powinien podawać każde wynagrodzenie oddzielnie, od kilku lat konsekwentnie wpisuje łączne dochody). Ale z widełek wynagrodzeń w urzędach państwowych wynika, że w 2020 roku, jako zastępca szefa kancelarii prezydenta mógł dostawać maksymalnie 13 tys. zł miesięcznie. Jako doradca prezesa NBP może zarabiać nawet trzykrotnie więcej. 10 stycznia 2019 Chcieliśmy dowiedzieć się, ile dokładnie wynosi jego pensja. Ta informacja powinna być jawna za sprawą głośnej afery związanej z gigantycznymi wynagrodzeniami współpracownic prezesa NBP Adama Glapińskiego. W grudniu 2018 roku „Gazeta Wyborcza” opublikowała artykuł o karierach Martyny Wojciechowskiej (szefowej departamentu komunikacji NBP) i Kamili Sukiennik (szefowej gabinetu prezesa Glapińskiego). Dziennikarze oszacowali, że Wojciechowska może zarabiać nawet 65 tys. zł miesięcznie.  ujawniło później, że Wojciechowska, jako radna mazowieckiego sejmiku powinna złożyć oświadczenie majątkowe, ale ukryła swoje zarobki przed opinią publiczną, rezygnując w 2018 roku z mandatu radnej i – wbrew przepisom – nie składając oświadczenia na dzień rezygnacji z funkcji. Potem ujawniliśmy również, że inna była radna PiS Sylwia Matusiak, jako dyrektorka departamentu edukacji i wydawnictw NBP, zarabiała średnio ponad 45 tys. zł miesięcznie. Władze NBP twierdziły wówczas, że informacje o dochodach Wojciechowskiej są nieprawdziwe. Nie chciały odpowiadać na pytania o zarobki innych pracowników. Tłumaczyły, że bank nie podlega w tym zakresie przepisom ustawy o dostępie do informacji publicznej. Na fali społecznego oburzenia związanego z tą sprawą, w styczniu 2019 roku posłowie klubów PO, Kukiz’15 i PiS złożyli w Sejmie trzy projekty ustaw wprowadzających jawność wynagrodzeń w NBP. Rozpatrywano je łącznie. Poseł Andrzej Szlachta z PiS, przedstawiając na posiedzeniu Sejmu ostateczny projekt ustawy, mówił, że jest ona „odpowiedzią na oczekiwania społeczne w zakresie transparentności wynagrodzeń osób zajmujących wyższe stanowiska kierownicze w Narodowym Banku Polskim.” I że „jako fundamentalną zasadę kształtowania wynagrodzeń w Narodowym Banku Polskim” wprowadza „zasadę jawności”. I tak rzeczywiście mogło się wydawać. Ustawa wprowadziła: W tym ostatnim przypadku władzom PiS chodziło o to, by pokazać, że wynagrodzenia w NBP są wysokie nie tylko za rządów Adama Glapińskiego, ale że były takie również za jego poprzedników. 23 czerwca 2018 Krótko po nowelizacji ustawy Narodowy Bank Polski opublikował listy wynagrodzeń wszystkich osób pracujących na stanowiskach kierowniczych prawie ćwierć wieku wstecz. Z rozbiciem na poszczególne stanowiska i na lata. Jeśli np. w zarządzie banku, oprócz prezesa i wiceprezesów zasiadało kilku członków, bank wyliczał każdego z tych członków osobno i osobno podawał wynagrodzenie każdego z nich. Podkreślmy: od 1995 do 2018 roku! Zestawienie za lata 2016-2018 obejmowało wynagrodzenia ponad 200 pracowników banku. Podano tylko ich stanowiska, ale w wielu przypadkach łatwo można było się zorientować, o kogo chodzi. Z upublicznionych list wynikało, że np. w 2018 roku: Dla porównania: dyrektor departamentu zarządzania ryzykiem finansowym zarobił w 2018 roku 265 tys. zł, a dyrektor departamentu rozliczeń transakcji finansowych – 288 tys. zł.  8 października 2020 Po roku afera wokół NBP przycichła. Współpracownicy Adama Glapińskiego pozostali na swoich posadach, niektórzy z minimalnie obniżonymi wynagrodzeniami. Wiosną 2020 roku bank opublikował kolejne zestawienie wynagrodzeń. Ale zamiast ujawnić – jak to zrobił w 2019 roku – wynagrodzenia poszczególnych osób zatrudnionych na najwyższych stanowiskach, podał sumę wynagrodzeń wszystkich osób zatrudnionych na danym stanowisku. Wyliczył, że: Nie podał przy tym nawet, ile osób pracowało na każdym z tych stanowisk.  Taka forma udostępnienia danych o wynagrodzeniach jest sprzeczna z interpretacją ustawy o NBP, przedstawianą w 2019 roku przez sam bank. W trakcie prac nad nowelizacją ustawy, prezes Adam Glapiński usiłował przekonać posłów, by nie wprowadzali obowiązku publikowania wynagrodzeń „odrębnie za każdy miesiąc dla każdego [wysokiego] stanowiska w NBP”. W opinii do projektu ustawy Glapiński pisał: „Publikowanie danych »odrębne dla każdego stanowiska« w powiązaniu z tym, że poza wynagrodzeniem określonym dla »poszczególnych stanowisk« publikacji mają podlegać także dodatkowe składniki (w tym w szczególności nagrody, premie i dodatki), może wskazywać, że publikacja powinna następować w ujęciu osobowym, dotycząc imiennie osób zajmujących stanowiska wskazane w projektowanej treści art. 66 ust. 4 ustawy o NBP”. Podczas posiedzenia sejmowej komisji finansów wiceprezes NBP Anna Trzecińska przekonywała posłów, że jeśli przepisy o ujawnianiu wynagrodzeń dla poszczególnych stanowisk wejdą w życie, bank będzie musiał za każdym razem opracować „sto dwadzieścia parę pozycji”, bo tyle ludzi pracuje w banku na „wysokich” stanowiskach. Parlament pozostawił jednak ten zapis. Wcześniej, w uzasadnieniu swojego projektu ustawy, posłowie PiS pisali, że „wysokość wynagrodzeń będzie podawana do publicznej wiadomości, poprzez wskazanie konkretnego stanowiska, wynagrodzenia za każdy miesiąc, w tym w szczególności nagród, premii i dodatków w roku kalendarzowym poprzedzającym rok, którego dotyczy publikacja”. We fragmencie dotyczącym ujawniania wynagrodzeń w NBP za ćwierć wieku wstecz wyjaśniali, że „analogicznie jak w przypadku publikowania wysokości aktualnych wynagrodzeń, niezbędne będzie ogłaszanie wysokości wynagrodzeń przy zachowaniu pewnego minimum ustawowego, tj. wskazanie stanowiska, wynagrodzenia za każdy miesiąc, w tym w szczególności nagród, premii i dodatków. Tak sformułowany przepis ma zaradzić ewentualnym tendencjom uśredniającym wysokości wynagrodzeń zwłaszcza w przypadku dyrektorów i zastępców dyrektorów NBP, czyli osób zajmujących wyższe stanowiska kierownicze w banku centralnym”. Dwa lata po nowelizacji ustawy o NBP okazuje się, że „tendencjom uśredniającym wysokość wynagrodzeń” nie udało się zapobiec. Opinia publiczna nie dowie się już, ile zarabiały w 2019 roku Martyna Wojciechowska czy Kamila Sukiennik. I jakie wynagrodzenie otrzymuje jako doradca prezesa Paweł Mucha. Jedyna nadzieja w tym, że Mucha jest radnym i będzie musiał ujawnić swoje wynagrodzenie w oświadczeniu majątkowym. Chyba że, tak jak Wojciechowska, złoży mandat, by uciec przed tym obowiązkiem. 17 listopada 2016 Afery, Władza, Paweł Mucha, Adam Glapiński, Narodowy Bank Polski, Kancelaria Prezydenta, Mariusz Rusiecki Martyna Wojciechowska samorząd sejmiki wojewódzkie wynagrodzenie
193^Czarnka pomysł na powrót do szkół: więcej zajęć, stresu i… chudsze dziewczynki^Anton Ambroziak^4 lutego 2021^https://oko.press/czarnka-pomysl-na-powrot-do-szkol/^"Minister Czarnek utrwala wszystko, co w polskiej szkole złe: przeciążenie nauką, zmęczenie, frustrację, nudę. Proponuje za to, by walczyć z „plagą krótkowzroczności"", a także otyłością i niechęcią do zajęć sportowych „szczególnie wśród dziewczynek"" 3 lutego 2021 minister edukacji Przemysław Czarnek przedstawił „cztery filary” powrotu uczniów do szkół, do nauki stacjonarnej. By zrozumieć jak bardzo nietrafiona jest to odpowiedź, przypomnijmy, z jakim wyzwaniem musiał się zmierzyć. Jedenaście miesięcy pandemii obnażyło systemowe pęknięcia systemu edukacji. Najwięcej słyszeliśmy o przeładowanej, anachronicznej podstawie programowej. Wiedza o tym źródle wszelkich cierpień, stresów i wypaczeń upowszechniła się, gdy do toksycznej gonitwy o punkty, oceny i „odfajkowanie” materiału — chcąc nie chcąc – dołączyli rodzice. Szybko okazało się, że podawczy sposób nauczania (czyli prosty transfer wiedzy od nauczycielki do ucznia) jest nie tylko niemożliwy do włożenia w ramy szkoły online, ale też ostatecznie zniechęca do edukacji wszystkich uczestników tego eksperymentu. 12 grudnia 2020 Z zaniepokojeniem obserwowaliśmy też jak uczniowie, szczególnie ci z rodzin o niższym kapitale kulturowym i ekonomicznym, znikali z rejestru – nie pojawiali się na lekcjach, tracili kontakt z nauczycielami, popadali w apatię, osamotnienie, a w skrajnych przypadkach w depresję. Śledziliśmy dane mówiące o rosnących nierównościach: bogatsi rodzice z dużych miast pomagali dzieciom kupując usługi edukacyjne na rynku prywatnym. Ci, którzy do oddania mieli głównie czas, uczyli najmłodszych jak obchodzić system: ściągać i oszukiwać, byle przetrwać. Część uczniów na długie miesiące została sama: nie tylko z odrobieniem zadania domowego z historii, czy ogarnięciem klasówki z matematyki, ale przede wszystkim ze swoimi potrzebami i emocjami. 26 grudnia 2020 Pochylaliśmy się nad wykluczeniem cyfrowym czy mieszkaniowym nauczycieli i młodzieży, a także nad tym, co trudniej zmierzyć, a jest kluczowe: kryzysami psychicznymi, spadającą motywacją do nauki, tęsknotą za relacjami. Mówiliśmy też w końcu, że w obszarze edukacji na pełnej linii zawiodło państwo. Wiosną abdykowało z przygotowania nauczania zdalnego. Jesienią otworzyło na wiwat szkoły, doprowadzając do wzrostu zakażeń. I przez cały ten czas infekowało niepewnością: strategia komunikacyjna rządu była równie nieprzewidywalna, jak sam wirus. Minister Czarnek wielokrotnie powtarzał, że widzi problemy polskiej szkoły i zamierza je rozwiązać. W programie przedstawionym 3 lutego próżno szukać realizacji tych obietnic. Czarnek chce wesprzeć dzieci wracające do szkoły na cztery sposoby. Po pierwsze, MEiN przygotuje program zdrowotny, który pomoże walczyć z otyłością i wadami postawy (obie przypadłości miały nasilić długie godziny spędzane przed komputerem, z ograniczeniem aktywności fizycznej). Jak zaznaczył minister, zajęcia SKS „będą skierowane szczególnie do dziewcząt, bo tu jest większy problem”. Po drugie, MEiN chce stworzyć odpowiedź na kryzysy psychiczne wynikające z „zamknięcia i braku wspólnoty”, po trzecie, wdrożyć program zajęć dodatkowych z kluczowych przedmiotów, które pozwolą „nadrabiać niezrealizowany materiał”. Ostatnim elementem – zaskakująco szczegółowym – ma być pilotażowe, ogólnopolskie badanie wzroku wśród uczniów – jako odpowiedź na plagę „krótkowzroczności”. Pomijając fakt, że wszystko jest na etapie „tworzenia” i „przygotowywania”, mimo że dzieci z klas I-III od ponad dwóch tygodni już uczą się w szkołach, widać tu kompletny brak zrozumienia źródeł trudności, z którymi mierzą się uczniowie. Zajęcia dodatkowe, które zapowiada minister Czarnek w związku z powrotem uczniów do szkół, z pewnością będą cieszyły się powodzeniem. Potrzeba nadrobienia materiału jest ogromna, co pokazała rewelacyjna frekwencja na korepetycjach wakacyjnych i świątecznych organizowanych przez warszawski samorząd. Jeśli jednak szkolne „korki” nie będą szły w parze z okrojeniem bieżącego programu, uczniowie będą jeszcze bardziej przeciążeni, zmęczeni i zestresowani. Przemysław Czarnek nie myśli tu o dobrostanie psychicznym czy kompetencjach dzieci i młodzieży, ale statystykach. Chodzi o uratowanie wyników egzaminacyjnych – jedynej mierze, na której zdaje się zależeć ministerstwu. Pierwszym krokiem do stworzenia dobrych warunków do nauki i zadbania o zdrowie psychiczne uczniów powinno być odchudzenie podstawy programowej. Minister Czarnek jeszcze jesienią zapowiadał, że wsłuchując się w głos nauczycieli, rodziców i uczniów, rozwiąże ten problem. Okazało się, że znów chodziło o to, by pomóc sobie i dobrze wypaść na papierze. Zespół ekspercki w MEiN zaproponował jedynie kosmetyczne zmiany w tegorocznych wymaganiach egzaminacyjnych dla ósmoklasistów i maturzystów. Nauczyciele wskazują, że jednym z głównych źródeł problemów i stresu uczniów jest właśnie sama szkoła. Badania OECD z września 2020 ujawniły też głęboki kryzys motywacji do nauki. Osamotnienie w lekcjach online i niedopasowanie programu do możliwości pracy zdalnej sprawiło, że uczniowie wytracili zapał i zaangażowanie. Z opowieści rodziców i nauczycieli wiemy też, że uczniowie odzwyczajają się od środowiska szkolnego i relacji z rówieśnikami. Już we wrześniu, gdy na chwilę budynki były otwarte, słyszeliśmy o problemach adaptacyjnych – część uczniów miała poważne trudności z koncentracją, inni nie mogli wpaść w szkolny rytm, a w skrajnych przypadkach młodzież po prostu nie chciała chodzić do szkół. 13 listopada 2020 Jeśli nauczyciele mają im pomóc, potrzebują czasu, a dziś – jak wynika z badania Fundacji „Szkoła z klasą” – czas z dzieckiem jest najbardziej deficytowym dobrem w polskiej szkole. Nauczyciel jest skupiony na realizacji podstawy programowej i odhaczaniu tony zadań biurokratycznych. Nie mówiąc o tym, że żaden program wsparcia psychicznego dzieci i młodzieży nie uda się bez pomocy specjalistów. System opieki psychologiczno-pedagogicznej jest niewydolny od lat, co pokazał już raport NIK z 2017 roku. Z badań Fundacji „Szkoła z klasą” wynika, że psycholog w kilkusetosobowej szkole spędza średnio 16 godzin w tygodniu. Są też placówki, szczególnie w mniejszych miejscowościach i na wsiach, gdzie w ogóle nie ma takich etatów. Jak w takiej sytuacji przeprowadzić interwencję kryzysową? Gdzie szukać pomocy? 25 stycznia 2021 Widać już wyraźnie, że w przeciążonej, „pruskiej” szkole nie uda się ani podnieść kompetencji młodzieży, ani zadbać o ich dobrostan. Ale w wypowiedzi ministra zabrakło nie tylko zrozumienia, ale i wrażliwości. Jednymi z największych źródeł problemów psychicznych wśród dziewcząt są: niskie poczucie własnej wartości, niezadowolenie ze zmian w wyglądzie w trakcie dojrzewania, tendencje do nadmiernej samokrytyki. Jak tłumaczył dr Cezary Żechowski, psychoterapeuta i psychiatra ze szpitala Wolskiego w Warszawie, problemy z akceptacją swojego ciała ma 90 proc. nastolatek, a zaczynają się one już w pierwszych klasach szkoły podstawowej. Z badań amerykańskich wynika, że aż 81 proc. dziewczynek w wieku 10 lat odczuwa strach przed byciem „zbyt grubą”, 42 proc. chciałoby być chudsze, a co dziesiąta „czuje się lepiej, gdy jest na diecie odchudzającej”. Wygląd, w kulturze zafiksowanej na atrakcyjności i byciu „fit”, jest więc poważnym źródłem stresu i cierpień. Czarnek, który frywolnie rzucił w rozmowie z TVP Info, że to właśnie dziewczynkom przydałoby się więcej sportu, wysłał komunikat, który stygmatyzuje i wpędza w poczucie wstydu. A na dodatek minął się z prawdą, używając krzywdzącego stereotypu. Z badań Narodowego Centrum Edukacji Żywieniowej z 2018 roku wynikało, że nadmierna masa ciała częściej występuje u chłopców niż dziewczynek: 29,7 proc. do 14,3 proc. Dziewczynki faktycznie częściej niż chłopcy rezygnują ze szkolnych zajęć sportowych, ale proste połączenie aktywności fizycznej z nadwagą jest błędem. 8 grudnia 2020 Jest też wiele elementów, których w programie ministra Czarnka zabrakło. Słuszna skądinąd troska o uczniowskie zdrowie (dwa z czterech filarów) robi wrażenie prostackiego zastosowania zasady „w zdrowym ciele, zdrowy duch”. Co zrobić z rosnącymi nierównościami? Jak wesprzeć nauczycieli? Jak sfinansować dodatkowe zajęcia czy wsparcie psychologiczne? Cztery filary powrotu do szkół to znów bardziej zabieg PR-owy, niż recepta na bezpieczne rozwiązania, wspierające środowisko szkolne. Edukacja, Zdrowie, Przemysław Czarnek, Ministerstwo Edukacji Narodowej, szkoła"
194^Przyjaciółki w aborcji. Rośnie oddolna sieć siostrzanej samopomocy^Ula Idzikowska^4 lutego 2021^https://oko.press/przyjaciolki-w-aborcji-rosnie-oddolna-siec-siostrzanej-samopomocy/^"Opresyjne prawo antyaborcyjne nie oznacza, że aborcji w Polsce nie ma. Osoby w niechcianej ciąży mogą liczyć na rosnącą, oddolną sieć samopomocy. Rozmawiamy z „przyjaciółkami w aborcji"", które – podobnie jak aborcja – były, są i będą „Aborcje były i będą się dziać. I tak będziemy je sobie robić. Ja jestem przyjaciółką aborcyjną! To znaczy, że dzielę się wiedzą. Jeżeli ktoś będzie chciał przerwać ciążę i będzie potrzebował wsparcia, to wesprę tak, jak potrafię! Potrzymam za rękę. Uspokoję. Potrzebujemy więcej przyjaciółek w aborcji. Potrzebujemy masowego ruchu. Każda i każdy z was może być przyjaciółką w aborcji!” – na ten apel Kai podczas warszawskiego protestu 29 stycznia tłum odpowiedział entuzjastycznymi okrzykami.  „Nie trzeba być żadną bohaterką, żeby wspierać w aborcjach” – mówi  Kaja. „Pomóc można na wiele sposobów, zaczynając od partyzantki aborcyjnej: rozklejania wlepek i rysowania kredą na ulicy numeru Aborcji Bez Granic: 222 922 597. I rozmawianiu o aborcji w niestygmatyzujący, normalizujący sposób. Jako części naszego życia”. Dane kontaktowe kolektywów i organizacji, o których mowa w tekście, publikujemy na końcu artykułu. Przyjaciółki w aborcji – jak same siebie nazywają – działają głównie w sieci. Tak jak An Urbanek, z którą o doświadczeniu przerwania ciąży  rozmawiało w listopadzie. 24-letnia studentka nie pamięta, kiedy dostała pierwszą wiadomość z prośbą o informacje o aborcji. Ludzie spontanicznie się do niej zwracają, bo regularnie zamieszcza pro-aborcyjne treści w mediach społecznościowych. „To było może z rok, albo dwa lata temu. Nie wiem. I absolutnie nie pamiętam pierwszego razu. Jakoś mam ten temat oswojony. Ta pomoc jest spontaniczna i zupełnie naturalna. Po prostu dzielę się tym, co wiem”. 14 listopada 2020 A wie sporo, dzięki szkoleniom i publikacjom Aborcyjnego Dream Teamu (ADT). I własnemu doświadczeniu aborcji. Poza tym już jako nastolatka obracała się w aktywistycznych kręgach. Na manifestacje zabierała ją początkowo matka – feministka. To na jednej z Manif An powiedziała jej, że sama miała aborcję. „Tuż przed wystąpieniem w brytyjskiej telewizji”, śmieje się. Rozmowy o aborcji prowadzi głównie przez Messengera. Nie boi się, że to niebezpieczne? „Przecież nie łamię żadnego prawa” – mówi. „Niektóre osoby mają obawy, bo nie wiedzą, co można w świetle prawa, a co nie. Informowanie innych jest w pełni legalne”. Potwierdza to Karolina Więckiewicz z Aborcyjnego Dream Teamu, z wykształcenia prawniczka. W ostatnim nagraniu live na Facebooku tłumaczyła: „możemy sobie przekazywać informacje o sposobach przerywania ciąży. Możemy podawać numer Aborcji Bez Granic [red. międzynarodowa sieć organizacji wspierających w aborcji w Polsce i za granicą] i zamawiać sobie tabletki przez Internet. Możemy wspierać osoby w trakcie aborcji farmakologicznej. Ryzykowne jest natomiast płacenie komuś za tabletki”.  O tym przypomina historia Roberta L., skazanego na pół roku więzienia za przekazanie pieniędzy na zakup leków poronnych.  opisywało tę sprawę: 22 stycznia 2021 Osoby udzielające wsparcia dobrze znają przepisy. Anna – kolejna „przyjaciółka w aborcji” z którą rozmawiamy – nigdy nie kupiłaby, ani nie przekazała leków. Zawsze ostrzegała też znajomych osób w niechcianej ciąży, którzy prosili ją o pomoc – koleżanka musi kupić leki sama. Anna zdobywała wiedzę o aborcji podczas warsztatów ADT. „Na wypadek, gdyby ktoś potrzebował pomocy. I tak też było: dzwonili do mnie znajomi, a ja podawałam namiary i dawkowanie [leków poronnych]. I zaznaczałam, że zawsze można do mnie zadzwonić, napisać.” Po ogłoszeniu wyroku Trybunału Konstytucyjnego Julii Przyłębskiej z 22 października, który uznał aborcję ze względu na ciężkie, nieuleczalne i śmiertelne wady płodów za niezgodną z Konstytucją, Anna postanowiła bardziej się zaangażować – poświęcała część dnia na czytanie komentarzy w mediach społecznościowych i na kierowanie osób w niechcianej ciąży do Aborcji Bez Granic (ABG). Informowała też o samej procedurze aborcji i praktycznej stronie kontaktu z organizacjami pomocowymi. „W rozmowach z potrzebującymi osobami podkreślam na przykład, że aby potwierdzić wysłanie tabletek po wypełnieniu formularza trzeba wysłać mail do międzynarodowej organizacji Women Help Women – osoby w stresie nie zawsze to ogarniają” – opowiada. „Zapewniam też, że dziewczyny z Aborcji Bez Granic na pewno oddzwonią, jeżeli wyślesz im mail ze swoim namiarami”. Obecnie zainteresowanie jest tak duże, że numer 222 922 597 jest często zajęty. „Osoby w niechcianej ciąży, które pilnie potrzebują pomocy mogą odnosić wrażenie, że nie sposób się dodzwonić. Czasami zresztą nie słychać, że połączenie jest zajęte. Przez to się niepokoją” – mówi Anna. Ale uspokaja: „Dziewczyny nie odbierają, bo cały czas ktoś dzwoni. To jest po prostu rzeczywistość, w której musimy sobie jakoś radzić. Na wszelkie możliwe sposoby. Trzeba się uzbroić w cierpliwość”. 25 października 2020 Można też napisać do Aborcyjnego Dream Teamu przez Facebooka. Na wiadomości odpisuje – od listopada – zespół przyjaciółek w aborcji. W tym Karo. Pomagać chciała już dużo wcześniej, jak tylko powstało ADT, czyli w grudniu 2016 roku. „Napisałam do dziewczyn: hej, też to miałam. Myślę, że robicie super robotę. Cieszę się, że nareszcie pojawiła się destygmatyzująca narracja, która nie przedstawia aborcji jako coś okropnego. Czy mogę się jakoś przydać? Niestety dostałam automatyczną odpowiedź – nie mamy czasu na wolontariuszki, bo same toniemy w robocie” – wspomina. Ale to jej nie zniechęciło. W aborcjach pomagała tak czy inaczej od dawna – od swojej aborcji farmakologicznej w 2013 roku. Napisała na ten temat tekst opublikowany w „Codzienniku Feministycznym”. Karo śmieje się na wspomnienie o tej publikacji: „Teraz napisałabym to inaczej!” Od początku dużo mówiła o swoim doświadczeniu. „To nie była żadna tajemnica. Wszyscy wiedzieli, że można się do mnie zwrócić. Zdarzało się, że kontaktowały się ze mną osoby, które potrzebowały aborcji, ale nie chciały wyjeżdżać za granicę. Mówiłam im, jak to wygląda. Gdzie zamawiać tabletki”. 30 stycznia 2021 Karo wcześniej dostała pomoc od znajomej z poznańskiego Rozbratu – anarchistycznego centrum kultury i skłotu w jednym. „Zauważyłam, że kobiety coraz częściej decydują się na aborcję farmakologiczną, bo im ktoś o tym opowiedział” – mówi Karolina Domagalska, autorka podcastu ze świadectwami aborcji „Coś na A”. „Gdy doświadczysz solidarności, bezinteresownej pomocy, to chcesz to słać dalej. W moich podcastowych rozmowach często słyszę, że osoby, które uzyskały wsparcie od kolektywu typu Ciocia Basia później same angażują się w działalność pomocową. Również niektóre kobiety, które otrzymały pomoc na forum Kobiety W Sieci zostają moderatorkami – odpisują na posty osób, które są w niechcianej ciąży”. Tak rozrasta się oddolna sieć wsparcia. „Pomaganie na forum wciąga” – mówi współzałożycielka Kobiet w Sieci Justyna Wydrzyńska, która zainspirowała wiele osób z doświadczeniem aborcji do wspierania innych. Jej charyzma zaraziła też Paulinę, która prosi o niepodawanie swojego prawdziwego imienia. Kobiety poznały się na Letnim Obozie Aborcyjnym zorganizowanym w lipcu zeszłym roku przez Aborcyjny Dream Team. Tam Paulina dowiedziała się więcej o aborcji farmakologicznej. Usłyszała też, jak można wspierać w przerywaniu ciąży bez stygmatyzowania. „Justyna mówiła, że kto chce i może, niech pomaga. No i się wkręciłam. Dla mnie to idealna forma, bo mogę wchodzić na forum z doskoku i odpowiadać. Tak czy inaczej spędzam cały dzień przed komputerem”. Od początku lipca 2020 r. napisała już ponad dwa tysiące postów – odpowiada codziennie. Na forum była też aktywna 27 stycznia, dniu publikacji wyroku Trybunału Konstytucyjnego w Dzienniku Ustaw. Gdy dotarło do niej, co się wydarzyło, czuła bardziej smutek, niż złość. „I niedowierzanie. Tym bardziej się cieszę, że mogę być częścią systemu wsparcia”. 3 listopada 2020 Forum Kobiety w Sieci istnieje od 2006 r. To miejsce, gdzie osoby w niechcianej ciąży mogą podzielić się swoimi wątpliwościami, wypytać o możliwości przeprowadzenia aborcji farmakologicznej w domu; dowiedzieć się, gdzie mogą zamówić tabletki i czego się spodziewać. I znaleźć kogoś, kto potowarzyszy im podczas brania tabletek w domu. Kogoś, kto przeszedł to, co one. Odpisują moderatorki i inne przyjaciółki w aborcji, głównie osoby, które przeszły przez to doświadczenie. Jak Paulina, która przerwała ciążę w lutym ubiegłego roku. Już wtedy wiedziała o istnieniu forum, ale się nie rejestrowała. Nie miała takiej potrzeby – o swojej decyzji rozmawiała z grupą najbliższych przyjaciółek. Paulina działa na forum, bo nie chce, aby ktoś w niechcianej ciąży czuł się sam/a. Zaskoczyło ją, że dużo osób nie mówi o swojej aborcji. Nikomu. „Wtedy do mnie dociera, że w gruncie rzeczy jesteśmy bardzo samotni. Bo jak to możliwe – nie mieć naprawdę żadnej koleżanki, która by mogła potowarzyszyć. Albo nikogo, komu można o tym opowiedzieć. W najlepszym przypadku przy kobietach jest wspierający facet, który nie robi scen”. Paulina widzi, że odpowiedzi na forum uspokajają osoby w niechcianej ciąży. „Już nie czują się takie samotne. Dziękują. Ja się tylko uśmiecham po drugiej stronie ekranu i stwierdzam, że nie potrzebujemy nikogo. Nie potrzebujemy polityków. Mamy siebie”. Potrzebujesz tabletki „dzień po”?   www.medicept.pl lub [email protected] Jesteś w niechcianej ciąży? Tutaj znajdziesz wsparcie i pomoc:  Forum Kobiet w Sieci www.maszwybor.nethttps://www.facebook.com/aborcyjnydreamteamAborcja bez Granic: +48 22 29 22 597 Federacja na rzecz Kobiet i Planowania Rodziny: 22 635 93 95 lub 501 694 202. [email protected]. Dyżur ginekolożki: środa 16:00-20:00 tel. 22 635 93 92 sobota 16:00-19:00 tel. 513 086 230, [email protected]. Leki możesz zamówić na womenhelp.org (darowizna: 75 euro, oczekiwanie do 14 dni). Potrzebujesz porady prawnej? Aborcyjny Dream Team: Pn.-Pt., 15 – 19: 733980396Federacja na rzecz Kobiet i Planowania Rodziny : 663 107 939, [email protected] Potrzebujesz aborcji za granicą?  Ciocia Basia, Ciocia Wienia, Ciocia Czesia pomagają z zakwaterowaniem i wsparciem przy całym procesie aborcji. Kobiety, Prawa człowieka, aborcja Aborcja Bez Granic Aborcyjny Dream Team"
195^Hillary Clinton zjada dzieci, ich twarz nosi jako maskę. O kongresmence wierzącej we wszystko^Piotr Tarczyński^4 lutego 2021^https://oko.press/marjorie-taylor-greene-kongresmenka-wierzaca-w-spiski/^O nowej członkini Kongresu Marjorie Taylor Greene z Georgii jest głośno, bo nie ma takiej bzdury, której by nie głosiła – jeśli tylko coś strasznego robią Obama, Clintonowie czy Żydzi. Czy Demokratom uda się usunąć ją z komisji Kongresu? Głosowanie 4 lutego Kilka dni po ataku na Kapitol kongresmenka Alexandria Ocasio-Cortez opublikowała na Instagramie poruszające nagranie, opisując tamte wydarzenia z perspektywy osoby, która „sądzi, że umrze”, bo ma do czynienia z aktem terroru: napastnicy wdzierają się do budynku, wzywają do „powieszenia [wiceprezydenta] Mike’a Pence’a”, zarządzona zostaje ewakuacja, przerażeni ludzie barykadują się w gabinetach i wyłączają telefony, żeby dźwięk nie zdradził ich położenia. Z punktu widzenia AOC i innych kongresmenów sytuacja nie różniła się niczym od ataku „szaleńca z bronią”, których w Stanach zdarza się więcej, niż w jakimkolwiek innym kraju świata. Choć żaden z ustawodawców nie zginął, życie straciło tamtego dnia pięć osób – jeden policjant i czworo agresorów.  To, co jest najbardziej wstrząsające, to stwierdzenie Ocasio-Cortez, że nie czuła się bezpiecznie w towarzystwie innych członków Kongresu, bowiem niektórzy z nich mogli sympatyzować z napastnikami i wręcz im pomagać. Na prawicy pojawiły się od razu głosy oburzenia, że AOC „histeryzuje” i rzuca lekkomyślne oskarżenia. Wymiar sprawiedliwości prowadzi jednak dochodzenie w sprawie zachowania części kongresmenów, którzy w przededniu ataku mieli oprowadzać po zamkniętym Kapitolu grupy podejrzanych gości, co część Demokratów nazwała „rekonesansem” przed atakiem 6 stycznia. 7 stycznia 2021 Spekulowano też, kogo z Republikanów miała na myśli Ocasio-Cortez, mówiąc o członkach Izby Reprezentantów „sympatyzujących z białymi suprematystami”. Możliwości jest niestety sporo, ale najczęściej wymieniano dwie nowe kongresmenki, Lauren Boebert z Kolorado i Marjorie Taylor Greene z Georgii, które po raz pierwszy zasiadły w Kongresie ledwie trzy dni wcześniej. Boebert znana jest jako zwolenniczka niekontrolowanego dostępu do broni, odmawia zdawania pistoletu przed wejściem na salę obrad Izby, ma też udokumentowane kontakty z Three Percenterami, radykalną prawicową milicją, której członkowie brali udział w ataku na Kapitol. Powiązania takie (a także z inną milicją, Oath Keepers, a także jawnymi rasistami, Proud Boys) ma też kilku innych republikańskich kongresmenów, np. Paul Gosar z Arizony, który przemawiał na niesławnym wiecu Trumpa, od którego zaczął się szturm na Kapitol. Największe zainteresowanie mediów – i słusznie, bo w niej ogniskuje się szereg problemów z dzisiejszą Partią Republikańską – budzi jednak Marjorie Taylor Greene, pierwsza osoba w Kongresie, która jawnie poparła QAnon, czyli – jak sama to ujęła – „jedyną okazję by zniszczyć tę globalną kamarylę wyznających Szatana pedofilów”. Słowa Greene są w gruncie rzeczy dobrym podsumowaniem głównych założeń tej teorii: światem rządzą wszechpotężni sataniści-kanibale, którzy porywają dzieci, żeby je gwałcić i zjadać pozyskiwany z ich mózgu, przedłużający życie adrenochrom (sic!). Jedynym sprawiedliwym jest Donald Trump, który toczy zakulisową wojnę ze zbrodniarzami, pewnego dnia ujawni ich tożsamość, aresztuje i publicznie straci. Teoria ta brzmi absurdalnie, więc łatwo zbyć ją jako głupotę, coś zbyt śmiesznego, by było groźne, ale – jak pokazał choćby atak na Kapitol, gdzie wśród agresorów nie brakowało QAnonowców – jest to podejście błędne. Facet w czapce z bizona może być niebezpiecznym neonazistą, a właścicielka firmy budowlanej z przedmieść Atlanty, zwykła przedstawicielką klasy średniej – szerzącą groźne brednie fanatyczką. 16 stycznia 2021 Choć rzecznik kongresmenki Greene oświadczył ostatnio, że „nie ma ona nic wspólnego z QAnonem”, internet nie zapomina i dziennikarze ujawniają kolejne dawne (i wcale nie tak dawne) wypowiedzi Marjorie Taylor Greene. Okazuje się, że nie ma takiej teorii spiskowej, której Greene by nie popierała albo przynajmniej nie uważała kiedyś za „wartą rozważenia”: począwszy od tego, że 11 września był tak naprawdę robotą amerykańskiego rządu (z tego się już wycofała), przez to, że Obama tak naprawdę nie urodził się w USA (na czym – warto przypomnieć – zaczął karierę polityczną Donald Trump) po niewiarę w szkolne strzelaniny. Greene uważa, że masakry uczniów w Parkland i Sandy Hook zostały sfingowane przez administrację Obamy, żeby powstał pretekst do odebrania Amerykanom broni. Greene zdaje się wierzyć we wszystko – z wyjątkiem wygranej Bidena w wyborach oraz pandemii. Podczas ataku na Kapitol, kiedy kongresmenów stłoczono w bezpiecznym miejscu, odmówiła włożenia maski (jest bowiem gorącą zwolenniczką wolności), a potem zagłosowała przeciw zatwierdzeniu oddanych na Bidena głosów elektorskich. Wniosek o impeachment nowego prezydenta złożyła raptem dzień po jego zaprzysiężeniu. W 2019 roku popierała w mediach społecznościowych zabijanie „zdrajców”, czyli czołowych polityków Partii Demokratycznej. W internetowej wymianie zdań na temat Nancy Pelosi stwierdziła, że „kula w łeb byłaby prostszą metodą” pozbawienia jej stanowiska spikerki Izby Reprezentantów. Rok wcześniej rozważała, jak najlepiej powiesić Baracka Obamę i Hillary Clinton („scena jest już przygotowana (…). Musimy być cierpliwi”). Greene wierzy też w to, że Hillary morduje przeciwników politycznych, a także zabija i zjada dzieci, a ich twarz nosi jako maskę (sic!). Na tym tle jej rojenia, że pożary lasów, które w 2018 roku spustoszyły Kalifornię, zostały celowo wywołane za pomocą umieszczonych na orbicie laserów, mogą wydawać się niegroźnym ekscentryzmem, ale i to ma w rzeczywistości mroczniejsze podglebie. Teoria QAnon ma antysemickie korzenie – zabijanie dzieci i picie ich krwi ma przywodzić na myśl mord rytualny; pociągające wszystkim za sznurki potężne elity kojarzą się z oskarżeniami Żydów o zakulisowe rządzenie światem. „Kosmiczne lasery”, mające rozniecać pożary należą – według promowanej przez Greene teorii – do Rotschildów, a zamieszani w sprawę mają być też senatorka z Kalifornii Dianne Feinstein i jej mąż, finansista Richard Blum. Wszyscy oni mają, rzecz jasna, żydowskie pochodzenie. Częstym bohaterem teorii spiskowych Greene jest też ulubiony wróg współczesnej alt-prawicy, George Soros, planujący „zastąpienie białych ludzi nie-białymi imigrantami” i „największe ludobójstwo w dziejach ludzkości”. Jakim cudem ktoś taki – przy kim nawet Donald Trump może wydawać się ostoją rozsądku – zasiada dziś w Izbie Reprezentantów? W tym cały problem. Greene (tak jak Boebert czy wielu innych radykałów) reprezentuje bezpiecznie republikański okręg wyborczy – prawdziwym przeciwnikiem nie są tam Demokraci, ale inni Republikanie, a rzeczywisty wyścig wyborczy odbywa się w prawyborach, w których głosuje najbardziej radykalna, najbardziej zmotywowana mniejszość. Cały bagaż wypowiedzi Greene – w dużej mierze znany już wcześniej – nie przeszkodził jej w zdobyciu nominacji. Prawybory wygrała w cuglach, wspierana przez część partyjnego establishmentu, np. kongresmena Marka Meadowsa, późniejszego szefa personelu Białego Domu za czasów Trumpa. W listopadowych wyborach wspierał ją sam prezydent, mówiąc o niej jako o „przyszłej republikańskiej gwieździe”. Kariera Marjorie Taylor Greene nie jest bowiem ewenementem, ale logiczną konsekwencją postępującej radykalizacji Partii Republikańskiej. Baza idzie w prawo, a partyjny establishment niespecjalnie się temu przeciwstawia, za każdym razem myśląc, że zdoła jakoś okiełznać radykałów, że udział w rządach jakoś ich utemperuje – i za każdym razem płaci za to wysoką cenę. Historia Partii Republikańskiej ostatniego półwiecza to historia kolejnych rewolucji, w których kolejni radykałowie zachodzą partię z prawej strony; z początku są traktowani jak coś ekscentrycznego, ale niegroźnego; może nawet korzystnego, co pozwoli zmotywować elektorat. Tymczasem radykałowie – głośniejsi, budzący większe emocje, głoszący poglądy jeszcze niedawno uważane za skrajne, przejmują partię i zaczynają nadawać jej ton. Tak było z religijną prawicą w drugiej połowie XX wieku, „republikańską rewolucją” Newta Gingricha w latach 90., z Tea Party za rządów Baracka Obamy, wreszcie z Donaldem Trumpem. Ostatni zwrot, w stronę QAnonu, jest niestety kolejną wersją doskonale znanego zjawiska. Niektórzy Republikanie, nawet jeśli widzą problem, próbują go bagatelizować, żartując, że Marjorie Taylor Greene (MTG) to prawicowa Alexandria Ocasio-Cortez (AOC): rozpoznawalna polityczka, aktywna w mediach społecznościowych, na wyborców drugiej partii działająca jak płachta na byka. To prawda, że jeśli Alexandria Ocasio-Cortez reprezentuje w Izbie Reprezentantów lewe skrzydło Partii Demokratycznej, to Marjorie Taylor Greene jest przedstawicielką prawego skrzydła Partii Republikańskiej. Porównanie to jednak zafałszowuje asymetryczną polaryzację obu partii. Poglądy AOC, choć na lewo od głównego nurtu Demokratów, nie są ani niebezpieczne, ani szalone, a ona sama nie pochwalała przemocy. Jak to ujął felietonista czasopisma „New York”: „Większość Demokratów jest sceptycznie nastawiona do [pomysłu wprowadzenia] państwowej opieki zdrowotnej. Większość Republikanów jest zapewne sceptycznie nastawiona do pomysłu, że pożary lasów w Kalifornii zostały wywołane celowo przy pomocy żydowskich laserów kosmicznych”. 7 stycznia 2021 Choć część partyjnego establishmentu chciałaby zapewne odciąć się od trumpizmu – zwłaszcza w jego najradykalniejszej wersji, reprezentowanej przez kongresmenkę z Georgii – szefostwo partii boi się o własne stołki. Skrajnie prawicowa frakcja partii w Kongresie już grozi „zdrajcom” konsekwencjami, dlatego i Kevin McCarthy, i Mitch McConnell, szefowie partii w obu izbach Kongresu, zaczęli wycofywać się z obwiniania Trumpa o wydarzenia 6 stycznia. McCarthy spotkał się z byłym prezydentem w Mar-a-Lago, żeby załagodzić konflikt i nie zdobył się nawet na słowo krytyki wobec kontrowersyjnej kongresmenki. Kiedy wyszły na jaw słowa Greene o zabijaniu Demokratów, McCarthy (który wcześniej rekomendował ją do komisji budżetu i edukacji) zapowiedział, że z nią „porozmawia”. Ostatecznie potępił „dawne słowa Greene”, ale odmówił ukarania jej w jakikolwiek sposób i skrytykował plany Demokratów zapowiadających, że przegłosują usunięcie Greene z komisji. Republikański establishment wciąż chyba liczy na to, że uda mu się jakoś „ucywilizować” skrajną prawicę, nie widząc – albo nie chcąc widzieć – że popełnia znowu ten sam błąd i de facto oddaje walkowerem w ręce radykałów nie tylko partię, ale może i, w dłuższej perspektywie, kraj.       Świat, Alexandria Ocasio-Cortez Kongres USA Marjorie Taylor Greene Stany Zjednoczone
196^Fala międzynarodowych protestów wobec procesu badaczy Zagłady. Wyrazy solidarności od naukowców z PAN^Adam Leszczyński^4 lutego 2021^https://oko.press/proces-grabowskiego-i-engelking-miedzynarodowe-protesty/^Proces Barbary Engelking i Jana Grabowskiego, badaczy Zagłady oskarżonych o naruszenie czci jednego z bohaterów książki „Dalej jest noc”, wzbudza protesty historyków z Polski i zagranicy. „Wolność prowadzenia badań naukowych jest fundamentem uprawiania historii” - napisali naukowcy z PAN 9 lutego 2021 sąd ogłosi wyrok w procesie wytoczonym przez Filomenę Leszczyńską – bratanicę jednego z bohaterów książki „Dalej jest noc” – redaktorowi tomu, prof. Janowi Grabowskiemu z Uniwersytetu w Ottawie, oraz prof. Barbarze Engelking, autorce jednego z rozdziałów.   relacjonowało sprawę obszernie. Pisaliśmy o książce „Dalej jest noc”, przełomowym studium Zagłady, znienawidzonym przez polityków rządzącej prawicy; pisaliśmy o samym procesie oraz publikowaliśmy obszerną odpowiedź prof. Engelking na zarzuty. 30 stycznia 2021 Przypomnijmy więc tylko krótko, o co chodzi. Za przedstawienie historycznej prawdy dwoje historyków i znanych badaczy Zagłady zostało pozwanych z powództwa cywilnego przez Filomenę Leszczyńską. Twierdzi, że jej stryj – sołtys Edward Malinowski ze wsi Malinowo w powiecie Bielsk Podlaski – został przedstawiony w niekorzystnym świetle. W procesie wytoczonym naukowcom wsparcie daje jej Reduta Dobrego Imienia – finansowana przez rząd organizacja, promująca wizję przeszłości zgodną z polityką historyczną PiS.  Leszczyńska żąda 100 tys. zł odszkodowania i przeprosin w mediach. Przed ogłoszeniem wyroku polskie i zagraniczne organizacje zrzeszające historyków publikują wyrazy wsparcia dla oskarżonych i piszą o zagrożeniu dla wolności badań naukowych. Co najmniej jeden list w tej sprawie od stowarzyszenia ocalonych z Zagłady otrzymał także ambasador RP w Izraelu Marek Magierowski (o jego odpowiedzi na list piszemy niżej). 2 lutego stanowisko „w sprawie wolności badań naukowych” wyraził Komitet Nauk Historycznych PAN – jedno z najważniejszych (obok Polskiego Towarzystwa Historycznego) ciał wypowiadających się w imieniu środowiska historyków. Zacytujmy jego fragment: „Zakwestionowane w pozwie sądowym fragmenty książki (…) są wynikiem badań naukowych pani profesor Barbary Engelking. Nie oznacza to, że opublikowane wyniki tych badań są ex definitione wolne od błędów faktograficznych lub interpretacyjnych. Ich wskazywanie i podważanie musi się jednak odbywać zgodnie z tymi samymi wymogami, to jest na drodze naukowej, a nie prawnej. W kulturze akademickiej nie do pomyślenia jest pozywanie autora, a w tym wypadku także dodatkowo redaktora publikacji naukowej i grożenie im sankcjami karnymi i finansowymi (100 tys. zł) za, zdecydowanie wykraczające poza zarzut sformułowany w pozwie, naruszenie »prawa do tożsamości i dumy narodowej«, »prawa do niezakłamanej historii II wojny światowej« czy »prawa do otrzymywania rzetelnych informacji z opłacanych z podatków badań naukowych«. Tego rodzaju działania muszą budzić najwyższe zaniepokojenie środowiska historycznego. Zmierzają one do spowodowania tzw. efektu mrożącego, tj. zniechęcenia do podejmowania badań i otwartej dyskusji, a tym samym mogą mieć negatywny wpływ na badania historyczne i upowszechnianie wiedzy o historii”. Pod stanowiskiem podpisał się przewodniczący KNH, prof. Tomasz Schramm z Uniwersytetu Adama Mickiewicza.  27 stycznia 2021 Autorzy pozwolili sobie także na przytyk wobec urzędującego ministra edukacji i szkolnictwa wyższego, prof. Przemysława Czarnka, cytując stanowisko Konferencji Rektorów Akademickich Szkół Polskich (KRASP) wobec projektu „Pakietu Wolności Akademickiej” przedstawionego przez ministra (pisaliśmy o nim tutaj). Jest to przytyk, bowiem wielokrotnie mówiący o potrzebie obrony wolności akademickiej minister nie zająknął się nawet słowem w obronie stojących przed sądem za pracę naukową historyków.      Listy z wyrazami poparcia napływają z Polski i zagranicy.  „Badacze Centrum [badań nad Zagładą] otwarci są na wszelkie dyskusje naukowe (…) I to są naszym zdaniem właściwe formy dyskusji naukowej. Natomiast uruchomienie w tej sprawie procedury sądowej budzi bardzo poważne obawy dotyczące ograniczania wolności badań naukowych” – napisał w oficjalnym oświadczeniu Instytut Filozofii PAN (podpisali się pod nim prof. Józef Niżnik, filozof i socjolog, oraz prof. Andrzej Rychard, socjolog).  23 lutego 2019 Polskie władze zapewne będą bardziej wrażliwe na protesty płynące zza granicy. 1 lutego swoje stanowisko wydało International Holocaust Remembrance Alliance – międzynarodowa organizacja, zrzeszająca 33 kraje, której Polska jest członkiem. Przewodnicząca IHRA Michaela Küchler, przypomniała polskiemu rządowi, że zobowiązał się do wspierania „badania Zagłady we wszystkich jej wymiarach” oraz „otwartego i dokładnego” mierzenia się z przeszłością. „W świetle tych zobowiązań zwracamy się do rządu polskiego, wzywając go, aby zapewnił możliwość prowadzenia wolnych i niezależnych badań”  – napisała przewodnicząca IHRA. Protestowało także Towarzystwo Przyjaźni Izrael-Polska: „Stanowczo sprzeciwiamy się, aby fundacje i instytutu, zasilane z budżetu państwowego Państwa Polskiego, brały udział w zorganizowanej akcji »zamykania ust« badaczom za pośrednictwem procesów sądowych. Procesy, których jedynym celem jest zniechęcenie i dążenie do zaniechania badań i publikacji dotyczących historii Żydów Polskich”.    Podobne oświadczenia możemy cytować długo. Swoje stanowiska wydały m.in. Żydowski Instytut Historyczny oraz dyrektor Muzeum POLIN.  3 lutego ambasador RP w Izraelu Marek Magierowski (były dziennikarz „Gazety Wyborczej”, który wybrał karierę w dyplomacji PiS) opublikował na Twitterze odpowiedź na pismo w sprawie procesu prof. Grabowskiego i prof. Engelking, które otrzymał od Centrum Organizacji Ocalonych z Zagłady w Izraelu (ang. Center of Organizations of Holocaust Survivors in Israel). „Wykracza poza nasze możliwości rozumienia to, dlaczego taki fragment [za który zostali pozwani] może być powodem procesu sądowego w liberalnej demokracji takiej jak Polska (…) Uważamy, że taki proces jest nieusprawiedliwiony i stawia w złym świetle dobre imię kraju, który szanujemy” – napisała eks-ambasadorka Colette Avital w imieniu organizacji. Ambasador Magierowski w odpowiedzi przekonywał, że to proces cywilny (ale nie wspomniał o tym, że prowadzony przez współfinansowaną przez rząd RP organizację). Chwalił wiedzę prof. Engelking i prof. Grabowskiego („jest uznana na świecie”) oraz wypominał Izraelowi inny proces, w którym żołnierze izraelscy pozwali o zniesławienie palestyńskiego reżysera. „Jako dyplomata mogę tylko powiedzieć: to prawo Izraela i jego wewnętrzna sprawa” – dodawał. 3 stycznia 2020 Przekonywał również, że są historycy – których nie wymienił – którzy nie zasługują na obronę przed procesami cywilnymi („mógłbym wyliczyć długą listę” – napisał, nie podając jednak nazwisk).  poprosiło ambasadora Magierowskiego na Twitterze, żeby podzielił się tymi nazwiskami, ale – ku naszemu ubolewaniu – nie wymienił nawet jednego. Proces prof. Engelking i prof. Grabowskiego staje się, jak widać, kolejnym osiągnięciem Reduty Dobrego Imienia – która swoimi działaniami utrwala na świecie obraz Polski jako kraju represjonującego naukowców za wyniki swoich badań.  Historia, Nacjonalizm, Marek Magierowski, Ministerstwo Spraw Zagranicznych, antysemityzm polityka historyczna Reduta Dobrego Imienia
197^Co z wadami letalnymi? PiS twierdzi, że wszystko jest w starej ustawie. TK sugeruje, żeby ją znowelizować^Dominika Sitnicka^4 lutego 2021^https://oko.press/wady-letalne-czy-bedzie-nowa-ustawa/^Część polityków PiS zapowiada znowelizowanie ustawy i ponowne zalegalizowanie aborcji płodów obarczonych wadami letalnymi. Część twierdzi z kolei, że nie ma takiej potrzeby, bo aborcje te są dozwolone na gruncie dotychczasowych przepisów. Wyjaśniamy, o co chodzi w strategii PiS Jeszcze w 2016 roku Jarosław Kaczyński przyznawał otwarcie, że PiS będzie dążył do tego, „by nawet przypadki ciąż bardzo trudnych, kiedy dziecko jest skazane na śmierć, mocno zdeformowane, kończyły się jednak porodem, by to dziecko mogło być ochrzczone, pochowane, miało imię”. Dziś po wyroku Trybunału Konstytucyjnego Julii Przyłębskiej i ogromnych protestach, które przetaczają się przez Polskę, takie stanowisko jest w obozie rządzącym dużo mniej oczywiste. Dziennikarze pytają w wywiadach polityków Zjednoczonej Prawicy o to, czy kazaliby rodzić dzieci z wadami letalnymi swoim córkom i partnerkom. W odpowiedzi słyszą milczenie (Jacek Ozdoba), wybiegi (Jarosław Sellin), a nawet zaprzeczenie (Stanisław Karczewski). W listopadzie 2020 do Sejmu trafił projekt Andrzeja Dudy, który postanowił przedstawić Polkom „nowy kompromis” w postaci dopuszczalności aborcji płodów skazanych na śmierć. W grudniu zaś niektóre wypowiedzi polityków PiS pozwalały przypuszczać, że uzasadnienie wyroku Trybunału będzie nie do końca zgodne z jego sentencją i otworzy furtkę dla aborcji płodów obarczonych wadami letalnymi. I tak rzeczywiście się stało. Czy to oznacza zbliżającą się nowelizację ustawy? Niekoniecznie. 19 listopada 2020 Do wyroku TK zdania odrębne złożyli sędziowie Leon Kieres i Piotr Pszczółkowski. Ale uzasadnienie wyroku doczekało się ze strony składu orzekającego kolejnych trzech zdań odrębnych – Zbigniewa Jędrzejewskiego, Mariusza Muszyńskiego i Jarosława Wyrembaka. Szczególnie interesujące było to, co do powiedzenia miał Jarosław Wyrembak. W swoim zdaniu odrębnym ujawnił, że uzasadnienie powstawało bez dyskusji wśród członków składu orzekającego, którzy dostali po prostu do podpisania gotowy dokument. Zwrócił także uwagę, że w znalazły się w nim wywody, które zmieniają wymowę wyroku, a nawet stoją w sprzeczności z jego sentencją. 1 lutego 2021 Jarosław Wyrembak uzasadnieniu zarzucał między innymi brak bezpośredniego odwołania się do wartości chrześcijańskich i Boga. Ale nie tylko. Zwrócił uwagę trzy sformułowania, które znalazły się w dokumencie, a które zmieniają jego zdaniem wymowę wyroku, a nawet stoją w sprzeczności z jego sentencją. Wyrembak wyróżnił trzy takie miejsca: Wyrembak napisał, że „powołane stwierdzenia mogą być odczytywane i interpretowane jako otwarcie ustawodawcy drogi do częściowego przywrócenia prawnej możliwości przerywania ciąży w odniesieniu do tej populacji dzieci poczętych, która może być definiowana na podstawie przepisu, którego dotyczyło postępowanie przed Trybunałem – w duchu pomysłów i projektów przedstawianych w przestrzeni publicznej przez niektórych polityków, już po publicznym ogłoszeniu wyroku, a jeszcze przed przyjęciem przez Trybunał jego uzasadnienia”. „Według mojej oceny, jest to zabieg bardzo czytelny, mimo że w zakresie pierwszego i trzeciego spośród wyżej cytowanych wywodów, powiązany został z dość enigmatycznymi wypowiedziami o „zróżnicowanych przypadkach” i „stanowieniu adekwatnych norm prawnych” – dodał. Zwłaszcza drugi cytat z uzasadnienia Wyrembak uznał za jednoznaczne wskazanie, że Trybunał zachęca do wpisania do przepisu przez ustawodawcę „mierzalnych kryteriów”, które pozwoliłyby na dokonywanie aborcji z powodu wad letalnych. W rozmowach z dziennikarzami Onetu anonimowi politycy PiS twierdzili, że w partii przymierzano się już w ostatnich tygodniach do nowelizacji ustawy. Jednym z pomysłów, pochodzącym rzekomo z Kancelarii Premiera, było właśnie enumeratywne wymienienie rodzajów wad, w których przypadku można byłoby przeprowadzić terminację ciąży. Taki projekt rymowałby się zatem właśnie z „mierzalnymi kryteriami”, do których ustawowego wprowadzenia nawołuje uzasadnienie wyroku sporządzane miesiącami w trudzie przez Trybunał Julii Przyłębskiej. Od listopada 2020 roku leży też w Sejmie projekt Andrzeja Dudy, który zakłada dopisanie w ustawie o planowaniu rodziny przesłankę o możliwości aborcji w przypadku wysokiego prawdopodobieństwa, że dziecko urodzi się martwe. Ustawa była osobistą inicjatywą prezydenta, której nie skonsultował z Jarosławem Kaczyńskim, co miało przesądzić o braku poparcia dla niej ze strony PiS. Oficjalnie politycy ugrupowania twierdzili jednak, że nad projektem pochylą się dopiero po publikacji uzasadnienia do wyroku. 2 listopada 2020 W środę 27 stycznia po południu, w dniu opublikowania uzasadnienia, Marek Suski na antenie Polskiego Radia 24 zapowiedział, że prowadzone są prace nad nowelizacją: „Został powołany zespół i rzeczywiście w sytuacjach wad letalnych na przykład w przypadku płodu bezczaszkowego, który nie może żyć poza organizmem matki – powinna być możliwość dokonania wyboru przez kobietę (…) To jest rzecz, która przy tym orzeczeniu TK nie znalazła się, stąd też takie prace będą prowadzone”. Ale już w czwartek 28 stycznia rano w rozmowie na antenie RMF FM ze swoich słów się nieco wycofywał, twierdząc, że prace jednak niekoniecznie ruszyły: „Muszę powiedzieć, że ta rozmowa była wtedy, kiedy wyrok został opublikowany, jeszcze nie znałem ani objętości, ani zawartości uzasadnienia. To uzasadnienie będzie poddane głębokiej analizie i dopiero wtedy, po tej analizie, będzie decyzja, czy są potrzebne prace czy nie są… (…) W tej chwili nie mogę na to odpowiedzieć, tak jak mówię wczorajsza wypowiedź była przed zapoznaniem się, a ten wyrok jest bardzo można powiedzieć, w dużym stopniu uzasadniony, bogaty w uzasadnienie. Dopiero po wyciągnięciu wniosków będzie decyzja, co dalej”. O ustawie wspominają jednak także posłowie Porozumienia. Sam Jarosław Gowin sceptycznie wyrażał się o wyroku TK, twierdząc, że jest „za środkiem”, co oznacza za przyzwoleniem na aborcje płodów obarczonych wadami letalnymi. W poniedziałek 1 lutego w TVN24 Kamil Bortniczuk snuł co prawda wizje więzienia dla kobiet przerywających ciąże ze względu na kwestie spadkowe (!), ale zaznaczał jednocześnie, że intencją posłów wnioskodawców była ochrona dzieci z zespołem Downa i Turnera, a nie tych skazanych na śmierć. Przez cały dzień wdawał się na Twitterze w słowne utarczki z internautami i w jednym ze wpisów zapowiedział, że prawdziwe intencje polityków opozycji „sprawdzimy w głosowaniu dotyczącym wad letalnych”, co sugerować miało oczywiście nowelizację ustawy przez Sejm. Ale w klubie PiS nie ma jednomyślności co do potrzeby odmiennego uregulowania kwestii wad letalnych. Autorzy poselskiego wniosku do TK nie widzą wielkiego rozróżnienia między nieuleczalnymi wadami genetycznymi, a nieuleczalnymi wadami prowadzącymi do śmierci. W przypadku tych drugich zauważają może potencjalnie większy smutek rodziców. W rozmowie z wp.pl posłanka Anna Maria Siarkowska w pełni poparła wyrok TK i potępiła jednocześnie szukanie „furtek” w jego uzasadnieniu. „Jakiekolwiek próby znalezienia furtek do tego, ażeby móc zabijać dzieci ze względu na ich stan zdrowia, na przykład wartościując ten stan, są niedopuszczalne. Byłyby one sprzeczne z konstytucją. Takie próby byłyby zaskarżane do Trybunału Konstytucyjnego. I byłyby zarzewiem bardzo dużych niepokojów zarówno społecznych, jak i politycznych – również w ramach obozu rządzącego. Nie możemy zajmować się próbami obejścia obecnego stanu prawnego po wyroku TK”. 28 października 2020 Odnosząc się do projektu Andrzeja Dudy Siarkowska nazwała uregulowanie kwestii wad letalnych nazwała nie tylko sprzeczną z konstytucją, ale także bezsensowna z punktu widzenia PiS. Po pierwsze takie rozwiązanie nie załagodzi znacząco negatywnej oceny społecznej, z jaką spotkał się wyrok Trybunału, za którym stoi partia rządząca. Duża część protestujących domaga się nie tylko przywrócenia całego usuniętego zapisu, ale po prostu prawa do bezpiecznej aborcji bez względu na przyczynę. Taki „nowy kompromis” ich nie usatysfakcjonuje i oznaczać będzie de facto kompromis w obrębie własnego ugrupowania politycznego. Innymi słowy jakakolwiek inicjatywa ustawodawcza otworzyłaby w PiS spór na miarę głosowania w sprawie ferm zwierząt futerkowych. Lista posłów, którzy nie poparliby nowelizacji o wadach letalnych pokrywałaby się zresztą w dużej części z listą futerkowej secesji. Znaleźlibyśmy tam m.in. Annę Marię Siarkowską, Bartłomieja Wróblewskiego, Piotra Uścińskiego i prawdopodobnie całą Solidarną Polskę. Partia Zbigniewa Ziobry przygotowała zresztą swoją własną odpowiedź na problem wad letalnych, czyli ustawę o hospicjach perinatalnych. Równocześnie z sugestiami o zbliżającej się nowelizacji ustawy w PiS pojawia się także narracja o tym, że żadnej interwencji legislacyjnej nie potrzeba, a kwestię wad letalnych rozwiązuje obowiązujące prawo. Jako pierwszy taką koncepcję przedstawił Jarosław Kaczyński w wywiadzie Rzeczpospolitej opublikowanym 21 grudnia 2020: „Jarosław Kaczyński: Nie mam pomysłów na Trybunał Konstytucyjny, ani na kształt polskiej Konstytucji. Uważam, że to rozwiązanie, po przyjęciu wyroku Trybunału, jest rozwiązaniem generalnie słusznym. Nie ma powodów, żeby dzieci z zespołem Downa, czy zespołem Turnera zabijać. Michał Kolanko, Rzeczpospolita: A wady letalne płodu? Nawet w Zjednoczonej Prawicy są głosy, że kobiet nie należy zmuszać do heroizmu. To jest sprawa do dyskusji, ale to raczej należy do tego przepisu, którego nie uchylono, mówiącego o zagrożeniu dla życia i zdrowia matki”. Przypomnijmy – ostatecznie w uzasadnieniu, które wyprodukował Trybunał Konstytucyjny Julii Przyłębskiej znajduje się jedynie stwierdzenie, zresztą słuszne, że ustawa rozróżniała przesłankę wad letalnych i przesłankę zagrożenia życia lub zdrowia. To dwie osobne jednostki redakcyjne aktu normatywnego, co oznacza, że norma prawna interpretowana z nich nie jest tożsama.  „Jakkolwiek duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu może wiązać się także z zagrożeniem dla życia lub zdrowia matki, to jednak art. 4a ust. 1 pkt 2 u.p.r. nie odnosi się do takiej sytuacji, tym bardziej że okoliczność takiej kolizji została wskazana jako odrębna przesłanka dopuszczalności przerwania ciąży w art. 4a ust. 1 pkt 1 u.p.r. Oznacza to, że jeżeli zaistniałyby jednocześnie okoliczności określone w art. 4a ust. 1 pkt 1 oraz pkt 2 u.p.r., to zastosowanie powinien znaleźć art. 4a ust. 1 pkt 1 u.p.r.” (165)  Nie przeszkadza to jednak politykom PiS w powtarzaniu teorii Jarosława Kaczyńskiego. „Jeżeli się wczyta w uzasadnienie orzeczenia TK, to okazuje się, że tak naprawdę nie ma przeciwko czemu protestować, bo trybunał wyraźnie mówi, że w sytuacji zagrożenia życia, zdrowia kobiety, kiedy powodem jest nieodwracalne uszkodzenie płodu czy ciężka choroba płodu, to może po prostu lekarz decydować również i rekomendować aborcję” – twierdzi poseł Marek Ast. Narracja jakoby przesłanka wad letalnych w prosty sposób zawierała się w przesłance ochrony życia i zdrowia kobiety połączyła się w propagandzie PiS idealnie z narracją o tym, że protestujące kobiety tkwią w fałszywym przekonaniu, iż aborcja została całkowicie zakazana. Najbardziej spektakularnie zaprezentowały to „Wiadomości TVP w piątek 29 stycznia. W materiale o nazwie „Kompromis dostosowany do konstytucji” (!) Maksymilian Maszenda twierdzi, że w wyrok TK oznacza po prostu, że „dziecko ma prawo urodzić się bez względu na fakt, że mogłoby urodzić się chore, niepełnosprawne lub z wadą genetyczną. Chodzi tu na przykład o dzieci z zespołem Downa”. 30 stycznia 2021 Dalej stwierdzono, że Trybunał nie zakazał aborcji jako takiej, a jedynie odniósł się do „przesłanki eugenicznej”. Na ekranie pojawiła się plansza, w której wskazano w jakich przypadkach aborcja jest nadal dozwolona. Do przesłanki zagrożenia dla życia lub zdrowia kobiety dopisano „duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu”, które wiąże się z zagrożeniem życia i zdrowia matki. W tym samym wydaniu programu w materiale „Medialne manipulacje eskalują emocje” Marcin Tulicki zarzuca wprost kłamstwo stacji TVN24, która pokazała zdjęcia dzieci z zespołem Edwardsa i zespołem Pataua jako przykład chorób kwalifikujących do tej pory do terminacji ciąż.  Wszystkie te zabiegi mają oczywiście zamaskować fakt, jak okrutne, gwałcące międzynarodowe standardy prawnoczłowiecze prawo wprowadził PiS przy pomocy Trybunału. I wprowadzają w błąd co do statusu wad letalnych, sugerując, że na gruncie obowiązującej ustawy są traktowane jak automatyczna przesłanka do aborcji. Lekarza obowiązuje jednak obecny stan prawny, a nie sugestie z wieczornego pasma „Wiadomości” TVP albo wywiad z wicepremierem. Lekarze wiedzą, że TK na zlecenie partii rządzącej skasował w całości przepis zezwalający na aborcję płodów ze względu na duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Takich aborcji w ostatnich latach przeprowadzano około tysiąca rocznie. Legalny pozostał zapis o aborcjach ze względu na zagrożenie życia lub zdrowia kobiety. Takich przeprowadzano z roku na rok coraz mniej. W ostatnich latach było to mniej niż 50 aborcji rocznie. Jak mają się do siebie te dwa zbiory? Jak wyjaśnia w rozmowie z  prof. Maria Sąsiadek, była konsultant krajowa w dziedzinie genetyki klinicznej, wady letalne płodu mogą stanowić zagrożenie dla zdrowia matki. Ale nie bezpośrednio. Dzieje się tak wtedy, gdy wady te prowadzą do zaburzeń rozwoju płodu, do małowodzia, poronienia lub obumarcia płodu. Każdy z tych stanów może stanowić zagrożenie dla życia i zdrowia kobiety. Jest to zatem kwestia potencjalności, co oznacza brak automatyzmu zastosowania przesłanki wady letalnej. Co więcej, jak wyjaśnia prof. Sąsiadek, logika tzw. kompromisu aborcyjnego nakazywała lekarzom i ich pacjentkom korzystać z jednoznacznych przepisów. Obowiązująca do tej pory przesłanka embriopatologiczna była takim jednoznacznym wskazaniem. Kobiety, które znajdywały się w innej sytuacji, szukały aborcji za granicą albo w podziemiu, bo „nikt nie powoływał się na przesłanki, które mogą być podważone”. Ta sama logika może kazać teraz lekarzom wstrzymywać się z uznawaniem wady letalnej płodu za zagrożenie dla zdrowia kobiety. 3 lutego 2021 Jeśli więc politycy PiS mówią, że aborcje płodów z wadami letalnymi są i powinny być możliwe ze względu na zagrożenie zdrowia matki, w tym również jej zdrowia psychicznego, to za takimi deklaracjami powinny iść ustalenia instytucjonalne. Na przykład wydanie zaleceń przez konsultantów krajowych, które nakazywałyby lekarzom automatyczne uznawanie wymienionych wad płodu za zagrażające zdrowiu matek. Trudno jednak nie spodziewać się, że taka inicjatywa również może zostać odebrana jako próba częściowego obejścia wyroku TK i wzbudzić niezadowolenie Kościoła i skrajnego skrzydła partii. Zatem PiS może chcieć tego uniknąć. Ale strategia na ciche przyzwolenie i pozostawienie tego problemu lekarzom też nie będzie działała w dłuższej perspektywie. W tej chwili startujemy z pułapu 20-30 aborcji dozwolonych ze względu na życie i zdrowie matki rocznie. Jeżeli w 2021 roku liczby te zaczną rosnąć i osiągną pułap kilkuset przypadków, środowiska prolife z pewnością będą domagały się w tej sprawie interwencji. Prędzej czy później PiS będzie musiał skonfrontować się z kwestią wad letalnych w bardziej jednoznaczny sposób. Kobiety, Prawa człowieka, Propaganda, Jarosław Kaczyński, Kamil Bortniczuk, Julia Przyłębska, Marek Suski, Trybunał Konstytucyjny, aborcja
198^Nazwałam Kaję Godek, jak nazwałam, bo tacy jak ona zmieniają mi ojczyznę w dyktaturę wyznaniową^"Monika ""Pacyfka"" Tichy"^4 lutego 2021^https://oko.press/pacyfka-o-kai-godek/^Chciałam z tego miejsca, za tę obrazę Kai Godek, szczerze i z głębi serca przeprosić. Wszystkie seksworkerki, prostytutki, które mogły się poczuć urażone tym porównaniem – pisze szczecińska aktywistka Monika Tichy, z której TVP zrobiła dowód na zdziczenie protestów „Widzieliście te plakaty na mieście DZIĘKUJĘ ZA ŻYCIE? Moje dziecko ma życie, ale to, co ja mam – tego się już nie da nazwać życiem. To jest orka. Śmieszne, groszowe zasiłki i pogarda PiS, który lekką ręką rzuca miliardy Rydzykowi i TVP, a nie ma dla osób z niepełnosprawnością. Ja sama dźwigam ten ciężar – nie Ordo Iuris, nie Kaja Godek, nie proboszcz, nie biskup i nie rząd” – pisze Monika Tichy, szczecińska feministka i obrończyni praw osób LGBT, która podczas demonstracji 29 stycznia 2021 zaatakowała PiS i Kaję Godek używając słów „szmata” i „k….”. TVP Info kilkakrotnie puszczało nagranie z jej wystąpieniem jako dowód zdziczenia protestów po opublikowaniu wyroku tzw. Trybunału Konstytucyjnego. Mimochodem podkreślając, że Monika Tichy była panelistką na Kongresie Praw Obywatelskich „zaproszoną przez Adama Bodnara”. 9 grudnia 2017 OŚWIADCZENIE PIOTRA PACEWICZA Informacje podawane przez TVP Info nie są prawdziwe. Do panelu „Kobieta jako nie/pełnoprawna obywatelka* niepotrzebne skreślić” Monikę Tichy zaprosił nie Adam Bodnar, ale ja, który byłem moderatorem panelu i miałem wolna rękę w doborze uczestniczek i uczestników I Kongresu Praw Obywatelskich w grudniu 2017 roku. Obok Elwiry Borowiec, uczestniczki protestów ulicznych i aktywistki feministycznej z Puław (czytaj o niej tutaj), Monika Tichy reprezentowała nurt obywatelskiego, feministycznego buntu. Jej przenikliwe i pełne pasji wypowiedzi nadały ton panelowi, w którym brali też udział: prof. Małgorzata Fuszara, b. Pełnomocniczka Rządu Ds. Równego Traktowania, adwokat Grzegorz Wrona, specjalista od przemocy w rodzinie, dr Henryka Bochniarz, prezydentka Lewiatana, dr Sylwia Spurek, wtedy zastępczyni RPO, Tiina Kukkamaa-Bah z Biura Instytucji Demokratycznych i Praw Człowieka OBWE i o. Paweł Gużyński, dominikanin. Bardzo mi zależało, by panel o prawach kobiet nie ograniczał się do znawców tematu, ale by wzięły w nim udział kobiety, które bezpośrednio doświadczają trudności i ograniczeń jako konsekwencji polityki władz i konserwatyzmu swego środowiska. Przy okazji polecam Monikę Tichy wszystkim organizatorom kongresów, paneli i debat. Piotr Pacewicz, red. naczelny     Publikujemy tekst Moniki Tichy, w którym odnosi się do swoich słów o Kai Godek, ale pokazuje je w szerokim kontekście protestów przeciwko przemocy państwa. „Moja ojczyzna zmienia się w dyktaturę wyznaniową” – stwierdza. Nasza piękna ojczyzna zaprawdę musi być najszczęśliwszym miejscem pod słońcem, skoro do rangi niusa dnia urasta fakt, że jedna pani drugiej pani powiedziała brzydkie słowo na „K”, i bynajmniej nie było to „Konstytucja”. Widocznie nie ma tu ciekawszych problemów: zachorowań na covid, obstrukcji opieki zdrowotnej, burdelu w edukacji, rosnącego bezrobocia, padających firm, inflacji, zapaści w kulturze, gastronomii i turystyce, nepotyzmu i korupcji w klasie rządzącej. Media skupiają się na inwektywach, zamiast posłuchać poprzedzających je zdań mówiących o kolejnym problemie, którego „nie ma”. Pani Godek podaje się za wielką przyjaciółkę „niepełnosprawnych dzieci”. Gdzie zatem była, gdy niepełnosprawni, żądając godnych warunków życia, okupowali sejmowy korytarz, a PiS-owska władza zamykała im toalety? 30 stycznia 2021 Zaraz po opublikowaniu wyroku tzw. Trybunału mgr Przyłębskiej [29 stycznia 2021], w ciągu paru godzin zorganizowałyśmy protest pod biurem PiS. Mówiłam na nim, że Ordo Iuris ma ponad 4,5 mln budżetu rocznie [1 036 747 Euro według Transparency Register -red.], podobno od prywatnych darczyńców, chociaż śledztwa dziennikarskie wskazują nawet na „źródła wschodnie”, a nawet sam Kreml. Mając taki hajs, można by zrobić wspaniałe rzeczy dla dobra chorych dzieci, zamiast zmuszać do ich rodzenia wbrew empatii i rozumowi. Tymczasem miasta są oblepione rysunkami zdrowych płodów z ostatniego miesiąca ciąży, zamiast chorych z pierwszego. Jestem matką 13-letniego dziecka specjalnej troski, jak niemal wszystkie matki w Polsce zostawioną samą sobie zarówno przez rodzinę jak i państwo. Godek, chociaż ma możliwości, nic nie zrobiła dla mnie i mojego syna, robi natomiast wszystko, by nieszczęśliwych matek i dzieci było jak najwięcej. Mało kto pewnie wie, jak się robi takie demo. Informacja, że wyrok będzie po prawie 100 dniach opublikowany spada na nas po południu, jak grom z jasnego nieba. Skrzykujemy się na konfach, zastanawiamy się nie czy robić, ale co robić, gdzie i o której, robimy wydarzenia na FB, piszemy do mediów, zgłaszamy zgromadzenia na kolejne dni, rozmawiamy z innymi organizacjami, kto się przyłącza, żeby były jak największe zasięgi. Dobrze, że sam zgłasza się Tomek, akustyk, pyta, czy ma nagłośnić to wydarzenie, które widzi na FB, bo zapomnieliśmy się do niego odezwać. Rzucamy w połowie zlecenia, urywamy się z pracy, nie jemy obiadu, zostawiamy dzieci, gdzie się da, bierzemy flagi, megafony, zamawiamy taryfę, jedziemy tam, gdzie już zbierają się ludzie. 3 lutego 2021 Drętwieją stopy i dłonie, bo w pośpiechu nie ubrałyśmy się porządnie, bo nie wiedziałyśmy, że jest aż tak zimno i wilgotno, bo rękawiczki zostały w innej torebce. Ludzie już mówią, skandują, krzyczą, dopada mnie świadomość, że to nie tylko dziś-jutro-pojutrze, że to będzie pewnie znowu kilka tygodni na ulicy, że ta praca, którą zaplanowałam na najbliższy miesiąc pewnie znów pójdzie się chrzanić, że pewnie znowu mój syn będzie mnie widywał po pół godziny dziennie, będzie siedział sam w domu całymi wieczorami. I to wszystko przez tę s*****ę, która ma organizację finansowaną przez nie wiadomo kogo, a z tego, co wiadomo, to jeszcze gorzej, z budżetem 4,5 mln rocznie i przez to, że moja ojczyzna zamienia się w dyktaturę wyznaniową. A ja zamiast żyć swoim życiem od pięciu lat robię aktywizm, za który nikt mi nie płaci, musiałam rzucić pracę i próbować wyżyć z freelance’u. Stoimy tu przez osobę, która jest kobietą, matką, zresztą matką dziecka z niepełnosprawnością – i robi piekło kobietom, matkom, w tym matkom takim jak ja, z dziećmi z niepełnosprawnością. 3 lutego 2021 Biorę mikrofon i coś mówię i nagle się łapię na tym, że wypowiedziałam na głos myśli, które we mnie buzowały przed chwilą. Słowami, których nie planowałam; nic z tego, co tu się dzieje, nie jest planowane. Ale mniejsza o to, trzeba już ogarniać demo, skandować hasła, dać ludziom poczucie, że nie są sami ze swoją frustracją, że jest ktoś, kto ją poniesie, kto ją wyrazi. Trzeba pobiec tam, gdzie kogoś spisują, trzeba zebrać sprzęt, trzeba poprzytulać się w autach, kiedy już wracamy, dać sobie nawzajem siłę, bo nikt nam jej nie da, skoro to my jesteśmy te najsilniejsze. Wrócić do domu i robić demo na jutro. Nie spodziewałam się że Kurwizja zrobi z tego temat dnia, co więcej, zesra się na rzadko, że “zwyzywała mamę niepełnosprawnego dziecka”. Co więcej, Kaja Godek we własnej osobie napisała na swoich socjalach, że wytoczy mi dwa procesy, na które założyła specjalną zbiórkę na necie, a jej fandom zaczął do mnie wypisywać i dzwonić z prywatnych numerów z pogróżkami śmierci. Wieczorem ze Strajkiem Kobiet protestujemy na placu Solidarności. Mówię do zgromadzonych: „Wiecie, gdzie się nauczyłam, że można na kobietę mówić »kurwo, szmato«? Tu, na tym placu, na demo w obronie Margot. Kiedy wielkie jak szafy osiłki z krzyżami i kotwicami ma bluzach krzyczeli te słowa do mnie, do profesory Iwasiów, do posłanek, radnych i szczecinianek. Kiedy mówili do nas z bliska, w oczy, że nas spalą i zajebią”. Słowa „kurwo, szmato, lezbo, lewaczko, zajebię cię” słyszę regularnie od obcych mężczyzn na ulicy, nie tylko na marszach równości, ale także w codziennym życiu, w zwykłych miejscach publicznych. 28 stycznia 2021 Tak więc chciałam z tego miejsca, za tę obrazę, szczerze i z głębi serca przeprosić. Wszystkie seksworkerki, prostytutki, które mogły się poczuć urażone tym porównaniem. Określenie, którego użyłam, naprawdę jest nieadekwatne. Nie ma bowiem w językach ludzi, aniołów, a nawet szatanów takiego słowa, które by wyraziło, jak bardzo niegodziwą, niemoralną i okrutną jest osoba, która wobec milionów ludzi stosuje przemoc legislacyjną. Która w białych rękawiczkach zmusza kobiety i osoby z macicami do znoszenia tortur. Pani Godek i jej Ordo Iuris stoją też za przemocą symboliczną wobec osób LGBT+, których w Polsce są dwa miliony. Strefy wolne od LGBT, ogłoszone w jednej trzeciej mojej ojczyzny, to jedna z ich sprawek, podobnie jak zbieranie podpisów pod ustawą zakazującą marszów równości „Stop LGBT”. To jest osoba, która powiedziała w TV, że geje adoptują dzieci, by je gwałcić. Miała o to sprawę w sądzie, który nie uznał jej winy, bo pozywający nie udowodnił, że jest gejem. Mrożek by tego nie wymyślił. TVPiS pomija fakt, że ja też jestem matką. I też mam syna specjalnej troski, którego w przeciwieństwie do Kai Godek wychowuję sama. Jak 9 na 10 matek chorych dzieci w Polsce, bo mężczyźni odchodzą z rodzin, w których jest chore dziecko. 3 lutego 2021 Widzieliście te plakaty na mieście DZIĘKUJĘ ZA ŻYCIE? Moje dziecko ma życie, ale to, co ja mam – tego się już nie da nazwać życiem. To jest orka. To są śmieszne, groszowe zasiłki i pogarda PiS, który lekką ręką rzuca miliardy Rydzykowi i TVP, a nie ma ich dla osób z niepełnosprawnością. Ja sama dźwigam ten ciężar – nie Ordo Iuris, nie proboszcz, nie biskup i nie rząd. I tym się różnię od Kai Godek, że nikomu niczego nie narzucam. Walczę o to, by każda matka czy inna osoba opiekująca się chorym dzieckiem mogła żyć godnie. I by każda osoba, która nie chce skazywać swego przyszłego dziecka na cierpienie, miała prawo do takiej decyzji. Aby wszystkie decyzje podejmowane były przez te osoby, które poniosą ich konsekwencje. A więc przez osoby w ciąży. A nie w Sejmie, nie w trybunale, nie w episkopacie. Nic o nas bez nas. Bunt to język tych, którzy nie zostali wysłuchani, kiedy mówili. Bluzgi to język tych, których olano, gdy mówili kulturalnie. To jest wojna i jak mówiła Inga Iwasiów, na wojnie metody są wojenne. Bądźcie silne i silni. Jebać PiS, Konfederację, ePiSkopat, kler i wszystkich, którzy gwałcą naszą wolność, którzy odbierają ją nam przemocą. 1 lutego 2021 Tłum ludzi na placu zakrzyknął: „NIGDY NIE BĘDZIESZ SAMA”. Solidarność jest jedną z najważniejszych wartości etyki. Stanąć po stronie kogoś, kto ma większy problem niż ja. Ja robię to na co dzień: jestem sterylizowana (w Niemczech, bo to w Polsce nielegalne). Nie mówię: „mnie to nie dotyczy”. Mówię: „dopóki wszyscy nie są wolni, nikt nie jest wolny”. W moim komunikatorze, telefonie i na mailu Niagara wyrazów wsparcia, podziwu, propozycji pomocy, wyznań miłości i zapewnień solidarności. „Powiedziałaś na głos to, co i ja myślę. Co wszyscy myślimy. Dziękuję”. Gdzieś tam pomiędzy pojawia się kilka wiadomości: „nie wolno tak mówić o kobiecie”, „szkodzisz w ten sposób sprawie”, „poważni ludzie mogą się od ciebie odsunąć”, „czy się zastanawiałaś, jak to będzie odebrane, jaki będzie miało długofalowy wydźwięk?”. NIE. Nie zastanawiałam się. Działałam, nie było czasu strategicznie myśleć. „Masz rację, ale tak nie wolno! Dlaczego użyłaś takich słów?”. Bo byłam w pośpiechu, nerwach i stresie, bo byłam zmęczona i zmarznięta, wkurwiona i sfrustrowana? Nie. Przede wszystkim dlatego, że BYŁAM TAM W PIERWSZYM SZEREGU. Gdybym została w domu, z dzieckiem, na fotelu, robiąc obiad i kolację, to by się nie stało. Gdybym stała z tyłu z flagą, zamiast trzymać megafon, to by się nie stało. Gdybym stała wśród uczestników, tylko słuchając i powtarzając skandowanie, to by się nie stało. 2 lutego 2021 Skoro z ciepła, z domów, z kanap, zza biurek walczycie tylko lajkami, to się zastanówcie, czym jest nazwanie kogoś szmatą wobec tego, co Kaja Godek zrobiła dziewczynie, która dostała skierowanie na terminację patologicznej ciąży w środę, a w czwartek jej powiedziano, że będzie musiała tę ciążę donosić. I tym wszystkim, które taką diagnozę usłyszą dziś, jutro, za tydzień, za miesiąc. Tym, które teraz stwierdzają, że odłożą decyzję o dziecku na czas, kiedy ePiSkopat przestanie wprowadzać katoszariat w Polsce. Albo wyjadą mieszkać za granicę. Jeśli „poważny człowiek” w tej sytuacji nie stanie po stronie tych straumatyzowanych osób, odsunie się ode mnie, bo mu to zaniży słupki czy zasięgi, to niech odejdzie stąd. Nigdy nie wiemy, jaki coś koniec końców przyniesie efekt. Pierwszy raz chóralnie skandowane „wypierdalać” słyszałam, gdy policja przyjechała pod KPH aresztować Margot. Wszyscy się wtedy mądrzyli, czy można zerwać banner z ciężarówki która namawia, żeby nas krzywdzić. Nad tym, czy to kierowca pierwszy zaatakował, czy Margot. Ale to Margot siedziała w pierdlu, a my nie wiedziałyśmy, czy jej nie biją. Potem kolejne rozkminy w stylu “ą, ę, dupa przez rz”, gdy pokazała faka. A dwa miesiące później mamy banner „Wypierdalać” na czele marszu, osiem gwiazdek staje się słowem, krzykiem i okazuje się, że to jest strzał w dziesiątkę, że daje to naszemu protestowi siłę, że mobilizuje tłumy. 28 stycznia 2021 Że lawinowo wzrasta poparcie dla legalnej aborcji na żądanie i dla wypieprzenia religii ze szkół. Skok z pięćdziesięciu do prawie siedemdziesięciu procent w kilka miesięcy? Spadek przeciwnego poglądu o prawie połowę? Dokładnie tak. „Odstraszyliśmy umiarkowanych?”. Wręcz przeciwnie. Pokazaliśmy im, do czego prowadzi ich bierność wobec przemocy i bezprawia. Atak Margot na ciężarówkę był przypadkowy, na spontanie. Moje słowa też. Dotąd nasza lewa strona kroiła włos na czworo, rozdzielała gówno na atomy, jakie środki są dozwolone, gdzie jest granica obywatelskiego nieposłuszeństwa. Tymczasem Kaczyński, Duda, Matecki, Rydzyk, Dzięga, i cała katolicka drużyna z odwołaniem do JPII mogą kraść, wyzywać, gwałcić dzieci, chronić gwałcicieli, ale ich followersi stoją za nimi jak beton i mają siłę ich wspierać, bo się nie zajmują takimi właśnie rozkminami. U nas jest to problem zarówno polityków i działaczy, jak i zwolenników, i elektoratu. „Nie mam na kogo głosować, bo oddała psy, bo nie oddał mandatu, bo powiedział »pani minister« a nie »ministra«, bo napisał przymilnego tweeta do bosakowców, bo ma firmę, czyli jest kapitalistą, bo nie sprzeciwia się umowom zlecenie, czyli libek, itd itd.”. Mądrzy nie pchają się do polityki i za to karą dla nich są rządy głupich. Idealiści fochają się o każdą duperelę i za to karą są rządy cynicznych skurwysynów. Tymczasem rozwiązanie leży jak na dłoni, oni je nam pokazują – nie skupiać się nad detalami, nie tracić energii, trzymać się razem mimo różnic, być SOLIDARNYMI, skupić się na tym, gdzie jest prawdziwy wróg, robić swoje. Oni i tak będą mówić o nas złe rzeczy. Nawet jeśli nie „damy im amunicji”, to ją wymyślą, np. lekcje masturbacji w przedszkolu, które wzięli z własnych mokrych snów, bo przecież nie z naszych działań czy planów. Dziękuję wszystkim za mur, za wsparcie, za solidarność. Ale myślę, że musimy przestać się bronić. Jeśli ktoś Wam mówi o tym że „dałam im amunicję”, o tym, że to niekulturalne, że niegodne feministki, to proszę nie brońcie mnie, ja nie jestem tu w ogóle istotna. Tylko winny się tłumaczy. Niewinny, który się broni przed niebywałym gwałtem, przekierowuje uwagę na ten gwałt. To oni niszczą kraj i biografie milionów ludzi, niszczą wszystko co się da, robili kampanię wyborczą zamiast ogarniać covid, ludzie umierają, tracą pracę, tracą firmy, które budowali całe życie, a my tu rozkminiamy, czy można nazwać kurwą osobę z tej kliki, która cała powinna być skazana na podstawie ustawy o przestępczości zorganizowanej. 21 października 2020 Czy do przestępców, którzy powinni stać przed trybunałem stanu, można krzyczeć „wypierdalać” i „jebać PiS”? Czy do zbrodniarzy, którzy dla swej władzy i kasy pozwalali gwałcić dzieci, można krzyczeć „jebać kler”? „Znaj proporcyją, mociumpanie”. P.S. Zbiórka Kai Godek zainspirowała mnie do odpalenia Patronite. Możecie wesprzeć moją działalność aktywistyczną ➡ https://patronite.pl/monikapacyfkatichy/description Można też wesprzeć Stowarzyszenie Lambda Szczecin ➡ 44 1750 0012 0000 0000 3893 8797, tytułem “darowizna na cele statutowe”. *Monika „Pacyfka” Tichy: szczecinianka, buntowniczka, aktywistka, motocyklistka, feministka. Niegdyś promotorka młodych talentów wyścigowych, odeszła ze sportu motocyklowego, gdy – jak pisze – nastały rządy PiS i trzeba było zająć się ważniejszymi rzeczami: obroną demokracji i praw człowieka. O tej walce napisała opowiadanie, które zdobyło pierwszą nagrodę w konkursie literackim „Mój #CzarnyProtest” (opublikowaliśmy je w lipcu 2017 roku). Pisała w  m.in. o udanej blokadzie wrocławskiego Marszu Niepodległości 2018 12 listopada 2018 o Marszach Równości, 25 sierpnia 2019 a ostatnio o protestach po wyroku tzw. TK. 23 października 2020 Najwięcej energii poświęca działaniu na rzecz akceptacji i równouprawnienia osób LGBT+. Jest szefową szczecińskiej Lambdy i organizatorką Marszy Równości. Protesty, Kobiety, LGBT+, Kaja Godek, Prawo i Sprawiedliwość, Episkopat Polski,
199^Amazon otwiera sklep w Polsce. Może udusić konkurencję, zanim UE go powstrzyma^Jakub Szymczak^3 lutego 2021^https://oko.press/amazon-otwiera-sklep-w-polsce-moze-udusic-konkurencje-zanim-ue-go-powstrzyma/^"To już pewne: gigant e-commerce wchodzi ze sprzedażą do Polski. Ekspertka: ""Amazon ma lepszą pozycję negocjacyjną i informacyjną, więc mali gracze często biorą to, co im się proponuje, a co niekoniecznie jest zgodne z ich interesami"". 27 stycznia Amazon ogłosił oficjalnie: rozpoczął pracę na uruchomieniem sklepu amazon.pl. Wcześniej – 21 stycznia – dowiedzieliśmy się, ze firma otworzy w Polsce kolejne centrum logistyczne. Chociaż jest ich w Polsce kilka a oficjalnie pracuje w nich około 18 tys. osób (i kolejne tysiące za pośrednictwem agencji), to sprzedaży dla Polskich klientów dotychczas nie było. „Amazon reklamuje się, że wchodzi na nowy rynek i że umożliwi wielu przedsiębiorcom rozrastanie się na rynku cyfrowym. I to byłoby w porządku, gdyby zachować podstawowe zasady rynku, które działają offline, ale niekoniecznie na rynkach cyfrowych” – mówi  Blanka Wawrzyniak z fundacji Instrat, specjalistka od cyfrowej ekonomii. Czy zatem jest się czego obawiać? Dotychczas w  pisaliśmy o Amazonie przede wszystkim w kontekście praw pracowniczych. Pracownicy centrów logistycznych Amazona skarżą się na warunki pracy. W maju 2020 w kontekście śmierci jednej z pracownic podczas pracy Magda, pracownica Amazona w Sadach koło Poznania, członkini Inicjatywy Pracowniczej, opowiadała nam: „Kto nie pracował, nie zrozumie. Przy wentylatorach, które próbują napowietrzyć piętra jest zimno, kawałek dalej w alejce jest upał. Jakbyśmy, co chwilę zmieniali strefę klimatyczną. Są miejsca, gdzie tlenu, jest naprawdę mało”. Slalom z towarami trwa 10,5 godziny, tyle ile zmiana. Pracownikom przysługują dwie, płatne 15-minutowe przerwy. W pandemii zostały wydłużone do 20 minut. Jest jeszcze półgodzinna niepłatna przerwa na posiłek w kantynie. Trzeba ją odpracować. Wówczas wszyscy pracownicy magazynów bezwzględnie musieli nosić maseczki. „Szczególnie dotkliwie przeżywają to ci, którzy chorują na astmę. Wyobraź sobie pracę 10 godzin, w gonitwie, z maską na nosie. A jak ci z niego spadnie, nawet na chwilę, przez przypadek, to grożą ci kary porządkowe”. W czerwcu 2020 sąd w Poznaniu orzekł, że firma Amazon Fulfillment Poland bezprawnie zwolniła pracownika Macieja Gorajskiego i musi przywrócić go do pracy. Powód zwolnienia? „Brak realizacji minimalnych wyników w zakresie produktywności/wydajności na oczekiwanym poziomie co najmniej 100 proc.” Tymczasem według poznańskiego sądu Amazon „wypaczył ideę stosunku pracy arbitralnie przyznając sobie prawo do zwalniania najmniej wydajnych pracowników tylko dlatego, że ich wyniki są gorsze niż 90 proc. reszty załogi”. 12 sierpnia 2020 W takich sprawach jednostką odpowiedzialną za doprowadzenie cyfrowego giganta do porządku jest Państwowa Inspekcja Pracy. Jak sobie z tym radzi? Posłowie Lewicy, wsparci przez ekspertów z think tanku Instrat, zapytali o to w interpelacji wiceminister pracy Iwonę Michałek z MRPiT . W odpowiedzi opublikowała ona informację o ponad 117 decyzjach nakazujących usunięcie nieprawidłowości w centrach logistycznych Amazona w Polsce na skutek kontroli przeprowadzonych przez Państwową Inspekcję Pracy. Od końca 2018 roku odbyło się w nich 12 kontroli PIP, w wyniku których inspektorzy wydali 42 decyzje nakazujące usunięcie stwierdzonych nieprawidłowości. Jaki był efekt tych interwencji? Jeden mandat karny wysokości 1000 zł. W odpowiedzi przeczytamy też, że analogiczne kary w latach 2014-2017 wyniosły 17 tys. złotych. Bez względu na to, czy kary wynoszą kilkanaście tysięcy czy też jeden tysiąc, dla tak ogromnej firmy to nic nieznacząca kwota. PIP od lat jest niedofinansowany, a brak środków to brak możliwości skutecznych i częstych kontroli. W ten sposób niektórzy pracodawcy mogą czuć się bezkarni. To problem naszego podwórka i kodeksu pracy. Ale w przypadku Amazona, Polska nie jest wyjątkiem. Problemy pracowników magazynów są niemal identyczne w Polsce i w Stanach Zjednoczonych. Początek lutego to nie tylko wiadomość o tym, że Jeff Bezos rezygnuje ze stanowiska CEO Amazona. 3 lutego dowiedzieliśmy się, że firma okradła swoich kierowców z prawie jednej trzeciej napiwków, jakie zarobili przez prawie dwa lata. Teraz w ramach ugody w sprawie zgodziła się zapłacić 61,7 mln dolarów. 14 grudnia 2020 Jeśli chodzi o usługi cyfrowe, to brak odpowiedniego prawa jest problemem europejskim. Wejście Amazona ze sprzedażą w Polsce zbiega się z pracami nad dwoma ważnymi pakietami ogólnoeuropejskich regulacji: Kodeksem Usług Cyfrowych i Kodeksem Rynków Cyfrowych. Pomysły dotyczą wielu różnych platform, nie tylko Amazona. Projekt przepisów był omawiany w sejmie w listopadzie 2020. Podczas zebrania sejmowych komisji ds. UE i cyfryzacji, sekretarz stanu w KPRM Marek Zagórski przedstawiał polskie stanowisko w sprawie projektu Kodeksu: „Projektując rozwiązania, należy zachować równowagę pomiędzy potrzebą bezpieczeństwa, a z drugiej strony ochroną przed nadmiarowym usuwaniem treści, co mogłoby prowadzić do cenzury w Internecie” – mówił wówczas Zagórski. „Sektor cyfrowy byłby pierwszą i jedyną branżą dotkniętą tak surowymi przepisami w tym zakresie, bylibyśmy królikiem doświadczalnym” – mówił na tym samym spotkaniu Michał Kanownik, prezes związku Cyfrowa Polska, który razem z organizacjami z 11 krajów Europy Środkowo-Wschodniej uważają, że przepisy idą zbyt daleko. Ostatecznie projekt przepisów został przedstawiony przez Komisję Europejską w grudniu. W największym skrócie pakiet ustaw ma pomóc zwiększyć transparentność działania cyfrowych gigantów, wyrównać szanse na cyfrowym rynku pomiędzy gigantami, a mniejszymi i lokalnymi graczami. Wprowadza też nowe zasady dotyczące moderacji treści i procedur usuwania treści szkodliwych – te przepisy dotyczą przede wszystkim sieci społecznościowych, takich jak Facebook czy Instagram. Platformy te będą zobowiązane do publikacji „jasnych, zrozumiałych i szczegółowych sprawozdań na temat wszelkich moderacji treści”; publikować jedynie jasno oznaczone reklamy. W kilku miejscach Kodeks Usług Cyfrowych nakłada dodatkowe obowiązki na „bardzo duże platformy internetowe”. Muszą one m.in. raz w roku analizować zagrożenia systemowe, które wynikają z użytkowania ich usług w Unii. Chodzi np. o publikację nielegalnych treści czy manipulowanie usługami np. Facebooka w celu wpływania na proces wyborczy. Amazona silniej dotyczy Kodeks Rynków Cyfrowych. Wprowadza się w nim pojęcie „strażnika dostępu” (ang. „gatekeeper”). W ten sposób określa się platformy, które osiągają obrót wewnętrzny większy niż 6,5 mld euro w ciągu trzech ostatnich lat, z platformy korzysta 45 mln użytkowników i 10 tys. partnerów biznesowych. Strażnik dostępu będzie zobowiązany m.in. umożliwiać mniejszym sprzedawcom wystawianie na swojej platformie tych samych produktów co „strażnik” w niższej cenie. Strażnicy nie będą też mogli narzucać swoim użytkownikom swoich wewnętrznych systemów płatniczych. 21 stycznia 2021 Na jakim etapie są dziś prace nad regulacjami i kiedy mogą wejść w życie? „W ubiegłych tygodniach miały miejsce konsultacje na poziomie rządowym” – mówi  Blanka Wawrzyniak z fundacji Instrat, specjalistka od cyfrowej ekonomii. „W tym tygodniu KPRM organizuje spotkania dotyczące treści tych aktów. W dalszej kolejności zgodnie ze standardową drogą legislacyjną oba Kodeksy trafią do Parlamentu Europejskiego. Po omówieniu ich z państwami członkowskimi oraz przyjęciu ostatecznej wersji tekstu akty zaczną bezpośrednio obowiązywać w całej UE, jednak może to zająć nawet półtora roku”. Nie ma więc co liczyć na uruchomienie tych przepisów w tym roku. Tymczasem sklep Amazona w Polsce z pewnością zacznie działać już wcześniej. Co międzynarodowy gigant sprzedaży będzie musiał zmienić, gdy przepisy wejdą w życie? Blanka Wawrzyniak: „Po wejściu Kodeksu Usług Cyfrowych i Kodeksu Rynków Cyfrowych dla Amazona zmieni się bardzo wiele. Z nowych regulacji duże korzyści odniosą mali przedsiębiorcy, którzy będą chcieli sprzedawać swoje produkty na Amazonie. W tych regulacjach mamy np. zakaz preferowania usług własnych sklepów – czyli Amazon nie będzie mógł lepiej pozycjonować swoich produktów Mniejsi przedsiębiorcy nie będą spychani na dalsze pozycje na stronie. Taki Amazon ma lepszą pozycję negocjacyjną i informacyjną, więc mali gracze często biorą to, co im się proponuje, co niekoniecznie jest zgodne z ich interesami”. Na informację oficjalnym debiucie Amazona w Polsce wiele osób w social mediach zareagowało z radością. Będziemy mieć kolejny ogromny sklep internetowy, który w krótkim czasie dostarczy nam produkty, o których akurat zamarzymy. Ten entuzjazm może być jednak trochę przedwczesny. Blanka Wawrzyniak: „Niewiele osób zdaje sobie sprawę, że godzenie w konkurencję uderza też w samych konsumentów. Kiedy uczciwa konkurencja jest zaburzona, ceny nie będą spadać, a wybór jest mniejszy. Amazon reklamuje się, że wchodzi na nowy rynek i że umożliwi wielu przedsiębiorcom rozrastanie się na rynku cyfrowym. I to byłoby w porządku, gdyby zachować podstawowe zasady rynku, które działają offline, ale niekoniecznie na rynkach cyfrowych. Dlatego regulacje są potrzebne – żeby wszyscy uczestnicy rynku mogli z niego korzystać w równym stopniu”.  Odnośnie klimatyzacji w budynkach: Wszystkie nasze centra logistyki e-commerce w Polsce są wyposażone w klimatyzację, aby zapewnić odpowiednie warunki naszym pracownikom. To rozwiązanie jest niezwykle rzadko spotykane w takich budynkach. Odnośnie bezpieczeństwa pracowników oraz maseczek: Państwowa Inspekcja Sanitarna przeprowadziła w czasie pandemii siedem kontroli w naszych centrach logistycznych, które miały na celu weryfikację poziomu ochrony pracowników przed ewentualnym zakażeniem koronawirusem w miejscu pracy. Inspekcja zaaprobowała środki bezpieczeństwa wdrożone przez Amazon i nie znalazła żadnych uchybień w naszych procesach. Co więcej, kontrole wykazały, że w celu ochrony pracowników firma zastosowała szereg zabezpieczeń wykraczających ponad wytyczne rządowe oraz Głównego Inspektoratu Sanitarnego. W Amazon dbamy o bezpieczeństwo wszystkich zatrudnionych przez nas osób i nie jest prawdą, że zmuszamy naszych pracowników do noszenia maseczek ochronnych jeśli mają problemy zdrowotne – w takich przypadkach umożliwiamy korzystanie z innych środków ochrony, wystarczy zgłosić się do działu HR. Do tej pory zamówiliśmy już 19,5 mln par rękawiczek, ponad 7,2 mln maseczek, 37,1 mln chusteczek dezynfekujących i 141,3 mln środków do dezynfekcji rąk dla naszych pracowników w Polsce. Odnośnie celów pracowniczych: Podobnie jak w wielu innych firmach, wyznaczamy cele naszym pracownikom niezależnie od tego, czy pracują w naszych biurach korporacyjnych czy centrach logistyki e-commerce. Ustalane są one obiektywnie, w oparciu o analizę dotychczasowych wyników członków naszego zespołu. Natomiast do każdej osoby, która ma problem z osiągnięciem celu, podchodzimy indywidulanie i oferujemy wsparcie, aby pomóc jej poprawić wyniki i odnieść sukces w Amazon. Nigdy nie wypowiadamy umowy z pracownikiem bez ważnego powodu, w naszym interesie jest tworzenie najlepszych warunków pracy i utrzymywanie talentów w firmie. Odnośnie wyroku sądu w Poznaniu: Inne prawomocne wyroki sądowe (które zapadły zarówno w sądach pierwszej, jak i drugiej instancji) potwierdziły, że wypowiedzenie umowy o pracę na podstawie naszego systemu oceny pracowników jest zgodne z prawem. Sądy w tych sprawach orzekły, że proces oceny jest obiektywny i sprawiedliwy. Odnośnie napiwków dla kierowców: Nie zgadzamy się z tym, że sposób, w jaki raportowaliśmy w przeszłości płatności dla naszych kierowców, był niejasny, ale w 2019 roku dodaliśmy uzupełniające wyjaśnienia i cieszymy się, że możemy zostawić tę sprawę za sobą. Partnerzy realizujący dostawy Amazon Flex odgrywają ważną rolę w codziennej obsłudze naszych klientów, dlatego ich zarobki plasują się wśród najlepszych w branży i wynoszą średnio ponad 25 USD na godzinę. Odnośnie partnerów sprzedaży na Amazon: Partnerzy sprzedaży radzą sobie bardzo dobrze na Amazon. Od 1999 r. sprzedaż brutto towarów firm trzecich – obejmująca głównie małe i średnie firmy sprzedające w sklepach Amazon – wzrosła z 0,1 mld USD do 160 mld USD w 2018 r. Sprzedaż firm zewnętrznych wzrosła z 3% do 58% naszej sprzedaży. Produkty marki własnej są powszechną praktyką w handlu detalicznym i są dobre dla klientów i konkurencji. Podobnie jak wielu innych sprzedawców detalicznych, oferujemy produkty swoich marek, aby zapewnić klientom większy wybór, lepsze produkty i niższe ceny. Produkty marki własnej Amazon stanowią tylko około 1% naszej całkowitej sprzedaży. Partnerzy sprzedaży Amazon pomagają nam spełniać oczekiwania naszych klientów. Nie wykorzystujemy danych konkretnego podmiotu, aby konkurować z nim za pośrednictwem naszych własnych ofert. Amazon wykorzystuje dane o poszczególnych partnerach wyłącznie w celu ich wspierania, ulepszania lub ochrony doświadczeń naszych klientów. Zabraniamy wykorzystywania danych indywidualnych partnerów sprzedaży do konkurowania z nimi za pośrednictwem naszych własnych ofert, w tym poprzez nasze decyzje dotyczące zaopatrzenia, cen lub zapasów. Zapewniamy sprzedawcom zaufane narzędzia sprzedaży i jej realizacji, aby pomóc im rozwinąć działalność i dotrzeć do milionów klientów na całym świecie. W rzeczywistości, dzięki naszej usłudze „Fulfillment by Amazon”, sprzedawcy mają dostęp do tej samej światowej klasy wiedzy w zakresie logistyki i obsługi klienta, co my sami. Po raz pierwszy zaprosiliśmy małe firmy do sprzedaży na Amazon prawie dwie dekady temu, a dziś małe firmy i przedsiębiorcy są istotną częścią ciągłego rozwoju firmy Amazon i jej zaangażowania na rzecz klientów. Ponad połowa produktów sprzedawanych na Amazon na całym świecie pochodzi z małych i średnich firm. Sprzedawcy ustalają własne ceny, prowadzą działalność i sprawiają, że ich oferty są atrakcyjne dla klientów. Zapraszamy też do zapoznania się z informacjami o wsparciu sprzedawców podczas pandemii i danymi europejskimi: https://blog.aboutamazon.pl/sprzedaz-na-amazon/amazon-inwestuje-ponad-5-miliardow-dolarow-w-ma%C5%82e-firmy-zapewniajac-im-warunki-rozwoju-i-stabilnosc-w-trudnym-czasie https://d39w7f4ix9f5s9.cloudfront.net/bf/78/0bfc1dda40b181b7dcc91638b351/amazon-eu-smb-report-2020.pdf  Gospodarka, Amazon Państwowa Inspekcja Pracy związki zawodowe"
200^PiS wszystko obsobacza. PO jak pies Pawłowa. Hołownia daje mi nadzieję [JOANNA MUCHA]^Agata Szczęśniak^3 lutego 2021^https://oko.press/mucha-u-holowni/^"PiS otwiera tylko usta, a my jak psy Pawłowa: „Nie ma naszej zgody"". Miałam dość takiej polityki PO. Za 3 lata Polacy będą myśleli o Kaczyńskim jak o traumatycznym śnie. Poniesie nas nadzieja, nowy pomysł na Polskę - Joanna Mucha tłumaczy, dlaczego przeszła do Szymona Hołowni Agata Szczęśniak, Piotr Pacewicz, : I jak się pani czuje po przejściu z Platformy Obywatelskiej do Szymona Hołowni? Joanna Mucha*: Bardzo dobrze. Znacznie lepiej niż się spodziewałam. A czego się pani spodziewała? Hejtu w mediach społecznościowych, ale był mniejszy, niż zakładałam. I ostracyzmu ze strony platformerskich kolegów. Ku mojemu ogromnemu zdziwieniu, spotkałam się jednak ze zrozumieniem. Około pięćdziesięciu osób z klubu skontaktowało się ze mną, żeby powiedzieć, że rozumieją z czego wynika ta decyzja i że relacja między nami będzie dobra. To było nawet wzruszające. Poza tym mam poczucie, że zrzuciłam z siebie jakieś ograniczenie.  Czuję się wolna, mogę mówić to, co uważam, a przez długi czas broniłam spraw, które były czasami nie do obrony.  Trafiłam też do miejsca, które jest bardzo profesjonalne. Nie spotkałam się wcześniej z takim profesjonalizmem w polskiej polityce. Wśród głosów oburzenia po opublikowaniu wyroku tzw. Trybunału Konstytucyjnego, który de facto zakazał legalnej aborcji, pani wypowiedź dla TVN24 zabrzmiała delikatnie: „O tym trzeba rozmawiać z ekspertami, chcę rozmawiać na ten temat z ludźmi, którzy na tym się znają i na tej podstawie wypracować stanowisko”. Choć powiedziała pani też, że jest za liberalizacją. Wystarczyło kilka dni i już zaraziła się pani językiem Szymona Hołowni: „trzeba rozmawiać”, „posłuchajmy ekspertów”? W pierwszym zdaniu powiedziałam, że jestem za liberalizacją ustawy, dopytywana, czy to oznacza aborcję do 12. tygodnia życia odpowiedziałam, że szczegóły będę chciała wypracować z ekspertami. Rozumiem, że atakujący moją wypowiedź nie potrzebują eksperckiej wiedzy i wydaje im się, że ustawa aborcyjna jest zero-jedynkowa.  Mnie się wydaje, że jest w niej sporo szczegółów do wypracowania i o te szczegóły chcę zapytać tych, którzy znają się lepiej ode mnie, zresztą – również tych atakujących, którzy pracowali z dziewczynami dokonującymi aborcji.  Jaka procedura w przypadku dziewczyn, które nie ukończyły 18 lat? Jakie poradnictwo przed i wsparcie po zabiegu? Jaki czas od momentu zgłoszenia się na zabieg do jego wykonania? To zaledwie kilka z pytań, na które trzeba odpowiedzieć. W wywiadzie dla „Wysokich Obcasów” powiedziała pani, że będzie przekonywać Szymona Hołownię do poparcia liberalizacji ustawy. W rozmowie z  lider Polski 2050 stwierdził jednak, że nie należy zmieniać ustawy z 1993 roku. Jak zamierza pani go przekonać?  Nie sądzę, żebym była w stanie przekonać Szymona, by zmienił poglądy w kwestii aborcji jako takiej. Myślałam raczej o tym, żeby próbować przekonać go, że jedną rzeczą są jego poglądy, a drugą to, w jaki sposób państwo to reguluje. Innymi słowy – że aborcja to nie jest sprawa państwa tylko ludzi. Weźmy nowoczesne chadecje europejskie: wielu przywódców ma poglądy podobne do poglądów Szymona, ale w państwach, w których rządzą, dostęp do aborcji jest znacznie większy niż w Polsce.  Ale chciałabym się cofnąć o krok. Od kilku dni zastanawiam się, dlaczego wszyscy tak skupiają się na różnicach między mną i Szymonem. Jest milion rzeczy, które mnie z nim łączą, a wszyscy pytają o jedną czy dwie, które nas dzielą. Mamy podobną energię, coś, co nazywamy DNA, wrażliwość na ludzi, na ekologię, zoom na przyszłość. To jest podstawa. Czy ktoś zakłada, że w PO albo w dowolnej innej partii wszyscy mają identyczne poglądy? Przecież to bzdura.  Dlaczego w ogóle my-Polacy tak bardzo poszukujemy różnic, zamiast budować na podobieństwach?  Czy to można w nas zmienić? Nie rozumiem tego podejścia i uważam, że jest szkodliwe, zresztą nie tylko w polskiej polityce. Ale aborcja to sprawa, która poruszyła miliony osób w naszym kraju. I właśnie o tę różnicę między wami mnóstwo ludzi chciałoby zapytać.  No dobrze. Powiedzmy, że jest różnica, Szymon ma takie poglądy, ja mam inne. Powiedzieliśmy to sobie jasno. Ale zgadzamy się, że niechcianych ciąż powinno być w Polsce jak najmniej. Zgadzamy się, że edukacja seksualna prawie nie istnieje, że ogromna część Polek nie ma dostępu do ginekologa. O poradnictwie antykoncepcyjnym w ogóle nie ma mowy. I jeśli zajmiemy się tym wszystkim, zaproponujemy dobre rozwiązania, to ile niechcianych ciąż wyeliminujemy? 50 proc.? 60? 70?  A jeśli będziemy stali naprzeciwko i ja będę krzyczała: „Mordujesz kobiety!”, a on odkrzykiwał: „A ty mordujesz dzieci!”, to ile problemów rozwiążemy? Zero. Robi pani unik. W całej Europie, dosłownie w całej, za wyjątkiem Malty, Andory i Watykanu, wszędzie, czy rządzi prawica, czy lewica, kobieta ma prawo podjąć decyzję o przerwaniu ciąży. Dlaczego nie w Polsce? I ja jestem przekonana, że tak powinno być.  Po protestach Strajku Kobiet prawo aborcyjne stało się fundamentalną kwestią pozycji kobiety i stosunku do kobiety. Czy zostawiamy decyzję jej sumieniu, bo człowiek ma prawo decydować o swoim życiu? Czy też władza za nią decyduje, symbolicznie rodzicami jej dziecka stają się Kaczyński z Przyłębską? To nie jest problem czysto techniczny, edukacja seksualna sprawy nie załatwi. Nie zdradza pani swego feminizmu? Po pierwsze wiem, jaki jest stosunek Szymona do kobiet, do ich udziału w życiu publicznym, decydowaniu o sobie.  Poza aborcją wszystkie inne jego poglądy są progresywne.  Druga kwestia: pierwszą parlamentarzystką, która przeszła do Polski 2050 była Hania Gill-Piątek, która ma jednoznaczne poglądy na prawo do przerywania ciąży, drugą jestem ja. Szymon mówi wyraźnie, że każde z nas będzie postępowało w tej sprawie tak, jak uważa. Nie zapominajmy, że Polacy też są podzieleni. Nie ma wyjścia, które będzie komfortowe dla nas wszystkich. Jedyne, co możemy robić, to w cywilizowany sposób ze sobą rozmawiać, umówić się na jakąś procedurę wypracowania uregulowań prawnych.  Miałam 19 lat, jak zaszłam w ciążę, 20 lat, jak się urodził Stasiek, naprawdę rozumiem, jaka wrażliwość stoi za poglądami Szymona. Możemy się przekonywać, ale w jakimś momencie dojdzie do rozstrzygnięcia i zagłosujemy w różny sposób. I to jest okej.  Szymon Hołownia jest za referendum, pani też? Byłam sceptyczna wobec idei referendum, obawiałam się, że rozpęta się pandemonium wojny polsko-polskiej.  Ale mówię w czasie przeszłym, bo dosłownie w ostatni weekend poświęciłam parę godzin, żeby poczytać o referendum w Irlandii [w maju 2018, uchylony został zapis w konstytucji o prawie nienarodzonego do życia – red.].  I muszę przyznać, że zmieniłam zdanie. Jeśli dochodzenie do referendum potraktować jak zaprojektowany i ustrukturyzowany proces, jeśli założyć, że najważniejszym celem jest to, że musimy nauczyć się rozmawiać z sobą niezależnie od tego, jakie mamy poglądy, jeśli przyjąć założenie, że nie wiemy, kto wygra, ale umawiamy się z sobą, że obie strony akceptują wynik i szanują się wzajemnie – to to ma sens.  W Irlandii najpierw pracował panel obywatelski. Dostał pełne wsparcie eksperckie. Ten panel wypracował pytanie referendalne. A referendum – jak wiemy – doprowadziło do uchylenia poprawki do konstytucji, zgodnie z którą przeprowadzanie aborcji było zabronione.  Po zakończeniu rządów PiS, po panelu obywatelskim, po debacie publicznej wspartej wiedzą ekspercką… Tak, wtedy referendum jest opcją, którą należy rozważyć.  I można sparafrazować słynne słowa Churchilla na temat demokracji: że jest opcją najgorszą, ale nikt nie wymyślił lepszej. Bo jak inaczej rozwiązać ten spór? Nie pogodzimy się wszyscy, z naszymi wrażliwościami. Jedyne, co możemy zrobić, to zgodzić się, w jaki sposób tę różnicę ze sobą uzgodnimy.  Co panią z Platformy wypchnęło? Dopiero ostatnie lata. Zaczęło się od objęcia steru PO przez Grzegorza Schetynę [w styczniu 2016 – red.]. Ta kaskada jego wypowiedzi. Platforma jako totalna opozycja? Kompletnie się z tym nie zgadzałam. Pani często cytuje to zdanie, ale Schetyna mówił co innego: w odpowiedzi na totalną władzę będziemy totalną opozycją. Nie chciał przez to powiedzieć, że będziemy wyłącznie krytykować, niczego nie proponować, będziemy tylko reaktywni itd. Chciał powiedzieć, że będziemy równie zdeterminowani jak władza. Jak Mazowiecki mówił o grubej kresce, to też miał coś innego na myśli niż to, co później z tej grubej kreski zostało, prawda? No właśnie. Wypowiedź o grubej kresce została zmanipulowana. Czy pani nie uprawia czegoś podobnego? Nie, bo polityk musi brać odpowiedzialność za to, w jaki sposób jego słowa są interpretowane. A prawda jest taka, że Grzegorz Schetyna faktycznie pozwolił, żebyśmy jako Platforma, stali się wyłącznie partią anty-PiS. Reagowałam już histerycznym śmiechem, kiedy w mediach czy na konferencjach prasowych słyszałam: „Nie ma naszej zgody”. W sensie komunikacyjnym to najgorsze, co może zrobić polityk. Pokazanie kompletnego braku sprawczości i pomysłu „na tak”. Z partiami populistycznymi wygrywa się alternatywną propozycją. Stwierdzenie Grzegorza Schetyny, nawet jeśli nadinterpretowane, naprawdę wepchnęło nas w bezrefleksyjne uprawianie polityki. Żeby było jasne: też jestem bardzo krytyczna w stosunku do PiS. Ale oni często stawiają diagnozy, nad którymi trzeba się pochylić, a nie można tylko mówić: to jest złe, bo to powiedział PiS. Na przykład? Jeśli PiS mówi, że wymiar sprawiedliwości w Polsce działał źle, to jedyną odpowiedzią Platformy jest: „Tak. Ale oni go psują jeszcze bardziej”. A trzeba naprawdę przyjąć do wiadomości, że przeciętny człowiek, który szedł do sądu przed 2015 rokiem, miał poczucie, że nie ma dla niego sprawiedliwości. Bo w powiecie rządzi człowiek, który terroryzuje pół miasta, a prokurator nie chce nadepnąć mu na odcisk. Bo syn adwokata, mimo że popełnił przestępstwo, jest bezkarny. A kiedy ten człowiek sam idzie do sądu, to sąd wydaje niesprawiedliwy wyrok i jeszcze uzasadnia go w sposób, którego nie da się zrozumieć.  Kiedy w 2007 roku pierwszy raz weszłam do Sejmu, to na dyżury poselskie ludzie przychodzili głównie oburzeni na sądy. Albo postaramy się zaproponować naprawę tego, co złe, albo jakaś część Polaków będzie nadal myślała, że sprawiedliwość jest tylko dla tych panów w garniturach z Warszawy.  Pod naszym tekstem o pani przejściu do Szymona Hołowni była masa komentarzy typu: dlaczego odchodzi zamiast naprawiać? W  często pisaliśmy krytycznie o PO, ale to ciągle najpotężniejsza partia opozycyjna z dużym potencjałem. Nie można było Platformy trochę rozruszać, zamiast rzucać się w objęcia Hołowni? Ależ ja ostatnie cztery lata niczego innego nie robiłam, tylko próbowałam naprawić Platformę! Sprawdziłam datę: dokładnie cztery lata temu organizowałam pierwsze z serii spotkań, na których mówiłam, na czym polega paradygmat (przepraszam za brzydkie słowo) populistów i dlaczego tak trudno z tym walczyć. I dlaczego musimy wypracować właściwą odpowiedź. Przygotowywałam prezentacje multimedialne, zapraszałam ludzi, jeździłam po Polsce.  W „dołach partyjnych” to było przyjmowane z zaciekawieniem. Natomiast „góra” była kompletnie niezainteresowana. Mówili, że „politykę trzeba robić”.  W 2017 roku przygotowałam dokument nazwany przez media manifestem [zobacz tekst w Wyborczej – red.]. Myślałam, że to wywoła jakąś refleksję, dyskusję. Ale nie, jak krew w piach. Potem wystartowałam na szefową Platformy, bo uznałam, że moi kontrkandydaci nie widzą, że Platforma jest w kryzysie tożsamości, że nie wyrwie się z niego, jeśli nią porządnie nie potrząśniemy. W filmikach, które publikowałam na Facebooku, mówiłam o chorobach Platformy, na przykład o totaliozie. Co to jest totalioza? Totalna opozycja. Zakleszczenie, które zwalnia z myślenia.  PiS otwiera tylko usta, a my jak psy Pawłowa: „Nie ma naszej zgody”. Do takiego uprawiania polityki wysiłek intelektualny nie jest potrzebny. Objechałam całą Polskę, byłam prawie we wszystkich województwach, wielu ludzi mówiło, że mam rację. Ale w parlamencie, wśród kolegów, którzy podejmują decyzje, nie było rezonansu, jak grochem o ścianę. Widziałam, że nie wygram tych wyborów. Pomyślałam, że może przez Instytut Obywatelski uda mi się do kolegów dotrzeć. Miałam pomysł na instytut jako na to miejsce, które pozytywistycznie pracuje nad zmianą poglądów, perspektyw czy priorytetów członków Platformy i jej sympatyków. Pracowałam nad tą ideą kilka miesięcy, ale Instytut też mi odebrano. Doszłam do ściany. Jedyną opcją było wycofać się z polityki. I taką decyzję podjęłam. Parę miesięcy temu stwierdziłam, że wycofam się z polityki. Wróciłam na uczelnię i tak miało zostać.  Można to też interpretować inaczej: poddała się pani, zrezygnowała z walki o szefostwo w Platformie. Mogła pani nie wygrać, ale walczyć do końca. Nie była pani w stanie zbudować frakcji, która by stanęła za panią. To prawda.  Żeby było jasne, uważam, że to moja porażka polityczna.  Nie potrafiłam znaleźć poparcia dla tego, co głosiłam i w co wierzyłam. Taka jest prawda. Ale nie chciałam przez kolejne trzy lata trwać i udawać, że trudno, to ja tylko będę pisała interpelacje i siedziała pod miotłą. Kandydowanie do europarlamentu w 2019 roku było pomysłem na polityczną emeryturę?  Przyznam szczerze, że cieszę się, że tamtej kampanii nie wygrałam. Po przegranej doszłam do wniosku, że nie chciałam jej wygrać, działałam na szkodę własnej kampanii. Europa nie jest dla mnie, albo może jeszcze nie teraz. Nie czuję jej. Wolę zostać w Polsce.  Proszę opowiedzieć o rozstaniu i o przejściu. Kto był uprzedzony o pani decyzji i kogo się pani radziła? Uprzedziłam partnera i synów, nikogo więcej.  Koledzy z Platformy dowiedzieli się z mediów? Domyślili się niedługo przed konferencją prasową. Nie mam problemu z podejmowaniem decyzji, więc i tej nie konsultowałam z nikim. Wolałam nikogo nie uprzedzać, bo…. No właśnie. Co by się stało, gdyby pani lojalnie poinformowała kierownictwo Platformy, że przechodzi do Hołowni? Co mogliby zrobić? Nie mogę mówić o kuchni politycznej, to są rzeczy dość obrzydliwe.  Jakieś szantaże, naciski… Uprzedzenie kolegów byłoby działaniem na własną szkodę polityczną. Nie powiem nic więcej. Również pani sympatycy, wyborcy, dowiedzieli się z mediów, a nie od pani.  Każdy, kto jest w polityce wie, że uprzedzanie o tego typu ruchach, niesie potężne ryzyko. Wiele naszych czytelniczek i czytelników pisało, że powinna pani oddać mandat. Można to odczytywać dosłownie albo metaforycznie – jako ogromne rozczarowanie.  Tak, pojawia się argument zdrady. Odpowiem tak: czuję się zatrudniona przez Polskę, a nie przez partię. Polska jest moim pracodawcą i weryfikatorem tego, czy zdradzam, czy nie. Moim priorytetem jest to, żeby zmieniać Polskę na lepsze, więc trzeba wygrać wybory.  Dobieram narzędzia, które to umożliwiają – to pierwszy argument. Chciałabym podkreślić, że nie zmieniłam poglądów, wchodząc do Polski2050, co zresztą wyraziłam w deklaracji ideowej.  Drugi: nie znam proporcji, ale ogromna część moich wyborców mówiła, że głosują na mnie, nie dlatego, że jestem w PO, lecz mimo tego, że jestem w Platformie. Oni przyjęli moją decyzję akceptacją.  I jeszcze jedno. Przyjmijmy takie założenie, że jeśli powstaje nowy ruch polityczny to poseł, który chciałby do niego przejść, musi zrezygnować z mandatu. Oznaczałoby to, że nowy ruch musi funkcjonować w polityce bez obecności w parlamencie.  Oznaczałoby to dodatkowe zamurowanie sceny politycznej.  Nowe ugrupowanie nie ma subwencji, musi utrzymywać się samo. Bez uczestnictwa w debacie parlamentarnej miałoby jeszcze wyższą poprzeczkę do przeskoczenia. Czy na pewno chcemy takiej sceny politycznej?  A jeśli ważną rolę gra partia, której tak naprawdę pasuje bycie wieczną opozycją – też tego chcemy?  Czy chcemy, żeby nowy ruch, który powstaje między jednymi i kolejnymi wyborami, był poza parlamentem? Żebyśmy nie byli w stanie ocenić, jak pracuje w Sejmie? Dopóki nie przekroczy progu wyborczego. Najpierw wyborcy decydują, czy w ogóle chcą, żeby taki ruch był w Sejmie. Nie, to nie jest dobre założenie. Nie możemy tego nowego ruchu sprawdzić, zobaczyć, jak będzie sobie dawał radę w parlamentarnej robocie. Moim zdaniem to byłoby szkodliwe dla demokracji.  Einstein mówił, że obłęd polega na tym, żeby robić cały czas to samo, oczekując innego rezultatu.  Platforma robi po raz kolejny to samo, czyli przegrywa wybory, a my wciąż oczekujemy, że kolejne wybory wygra.  Znam tę partię od środka, nie wygra żadnych wyborów, bo Platforma oczekuje, że ktoś wygraną przyniesie na tacy, a nikt na tacy jej nie przyniesie.  Ktoś nam powiedział, że tuż przed odejściem dostała pani w Platformie propozycję, żeby zająć się pandemią, szczepieniami itd. Temat wymarzony dla opozycji.  Kiedy rozpoczęła się epidemia COVID-19, przygotowałam serię publikacji, które miały się ukazać w Instytucie Obywatelskim. To był kwiecień 2020. Nie uzyskałam zgody, żeby zostały ogłoszone na stronach Instytutu. Propozycję, o której mówicie, przedstawiono mi w grudniu. Uznałam, że to nieporozumienie i wyraz skrajnego braku szacunku do tematu i do mnie.  Pisałam, że przejście do Hołowni to dla pani lek na polityczną depresję, to sformułowanie usłyszałam od jednego z pani kolegów z klubu. Co przeważyło: zniechęcenia Platformą, czy coś, co przyciągnęło panią w samym Hołowni? Moja relacja z Platformą doprowadziła do decyzji o wyjściu z polityki. Ale decyzja o przejściu do Szymona nie była automatyczna.  Zaczęliśmy rozmawiać ze sobą i ku mojemu zdziwieniu okazało się, że łączy nas więcej, niż się spodziewałam. Przyglądałam mu się od kampanii prezydenckiej, wiele jego wypowiedzi było intrygujących, a niektóre zbieżne z tym, co myślałam. Na początku chciałam już spoza polityki służyć mu radą, doświadczeniem. Pomysł, żebym wstąpiła do ruchu pojawił się później. Mogłaby pani sobie przypomnieć ten moment? Kto komu to zaproponował pani Hołowni, czy Hołownia pani? Mamy wspólnego znajomego, który powiedział, że powinnam się spotkać z Szymonem, bo to świetny człowiek i to, co robi, niesie nowy powiew. Do tego dołożył się zbieg okoliczności, przypadkowo spotkaliśmy się z Szymonem na mieście. Zamieniliśmy dwa, trzy zdania, okazało się, że mamy swoje numery telefonów.  Nie miała pani żadnych wątpliwości?  Mam wrażenie, że Hołownia jest inny niż jego wizerunek. Poza kwestią aborcji i małżeństw jednopłciowych, bo przecież jest za związkami partnerskimi – jest bardzo progresywny, również w tym, jak priorytetyzuje tematy. Ekologia jest na samej górze.  Tak, on jest politycznym kaznodzieją. Ale to dobrze, ludzie chcą go słuchać.  Ja nie umiem tak gadać! I cieszę się, że jestem w organizacji, w której ktoś to potrafi, jak nikt inny w Polsce. Cieszę się też widząc, jak ten ruch działa, jaka tam jest machina. To frajda. Czy miałam obawy? Jasne. Najważniejszą rzeczą dla mnie jest to, by odzyskać demokratyczną Polskę. Oczywiście, że się boję, że czegoś nie zauważam, że w czymś się mylę, że moja decyzja przyczyni się do rozdrobnienia opozycji. Ale wszystkiego innego już próbowaliśmy a teraz – trzy lata przed wyborami – jest najlepszy moment, żeby postawić wszystko na jedną kartę. A pamięta pani tę decydującą rozmowę z Hołownią? Czy to on powiedział: a może byś się po prostu do nas zapisała? Czy pani powiedziała: to może ja bym się zapisała? Nie mogę zdradzać kuchni, ale to się inaczej odbywa. Za długo jestem w polityce, żeby decyzje mogły wyglądać w ten sposób. Powiedziała pani, że jest zaskoczona profesjonalnym podejściem Hołowni. Co takiego odróżnia Hołownię, od powiedzmy Tuska? Mówię o machinie politycznej, żeby było jasne. Czasy się zmieniły, przyszła rewolucja mediów społecznościowych, komunikatorów itp. Za rządów Tuska tego nie było, więc trudno byłoby porównywać.  W całej tej maszynerii Polski 2050 każdy wie, za co odpowiada, w jaki sposób jego praca jest ewaluowana. Rzeczy, o które w Platformie nigdy się nie nie można było doprosić, tutaj są czymś oczywistym. Mailingi, które dostaję każdego dnia rano, są profesjonalnie przygotowane, mamy świetnie zorganizowaną grupę zajmującą się przygotowaniem nas do posiedzeń parlamentarnych.  Może łatwiej pracować na troje parlamentarzystów niż na stu pięćdziesięciu?  Na pewno nie! Nawet fizycznie nie jesteśmy w stanie być na wszystkich komisjach czy debatach. Ale doradztwo, wsparcie eksperckie, pomoc przy przygotowaniu do programów w mediach, przy poszukiwaniu danych – jeśli wymienimy jakikolwiek ważny temat, to w Polsce 2050 jest grupa i osoba, która na to odpowiada. Czegoś takiego jeszcze nie widziałam. A jaka będzie pani rola? Zobaczymy. Na razie jestem jedną z dwóch posłanek i to oznacza duże obciążenie pracą. Jestem ekspertką w obszarze ekonomii zdrowia, więc na pewno będę starała się uczestniczyć w tym obszarze. Ekologia jest mi bliska. I oczywiste rzeczy: kwestie polityczne, PR, też to lubię, znam się i chętnie się zaangażuję.  Czy ta „machina Hołowni” wystarczy, żeby odebrać władzę PiS? Hołownia wygra wybory, niezależnie od tego, czy będą za pół roku, czy za trzy lata. Wygra, będzie miał wynik lepszy niż PiS. Bo nasz program jest programem nadziei.  W koalicji z innymi partiami dzisiejszej opozycji będziemy rządzić i zmieniać Polskę.  A o czym pani zdaniem Polki i Polacy rozmawiają dziś przy stole? Są pokłóceni i wiele rodzin do stołu nie siada razem. Pojednanie, doprowadzenie do tego, żeby ludzie znowu zaczęli ze sobą rozmawiać, to jedno z najważniejszych wyzwań.  A jeśli już rozmawiają, to moim zdaniem najczęściej o tym, jak im jest źle w pracy, jak bardzo są sfrustrowani.  Praca to moim zdaniem najważniejszy i nieuświadomiony na poziomie politycznym polski problem.  Tam są zaszyte najróżniejsze patologie, śmieciowe zatrudnienie, szara strefa, folwarczne stosunki w pracy, powszechny mobbing i molestowanie na skalę większą, niż się nam wydaje.  A złość na Kościół katolicki? Tak, to kolejny temat. Mnie również oburza odejście Kościoła od Ewangelii i wyolbrzymienie do karykaturalnych rozmiarów etyki seksualności w dodatku głoszonej w oparach oskarżeń o pedofilię. Biskupi, którzy sieją nienawiść zamiast miłości bliźniego – ten temat też pojawia się w rozmowach Polaków. Polska 2050 przygotowała właśnie dokument o rozdziale Kościoła od państwa. Całościowe rozwiązanie, które uzdrowiłoby życie publiczne. Platforma nie była w stanie ruszyć tego tematu. Lewica – owszem. A czy Lewica próbowała panią do siebie przeciągnąć? Nie, nie było takiej propozycji. Mam miłe relacje z ludźmi Lewicy. Jest nić porozumienia, chociaż żeby było jasne, ja nie jestem typowym lewicowcem. Wstąpiła pani do Platformy w 2003 roku. Dlaczego zdecydowała się pani na politykę i dlaczego akurat na Platformę? Nawet wcześniej. W 1998 roku, jako dwudziestodwulatka, zapukałam do drzwi mojej płońskiej organizacji Unii Wolności. Nawet wystartowałam w wyborach do rady miasta. Ale potem urodził się mój drugi syn i na działalność polityczną nie było czasu. Kiedy powstała Platforma Obywatelska, od razu wiedziałam, że będę chciała z nią związać swoje losy. Więc jak Krzyś trochę podrósł, zapukałam do biura świętej pamięci profesor Zyty Gilowskiej. W tamtym czasie nie było łatwo zapisać się do Platformy. Okazało się jednak, że pani profesor i ja pracujemy w tym samym Instytucie Ekonomii na KUL i sprawa się uprościła.  A dlaczego do polityki?  Dla mnie to było tak oczywiste, że nawet nie umiem odpowiedzieć. Jestem Polką, obywatelką, członkinią tego społeczeństwa i powinnam pracować na jego rzecz. Byłam przewodniczącą samorządu w liceum, angażowałam się w dziesiątki społecznych inicjatyw. Polityka była naturalną konsekwencją, musiałam tylko wybrać miejsce, które mi najbardziej światopoglądowo odpowiadało. Można angażować się na różne sposoby. Mogła pani zostać ekspertką. I chciałam. Taki miałam pomysł na siebie. Zapisywałam się do Platformy dwa lata po tym, jak skończyłam studia. Myślałam o pracy na uczelni, o doktoracie. Chciałam być ekspertem, który swoją wiedzę oddaje partii politycznej. Kolejny ważny moment na politycznej drodze to ministra sportu. Nie, kluczowe było wejście do Sejmu. W 2007 roku wystartowałam z tzw. niebiorącego miejsca jako bardzo młoda osoba. Rzuciłam się na głęboką wodę. Nie byłam wcześniej w samorządzie, jak większość posłanek i posłów. Potem były kolejne wybory w 2011 i dopiero Ministerstwo Sportu. Nie najszczęśliwszy etap. Media mnie postanowiły zjeść żywcem. Ale dobrze wspominam ten czas. Przygotowałam turniej Euro 2012, który nie miał prawa być gotowy na czas. Oddałam Stadion Narodowy, który również – wydawało się – nie miał szans być gotowy. Rozpoczęłam olbrzymią reformę sportu powszechnego, której nie zdołałam dokończyć, bo zostałam odwołana. Pięć dużych programów, które wymyśliłam i wdrożyłam: „Mały Mistrz” dla dzieci z klas 1-3, „Umiem pływać”, program Multisport dla dzieci z klas 4-6, „Stop zwolnieniom z WF-u”. Gdyby były prowadzone według mojego planu dzisiaj miałyby zasięgi populacyjne.  Wprowadzałam zmianę w finansowaniu inwestycji sportowych. No i rozpoczęłam wielką reformę w sporcie wyczynowym. Dosłownie dwa dni przed odwołaniem poprosiłam o ocenę moich działań szefów związków sportowych. Mam do dziś tę kartę, zachowałam na pamiątkę. Wśród stu ocen były trzy negatywne, kilka neutralnych, zdecydowana większość pozytywnych albo bardzo pozytywnych. Grono, które było odbiorcą moich reform oceniło mnie wysoko. Dodam, że oceniali anonimowo. Ma pani pretensje do Tuska, ciche lub głośne? Błędem Tuska było to, że mnie wstawił do ministerstwa sportu i błędem było to, że mnie z niego odwołał, kiedy wszystko zaczęło chodzić jak w zegarku. Wolałaby pani inne stanowisko? Zawsze marzyłam o ministerstwie zdrowia. Mam doktorat z ekonomii zdrowia. Nigdy nie ukrywałam, że ministerstwo zdrowia było moim marzeniem.  To jest pani może jedną z trzech osób w Polsce. Żaden polityk nie chce być ministrem zdrowia. Bo to jest misja samobójcza, co niestety pokazał przykład Franciszki Cegielskiej [ministry z rządzie Jerzego Buzka 1999-2000]. To stajnia Augiasza, którą trzeba wyczyścić. Bez nadziei na czyjąkolwiek wdzięczność. Natomiast patrząc misyjnie, to można tam wiele zrobić dla ludzi, wprowadzić efektywność do systemu, czyli mówiąc w skrócie: dać więcej zdrowia za te pieniądze, które mamy… Porywające, wspaniałe zadanie. W rządzie Hołowni będzie pani ministrem zdrowia? Najpierw wygrajmy wybory. Pani działalność w ministerstwie sportu obserwowałem z bliska, bo współpracowaliśmy w programie „WF z Klasą” Centrum Edukacji Obywatelskiej i „Wyborczej”. Potwierdzam, że pani się angażowała w propagowanie fajnie rozumianego sportu szkolnego. Ale jako ministra sportu musiała pani paść ofiarą męskich stereotypów.  Tak. Ale mam wrażenie, że już nie jestem klasyfikowana jako polityczka – kobieta. Udało mi się osiągnąć taki poziom, że jestem po prostu pełnoprawnym politykiem, u którego płeć się nie liczy. Natomiast przez pierwsze lata to było wieczne zderzanie się ze stereotypem. Nie zliczyłabym wywiadów, które rozpoczynały się od pytania: czy uroda pomaga, czy przeszkadza w polityce?  Jak pani odpowiadała? Nie ma dobrej odpowiedzi. Kobieta z tego pytania nie może wyjść z twarzą. P.P.: Co na to Agata, która mogłaby się zetknąć z podobnym pytaniem? A.S.: Ja nie jestem polityczką, a jako dziennikarka w życiu bym takiego pytania nie zadała. A drugie pytanie, było zawsze o rodzinę, jak łączę politykę z obowiązkami domowymi. Mężczyzn się o to nie pyta. W pewnym momencie zaczęłam mówić, że takie pytania są wyrazem stereotypów, które sprawiają, że kobiety nie są w polityce traktowane poważnie i że takich pytań nie wolno zadawać. Ale wcześniej próbowałam odpowiadać, bo byłam nauczona, że jak jest pytanie, to się odpowiada. Ten stereotyp już się połamał. Znacznie więcej dziewczyn udało się wprowadzić do polityki. Jest już łatwiej. I mam w tym swój udział, bo przecież jestem członkinią Rady Programowej Kongresu Kobiet. Starałyśmy się o parytety. Udało się przekonać Donalda Tuska do kwot na listach wyborczych. Kobiet jest więcej, ich pozycja jest inna.  A czy uważa pani, że przez te lata zmienił się jakoś sposób uprawiania polityki? Relacja między politykami a wyborcami? Nie chodzi o to, że korzystacie z mediów społecznościowych. Ale czy coś się zmieniło na fundamentalnym poziomie? Nie można odpowiedzieć abstrahując od rządów populistów. Po pierwsze, społeczeństwo nam się podzieliło na plemiona i nierzadko bronią swoich reprezentantów nawet zaciskając zęby ze złości. Po drugie, zeszliśmy na poziom rudymentariów, sami sobie i naszym wyborcom opowiadamy o najbardziej podstawowych założeniach państwa prawa, niezależności mediów, trójpodziale władzy.  Czasem myślę, że tej narodowej lekcji państwa demokratycznego nie można zmarnować!  No i trzecia refleksja, najmniej pozytywna. PiS zabrał opozycji wszelkie narzędzia – nie odpowiada merytorycznie na interpelacje, nie udziela informacji publicznych a ważne debaty sejmowe organizuje w nocy. W tej sytuacji niezależne media przejęły pałeczkę tych, którzy odkrywają prawdę o rządzących.  Kiedyś to politycy dawali tematy mediom – teraz media dają tematy politykom, a oni czasem – można mieć wrażenie – ścigają się na to, kto się bardziej oburzy.  To teraz na serio. Co musi się wydarzyć, żeby opozycja wygrała wybory? Za dwa, trzy lata Polacy będą już chcieli zapomnieć o PiS-ie. Będą myśleli o partii Kaczyńskiego jak o traumatycznym śnie. Tym, co nas poniesie będzie nadzieja, zupełnie nowy projekt, nowy pomysł na Polskę.  Mam nadzieję, że to da nam wielki impuls rozwojowy. Ale on będzie inny niż transformacja po 1989 roku, która polegała głównie na rozwoju instytucji demokratycznych, wolnego rynku i wchodzeniu do struktur międzynarodowych. Mam nadzieję na głęboką wewnętrzną przemianę społeczeństwa, tego w jaki sposób ze sobą wspólnotowo żyjemy jako naród, jakie są relacje w mniejszych wspólnotach.  To odrodzenie to może być coś pięknego. Myślę, że to napędzi ludzi, tak jak przez osiem lat napędzały ich negatywne emocje. Są grupy społeczne, dla których PiS był a nawet jest taką nadzieją, częściowo zresztą spełnioną.  Myślę, że wiele osób miało w sobie wiele żalu, frustracji, złości i te wszystkie emocje musiały znaleźć ujście. PiS pozwolił na to, żeby je z siebie wyrzucić bez jakichkolwiek ograniczeń.  PiS dał przyzwolenie na nienawiść, zawiść, na obsobaczanie wszystkiego, czego się nie rozumie, co obce.  Ale jestem przekonana o tym, że ludzie mają już tego dość i każdego dnia będą mieli coraz bardziej dość. Myślę, że zatęsknimy za dobrymi emocjami. I o tym będą następne wybory. Nie da się sprowadzić rządów PiS do złych emocji. To też podniesiona stawka godzinowa czy wymieniane miliony razy 500 plus.  Ale jako idealistka jestem przekonana, że ludzi można przekonać do nowych idei nie tylko kasą, ale też tym, jak możemy budować fajne, wspólne życie, w którym będziemy się wszyscy lepiej czuli. Trochę w tej recenzji elektoratu PiS zabrzmiała pani, jak ortodoksyjna platformerka. Aleksander Smolar zwracał uwagę w , że transfer pieniędzy był też transferem godności, pozytywnej emocji.  Nie skończyłam poprzedniej myśli. Część niezadowolenia, wyobcowania, poczucia, że władza nas nie dostrzega, poczucia oszukania – była jak najbardziej uzasadniona. Problem polega na tym, że często to, co było do poprawienia w Polsce w 2015 roku, dzisiaj stoczyło się w obszary kompletnej patologii. A problemy wielu ludzi jak nie były rozwiązane, tak nie są.  Kiedyś Kowalski w urzędzie chciał załatwić trudną sprawę i nie był w stanie zrozumieć urzędnika. Dzisiaj jest w gorszej sytuacji, bo ten urzędnik jest niekompetentny i opryskliwy, bo ma „plecy” u polityka PiS. Natomiast ja marzę o kraju, w którym ten Kowalski będzie czuł, że władza go wspiera, chce pomóc, niektóre rzeczy zrobi za niego.  Nieoczekiwane trochę jest pani moralne przesłanie. Czy aura naprawy świata panuje w ruchu Hołowni? Mówi się tam w kategoriach doskonalenia etycznego? Nie umiem odpowiedzieć, za krótko tu jestem, niewiele osób poznałam osobiście. Ale potrafię odpowiedzieć na podstawie rozmów z Szymonem. To, co nas łączy, to przepuszczanie każdej rzeczy, każdej idei, pomysłu przez konkretny przykład pani lat 58, mieszkającej w 10-tysięcznym mieście, która mało zarabia, jej mąż jest chory, a dzieci wyjechały do dużego miasta. Co ta zmiana oznacza dla niej? Albo dla pana, który od lat nie wyszedł z domu, bo jest niepełnosprawny, a blok nie ma windy. Albo dla nastolatki z mieszkania komunalnego bez toalety.  Czy to kwestia moralności? Czy po prostu założenie, że dopiero kiedy państwo i społeczeństwo będzie działało dla tej kobiety, dla tego mężczyzny, dla tej nastolatki – wszystkim będzie dobrze? Jeśli ludzi zaniedbanych przez państwo otoczy się wsparciem, to będzie mniej frustracji, złości, patologii, przestępczości, dysfunkcjonalnych rodzin. Mniej rzeczy społecznie trudnych.  Czyli lepszy świat.  Zawsze byłam idealistką, zawsze będę.  *Joanna Mucha (rocznik 1976), dr ekonomii zdrowia, wykładała na KUL, od 1998 w Unii Wolności, od 2003 do 2021 w Platformie Obywatelskiej. Czterokrotna posłanka z Lublina: 2007 (21 tys. głosów), 2011 (46 tys.), 2015 (43 tys. ) i 2019 (58 tys.), aktywna w komisji zdrowia. Od listopada 2011 do listopada 2013 ministra sportu w drugim rządzie Tuska, odpowiadała za przygotowanie Euro 2012, prowadziła kilka programów aktywizacji sportowej uczennic i uczniów. W grudniu 2019 zgłosiła start w wyborach na szefową PO, w styczniu poparła Borysa Budkę. Członkini Kongresu Kobiet. 29 stycznia 2021 ogłosiła, że opuszcza Platformę i przystępuje do Polski 2050 Szymona Hołowni. Opozycja, Kobiety, Joanna Mucha, Jarosław Kaczyński, Szymon Hołownia, Grzegorz Schetyna, Polska 2050, Platforma Obywatelska, aborcja"
201^Po donosie posłanki PiS jest decyzja kuratorium: represje wobec nauczyciela za Strajk Kobiet^Anton Ambroziak^3 lutego 2021^https://oko.press/po-donosie-poslanki-pis-represje-wobec-nauczyciela/^Zaczęło się od donosu posłanki Barbary Dziuk. Teraz Michał Sporoń, nauczyciel z Tarnowskich Gór, za udział w Strajku Kobiet stanie przed Komisją Dyscyplinarną. Grozi mu utrata prawa wykonywania zawodu Michał Sporoń, polonista II LO im. Stanisława Staszica w Tarnowskich Górach, będzie miał postępowanie dyscyplinarne za udział w Strajku Kobiet. 3 lutego 2020 pismo w tej sprawie skierowało do pracodawcy Śląskie Kuratorium Oświaty. Wcześniej, po donosie Barbary Dziuk, posłanki PiS z regionu, nauczyciel był przesłuchiwany w postępowaniu wyjaśniającym. Według Dziuk wpisami na Facebooku, a także „używaniem wulgarnych haseł podczas manifestacji i sianiem nienawiści wśród młodych ludzi”, polonista miał uchybić godności zawodu nauczyciela. „Jak mogę być nauczycielem języka polskiego i nie uczyć, czym jest zaangażowanie, empatia, odpowiedzialność? Jak mogę siedzieć wygodnie na kanapie, gdy trwają demonstracje? Szkoła to nie miejsce dla pustych teorii” – mówił w grudniowym wywiadzie dla . Teraz przyznaje, że jest zaskoczony decyzją rzeczniczki dyscyplinarnej kuratorium. „Podczas przesłuchań udało nam się z pełnomocnikiem odeprzeć zarzuty o podżeganiu do nienawiści czy używaniu wulgarnych haseł na manifestacjach. Został tylko jeden, wyjątkowo uznaniowy argument, że publikując w mediach społecznościowych popularny plakat strajkowy z motywem filmowym i hasłem »Wypi***alać«, uchybiłem godności zawodu. Stoję na stanowisku, że był to wyraz emocji, do którego w świetle konstytucyjnych gwarancji wolności słowa mam prawo. A poza tym, to przecież dzieło sztuki!” – tłumaczy Sporoń. Zgodnie z art. 76 Karty Nauczyciela Michałowi Sporoniowi grozi nagana, wydalenie z pracy, a w skrajnym przypadku – utrata prawa wykonywania zawodu. Kto o tym zadecyduje? W rolę „prokuratorki” wcieli się rzeczniczka dyscyplinarna, która prowadziła postępowanie wyjaśniające. W samej Komisji Dyscyplinarnej przy wojewodzie zasiądą nauczyciele. Muszą oni spełnić szereg warunków, m.in. cieszyć się nieposzlakowaną opinią czy przepracować w szkole co najmniej pięć lat. Spośród kandydatów zgłoszonych przez rady pedagogiczne i kuratorium oświaty ostateczny skład wybierze wojewoda. I to najbardziej martwi Michała Sporonia. „Boję się politycznego procesu. Wcześniej byłem pewien, że sprawa zostanie umorzona. Tu nie liczą się jednak fakty, a opinie. Żyjemy w państwie PiS, które lubi manifestować swoją siłę. To może być tak, jak z ginekologami po wyroku TK. Chodzi o to, żeby zastraszyć całe środowisko. Lekarz ma się bać przeprowadzić zabieg przerwania ciąży, a nauczyciel ma drżeć przed manifestowaniem swoich poglądów czy zaangażowaniem społecznym” – wyjaśnia Sporoń. Podobna sprawa toczy się przed pomorskim kuratorium oświaty. O uchybienie godności zawodu nauczyciela oskarżona jest polonistka i dyrektorka prywatnej szkoły w Tczewie Iwona Ochocka. 29 stycznia 2021 Michał Sporoń jest nauczycielem z 20-letnim stażem. Jest też społecznikiem, radnym powiatu, a z serca – Ślónzokiem. W wywiadzie dla  z grudnia 2020 opowiadał o atmosferze strachu wśród nauczycieli w mniejszych miastach: „Czuć zaszczucie. Czasem słyszę, że to przecież Strajk Kobiet, a tu angażuje się facet. Myślę, że wiele osób nie zdaje sobie sprawy, ile moje koleżanki mają do stracenia. Jesteśmy małym miasteczkiem. Nie rządzi u nas PiS, ale samorząd chce dostawać pieniądze. Nie chcemy znaleźć się na czarnej liście, więc presja jest na wszystkich, którzy w instytucjach reprezentują samorząd. Po co się mieszać? Po co się wychylać?”. Tłumaczył też, że choć nie chce dać się zaszczuć, sam ma wiele do stracenia: „Mam starszą mamę, brata – z czegoś trzeba żyć. W ostateczności pojadę do Niemiec, popracuję fizycznie, spłacę kredyt” Poniżej cały wywiad z Michałem Sporoniem. 18 grudnia 2020 Edukacja, Kobiety, kuratorium oświaty nauczyciele strajk kobiet szkoła
202^Pierwszy wyrok skazujący za udział w zgromadzeniu w czasie epidemii. Dlaczego zapadł?^Mariusz Jałoszewski^3 lutego 2021^https://oko.press/pierwszy-wyrok-skazujacy-za-udzial-w-zgromadzeniu-w-czasie-epidemii-dlaczego-zapadl/^Sąd w Ostrowcu Świętokrzyskim zastosował rządowe przepisy dotyczące zakazów epidemicznych i skazał uczestnika manifestacji Strajku Kobiet. To wyrok w kontrze do kształtującej się linii orzeczniczej sądów uznających zakazy za bezprawne i sprzeczne z Konstytucją Skazany to Kamil Kwiatkowski, 30-letni właściciel agencji reklamowej z Ostrowca Świętokrzyskiego. Sędzia Piotr Baraniak z miejscowego sądu skazał go na karę nagany za udział w manifestacji Strajku Kobiet przeciwko decyzji TK Julii Przyłębskiej, która niemal całkowicie pozbawiła Polki prawa do aborcji. Wyrok zapadł w czwartek 28 stycznia 2021 roku. To wyrok nakazowy, czyli bez udziału stron i samego skazanego. Nie ma w nim rozważań o legalności zakazów wprowadzonych przez rząd. Sąd uznał je za obowiązujące. Od tego wyroku można złożyć sprzeciw, a wtedy sprawa będzie rozważana w czasie klasycznego procesu, a skazany będzie mógł się bronić. „Już mam gotowy sprzeciw i go złożę. Sąd poszedł po linii najmniejszego oporu” – mówi  Kamil Kwiatkowski. I dodaje: „ Od samego początku chodzę regularnie na manifestacje Strajku Kobiet, bo uważam, że powinienem tam być. Kobiety walczą w słusznej sprawie. Wyrok TK doprowadził do zaostrzenia ustawy aborcyjnej, dla wielu kobiet będzie to teraz dramat. Może to też dotyczyć kiedyś mnie i mojej żony”. 6 listopada 2020 Wyrok wydany przez sędziego Piotra Baraniaka z Sądu Rejonowego w Ostrowcu Świętokrzyskim dotyczy manifestacji Strajku Kobiet z 15 listopada 2020 roku. Wtedy na rynku w Ostrowcu Świętokrzyskim wieczorem zebrało się około 50 osób na „spacerze kobiet”, podczas którego protestowano przeciwko wyrokowi ws. aborcji. Jak pisała lokalna prasa, uczestnicy spaceru nie mogli przemieszczać się ulicami miasta, tylko chodnikiem. Policja wylegitymował wtedy kilkanaście osób. Efekt to skierowanie do sądu kilku wniosków w spawie uczestników spaceru. Jako pierwszy został osądzony Kwiatkowski. Policja obwiniła go o popełnienie wykroczenia. Zarzuciła mu złamanie przepisów rozporządzenia Rady Ministrów, ograniczających dopuszczalną liczbę osób na zgromadzeniu do 5 osób. To jeden z zakazów wydanych w związku z epidemią koronawirusa. 27 stycznia 2021 Zdaniem policji Kwiatkowski popełnił wykroczenie z artykułu 54 kodeksu wykroczeń, który mówi: „Kto wykracza przeciwko wydanym z upoważnienia ustawy przepisom porządkowym o zachowaniu się w miejscach publicznych, podlega karze grzywny do 500 złotych albo karze nagany”. Sędzia Piotr Baraniak opierając się na materiałach z wniosku policji, orzekł, że okoliczności czynu oraz wina nie budzą wątpliwości. I wymierzył mu karę nagany. Sędzia Baraniak sądzi już kilkanaście lat. Na stanowisko sędziego został powołany w 2006 roku. Miesiąc temu nieprawomocnie uniewinnił z zarzutów przekroczenia uprawnień prezydenta Ostrowca Świętokrzyskiego Jarosława Górczyńskiego. To były poseł PSL, którego prokuratura oskarżyła w związku z przetargiem na wywóz śmieci. Wyrok Sądu Rejonowego w Ostrowcu Świętokrzyskim jest zaskakujący, bo idzie w poprzek kształtującej się już linii orzeczniczej polskich sądów, które karanie obywateli za łamanie rządowych zakazów epidemiologicznych uznają za nielegalne. Zakazy wprowadzane są bowiem przez rząd w rozporządzeniach, a nie w ustawach. A to jest sprzeczne z Konstytucją, która mówi, że prawa i wolności obywatelskie można ograniczać tylko ustawami. Dotyczy to również zakazów ograniczających prowadzenie działalności gospodarczej. Rząd zakazy związane z epidemią wprowadza w rozporządzeniach, by nie wprowadzać stanu nadzwyczajnego. Ponadto w rozporządzeniach rząd przepisy może modelować dowolnie i szybko je wprowadzać. Gdyby zakazy zgodnie z Konstytucją wprowadzał w ustawach, musiałby uchwalać je w parlamencie i czekać na podpis prezydenta. Tyle, że sądy w całej Polsce uznają to za bezprawne działanie i uchylają kary nakładane przez sanepid (do 30 tys. zł) oraz uniewinniają obywateli w sprawach o wykroczenie, które w sądach powszechnych zakłada im policja. Dotkliwe finansowo kary nakładane przez sanepid uchylają wojewódzkie sądy administracyjne. Zapadły już pierwsze wyroki, korzystne dla ukaranych. Wojewódzki Sąd Administracyjny w Warszawie w już 36 sprawach uchylił lub unieważnił decyzje sanepidu nakładające kary za złamanie obostrzeń wprowadzonych podczas pierwszego lockdownu, wiosną 2020 roku. Chodzi o kary za naruszenie obowiązku kwarantanny, za złamanie zakazu przemieszczania się, czy za brak maseczki. Co ważne, 28 stycznia 2021 roku sąd administracyjny stwierdził nieważność decyzji sanepidu o nałożeniu 30 tys. zł kary za nieprzestrzeganie zakazu organizowania zgromadzeń. To pierwszy taki wyrok sądu administracyjnego. Nie są jeszcze znane uzasadnienia tych orzeczeń, bo sąd wydaje je na posiedzeniach bez udziału publiczności. Podobne dwa wyroki zapadły w wydziale zamiejscowym Wojewódzkiego Sądu Administracyjnego w Radomiu. W sumie takich spraw w tym sądzie administracyjnym jest 100. 19 stycznia 2021 Podobne wyroki zapadają w innych wojewódzkich sądach administracyjnych. Sąd w Opolu, bodaj jako pierwszy w Polsce, skasował karę sanepidu nałożoną na fryzjera, który otworzył zakład w czasie wiosennego lockodownu. Sąd orzekł, że władza bez ogłoszenia stanu nadzwyczajnego nie może ograniczać wolności gospodarczej w drodze rozporządzenia. Zgodnie z art. 22 Konstytucji, ograniczenie wolności działalności gospodarczej jest dopuszczalne tylko w drodze ustawy i tylko ze względu na ważny interes publiczny. Sąd podkreślił, że wprowadzenie zakazu prowadzenia działalności gospodarczej w rozporządzeniu z powodu epidemii koronawirusa było bez ustawowego upoważnienia. Rządowe zakazy epidemiologiczne – w szczególności zakazy zgromadzeń – za nielegalne uznają również sądy powszechne, do których trafiają wnioski policji o ukaranie obywateli. Takie wyroki zapadają w sądach warszawskich, w tym wobec Obywateli RP. 15 grudnia 2020 Obywatele wygrali też w sądach w Olsztynie i w Łodzi. Sąd Rejonowy w Olsztynie 25 stycznia 2021 roku uchylił cztery mandaty – po 500 zł – za udział w spontanicznym zgromadzeniu. Kary domagała się policja, wskazując, że naruszono art. 54 kodeksu wykroczeń, ten sam, za który został skazany Kamil Kwiatkowski z Ostrowca Świętokrzyskiego. Ale Sąd Rejonowy w Olsztynie orzekł, że ustawa o zapobieganiu i zwalczaniu zakażeń i chorób zakaźnych u ludzi – na nią powołuje się rząd, wprowadzając zakazy – nie przewiduje możliwości wydania rozporządzenia obejmującego zakaz udziału w zgromadzeniach. Z kolei łódzki sąd rejonowy (26 stycznia 2021 roku) orzekł, że rozporządzenie rządowe zakazujące zgromadzeń w czasie epidemii jest niekonstytucyjne. Karanie za zakazy epidemiologiczne jako sprzeczne z prawem uważa też Rzecznik Praw Obywatelskich Adam Bodnar. Rzecznik przystępował do spraw karanych przez sanepid obywateli. Brał ich stronę, podkreślając, że sanepid wydaje kary na podstawie notatek policji, która nie ma podstaw prawnych, by inicjować takie postępowania. 28 maja 2020 Rzecznik skierował kilka skarg do sądów administracyjnych i to m.in. na jego wniosek sąd skasował kilka kar sanepidu. Teraz chce, by Sąd Najwyższy rozstrzygnął legalność kar nakładanych na wniosek policji za łamanie zakazów epidemiologicznych. Rzecznik skierował do SN kasację w sprawie obywatela ukaranego za siedzenie w parku podczas lockdownu, wiosną 2020 roku. Sąd na wniosek policji nałożył na niego 500 zł grzywny. Był to wyrok nakazowy. Obywatel nie złożył sprzeciwu, więc się uprawomocnił. Rzecznik podkreśla, że nie można karać obywateli na podstawie rozporządzenia wprowadzającego zakazy i kary za ich złamanie. Bo rozporządzenie wydano bez ustawowego upoważnienia. Rzecznik wskazuje, że jest to niekonstytucyjne i nielegalne ograniczanie praw oraz wolności obywateli. Uważa też, że sąd nie powinien karać obywateli w takich sprawach bez ich udziału, w trybie nakazowym. Bo nie są to proste i oczywiste sprawy – jest w nich wiele wątpliwości prawnych, które sąd powinien rozstrzygnąć na normalnym procesie. Sądownictwo, Adam Bodnar, Sąd Najwyższy, Rzecznik Praw Obywatelskich, zakaz zgromadzeń
203^To ona zgłosiła Iustitię do Nagrody Nobla: „Europa nie może siedzieć z założonymi rękami”^Anna Wójcik^3 lutego 2021^https://oko.press/to-ona-zglosila-iustitie-do-nagrody-nobla/^Najważniejsze dla obrony demokracji jest wspieranie społeczeństwa obywatelskiego w Polsce. Demokrację można obronić tylko od środka - mówi  norweska posłanka Jette F. Christensen, która zgłosiła m.in. Stowarzyszenie Sędziów Iustitia do Pokojowej Nagrody Nobla Norweska posłanka Partii Pracy Jette F. Christensen, która zgłosiła Stowarzyszenie Sędziów „Iustitia” obok Węgierskiego Komitetu Helsińskiego i liderki białoruskiej demokratycznej opozycji Swiatłany Cichanouskiej do Pokojowej Nagrody Nobla, mówi  o znaczeniu zgłoszeń dla nominowanych, zainteresowaniu Norwegów sprawami Polski oraz najważniejszych wyzwaniach dla młodego pokolenia Europejczyków. 31 stycznia 2021 Anna Wójcik, : Czy po ogłoszeniu, że wskazała pani Iustitię do Pokojowej Nagrody Nobla, dostała pani jakieś wiadomości z Polski? Jette F. Christensen: Zostałam wręcz zasypana wiadomościami, e-mailami od organizacji oraz obywateli i obywatelek z Polski. Pokazują, jak ważna jest praca wykonywana przez Iustitię i innych, którzy walczą na rzecz praworządności. Bardzo mnie to cieszy. Zgłaszając Norweskiemu Komitetowi Helsińskiemu Iustitię, Węgierski Komitet Helsiński i Swiatłanę Cichanouską do Pokojowej Nagrody Nobla, chciałam dać impuls do dalszej pracy na rzecz demokracji w Europie. A także zaznaczyć, że kiedy w jednym kraju niszczy się praworządność oraz ogranicza się prawa i wolności jednostki, w tym wolność słowa, wpływa to negatywnie na cały kontynent. Wierzę, że demokratyczny kontynent jest bardziej odporny na konflikty i wojny. Pokój to nie tylko brak wojny. To też między innymi przestrzeganie rządów prawa. 1 lutego 2021 Jak dowiedziała się pani o działalności Iustitii? Kiedy szukałam informacji o praworządności w Polsce. Jestem posłanką z Bergen, gdzie mieści się Fundacja Rafto (zajmująca się prawami człowieka – red.). W 2018 roku Rzecznik Praw Obywatelskich Adam Bodnar został laureatem prestiżowej nagrody Rafto. W Norwegii bardzo interesujemy się sytuacją w Polsce. 7 listopada 2018 Czy temat upadku praworządności i demokracji w Polsce jest obecny w mediach w Norwegii? Zdecydowanie tak. Choćby ostatnio w opiniotwórczym tygodniku Morgenbladet ukazał się ważny artykuł na temat praworządności w Polsce i na Węgrzech. Sytuacja w Polsce zajmuje nas w Norwegii po pierwsze dlatego, bo jesteśmy demokratami. Ale też ze względu na więzi łączące Norwegię i Polskę. Nasze kraje nie sąsiadują ze sobą w sensie geograficznym, natomiast wiele osób podróżuje miedzy Norwegią i Polską. Niektórzy moi najbliżsi znajomi są z Polski. Wielu Norwegów ma podobne doświadczenie. Ludzie w Norwegii uważają, że wasza walka o demokrację i praworządność to i nasza walka. Mamy takie same prawa człowieka. Dlatego zajmuje nas sytuacją w Polsce. W Norwegii trwa też dyskusja o Norweskim Mechanizmie Finansowym (NMF) i Mechanizmie Finansowym Europejskiego Obszaru Gospodarczego (MF EOG). Są szerzej znane jako fundusze norweskie (to wsparcie dla nowych członków UE, w tym Polski; W okresie 2014-2021 to kwota 2,8 mld, dla Polski ok. 800 mln euro, z czego spora część jest przeznaczana na finansowanie organizacji społeczeństwa obywatelskiego – red.). W toczącej się teraz debacie wyróżniają się dwa wątki. Po pierwsze, czy środki są kierowane do ludzi i organizacji, które ich potrzebują i jak można usprawnić ten mechanizm? Po drugie, norweski rząd zdecydował, że nie będzie wspierał finansowo obszarów, które przyjęły uchwały dyskryminujące osoby LGBT. Teraz trwa dyskusja, na ile wywiera to wpływ i czy jest skuteczne. 2 lutego 2021 Norwegia plasuje się wysoko w różnych rankingach oceniających demokrację i praworządność. Czy widzi pani jakieś obszary, które można poprawić? Zawsze znajdzie się coś do poprawy. Ale nie ma porównania z sytuacją w krajach, w których politycy celowo demontują instytucje demokratyczne i praworządność. W Norwegii, a także w wielu krajach Europy, politycy tego nie robią. Dlatego tak niepokoi, kiedy dzieje się to w innych krajach. Nie ma wątpliwości, że politycy rządzącej w Polsce koalicji demontują praworządność w Polsce. To bardzo poważna sprawa. Zagraża to demokracji, stabilności i praworządności wszędzie w Europie. Jeśli Europejczycy w innych krajach siedzieliby z założonymi rękami i pozwalali, żeby to się działo, dowodziłoby to, że nie traktujemy tych wartości poważnie. Musimy pozostać czujni i robić, co w naszej mocy. Jako demokratka i jako Europejka powinnam bronić demokracji, praw człowieka i praworządności we wszystkich krajach. Nominacja do Pokojowej Nagrody Nobla ma zmotywować ludzi i organizacje, którzy działają w imię tych wartości. Z przerażeniem patrzę na to, co wielu naukowców określa jako „osuwanie się demokracji” na naszym kontynencie. Uważam, że termin „osuwanie się” nie oddaje istoty sprawy. Czasownik „osuwać się” sugeruje, że coś dzieje się samoistnie. A przecież mówimy o samej polityce. Ktoś chce, żeby zachodziły te zmiany. Jest pani delegatką do Parlamentarnego Zgromadzenia Rady Europy, które ostatnio uchwaliło rezolucję wzywającą rządy w Polsce i Mołdawii do poszanowania niezawisłości sędziowskiej, a także przyjęło raport o stanie demokracji w Polsce i innych wybranych krajach objętych monitoringiem. Czy uważa pani, że Zgromadzenie robi wystarczająco wiele? W Norwegii, w Unii Europejskiej, w Radzie Europy, ciągle trwa dyskusja: co robić, kiedy demokracja i praworządność są niszczone? Trudno odpowiedzieć na to pytanie. Jeśli tylko istniałby przepis na uratowanie demokracji, skorzystalibyśmy z niego. Moim zdaniem, najważniejsze jest wspieranie społeczeństwa obywatelskiego w Polsce. W przeszłości wiele krajów próbowało ocalić demokrację „z zewnątrz”. Ale ludzie mogą ocalić demokrację tylko od środka. Jakimi innymi zagadnieniami polityki obecnie się pani zajmuje? Uważam, że teraz nie czas zajmować się innymi zagadnieniami niż ratowanie demokracji w Europie i w Stanach Zjednoczonych. To najważniejsze wyzwanie, z jakim mierzy się nasze pokolenie. Zajmuje mnie ono całkowicie i poświęcam mu całą swoją uwagę. W ostatnim raporcie instytutu V-Dem o stanie demokracji na świecie można znaleźć rozliczne przykłady ludzi, którzy bronią demokracji i swoich praw w różnych częściach świata. Jestem przekonana, że nadzieja jest w ludziach i organizacjach pracujących na rzecz demokracji. Widać to w całej Europie, że ludzie chcą sami sobą rządzić. Uważam, że możliwe jest utrzymanie praworządności w Polsce oraz demokracji jako głównego typu ustroju w Europie i w Stanach Zjednoczonych. Wróćmy jeszcze do tematu nominacji do Pokojowej Nagrody Nobla. Norwescy posłowie nominują godne uwagi osoby i organizacje. Jaką rolę te nominacje odgrywają w życiu politycznym w Norwegii? Jak wszystko, mogą być wykorzystane na różne sposoby. W ciągu lat nominowałam ludzi i organizacje, którzy moim zdaniem wykonują niezbędną pracę. Mam świadomość, że sama nominacja może wzmocnić ich motywację i bardziej uwidocznić ich działalność. Natomiast niektórzy posłowie wykorzystują nominację, żeby uwidocznić swoją osobę. W zeszłym roku mój kolega z parlamentu nominował do Pokojowej Nagrody Nobla Donalda Trumpa. Wywołało to dużą dyskusję w Norwegii. W Pokojowej Nagrodzie Nobla chodzi o nominowanych, nie o nominujących. Jette F. Christensen (ur. 1983), norweska polityczka. Należy do Partii Pracy. Od 2010 roku jest posłanką do norweskiego parlamentu Stortinget. Zasiada w parlamentarnym Komitecie Spraw Zagranicznych i Obrony. Studiowała nauki polityczne na Uniwersytecie w Bergen. Sądownictwo, Iustitia Norwegia środki norweskie
204^Aborcja zakazana. „Miałam telefony od pacjentek: ja tej ciąży nie donoszę, po prostu się zabiję”^Sławomir Zagórski^3 lutego 2021^https://oko.press/aborcja-zakazana-mialam-telefony-od-pacjentek-ja-tej-ciazy-nie-donosze/^"Jeśli choć jedna kobieta popełni samobójstwo, to będzie naprawdę o tę jedną kobietę za dużo. Nie można do tego dopuścić” - mówi  prof. Maria Sąsiadek, specjalistka genetyki klinicznej Sławomir Zagórski, : Jak Pani odebrała publikacje uzasadnienia stanowiska Trybunału Konstytucyjnego? Prof. Maria Sąsiadek*: Prawdę mówiąc, ręce mi opadły. Dlatego, że uzasadnienie jest po prostu oparte na nieprawdzie. Są w nim bowiem odwołania do konstytucji, podczas gdy w konstytucji nie jest zapisane, że chroni się życie od poczęcia. Uzasadnienie oparte jest na nieprawdzie także dlatego, że nie ma obiektywnej miary, kiedy zaczyna się życie. Życie to jest kwestia etyczna, filozoficzna. To jest również kwestia religijna, ale wydawałoby się, że Polska jest krajem neutralnym światopoglądowo. Sądzę, że takie uzasadnienie mógłby przedstawić zespół prawników Chomeiniego i byłoby to równie wiarygodne. Uważam, że jest to i prawnie, i etycznie, i naukowo nieuzasadnione. Wspomniała pani Chomeiniego, ale Polska ma w tej chwili bardziej restrykcyjne prawo w kwestii przerywania ciąży niż Iran. Natomiast PiS twierdzi, że protesty są nieuzasadnione. Wady letalne płodu mogą narażać kobiety na utratę życia i zdrowia, a z tego powodu wciąż można dokonywać aborcji.  Uważam, że to bardzo perfidna manipulacja. Taka interpretacja będzie nastawiała ludzi przeciwko lekarzom, których z kolei stawia w konflikcie pomiędzy obowiązkiem niesienia pomocy pacjentom a obowiązującym obecnie prawem. Słuchałam tego, co mówiła pani Marta Lempart, że jeżeli lekarze będą odważni, to nie będą się stosowali do tego prawa. Ale tu nie chodzi o odwagę, ale o faktyczne łamanie obowiązującego obecnie prawa. I konsekwencje, jakie będą ponosić lekarze, będą konsekwencjami nie za światopogląd, ale za łamanie prawa. 1 lutego 2021 Rzeczywiście w przepisach jest przesłanka o zagrożeniu życia matki, ale czym dokładnie jest „zagrożenie życia matki”? Czy mówimy o tym, że płód obumrze, lekarze tego nie zauważą i w efekcie matka zginie? Takie sytuacje się zdarzają, ale to – jak już mówił któryś z polityków PiS – będzie kwestią zaniedbania lekarzy. Więc jakby Pani zdefiniowała zagrożenie życia matki?  Ciąże obarczone ciężkimi wadami płodu często prowadzą do powikłań zagrażających życiu i zdrowiu kobiety. Opinię, w jakim stopniu ciąża stanowi zagrożenie dla życia i zdrowia matki wydaje lekarz ginekolog. Niezwykle poważnym zagrożeniem są także konsekwencje psychiczne. Kobiety w ciąży z płodami, u których stwierdzono ciężkie i nieodwracalne wady wpadają w rozpacz i w depresję. Po opublikowaniu stanowiska Trybunału miałam telefony od pacjentek, które mówiły: „Ja tej ciąży nie donoszę, ja się po prostu zabiję.” Takie stwierdzenia trzeba traktować niezmiernie poważnie. Jeśli pacjentka grozi samobójstwem, to znaczy, że potrzebuje natychmiastowej pomocy. Wszystkie takie pacjentki kieruję do psychiatry. I jeżeli psychiatra stwierdzi, że kobieta jest w ciężkim stanie psychicznym, że może się targnąć się na życie, to uważam, że jest to przesłanka do terminacji ciąży. Jeśli choć jedna kobieta popełni samobójstwo, to będzie naprawdę o tę jedną kobietę za dużo. Nie można do tego dopuścić. W prawie jest mowa nie tylko o zagrożeniu życia matki, ale także jej zdrowia. To znacznie szersze pojęcie.  Definicję zdrowia sformułowana przez WHO mówi, że zdrowiem jest nie tylko to, że człowiek nie choruje, ale to, że żyje w pewnym dobrostanie, w komforcie psychicznym i fizycznym. A w jakim komforcie psychicznym będzie żyła kobieta przez cały okres ciąży, jeżeli wie, że płód jest ciężko uszkodzony? Czy kiedykolwiek zdrowie psychiczne kobiety było powodem dokonania aborcji? Nie słyszałam o takich przypadkach. W czasach, kiedy dopuszczalne było przerwanie ciąży z przyczyn zdrowotnych i z przyczyn społecznych, kobiety, które nie chciały mieć dzieci, decydowały się na aborcję i nie miały szczególnie dużych problemów z realizacją tej decyzji. Natomiast myślę, że od czasu wprowadzenia tzw. kompromisu aborcyjnego kobiety, u których stwierdzono ciężkie i nieodwracalne wady płodu, korzystały ze ścieżki, która była formalnie dostępna. Z kolei te kobiety, dla których ścieżka formalna była zamknięta, wyjeżdżały za granicę, albo decydowały się na nielegalną aborcję. Nikt nie powoływał się na przesłanki, które mogą być podważone. Czy wśród wad letalnych, można wskazać takie, które rzeczywiście mogą zaważyć na fizycznym zdrowiu kobiety?  Nie bezpośrednio. Ale często wady genetyczne prowadzą do zaburzeń rozwoju płodu, do małowodzia, poronienia lub obumarcia płodu na różnych etapach jego rozwoju. Każdy z tych stanów może stanowić zagrożenie dla zdrowia i życia kobiety. Wyrok TK odbiera kobietom prawo decydowania o własnym losie?  Kobietom w ciąży zostały odebrane prawa obywatelskie. Konstytucja gwarantuje wszystkim prawo do godności i wolności. Tymczasem kobietom w ciąży zostało odebrane prawo do decydowania o ich własnym życiu. 28 stycznia 2021 Urodzenie dziecka z ciężką niepełnosprawnością całkowicie zmienia życie matki i całej rodziny. Żeby kobieta była dobrą matką to musi chcieć tego dziecka, chcieć je wychować i opiekować się nim przez całe swoje życie. W radiu, w prasie i w telewizji mówi się przede wszystkim o tym sytuacjach, w których płód ma tak poważne wady, że umrze zaraz lub w krótkim czasie po urodzeniu. To oczywiście dramatyczny scenariusz, ale tak naprawdę strasznym problemem jest, jeżeli niepełnosprawne, głęboko upośledzone dziecko żyje w pełni uzależnione od opieki osób trzecich. Życie takiej osoby, ale też i życie z taką osobą, to jest wyrzeczenie się własnego życia rodziców, ból i cierpienie. To ból i cierpienie człowieka ciężko niepełnosprawnego, ale też matki, ojca, całej rodziny. Choruje niepełnosprawny człowiek, ale jednocześnie chorują jego bliscy. Żyją w ciągłym cierpieniu i bólu walcząc samotnie, bez znaczącej pomocy państwa, z trudnościami życia codziennego. Ponadto, często w takich rodzinach nie starcza pieniędzy, czasu i uwagi, żeby się zająć zdrowymi dziećmi. I jeżeli moi pacjenci decydują się na urodzenie chorego dziecka, wzbudzają mój podziw, szacunek, uważam, że są bohaterami. Ale tych moich pacjentów, którzy decydują się na przerwanie ciąży, głęboko rozumiem. I bardzo im współczuję, że stanęli w obliczu takiej dramatycznej decyzji. Z mojego doświadczenia mogę powiedzieć, że naprawdę rzadko pacjenci motywują decyzję o przerwaniu ciąży tym, że będą żyli wygodniej, łatwiej albo że chcą mieć lepszy samochód. Oni mówią o tym, jak to dziecko będzie żyło, jak ono będzie cierpiało, a co stanie się z niepełnosprawnym dzieckiem po ich śmierci. Co będzie z ich zdrowym dzieckiem, które może nigdy nie pojedzie z rodzicami na wakacje, które będzie odczuwało niedobór uwagi ze strony rodziców, które będzie żyło zamknięte w bańce bólu, cierpienia i nieszczęścia. Pełniła Pani przez 5 lat funkcję krajowego konsultanta w dziedzinie genetyki klinicznej. Czy w obecnej sytuacji krajowy konsultant w dziedzinie ginekologii i położnictwa nie powinien przygotować dla swoich kolegów lekarzy jakichś wytycznych, jak powinni postępować z pacjentkami, które noszą w sobie ciężko uszkodzony płód?  Uważam, że tak. Gdybym sama była jeszcze na stanowisku konsultanta krajowego, opracowałabym takie wytyczne dla genetyków klinicznych, oczywiście na podstawie opinii ekspertów – prawnej i medycznej, z uwzględnieniem zdania specjalistów z różnych dziedzin medycyny. W mojej opinii, obecnie każdy lekarz opiekujący się kobietą, u której stwierdzono ciężkie wady płodu powinien starannie oceniać obok stanu klinicznego, również stan psychiczny pacjentki. Te spośród nich, które są w depresji, mają myśli samobójcze, powinny być kierowane do lekarza psychiatry. Jeżeli psychiatra oceni, że pacjentka jest w stanie psychicznym, który może stanowić zagrożenie życia, należy uznać, że spełnia przesłankę dotyczącą zagrożenia życia i zdrowia matki. Wszyscy specjaliści biorący udział w opiece nad taką pacjentką powinni wydawać konsultacje na piśmie, gdyż tylko na podstawie napisanych i podpisanych konsultacji specjalistycznych, kolejny lekarz będzie mógł oprzeć postępowanie medyczne. Jak wprowadza się taką ustawę, to w pewnym sensie tracą sens badania prenatalne. Obawia się Pani, że rząd utrudni do nich dostęp?  Nie jestem w stanie przewidywać tego, co zrobi PiS. Nie mam jednak wątpliwości, że badania prenatalne trzeba wykonywać. Badania prenatalne, ultrasonograficzne, pozwalają na rozpoznanie wad anatomicznych płodu. Niektóre z tych wad można leczyć jeszcze w czasie życia płodowego. Natomiast w przypadkach wad, których nie umiemy leczyć prenatalnie, przeprowadzenie szczegółowej diagnostyki wady w okresie prenatalnym umożliwia szybką pomoc lekarską po urodzeniu, co radykalnie zwiększa szanse noworodka na przeżycie i zmniejsza ryzyko ciężkich powikłań, np. nieodwracalnego uszkodzenia rdzenia kręgowego. 31 stycznia 2021 Wyniki badań prenatalnych genetycznych (wykonywanych w Polsce tylko w przypadkach, w których jest podejrzenie wady genetycznej u płodu) u około 95 proc. badanych są prawidłowe. Pozostaje pytaniem bez odpowiedzi, ile kobiet dokonałoby aborcji ze strachu, gdyby nie mogły zbadać płodu genetycznie. Krajowy konsultant w dziedzinie położnictwa i ginekologii prof. Krzysztof Czajkowski jakiś czas temu powiedział, że [gdyby opublikowano uzasadnienie] ginekolodzy staną przed wyzwaniem, dlatego że będą musieli rozstrzygać, co jest utratą zdrowia nie tylko od strony medycznej, ale także prawnej. Że w zespole decydującym o tym, czy może dojść do aborcji, powinien pojawić się też prawnik, na co placówek nie stać.  Gdybym była konsultantem krajowym, bez wątpienia poprosiłabym o taką opinię prawną i bym ją opublikowała na stronach Towarzystwa Naukowego. Na pewno podjęłabym działania, zmierzające do zaproponowania modelu postępowania, który byłby zgodny z etyką lekarską i regulacjami prawnymi.  Wydaje się Pani, że niektórzy lekarze będą dalej wykonywać zabiegi narażając się na procesy? Trudno jest mi wypowiadać się w imieniu kolegów. Należy jednak pamiętać, że w obecnie w Polsce ginekologom, łamiącym prawo w tym zakresie, grozi zakaz wykonywania zawodu oraz kary więzienia. Słyszałem o takim ciągu postępowania: lekarz dokonuje zabiegu na podstawie dotychczasowej przesłanki embriopatologicznej, zostaje pociągnięty do odpowiedzialności, a potem wygrywa w sądzie, ponieważ można podważyć prawnie całe to postępowanie, zarówno sam Trybunał jak i jego uzasadnienie. Tylko to długa i ciernista droga, no i niebezpieczna dla lekarza.  Ma pan rację. Dlatego uważam za tak ważne, żeby uzyskać stanowisko prawne i opracować takie wytyczne postępowania, które pozwolą lekarzom na działania zgodne z przysięgą Hipokratesa, a jednocześnie niebędące łamaniem obowiązującego prawa.  Jak będzie Pani teraz rozmawiać z pacjentkami?  W pewnym zakresie tak samo jak dotąd. Zawsze opisuję pacjentkom zespół genetyczny, który został rozpoznany u płodu i oczekuję pytań i reakcji. W poradzie genetycznej na piśmie (którą opracowuję indywidualnie dla każdej pacjentki) przedstawiam dokładnie możliwości dalszego postępowania z uzasadnieniem medycznym i prawnym. W tej chwili w poradzie będę zawsze zawierała również akapit, mówiący, że konieczna jest konsultacja ginekologiczno-położnicza, dla oceny czy stan zdrowia płodu nie stanowi zagrożenia dla życia i zdrowia matki oraz że jeżeli kobieta ciężarna czuje, że nie może opanować rozpaczy, depresji i ma myśli samobójcze to konieczna jest konsultacja psychiatryczna. Od tych opinii będzie zależało dalsze postępowanie medyczne wobec pacjentki. *Prof. dr hab. n. med. Maria Sąsiadek jest specjalistką w zakresie genetyki klinicznej, kierownikiem Katedry Genetyki Uniwersytetu Medycznego we Wrocławiu; w latach 2014-2019 pełniła funkcję konsultanta krajowego w dziedzinie genetyki klinicznej. Zdrowie, Prawa człowieka, Kobiety, Trybunał Konstytucyjny, aborcja badania prenatalne lekarze
Bez kompromisów. Organizacje kobiece i Lewica przedstawiają projekt legalizacji aborcji do 12. tygodnia^Magdalena Chrzczonowicz^3 lutego 2021^https://oko.press/bez-kompromisow-organizacje-kobiece-i-lewica-przedstawiaja-projekt-legalizacji-aborcji-do-12-tyg/^Ten projekt to jest standard, normalność i bezpieczeństwo"". Komitet ""Legalna aborcja. Bez kompromisów"", do którego należą m.in. Strajk Kobiet, Federa, Aborcyjny Dream Team i posłanki Lewicy, przedstawił dzisiaj projekt legalizacji aborcji do 12. tygodnia ciąży. Zobacz, co jest w projekcie 3 lutego 2021 rusza komitet „Legalna aborcja. Bez kompromisów„. Na konferencji pod Sejmem przedstawicielki komitetu przedstawiły główne założenia projektu, pod którym ruszy zbiórka podpisów, gdy komitet zostanie zarejestrowany.  W skład komitetu wchodzą: Ogólnopolski Strajk Kobiet, Aborcyjny Dream Team, Federacja na Rzecz Kobiet i Planowania Rodziny, Łódzkie Dziewuchy Dziewuchom, Wielka Koalicja za Równością i Wyborem, Centrum Praw Kobiet, posłanki Lewicy: Katarzyna Kotula, Wanda Nowicka, Marcelina Zawisza, Magdalena Biejat, Joanna Senyszyn, Monika Falej, Katarzyna Ueberhan, Katarzyna Kretkowska. „To nie jest tak, że osoby, które doprowadziły do zakazu aborcji, nie korzystają z aborcji. Przeciwnie, osoby mają aborcje bez względu na poglądy polityczne, religijne, chodzenie do kościoła. Tyle tylko, że osoby, które mają władze i przywilej, stać, by wyjechać do najlepszej kliniki za granicą, a nawet przelecieć helikopterem. To nam odmawiają tego prawa, pogłębiając nierówności społeczne”, mówiła podczas konferencji prawniczka Federacji na Rzecz Kobiet i Planowania Rodziny Kamila Ferenc. „Ten projekt to jest standard, normalność, bezpieczeństwo i spokój”. 12 listopada 2020 „Marzymy o tym, żeby ustaw aborcyjnych w ogóle nie było. Aborcja powinna być traktowana jak każde inne świadczenie medyczne. Ten projekt to jest absolutne minimum, poniżej którego nigdy nie zejdziemy”, mówiła Karolina Więckiewicz z Aborcyjnego Dream Teamu. „Każda osoba ma prawo do samostanowienia w dziedzinie swojej płodności, rozrodczości i rodzicielstwa. Każda osoba ma prawo do informacji, edukacji, poradnictwa i środków umożliwiających pełną realizację prawa do świadomego rodzicielstwa”, czytamy w projekcie. Jego najważniejszym punktem jest legalizacja aborcji bez konieczności wskazania powodu do 12. tygodnia ciąży. Projekt zakłada także: Kobiety, Magdalena Biejat, Marcelina Zawisza, aborcja Aborcja Bez Granic"
205^Žižek dla OKO.press: to kłamstwo, że popieram PiS. To barbarzyńcy z chrześcijańską twarzą^Adam Leszczyński^3 lutego 2021^https://oko.press/zizek-dla-oko-press-to-klamstwo-ze-popieram-pis-to-barbarzyncy-z-chrzescijanska-twarza/^"Wielki słoweński filozof Žižek dla  prostuje manipulacje propagandy TVP, która przekonuje że popiera on politykę polskiego rządu. To „oś zła”, „największe zagrożenie dla naszych wolności”, „nacjonalistyczno-fundamentalistyczna agenda, którą pogardzam"" Slavoj Žižek, światowej sławy filozof ze Słowenii to jeden z najbardziej wpływowych myślicieli współczesnej lewicy. Zazwyczaj nie jest traktowany jako autorytet przez sprzyjające władzy media w Polsce. Z jednym wyjątkiem: fragmentu wywiadu dla serwisu internetowego „Quartz” z 2017 roku, w którym wydaje się chwalić PiS. 28 stycznia 2021 przypomniało go na Twitterze konto Grupy Wyszehradzkiej — zajmujące się zazwyczaj wychwalaniem na przemian władz Węgier i PiS. Who did the most for Europe’s working class? It’s @pisorgpl, the Polish arch-conservative party. They did things no moderate leftist dared do. They lowered retirement age, expanded healthcare, offered students better credit.. In this sense, I support them totally. Slavoj Žižek pic.twitter.com/GbQwqrtRzr — Visegrad 24 🇨🇿🇭🇺🇵🇱🇸🇰 (@visegrad24) January 28, 2021  Ta wypowiedź miała brzmieć (w przekładzie na polski): „Kto zrobił najwięcej dla europejskiej klasy pracującej? To PiS, polska partia arcykonserwatywna. Zrobili to, na co nie odważył się nikt z umiarkowanej lewicy. Obniżyli wiek emerytalny, rozszerzyli dostęp do opieki zdrowotnej, zaproponowali lepsze kredyty studentom… W tym sensie całkowicie ich popieram”. Wiadomość szybko rozeszła się w mediach prorządowych. „Wielbiony przez tzw. »nową lewicę« marksista chwalił Prawo i Sprawiedliwość za wprowadzone reformy i programy socjalne” – ucieszył się portal TVP.Info. Te doniesienia skomentował Piotr Semka z „Do rzeczy”: „Biedny Sławek Sierakowski. Jak on to wytłumaczy swojej trzódce?”. Biedny Sławek Sierakowski. Jak on to wytłumaczy swojej trzódce? https://t.co/5WuRksTxXI — Piotr Semka (@PiotrSemka) January 30, 2021   postanowiło sprawdzić u źródła – zapytaliśmy Sławoja Žižka, co myśli o PiS. Przypomnieliśmy mu ten cytat. „To przerażająca manipulacja” – odpisał nam natychmiast sławny filozof. Poniżej cytujemy w całości odpowiedź słoweńskiego filozofa. „Nawet nie pamiętam tego wywiadu – z pewnością nie był autoryzowany, ponieważ NIGDY nie powiedziałbym, że »w całości popieram« rząd PiS. Najwięcej, co mogłem powiedzieć, to tyle, że popieram wyżej wymienione szczególne decyzje. Oto cytat z mojej książki, w którym rozwijam tę myśl: »PiS robi to, co Marine le Pen również obiecuje zrobić we Francji: kombinację walki z polityką oszczędności [ang. austerity] (transfery społeczne, których żadna lewicowa partia nawet nie odważa się pomyśleć) oraz politykę porządku i bezpieczeństwa, która utrwala narodową tożsamość, a także obiecuje poradzić sobie z zagrożeniem wywołanym przez imigrację. Kto może przelicytować tę kombinację, która bezpośrednio dotyka dwóch największych zmartwień zwykłych ludzi? Możemy dostrzec na horyzoncie dziwacznie perwersyjną sytuację, w której oficjalna »Lewica« prowadzi politykę oszczędności (jednocześnie także promuje multikulturalizm), podczas gdy populistyczna Prawica dąży do jej zniesienia, żeby pomóc biednym (równocześnie mając ksenofobiczną agendę) – ostatnie wcielenie tego, co Hegel opisywał jako die verkehrte Welt, świat do góry nogami«. Popieram więc PiS tak, jak popieram Marine le Pen. Celem mojej krytyki jest liberalno-centrowa Lewica, która pozostawia otwartą przestrzeń dla populistycznej Prawicy, pozwalając jej wprowadzić te [anty-oszczędnościowe] decyzje z populistyczno-prawicowego kontekstu, czyniąc je częścią nacjonalistyczno-fundamentalistycznej agendy, którą pogardzam. Dla mnie ostatni i najbardziej obrzydliwy przykład tej agendy to sposób, w który prezydent Andrzej Duda zareagował kilka miesięcy temu po siedmiu kolejnych dniach wielkich protestów w całej Polsce przeciw orzeczeniu Trybunału Konstytucyjnego. Trybunał zadeklarował, że przerwanie ciąży z powodu śmiertelnych uszkodzeń płodu jest niekonstytucyjne. Pierwsza reakcja władz na protesty była brutalna: Jarosław Kaczyński oświadczył, że protesty dążą do zniszczenia Kościoła i narodu polskiego. Duda potem wycofał się z tego stanowiska używając dziwacznego argumentu: »Nie może być tak, że prawo wymaga takiego heroizmu od kobiety«. Na swój sposób to »umiarkowane« stanowisko jest gorsze niż jednoznaczne potępienie Kaczyńskiego”: Kaczyński przynajmniej pozostał na poziomie zasad i atakował przeciwników z powodu ich odmiennego światopoglądu, podczas gdy Duda potraktował ich jako osoby z defektem etycznym, którym brakuje heroizmu cechującego prawdziwą postawę etyczną. Przykładów takiej agendy – która nie może być nazwana inaczej niż barbarzyństwem z chrześcijańską twarzą – jest wiele i już ściągnęły krytykę ze strony instytucji Unii Europejskiej: ograniczanie niezależnego sądownictwa, brutalne ingerencje w życie kulturalne itd. Chciałbym, żeby to było tak jasne, jak to tylko możliwe: jeśli chodzi o to, co dzieje się w Polsce w ostatniej dekadzie, włączam rząd polski, razem z tymi na Węgrzech i na Słowenii, w moim własnym kraju, do tego, co nazywam »osią zła« w postkomunistycznej Europie. Stanowią najpoważniejsze zagrożenie dla naszych wolności. Dalecy od obrony Europy, członkowie tej »osi zła« są dzisiaj największym zagrożeniem dla emancypacyjnego dziedzictwa Europy”. Odpowiedź Žižka w jęz. angielskim I don’t even remember this interview – it certainly was not authorized because I would NEVER say that I »support totally« the PiS government. The most I maybe said is that I support the above-mentioned particular measures. Here is a quote from a book of mine in which I develop this point:“PiS does what Marine le Pen also promises to do in France: a combination of anti-austerity measures (social transfers no Leftist party dares to consider) and a politics of order and security that asserts national identity and promises to deal with the immigrant threat – who can beat this combination which directly addresses the two big worries of ordinary people? We can discern at the horizon a weirdly perverted situation in which the official “Left” is enforcing the austerity politics (while advocating multicultural etc. rights) while the populist Right is pursuing anti-austerity measures to help the poor (while pursuing the xenophobic nationalist agenda) – the latest figure of what Hegel described as die verkehrte Welt, the topsy-turvy world.”I thus support PiS as little as I support Marine le Pen. The target of my critique is the liberal-centrist Left which leaves the space open to the populist Right to impose these measures from a populist-Rightist standpoint, making them part of a nationalist-fundamentalist agenda which I despise. For me, the latest and most disgusting example of this agenda is how the Polish president Andrzej Duda reacted months ago after seven straight days of huge protests across Poland following a constitutional court ruling that declared it unconstitutional to terminate a pregnancy due to fetal congenital defects. The first reaction of the authorities to the protests was brutal: Jan Kaczynski claimed that protests aim to destroy the Church and the Polish nation. Duda then withdraw from this hard position with a weird argument: “It cannot be that the law requires this kind of heroism from a woman.” In a way, this “conciliatory” stance is worse than Kaczynski’s outright condemnation: Kaczynski at least remained at the level of principles and attacked his opponents because of their different world-view, while Duda treats them as ethically deficient, lacking the heroism that defines a true ethical stance.Examples of this agenda – which cannot but be called barbarism with a Christian face – abound and already drew critique from EU institutions: limiting independent judiciary, brutal interventions in cultural life, etc. To make it as clear as possible: with regard to what is going on in Poland in the last decade, I put the Polish government, together with those of Hungary and Slovenia, my own country, into what I repeatedly called the new »axis of Evil« in post-Communist Europe, the most serious threat to our freedoms. Far from defending Europe, participants in this “axis of Evil” are today the greatest threat to the European emancipatory heritage.   I don’t even remember this interview – it certainly was not authorized because I would NEVER say that I »support totally« the PiS government. The most I maybe said is that I support the above-mentioned particular measures. Here is a quote from a book of mine in which I develop this point: “PiS does what Marine le Pen also promises to do in France: a combination of anti-austerity measures (social transfers no Leftist party dares to consider) and a politics of order and security that asserts national identity and promises to deal with the immigrant threat – who can beat this combination which directly addresses the two big worries of ordinary people? We can discern at the horizon a weirdly perverted situation in which the official “Left” is enforcing the austerity politics (while advocating multicultural etc. rights) while the populist Right is pursuing anti-austerity measures to help the poor (while pursuing the xenophobic nationalist agenda) – the latest figure of what Hegel described as die verkehrte Welt, the topsy-turvy world.” I thus support PiS as little as I support Marine le Pen. The target of my critique is the liberal-centrist Left which leaves the space open to the populist Right to impose these measures from a populist-Rightist standpoint, making them part of a nationalist-fundamentalist agenda which I despise. For me, the latest and most disgusting example of this agenda is how the Polish president Andrzej Duda reacted months ago after seven straight days of huge protests across Poland following a constitutional court ruling that declared it unconstitutional to terminate a pregnancy due to fetal congenital defects. The first reaction of the authorities to the protests was brutal: Jan Kaczynski claimed that protests aim to destroy the Church and the Polish nation. Duda then withdraw from this hard position with a weird argument: “It cannot be that the law requires this kind of heroism from a woman.” In a way, this “conciliatory” stance is worse than Kaczynski’s outright condemnation: Kaczynski at least remained at the level of principles and attacked his opponents because of their different world-view, while Duda treats them as ethically deficient, lacking the heroism that defines a true ethical stance. Examples of this agenda – which cannot but be called barbarism with a Christian face – abound and already drew critique from EU institutions: limiting independent judiciary, brutal interventions in cultural life, etc. To make it as clear as possible: with regard to what is going on in Poland in the last decade, I put the Polish government, together with those of Hungary and Slovenia, my own country, into what I repeatedly called the new »axis of Evil« in post-Communist Europe, the most serious threat to our freedoms. Far from defending Europe, participants in this “axis of Evil” are today the greatest threat to the European emancipatory heritage.  Propaganda, Telewizja Polska,"
206^„Żałują podpisu pod wnioskiem do TK w sprawie aborcji? Czas na czyny” Lewica proponuje ustawę ratunkową^Agata Szczęśniak^3 lutego 2021^https://oko.press/zaluja-podpisu-pod-wnioskiem-do-tk-w-sprawie-aborcji-czas-na-czyny-lewica-proponuje-ustawe-ratunkowa/^"„Ta ustawa jest po to, żeby lekarze nie bali się pomóc kobietom. Prawica też może ją poprzeć"" - przekonuje Magdalena Biejat z Lewicy.A opozycja? PO pracuje nad swoimi pomysłami. PSL się waha, czy być na spotkaniu. Lubanuer: ""Gdyby projekt trafił pod obrady, zagłosowałabym za"" Na piątek 5 lutego posłanki Lewicy zaprosiły opozycję i Zjednoczoną Prawicę na rozmowę o „ustawie ratunkowej”. Ma ona chronić kobiety i lekarzy przed karnymi skutkami decyzji TK z 22 października. „Ten projekt jest odpowiedzią na kryzys wywołany przez Trybunał Konstytucyjny. Znosi kary za pomoc przy przerywaniu ciąży. Ustawę można przyjąć już teraz” – mówi  autorka projektu Magdalena Biejat. Projekt trafił do Kancelarii Sejmu natychmiast po ogłoszeniu decyzji TK w październiku. Od tego czasu nie dostał nawet sejmowego numeru druku, czyli formalnie nie trwają nad nim prace. Posłanki przypominają go teraz, gdy sytuacja wielu kobiet w ciąży stała się dramatyczna. Decyzją TK z 22 października 2020, opublikowaną przez rząd PiS 26 stycznia 2021, aborcja w Polsce została w praktyce zdelegalizowana. A za pomoc w nielegalnym przerwaniu ciąży grozi według kodeksu karnego do 3 lat więzienia.  Art. 152. § 1. Kto za zgodą kobiety przerywa jej ciążę z naruszeniem przepisów ustawy, podlega karze pozbawienia wolności do lat 3. § 2. Tej samej karze podlega, kto udziela kobiecie ciężarnej pomocy w przerwaniu ciąży z naruszeniem przepisów ustawy lub ją do tego nakłania. § 3. Kto dopuszcza się czynu określonego w § 1 lub 2, gdy dziecko poczęte osiągnęło zdolność do samodzielnego życia poza organizmem kobiety ciężarnej, podlega karze pozbawienia wolności od 6 miesięcy do lat 8.  Projekt ustawy ratunkowej Lewicy jest krótki, zawiera tylko dwa artykuły. Co w nich zapisano? „Pomoc lekarza; pomoc matki dla nieletniej dziewczynki, która zdobędzie dla niej środki wczesnoporonne, ponieważ została zgwałcona; pomoc partnera, który pomoże znaleźć jej miejsce, w którym usunie ciąże z wadami śmiertelnymi, aby nie była poddawana torturom – nie będzie karana” – uzasadnia Lewica.  USTAWA z dnia … 2020 r. o zmianie ustawy – Kodeks karny Art. 1. W ustawie z dnia 6 czerwca 1997 r. – Kodeks karny (Dz.U. z 2020 r. poz. 1444) w art. 152 wprowadza się następujące zmiany: 1) w § 1 wyrazy „karze pozbawienia wolności do lat 3” zastępuje się wyrazami „grzywnie, karze ograniczenia wolności albo pozbawienia wolności do roku”; 2) uchyla się § 2 w całości; 3) w § 3 skreśla się wyrazy „lub 2”; 4) dodaje się § 4 i 5 w brzmieniu: „§ 4. Nie popełnia przestępstwa, kto za zgodą kobiety przerywa jej ciążę, jeżeli od początku ciąży nie upłynęło więcej niż 12 tygodni. § 5. Nie podlega karze, kto za zgodą kobiety przerywa jej ciążę, jeżeli badania prenatalne lub inne przesłanki medyczne wskazują na duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu.”. Art. 2. Ustawa wchodzi w życie po upływie 14 dni od dnia ogłoszenia. „To jest ustawa na już, po to, żeby lekarze nie bali się pomóc kobietom” – wyjaśnia Magdalena Biejat. „Mówi się, że można przerwać ciążę, jeśli zagraża życiu kobiety, ale wiemy, jaki mamy klimat. Jeśli lekarz będzie chciał pomóc kobiecie, to natychmiast znajdzie się prawnik z Ordo Iuris, który go oskarży. Nie chcemy stawiać lekarzy przed wyborem: pomóc pacjentce i ryzykować karę więzienia czy zachować się wbrew etyce?” – dodaje posłanka. Jednak w projekcie jest też artykuł, który znosi jakiekolwiek kary, jeśli aborcja odbywa się za zgodą kobiety i do 12. tygodnia ciąży. Czy to próba liberalizacji? „Nie” – twierdzi Magdalena Biejat. „Liberalizacja oznaczałaby to, że aborcja byłaby świadczeniem dostępnym na NFZ, że byłby to zabieg ujęty w koszyku świadczeń. Ta ustawa tylko pomaga łatać kryzys. Oczywiście ustawę liberalizującą również zaprezentujemy, ale to oddzielny projekt”. A kryzys jest. Krystyna Kacpura, szefowa Federacji na Rzecz Kobiet i Planowania Rodziny, opowiadała : „Odebrałam dziesiątki telefonów od przerażonych kobiet i zdezorientowanych lekarzy po publikacji wyroku aborcyjnego”. Dyrektorka Szpitala Bielańskiego w Warszawie powiedziała na antenie radia Tok FM: „Niestety wykonujemy wyrok, czyli odmawiamy aborcji”. 1 lutego 2021 „Wiemy, że są posłowie, którzy żałują podpisu pod wnioskiem do TK. Mówią, że nigdy nie zmusiliby swojej córki do donoszenia ciąży obciążonej wadą. Ja się nie dziwię, dziwię się za to, że nie pomyśleli wcześniej i że zmuszają do tego wszystkie kobiety w Polsce” – mówi  Magdalena Biejat. Do tych, którzy żałują, należy m.in. Iwona Michałek z Porozumienia (klub PiS). „Tak, żałuję. Kiedy się podpisywałam pod tym wnioskiem, nie przewidziałam konsekwencji. Nie przemyślałam tego. Nie sądziłam, że może to wywołać takie emocje” – powiedziała Wirtualnej Polsce. Podobnie wypowiedział się poseł Porozumienia Andrzej Sośnierz: „Żałuję tego, że się pod tym wnioskiem do Trybunału w sprawie aborcji podpisałem. Czasem też polityk popełnia błąd” – powiedział w sobotę 30 stycznia 2021 w Radiu Zet. „Czekamy na przedstawicieli Zjednoczonej Prawicy, mam nadzieję, że się pojawią. Skoro część z nich mówi, że żałuje, to czas na czyny, wyciągnęliśmy do nich rękę, proponujemy im uratowanie twarzy” – mówi Biejat. Wniosek do TK podpisało aż 119 posłanek i posłów. Słyszymy, że Lewica liczy na udział przynajmniej przedstawicieli Porozumienia. 9 października 2020 Na piątkowym spotkaniu z klubu Koalicji Obywatelskiej będą m.in.: Katarzyna Lubnauer i Monika Rosa (Nowoczesna), Małgorzata Tracz i Urszula Zielińska (Zieloni), Monika Wielichowska, Agnieszka Pomaska, Magdalena Okła-Drewnowicz (Platforma Obywatelska), Katarzyna Piekarska (Inicjatywa Polska). Będzie też Hanna Gill-Piątek z Polski 2050 Szymona Hołowni. Nad udziałem zastanawia się jeszcze PSL. „Mam nadzieję, że przyjdą. My chcemy rozmawiać o ich propozycjach” – komentuje Biejat rozterki PSL. „Żadna z ustaw, które proponuje Lewica, nie ma szans w tym parlamencie” – ocenia w rozmowie z  Katarzyna Lubnauer z Nowoczesnej, która będzie na piątkowym spotkaniu. „Ale gdyby projekt ustawy ratunkowej trafił pod obrady, zagłosowałabym za nim”. Obecna będzie też Monika Wielichowska z Platformy Obywatelskiej. W rozmowie z  zaznacza, że PO nie podejmie decyzji, czy poprzeć projekt Lewicy ani przed piątkowym spotkaniem, ani w jego trakcie: „Tego dnia nie nastąpią żadne wiążące międzyklubowe uzgodnienia. I nie zostaną przyjęte wspólne rozwiązania. Te będziemy wypracowywać wewnątrz parlamentarnych klubów”. Zaznacza, że Platforma pracuje nad własnymi rozwiązaniami, jak pomóc kobietom po decyzji TK. Dodaje: „Każda rozmowa o tym, w jaki sposób ograniczyć dramatyczne skutki wyroku pseudo Trybunału Konstytucyjnego jest ważna i potrzebna”. Z klubu Koalicji Obywatelskiej słyszymy też, że Lewica wykorzystuje polityczną okazję – chce ubić interes polityczny i przesunąć boisko na swoją stronę. „Polki są w dramatycznym położeniu i trzeba zrobić wszystko, by znaleźć rozwiązania i parlamentarną większość, które to zmienią” – mówi Monika Wielichowska z PO. Na razie takiej większości nie ma. „To, co można i trzeba robić, to okazywać solidarność z kobietami, które protestują i które za moment będą w tragicznych sytuacjach” – uważa Lubnauer. „Można zachęcać ludzi, by wpłacali 1 proc. organizacjom pomagającym kobietom, jak Aborcja bez granic, wspierać linie telefoniczne dla kobiet w trudnej sytuacji, lekarzy, gdyby im była potrzebna pomoc prawna”. „Ja uważam, że ustawa powinna być zliberalizowana. I w Polsce w końcu do tego dojdzie” – mówi Katarzyna Lubnauer. „Mam tylko nadzieję, że nie skończy się tak jak w Irlandii, gdzie dziewczyna musiała umrzeć, żeby zmieniło się prawo, bo to za wysoka cena. Gdyby u nas jakaś kobieta zmarła, straciła zdrowie, bo nie mogła wykonać w porę aborcji, to PiS, Kaczyński i tacy posłowie jak Kamil Bortniczuk będą to mieli na sumieniu. Oni nie zdają sobie sprawy, o czym mówią, każąc kobietom donosić ciążę z uszkodzonym płodem. Dla mnie są jak ci, którzy palili kobiety na stosie. Też im się zdawało, że robią to dla dobra tych kobiet i świata”. A co według parlamentarnej opozycji zrobi PiS? Monika Wielichowska uważa, że będzie próbował przeczekać, a jakiś projekt aborcyjny wyjmie, kiedy znajdzie się w kryzysie albo będzie się zmagał z jakąś aferą. „PiS będzie szukał ratunkowego wyjścia, ale każda ich propozycja jest gorsza dla kobiet niż i tak drakońskie prawo sprzed wyroku TK” – uważa Katarzyna Lubnauer. Opozycja, Kobiety, Magdalena Biejat, aborcja lewica"
207^Prawie trzy lata łagru dla Nawalnego. „Jestem sądzony, bo przeżyłem”^Robert Jurszo^3 lutego 2021^https://oko.press/prawie-trzy-lata-lagru-dla-nawalnego-jestem-sadzony-bo-przezylem/^"Dwa lata i osiem miesięcy - tyle ma odsiedzieć Aleksiej Nawalny, skazany dziś w pokazowym procesie największy wróg Władimira Putina w Rosji. Telewizja „Russia Today"" podała wyrok jeszcze przed jego ogłoszeniem przez sąd „Przyczyną tego, że jestem sądzony, jest nienawiść i strach jednego człowieka żyjącego w bunkrze. Wynikają one z tego, że przeżyłem, choć na jego rozkaz próbowano mnie zamordować bronią chemiczną” – powiedział w swojej mowie obronnej Aleksiej Nawalny (tłumaczenie całej mowy opublikowała „Gazeta Wyborcza”). Antyputinowski aktywista polityczny został 2 lutego 2021 skazany na 3,5 roku więzienia w kolonii karnej (sędzia zdecydowała, by wyrok 3,5 roku w zawieszeniu wobec Aleksieja Nawalnego, wydany w 2014 roku, zamienić na bezwzględne wykonanie kary). Na poczet kary zaliczono mu 10 miesięcy aresztu domowego, więc odsiedzi 2 lata i 8 miesięcy. Wyrok nie jest prawomocny, obrona już zapowiedziała apelację. Podkreślała, że zarówno zatrzymania, jak i aresztowanie i rozprawa sądowa odbywają się niezgodnie z kodeksem postępowania karnego. Jak zwrócił uwagę portal gazeta.pl, obserwujący proces dziennikarze informowali, że rządowa telewizja Russia Today podała wyrok do wiadomości kilka minut wcześniej niż zrobił to sam sąd. Podczas odczytywania wyroku Nawalny palcem na szybie kabiny dla oskarżonych narysował serce swojej żonie Julii. Navalny, moments before he is sentenced to 3.5 years in prison, draws a heart (for his wife Yulia) on the glass separating him from the rest of the courtroom. pic.twitter.com/NSrtBnDSFL — Piotr Zalewski (@p_zalewski) February 2, 2021  Aleksiej Nawalny to prawnik, publicysta i czołowy rosyjski opozycjonista. Z pasją tropi korupcję w administracji Władimira Putina. 20 sierpnia 2020 roku podczas lotu z Tomska do Moskwy niespodziewanie stracił przytomność. W śpiączce został przewieziony do Berlina. Okazało się, że próbowano go zabić trującym środkiem bojowym z grupy nowiczoków. Zdecydował się na powrót do Rosji. 17 stycznia 2021 roku został aresztowany podczas kontroli paszportowej. 23 stycznia 2021 Sprawa ciągnie się od 2014 roku, gdy Nawalny został skazany na 3,5 roku łagru w zawieszeniu za rzekomą defraudację funduszy francuskiej firmy Yves Rocher. Oskarżony był również jego brat Oleg Nawalny. Jemu sąd kary nie zawiesił i mężczyzna musiał ją odbyć. Bracia nie przyznawali się do winy. Europejski Trybunał Praw Człowieka uznał wyrok za bezpodstawny. Zdaniem służb więziennych i prokuratury, Nawalny unikał zgłaszania się na kontrole, czego wymagał od niego warunkowy wyrok. Zarzuty te dotyczą okresu, gdy opozycjonista opuścił niemiecką klinikę. Nawalny podczas procesu zapewniał, że informował służby o tym, że przez nieokreślony czas będzie przechodził rehabilitację i kurację po zatruciu nowiczokiem. Mówił, że służby więzienne znały miejsce jego pobytu. Podczas wtorkowego procesu Nawalny przekonywał, że jedynym powodem, dla którego stoi przed sądem, jest nienawiść Władimira Putina. „Wziąłem udział w wyjaśnieniu swojego własnego otrucia. I dowiedliśmy, że to właśnie Putin, wykorzystując Federalną Służbę Bezpieczeństwa, dokonał tej próby zabójstwa. I nie tylko ja miałem być ofiarą. Dziś wielu wie już o tym i wielu się jeszcze dowie” – mówił Nawalny. „Bo stało się jasne, że by poradzić sobie z oponentem politycznym – który nie ma ani telewizji, ani partii politycznej – trzeba po prostu zabić go bronią chemiczną” – dodał. Opozycjonista nawiązał tu do nagrania rozmowy z funkcjonariuszem FSB, które opublikował na swoim profilu na Youtube. Przedstawił się w nim jako pomocnik sekretarza dyrektora FSB, generała Nikołaja Patruszewa. Niczego nie podejrzewający agent wyjaśnił w rozmowie z Nawalnym, że próba otrucia się nie powiodła, gdyż zbyt sprawnie zadziałały służby ratunkowe. Podczas mowy Nawalny nazwał Putina „urzędniczyną, którego przypadkowo posadzili na fotelu prezydenta, który nigdy nie brał udziału w debatach czy wyborach”. I że jedyny sposób walki politycznej, jaki Putin zna, to próby mordowania ludzi. „Najważniejsze w tym procesie nie jest to, czym on się skończy dla mnie – posadzą mnie, czy nie. Najważniejsze jest to, że jego celem jest napełnienie strachem jak największej liczby ludzi. Posadzą jednego, żeby przerazić miliony” – dodał. I wyraził nadzieję, że ludzie nie odbiorą tego procesu jako sygnału do tego, że mają się nadal bać. 25 stycznia 2021 Jak podała PAP, budynek sądowy ochraniały dwa kordony policyjne, a na sąsiednich ulicach ograniczano ruch. Zatrzymywano osoby postronne i dziennikarzy – łącznie ponad 320 osób. Na sali sądowej byli dyplomaci innych państw, co skrytykowała rzeczniczka MSZ Rosji Maria Zacharowa. Jak pisaliśmy w , po zatrzymaniu Nawalnego przez Rosję przetoczyła się fala protestów. Największe manifestacje miały miejsce w Moskwie i Petersburgu, gdzie na ulice wyszło kilkadziesiąt tysięcy osób. Policja zatrzymała ponad 3 tys. osób. Świat, Aleksiej Nawalny, Władimir Putin, Rosja"
208^Konstytucyjne kłamstwo PiS o zakazie aborcji. Ile można? Rano Lichocka, wieczorem Kaleta^Piotr Pacewicz^2 lutego 2021^https://oko.press/konstytucyjne-klamstwo-pis-o-zakazie-aborcji-ile-mozna-rano-lichocka-wieczorem-kaleta/^Ile razy słyszeliście, że konstytucja zapewnia każdemu człowiekowi ochronę życia, więc TK musiał zabronić przerywania ciąży ze względu na uszkodzenie czy chorobę płodu? We wtorek środkowy palec prawdzie pokazała rano Lichocka, a wieczorem Kaleta. Na czym polega fałsz? Po publikacji orzeczenia tzw. Trybunału Konstytucyjnego Julii Przyłębskiej 27 stycznia posypały się wypowiedzi władzy, które mają dowodzić, że wyrok zakazujący aborcji ze względu na tzw. przesłankę embriopatologiczną (gdy „badania wskazują na ciężkie i nieodwracalne uszkodzenie płodu lub nieuleczalną chorobę zagrażającą jego życiu”) nie mógł być inny, bo tak stanowi Konstytucja RP, a dokładniej art. 38: „Rzeczpospolita Polska zapewnia każdemu człowiekowi prawną ochronę życia”. Jest to być może najczęściej powtarzane kłamstwo za rządów PiS, a tym samym w całej historii politycznej Polski po 1989 roku. Na dodatek łatwe do zdemaskowania, co najwyraźniej władzy nie przeszkadza. We wtorek rano (2 lutego) kolejną osobą, która je powtórzyła była Joanna Lichocka, kiedyś prawicowa dziennikarka, od 2015 r. posłanka PiS, która zyskała „popularność” pokazując środkowy palec opozycji (gdy 13 lutego 2020 Sejm przegłosował 2 mld dla TVP). W publicznym Radiu 24 Lichocka zapytana o zakaz aborcji z przesłanki embri0patologicznej powiedziała: Trybunał Konstytucyjny podjął swoje orzeczenie w oparciu o konstytucję (...) tutaj konstytucja nie daje żadnej przestrzeni do innych możliwości  Joanna Lichocka, Wywiad w PR24 - 02/02/2021   Trybunał Konstytucyjny podjął swoje orzeczenie, wyrok, w oparciu o konstytucję. Tutaj wielkiego pola manewru nie ma. Tzn. musimy pamiętać, że istnieją przesłanki umożliwiające przerwanie ciąży, tylko takie, kiedy ciąża zagraża życiu lub zdrowiu kobiety lub kiedy jest efektem przestępstwa. Tutaj konstytucja nie daje żadnej przestrzeni do innych możliwości  Wieczorem we wtorek w „Kropce nad i” TVN24 Sebastian Kaleta z Solidarnej Polski oznajmił, że Konstytucja chroni życie od poczęcia do naturalnej śmierci”. I trzymał się tej wersji nie reagując na polemiki Agnieszki Dziemianowicz-Bąk: „Ja nie uzurpuję sobie żadnego prawa, bo nie tworzę prawa naturalnego. Prawo naturalne z nami jest” Wzór takich komentarzy do wyroku tzw. TK dał Jarosław Kaczyński w trudnym do zapomnienia orędziu do narodu z 27 października: „W świetle konstytucji innego wyroku być nie mogło (…) I musimy pamiętać, że mamy całkowitą rację jeśli chodzi o kwestie prawne. Tego wyroku nie można zmienić w trakcie obowiązywania obecnej konstytucji” Po publikacji wyroku posypały się kolejne zapewnienia, że Przyłębska nie mogła podjąć innej decyzji, jeśli nie chciała złamać Konstytucji RP. „W polskiej konstytucji jest ochrona życia człowieka. Nie jest powiedziane od narodzin, do piątego roku życia, czy do 80. Jest ochrona życia człowieka i koniec” – stwierdził poseł PiS Bartosz Kownacki w Trójce  30 stycznia 2021. Kownacki dodał, że „aby uspokoić nastroje społeczne, powinno się mówić, czym jest aborcja”. I powiedział, czym jest: „Aborcja to jest zabijanie człowieka”. Przedstawiciel prezydenta Błażej Spychalski w tym samym programie Trójki w osobliwy sposób uwiarygodnił argument konstytucyjny: „Trybunał Konstytucyjny orzekał na podstawie konstytucji, która została uchwalona w 1997 roku. Prace nad nią były kierowane przez Aleksandra Kwaśniewskiego. Została uchwalona większością głosów SLD i PSL”. Czyli rzecz jest tak oczywista, że nawet lewica się z tym zgodziła. Kamil Bortniczuk, poseł Porozumienia Jarosława Gowina, stwierdził w TVN24 1 lutego, że dzięki wyrokowi TK „sytuacja prawa jest zgodna z konstytucją”. Jako jeden z sygnatariuszy wniosku do TK wychwalał samego siebie propagując przy okazji szkodliwe mity o medycynie płodu: „dzięki memu podpisowi nie będzie już zabijania dzieci, które były w pełni zdrowe. Jeszcze raz powtórzę: jest masa przykładów dzieci, które się urodziły pomimo zaświadczenia od lekarzy upoważniającego do aborcji”. Bortniczuk snuł też opowieść o szczęśliwym życiu chorych dzieci: „nie będzie już przypadków, gdy zabijane są dzieci z zespołem Downa, Turnera i innymi chorobami, które pozwalają normalnie żyć cieszyć się życiem, być szczęśliwym”. Wszyscy oni i one opierają się na założeniu, że „życie człowieka”, o którym mówi art. 38 Konstytucji to „życie od poczęcia”, choć wszystkie okoliczności wskazują, że Konstytucja tego właśnie NIE mówi. I specjalnie tego NIE mówi. Wręcz humorystyczne jest tu uzasadnienie wyroku TK Przyłębskiej: „Trybunał przyjął, że intencją ustrojodawcy było – wobec braku wskazania expressis verbis w Konstytucji granic temporalnych życia człowieka i jego prawnej ochrony lub wyłączenia w tym zakresie kognicji Trybunału – pozostawienie do rozstrzygnięcia Trybunałowi kwestii dotyczącej wiążącego ustalenia znaczenia pojęcia „człowiek” na gruncie art. 38 Konstytucji.” Czyli skoro Konstytucja nie definiuje „człowieka” (co TK Przyłębskiej przyznaje), to ten sam TK, który zajmuje się ocenianiem ustaw z punktu widzenia Konstytucji, postanowił powiedzieć, co Konstytucja ma na myśli, żeby ocenić ustawę. „Wnioski TK o jednoznaczności art. 38 Konstytucji RP są nieprawdziwe i konstytucyjnie wadliwe” – pisała w  konstytucjonalistka i adwokatka prof. Anna Rakowska-Trela. Twórcy Konstytucji celowo nie uregulowali jednoznacznie tej kwestii, tak by nie otwierać drogi do całkowitego zakazu aborcji. Konstytucyjny zapis to swego rodzaju unik. „Lakoniczność art. 38 jest bowiem wynikiem rozbieżności, jakie towarzyszyły dyskusjom o modelu prawnej ochrony życia. Doprowadziły one do przyjęcia rozwiązania, które nie przesądza ostatecznie o granicach ochrony życia w Polsce”.  Twórcy Konstytucji celowo nie uregulowali jednoznacznie tej kwestii, tak by nie otwierać drogi do całkowitego zakazu aborcji (T. Sroka, Komentarz do art. 38, [w:] M. Safjan, L. Bosek (red.): Konstytucja RP, tom I. Komentarz art. 1-86, Warszawa 2016, s. 929-930). „Lakoniczność tego przepisu jest bowiem wynikiem rozbieżności, jakie towarzyszyły dyskusjom o modelu prawnej ochrony życia na mocy przepisów ustawy zasadniczej. Doprowadziły one do przyjęcia rozwiązania, które nie przesądza ostatecznie o granicach ochrony życia w Polsce” (tak: R. Grabowski, Prawo do ochrony życia w polskim prawie konstytucyjnym, Rzeszów 2006, s. 177-183). Ustrojodawca nie rozstrzygnął, kiedy powstaje człowiek. Jest to problem rozwiązywalny bardziej na płaszczyźnie etycznej czy moralnej niż prawnej (zob. M. Zubik, Ochrona prawna początku życia człowieka w rozwiązaniach międzynarodowych i konstytucyjnych w Europie, „Przegląd Sejmowy” 2007, nr 3, s. 21). Wątpliwe jest „posiadanie godności przez nasciturusa, ponieważ prawa podmiotowe przysługują wyłącznie osobom, które już przyszły na świat. Życie poczęte winno być traktowane jako szczególny rodzaj wartości (dobra) konstytucyjnej (zwłaszcza w kontekście art. 38), podlegającej ochronie wraz z innymi wartościami (dobrami) konstytucyjnymi” (M. Chmaj, Komentarz do Konstytucji Rzeczypospolitej Polskiej. Komentowane artykuły: art. 30, art. 31, art. 32, art. 33, Warszawa 2019).  28 stycznia 2021 Prof. Lech Garlicki, sędzia Trybunału Konstytucyjnego w latach 1993-2001 opowiadał : „To nie przypadek, że w Konstytucji z 1997 roku nie ma definicji życia »od poczęcia do naturalnej śmierci«. Ustawodawca o tym nie zapomniał, tylko uchwalając konstytucję, przyjął kompromis. Kompromis polegał na tym, żeby tego nie dopowiedzieć i zostawić jako punkt otwarty po to, żeby nie generować kolejnego konfliktu wokół przepisów konstytucyjnych”. Prof. Mieczysław Różański  w opracowaniu „Prawo do życia w Konstytucji RP z 1997 roku” pisze: „Analizując artykuł 38 należy mieć na uwadze, że milczenie w kwestii granic ochrony życia jest celowym zabiegiem, pozostawiającym szczegółowe regulacje tej kwestii przepisom ustawowym”. Wbrew temu, co powtarzają – jako oczywistą oczywistość – politycy PiS, twórcy Konstytucji nie przyjmowali implicite, że życie oznacza „życie od poczęcia”. A nawet więcej. Podczas pracy nad konstytucją, 21 marca 1997 roku poddany pod głosowanie został wniosek mniejszości: „Wnioskodawca proponuje, aby ustanowić zasadę, że podstawowym prawem osoby ludzkiej, gwarantowanym przez RP, jest prawo do życia, a życie człowieka podlega szczególnej ochronie od poczęcia do naturalnej śmierci”. W głosowaniu wzięło udział 436 osób. Większość 2/3 wynosiła 291. Za przyjęciem tego wniosku mniejszości głosowały tylko 154, przeciw – 262, 20 osób się wstrzymało. Wniosek przepadł. Pozostał goły zapis o „prawnej ochronie życia”. Osobną sprawą jest argument obozu rządowego, że sprawę definicji „życia” w art. 38 Konstytucji przesądził raz na zawsze Trybunał Konstytucyjny pod wodzą prof. Andrzeja Zolla z 1997 roku. Wyrok z 1997 roku jest faktycznie „prolajferski” w duchu, ale nie aż tak, jak go przedstawiają. TK zakwestionował wtedy przesłanki aborcji ze względu na „trudną sytuację życiową kobiety” uznając, że jest dobrem mnie fundamentalnym niż życie. Odnosił się też do poprzedniej konstytucji. Jak mówił  prof. Garlicki, sędzia z TK Zolla, który zgłosił wtedy zdanie odrębne: „za przejaw ignorancji, a nawet za intelektualne nadużycie uważam głosy traktujące dzisiejsze orzeczenie [tzw. TK Przyłębskiej] jako prostą realizację wskazań zawartych w wyroku z 1997 roku. Nie znajduje to podstawy ani w tekście tego wyroku, ani w faktach towarzyszących jego przyjęciu”. 28 października 2020   Kobiety, Joanna Lichocka, Sebastian Kaleta, Kamil Bortniczuk, Jarosław Kaczyński, Błażej Spychalski, Agnieszka Dziemianowicz-Bąk, Trybunał Konstytucyjny, aborcja
209^Szczepienia nauczycieli już w przyszłym tygodniu! I szczepionka dla nich wcale nie jest „gorsza”^Miłada Jędrysik^2 lutego 2021^https://oko.press/szczepionka-astrazeneca-dla-nauczycieli/^Hitem wtorkowej konferencji prasowej Michała Dworczyka miało być ujawnienie, że już w przyszłym tygodniu zaczną się szczepienia nauczycieli. Tymczasem wyszła z tego awantura z ZNP, która może zaszkodzić idei szczepień. Problem: zła komunikacja ze strony rządu Awantura zaczęła się od konferencji prasowej szefa Kancelarii Premiera Michała Dworczyka, który ogłosił 2 lutego, że pierwsze dawki szczepionki opracowanej przez Uniwersytet Oksfordzki i koncern AstraZeneca trafią do Polski już w przyszłym tygodniu i że Rada Medyczna wydała zalecenie, by szczepić nią osoby poniżej 60. roku życia. W związku z tym, że zgodnie z harmonogramem trwają teraz szczepienia osób powyżej 70. roku życia, preparat AstryZeneki zostanie przeznaczony na szczepienia nauczycieli – w pierwszej kolejności tych, którzy już uczą, czyli przedszkolnych i nauczania początkowego.  Ten pomysł ma sens, bo: Tymczasem okazało się, że zamiast aprobaty rządowy pomysł spotkał się z gromami ze strony ZNP. Szef związku Sławomir Broniarz zaatakował na Twitterze, pisząc, że nauczyciele żądają skutecznej szczepionki, a nie eksperymentu. Żądamy skutecznej szczepionki a nie eksperymentowania na nauczycielach i pracownikach oświaty!! Którą szczepionką szczepił się rząd? — Sławomir Broniarz (@Broniarz) February 2, 2021  Potem odezwał się również oficjalny profil ZNP, domagając się szczepionki najwyższej skuteczności. Domagamy się szczepionek o najwyższej skuteczności dla nauczycieli i pracowników oświaty!#COVIDー19#SzczepimySię#EdukacjaJestNajważniejszahttps://t.co/1sbLhXaVDi — ZNP (@ZNP_ZG) February 2, 2021  Ta „niechęć” do szczepionek AstryZeneki i Uniwersytetu Oksfordzkiego wzięła się najprawdopodobniej z doniesień, że jej skuteczność jest niższa niż używanych już w Polsce szczepionek Pfizera/BioNTech i Moderny. Te dwa preparaty w badaniach klinicznych wykazały odpowiednio 95 i 94 proc. skuteczności (redukuje o tyle ryzyko zakażenia w stosunku do grupy przyjmującej placebo). Tymczasem w przypadku AZ ta skuteczność wyniosła 59,5 proc. przy dwóch dawkach podawanych w odstępie trzech tygodni (tak, jak ma być stosowana w Polsce). Są też obiecujące badania, które pokazują większą skuteczność przy innym dawkowaniu. 29 stycznia 2021 Najważniejsze, że wszyscy uczestnicy badania, którzy dostali szczepionkę, jeśli nawet zachorowali, to lekko. Nikt nie trafił do szpitala, nikt nie umarł. Z punktu widzenia walki z epidemią to już bardzo dobry rezultat – bo nie tylko ratuje się ludzkie życia, ale odciąża szpitale. Dlatego większość regulatorów, którzy dopuszczają szczepionki do użytku, jest gotowa zaakceptować każdy preparat o skuteczności powyżej 50 proc. W Wielkiej Brytanii szczepionka AstryZeneki i Oksfordu jest główną, którą się stosuje i nie ma tam żadnych ograniczeń wiekowych. Jak tłumaczył szef AZ Pascal Soriol, mniejszy udział seniorów w III fazie badań klinicznych wynikał z… etyczności badaczy z Uniwersytetu Oksfordzkiego, którzy najpierw chcieli przebadać preparat na młodszych grupach. W Wielkiej Brytanii zaszczepiono już 14,4 mln osób. A badania skuteczności w grupie seniorów właśnie trwają. Wygląda na to, że minister Dworczyk ogłaszając „newsa” nie zdawał sobie sprawy, jaką reakcję on wywoła. Na forach nauczycielskich zawrzało, że rząd chce szczepić nauczycieli najgorszą szczepionką, i w dodatku niedobrą dla seniorów. Sam Broniarz spotkał się jednak z falą krytyki, zwłaszcza ze strony środowiska medycznego. Na przykład Matylda Kłudkowska, wiceprezeska Krajowej Rady Diagnostów Laboratoryjnych napisała na Twitterze, że podważanie autorytetu Europejskiej Agencji Leków to najgorsze, co można w tej chwili zrobić. Brak słów! Jak można coś takiego napisać? Podważanie autorytetu Europejskiej Agencji Leków to najgorsze, co można w tej chwili zrobić! Że też nie dało Panu do myślenia, że Komisja Europejska walczy o każdą dawkę tej szczepionki jak lwica 🤦‍♀️🤦‍♀️🤦‍♀️ https://t.co/AS1MQkoZmT — Matylda Kłudkowska (@KludkowskaM) February 2, 2021  „Chciałbym się zwrócić z apelem do osób publicznych, a do takich należy również pan przewodniczący, o to, aby w sposób odpowiedzialny komunikowali swoje przemyślenia i uwagi. Przede wszystkim proponuję, żebyśmy oddali głos lekarzom. Wypowiedzi, które mogłyby podważać zaufanie obywateli do Narodowego Programu Szczepień są po prostu nieodpowiedzialne” – stwierdził w odpowiedzi na atak Broniarza minister Dworczyk. Sam przewodniczący po kilku godzinach złagodził stanowisko. „Niepokój środowiska jest spowodowany fatalną komunikacją strony rządowej, bo przekaz po konferencji był taki: »szczepionka jest nieodpowiednia dla seniorów, to dajmy ją nauczycielom«” – oświadczył. Szczepionki to bardzo zaawansowane produkty biotechnologii – te Pfizera i Moderny używają syntetycznego matrycowego RNA, które wydaje naszym komórkom rozkaz wyprodukowania białka szczytowego koronawirusa, co wywołuje odpowiedź układu immunologicznego. Szczepionka AstraZeneki jest wektorowa – instrukcja budowy białka szczytowego koronawirusa jest „doczepiona” do dezaktywowanego wirusa… szympansa. Samo ich działanie nie jest proste do zrozumienia dla przeciętnego odbiorcy, a do tego dochodzi jeszcze również wymagająca wiedzy interpretacja badań klinicznych. Do opinii publicznej bardziej przebiły się na razie procenty „skuteczności” niż informacja, że wszystkie dopuszczone do użytku w Unii Europejskiej szczepionki chronią przed tym, co najważniejsze: ciężkim przebiegiem choroby, hospitalizacją i zgonem. Stąd rządowy kiks komunikacyjny, który może mieć poważne konsekwencje – trudniej będzie teraz przekonać nauczycieli, że to też jest pełnowartościowa szczepionka. 30 stycznia 2021 Minister Dworczyk zapowiedział, do końca lutego trafi do Polski ponad pół miliona szczepionek AstryZeneki. O tym, jak zostaną zorganizowane szczepienia nauczycieli poinformuje na konferencji prasowej w czwartek 4 lutego. Gdyby od tego zaczął, przestawiając szczegółowy plan i tłumacząc, jakie są właściwości szczepionki AstryZeneki, prawdopodobnie nie byłoby całego tego zamieszania, a zaufanie nauczycieli do programu szczepień nie zostałoby aż tak nadwątlone. Zdrowie, Edukacja, Sławomir Broniarz, Michał Dworczyk, Związek Nauczycielstwa Polskiego, COVID-19 koronawirus szczepienia na COVID-19
210^Były ambasador z nadania PiS ostro o sytuacji w MSZ: „Wielotorowe demolowanie państwa” [WYWIAD]^Maria Pankowska^2 lutego 2021^https://oko.press/byly-ambasador-z-nadania-pis-ostro-o-sytuacji-w-msz-wielotorowe-demolowanie-panstwa-wywiad/^"„Wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy"". Opowieść byłego ambasadora RP w Japonii o szarej eminencji w polskim MSZ O konflikcie w MSZ opowiada  Jacek Izydorczyk, profesor Uniwersytetu Łódzkiego, ambasador RP w Japonii w latach 2017-2019, odwołany przed końcem kadencji przez dyrektora generalnego służby zagranicznej Andrzeja Papierza. W styczniu 2020 roku Izydorczyk złożył w prokuraturze i Najwyższej Izbie Kontroli zawiadomienie o „popełnieniu przestępstw przekroczenia uprawnień, niedopełnienia obowiązków, poświadczeń nieprawdy, przeciwko ochronie informacji, tworzenia fałszywych dowodów oraz pomówień”. Oskarżył Papierza i siedmiu innych urzędników MSZ wysokiego szczebla. Prokuratura odmówiła wszczęcia postępowania. „Pani redaktor zapewne ma lewicowe poglądy, ja jestem konserwatystą. Ale to nie powinno mieć znaczenia. Wszystkim nam powinno zależeć na dobru państwa” – mówi nam Izydorczyk, który po powrocie z Tokio kandydował do Izby Dyscyplinarnej SN. Jak podkreśla, zrobił to, by jako kandydat na sędziego zostać drobiazgowo prześwietlonym i udowodnić, że jest „kryształowo czysty”. Kierownictwo MSZ zarzuca Izydorczykowi, że jako ambasador bez zezwolenia zabierał żonę w delegacje służbowe. Andrzej Papierz złożył przeciw niemu pozew o ochronę dóbr osobistych. Bo Izydorczyk publicznie twierdzi, że padł ofiarą osobistej wendetty Papierza, który – wedle relacji byłych i obecnych pracowników MSZ – de facto zarządza resortem. Spośród dyplomatów „dobrej zmiany” nie tylko Izydorczyk mówi dziś otwarcie o narastających problemach w MSZ. Były minister Witold Waszczykowskipublicznie krytykował ostatnio planowaną nowelizację ustawy o służbie zagranicznej. Stwierdził, że projekt pozbawi obecnego ministra Zbigniewa Raua faktycznej kontroli nad polityką kadrową. „Kuriozalna sytuacja” – komentował. Także Jacek Czaputowicz, już po rezygnacji ze stanowiska szefa resortu, wypowiadał się krytycznie o wydzieleniu z MSZ „pionu europejskiego” i włączenia go do Kancelarii Premiera. 14 listopada 2019 Całość rozmowy z Jackiem Izydorczykiem poniżej. Maria Pankowska, : Gdy jesienią 2015 roku ministrem spraw zagranicznych został Witold Waszczykowski w MSZ rozpoczęła się czystka. Wiele stanowisk ambasadorskich zaoferowano osobom spoza resortu. Pan był elementem tych „reform”. Jacek Izydorczyk: Zdawałem sobie sprawę, że wielu osobom to nie będzie się podobać. Ale wierzył pan, że zmiany mają sens. Uważałem, że pomysł był dobry i wierzyłem w szczere intencje. Waszczykowski chciał rozbić układ towarzyski w MSZ, bo od 1989 roku każda kolejna ekipa rządząca kierowała tam swoich. Założenie było dobre. Natomiast co do niektórych konkretnych kandydatur miałem przeczucie, że się nie sprawdzą. Wielu profesorów się do ambasadorowania nie nadaje. To muszą być osoby, która nie dają sobie w kaszę dmuchać, z odwagą cywilną – ale równocześnie kulturalne i opanowane, trzymające nerwy na wodzy. Część nowych ambasadorów okazała się gorsza niż ci wieloletni, spolegliwi urzędnicy z MSZ. Charakterologicznie nie pasują. Do Tokio pojechał pan w 2017 roku, gdy w Polsce trwała już bitwa o sądy. Nie miał pan wątpliwości? Propozycję dostałem w 2016 roku, rekomendował mnie profesor, którego znam od wielu lat. Potem miałem półroczny okres do wyjazdu, w tym szkolenia w MSZ i wyjechałem 29 marca 2017 roku. Cieszyłem się. Wszelkie znaki na niebie i ziemi wskazywały, że to będzie miejsce dla mnie – dyplomacja i Japonia, którą bardzo dobrze znałem i rozumiałem. Wierzyłem, że mogę przydać się naszemu Państwu. Ktoś na Twitterze zarzucał mi, że dałem się kupić za stanowisko. Trudno, żeby wszyscy obrazili się na politykę i wyjechali na emigrację. To co? Urzędy i ambasady mają zostać nieobsadzone? Myślał pan wcześniej o karierze w dyplomacji? Jako dziecko chciałem być albo dyplomatą, albo żołnierzem. Później o tym nie myślałem. MSZ było zresztą tak hermetycznie zamknięte… Jechał dyrektor na ambasadora, potem wracał na dyrektora, a potem jechał do innego kraju na ambasadora. Tak to się kręciło. Dlatego uważam, że założenie reformy było dobre, natomiast wykonanie nie do końca. Tak samo, jak z sądami. Powinny być reformowane, ale nie w taki sposób. 25 stycznia 2021 Jak się panu układały początki pracy? Nie było łatwo. Wiedziałem, że mogę liczyć tylko na siebie i spodziewałem się podkładania min przez stare kadry MSZ. Od razu zapowiedziałem, że wszystko, co „wchodzi” do ambasady musi przejść przez moje ręce. I że muszę zatwierdzić każdą informację w formie clarisu [korespondencji dyplomatycznej – red.], która z ambasady wychodzi. Nie chciałem być profesorkiem, któremu wystarczy podłożyć parę dokumentów, podpisze i koniec z nim. Nic tak nie plami urzędnika, jak atrament. Dlatego wszystko czytałem. Przez pierwszy okres pracowałem dosłownie po 20 godzin na dobę, bo na maj 2017 roku przeniesiono wizytę ministra Waszczykowskiego w Japonii. Gdyby ta wizyta się nie udała, byłoby głośno, że ambasador się nie nadaje. Wieloletni pracownicy MSZ nie byli zachwyceni zmianami wprowadzonymi przez Waszczykowskiego. Latami pracowali na swoje stanowiska, a tu przychodzi pan – osoba z zewnątrz – i im je zabiera. Oczywiście. Do wyjazdów na każdą placówkę są kolejki, ludzie czekają. Ale niech krytycy używają argumentów merytorycznych, oceniają charakter i dokonania. Ja np. napisałem książkę o prawie japońskim. Ambasador musi być zresztą nie tylko osobą wykształconą, która zna dany kraj. Musi też być dyskretny, niezależny i odporny na tzw. wodę sodową. To, że jestem z zewnątrz nie oznacza od razu, że się nie nadaję. O tym, jak potoczyła się pana kariera w dyplomacji, miał zadecydować Andrzej Papierz, który za PiS trafił do kierownictwa MSZ. Usłyszałem o nim dopiero, gdy został wiceministrem. To był czas zmian w rządzie PiS. W grudniu 2017 roku Mateusz Morawiecki został premierem. Czaputowicz przejął MSZ w styczniu 2018 roku. W kwietniu Papierz awansował na wiceministra. Pierwszy raz zobaczyłem go na naradzie ambasadorów w lipcu 2018 roku. Trwał panel na temat współpracy z Polonią. Papierz zażądał od trzech nowych ambasadorów, tych, którzy dostali stanowiska za Waszczykowskiego, by przedstawili swoje pomysły na tę współpracę. W pewnym momencie przerwał, skrytykował ich, wyszedł szybkim krokiem, mówiąc na całą salę, że nic ciekawego i nowego nie usłyszał. To było pozerskie, niekulturalne. Czułem, że idzie zmiana na gorsze. Poza tym powiedzmy sobie szczerze: ambasador oczywiście powinien znać problemy Polonii, ale tymi sprawami zajmuje się konsul. Potem, we wrześniu „Fakt” opisał, jak Papierz na szczycie Trójmorza robił zdjęcia swoich butów, skarpet i publikował na Facebooku. On, wiceminister, komentował strój dyplomatów, w dodatku z kraju, którego premier miał tydzień później przyjechać do Polski. Żartował z wyglądu prezydenta jednego z państw UE [Papierz napisał, że nie wypada mu fotografować „tylnej części chorwackiego ciała prezydenckiego”, chodziło o prezydentkę Kolindę Grabar-Kitarović – red.]. To było tuż przed tym, jak został dyrektorem generalnym służby zagranicznej. Pan wtedy już od ponad roku był ambasadorem w Tokio. Wcześniej miałem do czynienia z sabotażem biernym ze strony MSZ. Ale gdy Papierz został dyrektorem generalnym, przeszedł do sabotażu czynnego. Jak ten sabotaż wyglądał? W listopadzie 2018 roku kierownik wydziału politycznego w ambasadzie złamał nasze ustalenia i wysłał do MSZ claris, podpisując się w „zastępstwie ambasadora”. Ja akurat jechałem do Kioto, bo do Osaki następnego dnia miał wejść Dar Młodzieży. Jak wróciłem, wziąłem kierownika na rozmowę przy świadkach, napisałem dwa clarisy do MSZ z żądaniem natychmiastowego ukarania i odwołania. Bo to było jawne wypowiedzenie posłuszeństwa. Równocześnie, zupełnie niespodziewanie, w internecie rozpoczęła się na ambasadę nagonka kilku osób z Polonii. Innych ambasadorów też zaczęto w tym czasie „szarpać”. Nasilały się braki kadrowe. Od 1 grudnia 2018 roku w ambasadzie nie miałem nawet portiera. Jakie problemy może mieć wielomilionowe państwo w środku Europy z wysłaniem portiera? Pod koniec roku zostałem w ambasadzie sam. Jedyna dyplomatka z wydziału politycznego poszła w tym czasie na urlop, nie miałem sumienia, żeby ją z niego w ostatniej chwili odwoływać. Na początku 2019 roku zaczęły pojawiać się formalne skargi Polonii na ambasadę. Była też nieformalna informacja o groźbie likwidacji grobu brata Zeno [franciszkanina Zenona Żebrowskiego – red.] i że ambasada nic z tym nie robi. To była nieprawda, podjąłem wtedy działania. Ale gdy wysłałem do rzecznika prasowego MSZ projekt oświadczenia do zamieszczenia na Facebooku, nawet mi nie odpisali. W marcu 2019 roku do Tokio przyjechał Papierz. Jak przebiegła wizyta? O niektórych jej elementach nie mogę mówić publicznie, bo w listopadzie 2020 roku Papierz podał mnie do sądu o ochronę dóbr osobistych. Sąd wydał zabezpieczenie, w którym na rok zakazał mi opowiadania o zachowaniu Papierza w świątyni w Kamakurze. [Chodzi o incydent opisany przez Onet 22 stycznia 2020 roku. Podczas odwiedzin delegacji w shintoistycznym chramie Andrzej Papierz miał m.in. symulować, że obmywa swoje genitalia w kadzi z wodą przeznaczonej do rytualnej ablucji rąk – red.] Napisałem odpowiedź na pozew i złożyłem zażalenie na to zabezpieczenie. Opisałem, na czym polegają oczywiste kłamstwa Papierza i dlaczego oświadczenia członków delegacji, która brała udział w tych wydarzeniach – Macieja Langa, Moniki Zuchniak-Pazdan i Radosława Gruka – są fałszywe. Dwie ostatnie z tych osób dostały zresztą nominacje ambasadorskie już za ministra Raua. A on o wszystkim wie, bo napisałem do niego list otwarty we wrześniu ubiegłego roku. Jeszcze w styczniu 2020 roku, gdy był przewodniczącym Komisji Spraw Zagranicznych Sejmu otrzymał ode mnie ten sam komplet dokumentów co Prokuratura i NIK. Podczas wizyty w Japonii Papierz zachowywał się skandalicznie również w ambasadzie. Na przykład wbiegł nagle do mojego gabinetu, krzyczał, próbował mnie straszyć, żądał podania personaliów osoby, która rekomendowała mnie do służby zagranicznej. To było żałosne. Nie przestraszyłem się go, więc zaczął mnie nienawidzić. Mówił Pan, że ta wizyta była też nielegalna. W Tokio miała się odbyć narada ambasadorów – tak zdecydowano w ostatniej chwili. Papierz z Zuchniak-Pazdan i Grukiem przyjechali na nią nie wiadomo w jakim charakterze. Po prostu na wycieczkę. Dyrektor generalny służby zagranicznej nie musi nigdzie jeździć. Jego praca jest w Warszawie. Przy wizycie kontrolnej powinienem był najpierw dostać claris, upoważnienie do kontroli oraz precyzujące zakres tej kontroli. A oni bez tego przystąpili do czynności kontrolnych: zaczęli przesłuchiwać pracowników, przeglądać dokumenty… Przyjąłem taktykę przeczekania. Pracownikom też mówiłem, że muszą przeczekać, bo nie chciałem stawiać ich między młotem a kowadłem. 21 stycznia 2021 A potem przyjechała kolejna kontrola. Tak, przyjechała potwierdzić to, co zrobiła pierwsza. Tym razem kontrolowali już oficjalnie, mieli upoważnienie. Był np. zarzut, że nie wyrzuciłem z ambasady wieloletnich pracowników. Chodziło o tego byłego portiera, który nadal mieszkał w ambasadzie, jego żona jeszcze tam pracowała. Zgodnie z przepisami MSZ nie mogli mieć mieszkania służbowego, więc wydałem decyzję, że przenoszę ich do pokoju gościnnego, w którym sam mieszkałem z rodziną po przyjeździe do Japonii przez trzy i pół miesiąca. Kontrolerzy stwierdzili, że powinienem zwracać pieniądze za zużyty przez nich prąd. Szukali czegokolwiek. Postawili przede wszystkim na delegacje. Zarzucono panu, że za dużo podróżował pan z żoną.  Co ciekawe nie zarzucili mi braku zasadności delegacji ani braku zasadności diet. Jedyny zarzut po dwóch kontrolach to brak zgody dyrektora generalnego na wyjazdy z żoną. W artykule w WP.pl podano zmyślone kwoty i „interpretację” prawa dokonaną przez Papierza, że jakoby ambasador musiał pytać go o zgodę na wyjazd z żoną w celach protokolarnych. Po tym jak doszedłem do przekonania, że ten artykuł był celowo tendencyjny, złożyłem prywatny akt oskarżenia przeciwko red. M. Mieśnik. Przepisy prawa zresztą tłumaczyłem wielokrotnie w pismach do Biura Finansów MSZ. Poraża mnie absurd tej sytuacji. Żeby ambasador, który podlega ministrowi, premierowi i prezydentowi, pytał dyrektora generalnego MSZ, czy np. na imprezę dworu cesarskiego może zabrać żonę! To byłby poważny nietakt, gdybym przyszedł sam, gdy jest zaproszenie dla mnie wraz z małżonką. Były też zresztą oddzielne zaproszenia dla małżonki. Wkrótce po tej drugiej kontroli został pan odwołany. 19 czerwca 2019 roku – z dniem 31 lipca. O tym, że straciłem stanowisko dowiedziałem się z maila Biura Spraw Osobowych MSZ, 21 czerwca. Nikt mnie nie uprzedził, chociaż dwa dni wcześniej dzwoniłem do Kancelarii Prezydenta i MSZ. Rozmawiałem z Maciejem Langiem [dziś ambasador RP w Rumunii, wówczas podsekretarz stanu w MSZ – red.] i Szymonem Szynkowskim [sekretarz stanu w MSZ – red.], ale oni milczeli. Jeszcze tuż przed wyjazdem z Japonii próbowano mnie wrobić w niegospodarność. Kierownictwo MSZ zwlekało z decyzją, czy rezydencja ambasadora ma być dalej wynajmowana. Wynajem w Tokio to ogromny koszt. Dlatego 16 lipca napisałem pismo, że albo dostanę do jutra informację, albo sam wypowiem umowę, bo uważam to za niegospodarność. Bo będzie stała pusta nie wiadomo jak długo. Wtedy przysłali decyzję, żeby utrzymać rezydencję. Miałem to na piśmie. Papierz się wściekł, bo chciał mnie złapać na tysiące złotych. Dzień później odłączyli mnie od poczty i przysłali claris, że nie jestem ambasadorem od 1 lipca. Papierz zresztą sprytnie wcale tego clarisu nie podpisał. Zamiast niego zatwierdził go Andrzej Lompart, który teraz jest w nagrodę ambasadorem w Atenach. Długo nie dawali mi zgody na powrotne bilety lotnicze. Nowy kierownik wydziału politycznego [Radosław Tyszkiewicz – red.] wygadał się potem, że chcieli, żebym wracał klasą ekonomiczną z przesiadką. Za delegacje z żoną dostał pan zarzuty? Nie. Przecież czymś takim prokuratura by się skompromitowała. W listopadzie 2019 roku Papierz skierował jedynie wniosek o ukaranie do tzw. komisji dyscypliny finansów publicznych przy ministerstwie finansów. Wcześniej umorzono postępowanie wyjaśniające. Nawet nie miałem wszczętego żadnego postępowania dyscyplinarnego. To wszystko jest dęte. W maju 2020 roku byłem jeszcze przesłuchiwany w charakterze świadka po zawiadomieniu Papierza po artykule Onetu. Przesłuchanie było jak pole minowe. Prokurator kazała mi zaznaczać na wydruku z artykułu, co jest prawdą, a co nie. Od razu poprosiłem o interwencję RPO. Rzecznik interweniował. Nie wiem, czy sprawa jest w toku. Mówił pan, że dzwonił do Kancelarii Prezydenta. Szukał pan tam pomocy? Rozmawiałem z Krzysztofem Szczerskim, bo MSZ nie zgodziło się, żebym pojechał do Polski w związku z wizytą japońskiej pary książęcej [wizyta odbyła się 28 czerwca 2019 roku – red.]. Walczyłem, żeby nie doszło do skandalu, że podczas wizyty nie ma z nimi polskiego ambasadora. Szczerski jak bezradne dziecko powiedział, że na mój przyjazd nie zgadza się Papierz, bo przybiegł do niego Szynkowski i to mu przekazał. Pytałem go wtedy, co ma Papierz do wizyty na takim szczeblu. Szczerski powiedział, że nic nie może, bo, cytuję: „nie on decyduje”. Chodziło o to, żeby nikt ze mną nie rozmawiał. Tak to właśnie wygląda. Papierz decyduje, oni słuchają. Denerwuję się nawet teraz, bo te wspomnienia wracają. Nigdy bym się nie pisał na ten urząd, gdybym wiedział, że zostanę tak potraktowany. I że tak traktują nasze państwo. Kierownictwo MSZ i Szczerski boją się Andrzeja Papierza? On straszy rozmówców. Robi groźną minę, pohukuje i tworzy się legenda, że wszystko wie, wszystko kontroluje. Poza tym to wieloletni kolega Mariusza Kamińskiego, pracował w Urzędzie Ochrony Państwa… Ja myślałem tak: skoro jestem ambasadorem, to mam określone prawa i obowiązki. Nie mogę się bać jakiegoś urzędasa z Warszawy. Jeśli Szczerski i Rau się boją, to niech przestaną hańbić swoje urzędy i podadzą się do dymisji. Pana apele do Kancelarii Prezydenta pozostały bez odpowiedzi? Gorzej. 15 listopada 2019 roku prezydent wręczył Papierzowi i Zuchniak-Pazdan wysokie odznaczenia państwowe [odpowiednio Krzyż Oficerski Orderu Odrodzenia Polski i srebrny Krzyż Państwowy – red.]. Ambasadorowi nie wypada, żeby krytykował głowę państwa. Ale jak to w ogóle jest możliwe? Jak działa to ministerstwo i Kancelaria Prezydenta? Mieliśmy ostatnio tę tragiczną sytuację z Polakiem, który miał być odłączony od aparatury. Oni dali mu paszport dyplomatyczny… Dlaczego od razu nie zrobić go ambasadorem? Abstrahując od tego nieszczęścia, jest jeszcze coś takiego jak godność państwa polskiego. Minister Rau powinien poczytać Konwencję Wiedeńską. Mamy też kontrowersyjny projekt ustawy o służbie zagranicznej. Wychwyciłem w niej rzeczy, które Papierz napisał pod siebie i pod kolegów. Na przykład likwidację opodatkowania dodatku zagranicznego. W Polsce podnoszą podatki, ale dla swoich będą likwidować. Dla Papierza, bo chce jechać na ambasadora. Po drugie ambasador ma już nic nie podpisywać, zrobi to za niego podwładny. To kryminogenne rozwiązanie. Ten podwładny może mieć więcej ikry i np. nie da pieniędzy ambasadorowi, nie podpisze jakiegoś rachunku. To może działać w obie strony. 15 stycznia 2021 Co pan teraz robi zawodowo? Wróciłem na uczelnię. Przed wyjazdem do Japonii zawiesiłem działalność adwokacką i jej nie odwieszam, bo podejrzewam, że miałbym dwa razy w miesiącu kontrolę z urzędu skarbowego. Pracuję na uczelni i walczę o moje dobre imię. Ale również jako obywatel, jako były ambasador. Jest moim obowiązkiem informować opinię publiczną o tym, jak dewastowane jest państwo. Kierownictwo MSZ publicznie zarzuca Panu wiele nadużyć. Wiceministrowie Przydacz i Jabłoński zniesławiali mnie w radiu. Pisałem do dziennikarzy i nic, nikt nie dał mi się wypowiedzieć. Potem był jeszcze artykuł pani redaktor Mieśnik z WP. Chciano mnie dosłownie wdeptać w ziemię. Skierowałem przeciwko nim prywatne akty oskarżenia i co do Przydacza i Jabłońskiego wnioskuję dodatkowo o zasądzenie od nich po 100 tys. zł na rzecz WOŚP. Staram się bardzo uważać. Nie przechodzę na czerwonym świetle przez przejście dla pieszych. Siedzę spokojnie, dwa razy pomyślę zanim coś napiszę, powiem. Wiem, że ja i moja rodzina jesteśmy nielegalnie inwigilowani. Nie spodziewam się rychło sprawiedliwości. Nie widzę na to szansy, skoro jedna partia polityczna zawłaszcza wszystkie rodzaje władz. Chodzi o Trybunał, o prokuraturę, o policję, próbują też z sądami… Dlaczego pan Kamiński jest szefem służb, skoro został skazany na bezwzględną karę pozbawienia wolności? To nie jest państwo prawa. Straciłem wszelkie złudzenia, gdy zobaczyłem jak Papierz odbiera odznaczenie w pałacu prezydenckim 15 listopada 2019 roku. W sierpniu 2019 roku Szczerski powiedział mi z uśmiechem, że z każdego można zrobić wariata. No to robili ze mnie. Ja tylko pomyślałem: kto tu jest wariatem? Kierownictwo MSZ nie reaguje na pana apele o odwołanie Andrzeja Papierza. Zawiadomienia, które złożył pan w prokuraturze i NIK, przeszły bez echa. Jest pan sfrustrowany? Zastanawiam się, dlaczego nikt nie stawia sobie pytania o interes państwa. Rau i Szczerski chcą pozbyć się Papierza, wysyłając go na ambasadora. Jak to o nich świadczy? Niech wyślą go do ekskluzywnego miejsca za swoje pieniądze na cztery lata. Wszystko stoi na głowie. W normalnym kraju jest miejsce i na lewicę, i na prawicę. Poglądy polityczne nie powinny mieć znaczenia, jeżeli chodzi o prawo i funkcjonowanie państwa. Oni grają na emocjach, bo nie mają argumentów merytorycznych. Zostaje tylko „za PO było gorzej”. Sytuacja w MSZ naprawdę wymaga reform. Ale to poszło w złą stronę. Mamy całkowite i wielotorowe demolowanie państwa. 25 sierpnia 2020 W dodatku mam wrażenie, że oni nie zdają sobie sprawy, że w innych krajach MSZ działają prawidłowo, nie tak jak u nas. Podejrzewam, że obce stolice mają więcej informacji o Papierzu niż ja. Na przykład, gdy znikał nocami w Tokio, to gdzie chodził? Raz się przyznał, że razem z koleżeństwem się zatruł. A w Japonii wszędzie są kamery. Nie chcę sobie wyobrażać, co mogli widzieć. Nad Papierzem rozpięty jest parasol ochronny? On, jak kogoś lubi, to jest użyteczny. Np. zrobił Milewskiemu [Pawłowi – red.] miejsce w Tokio. Milewski sam mi mówił, że jego żona marzy o Japonii. Papierz idzie jak taran. Chociaż jest też nieraz ostrożny, działa rękami innych. Do odwołania Papierza nie trzeba wiele – wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy. Szkoda, że boją się za publiczne pieniądze. Nie chcę myśleć, co byłoby, gdyby miały postraszyć ich jakieś obce służby. Podejrzewam też, że teraz to mnie nienawidzą bardziej niż Papierza. Bo Papierz im tylko rozkazuje, a ja pokazuję opinii publicznej, kim naprawdę są. I pod jakimi dokumentami się podpisują. A to zostaje… Władza, Świat, Zbigniew Rau, Krzysztof Szczerski, Jacek Czaputowicz, Ministerstwo Spraw Zagranicznych, Andrzej Papierz Jacek Izydorczyk"
211^Na gości klubu nocnego z psami, gazem, pałkami, granatami hukowymi i bronią gładkolufową. „Jak bandyci”^Krzysztof Boczek^2 lutego 2021^https://oko.press/na-gosci-klubu-nocnego-z-psami-gazem-palkami-granatami-hukowymi-i-bronia-gladkolufowa-jak-bandyci/^W rybnickim klubie Face 2 Face policja dała pokaz cynizmu, poczucia bezkarności i nakręcania spirali agresji. Gości w klubie potraktowała gazem i wyrzuciła na mróz, także bez ubrań. Pod lokalem użyła pałek, gazu, granatów hukowych i broni gładkolufowej To był drugi weekend otwarcia klubu Face 2 Face w Rybniku. Drugi od 10 miesięcy – tyle byli wcześniej zamknięci. „Do otwarcia przekonały nas wyroki WSA. Sąd stwierdził, że państwo nie może zamknąć działalności, jeśli nie ma stanu wyjątkowego” – tłumaczy Sandra Konieczny, współwłaścicielka dyskoteki (na zdjęciu podczas protestu przed komendą policji). Przy 30 tys. zł stałych kosztów miesięcznie musieli się zadłużyć, by utrzymać klub. Ich decyzja o otwarciu stała się głośna w Polsce. Od tego czasu mieli już kilka kontroli, m.in. sanepidu. Nieudanych. „Bez uprzedzenia mogą badać tylko jedzenie, a u nas go nie ma” – tłumaczy Konieczny. Kontrole z obstawą policji też odchodziły z kwitkiem – właściciel oświadczał paniom z Powiatowej Stacji Sanitarno-Epidemiologicznej, że nielegalne kontrole potraktuje jako wtargnięcie, za co grozi do dwóch lat więzienia. Odstąpiły. „Dyrektor sanepidu powiedział nam »Macie nie gwiazdorzyć, nie jesteście celebrytami«” – relacjonuje Konieczny ich wizytę w PSSE. 5 marca 2020 Tydzień wcześniej policja spisała 377 gości lokalu. W piątek 29 stycznia, ok. 23:00 (sic!) do Face 2 Face nagle zajechały kontrole: celna i skarbowa. Inspektorzy skarbówki wystawili 4 tys. zł kary za niewydanie przez barmana rachunku za colę w cenie 6 zł. „Przyjęliśmy” – mówi Konieczny. W sobotę 30 stycznia było spokojnie. Za spokojnie. „Czuliśmy, że coś się będzie działo” – mówi współwłaścicielka. I działo się. Od redakcji: artykuł opisuje pokazową i brutalną interwencję służb egzekwujących obostrzenia, które nie są właściwie umocowane w polskim prawie („Jedyną właściwą i legalną drogą wdrażania tak daleko idących ograniczeń było wprowadzenie jednego ze stanów nadzwyczajnych” – mówił  specjalista w zakresie prawa cywilnego, dr Szymon Romanow z Uniwersytetu Jagiellońskiego). Nie zmienia to faktu, że otwieranie klubów nocnych i innych lokali rozrywkowych może przyczynić się do rozprzestrzeniania się SARS-CoV-2, a w efekcie – do większej liczby zmarłych z powodu COVID-19, nie tylko wśród uczestników imprez. Wskazują na to liczne artykuły naukowe analizujące rozwój pandemii. Ok. 22:30 – gdy już w lokalu było kilkaset osób, ul. Wiejska zapłonęła niebieskim światłem. Jeden z gości doliczył się 29 suk, a policja potem podała, że w akcji uczestniczyło 150 funkcjonariuszy. Według relacji Konieczny, właściciele najpierw nie otworzyli policjantom drzwi do klubu. Wpuścili ich po konsultacji z prawnikiem, obawiając się, że funkcjonariusze rozwalą drzwi. Na relacji live Jeleny Bojdy – antyszczepionkowej i antycovidowej aktywistki, która najwyraźniej współpracuje z klubem, widać jak policja wchodzi do lokalu.  Bojda, z megafonem w dłoni, wielokrotnie prosi o podanie podstawy prawnej wyrzucania klientów, kontakt do dowódcy i jego nazwisko. Mundurowy z dużą butlą gazu w dłoni pochyla się do kamery: „Bond. James Bond” – cedzi.  Pół godziny później inny funkcjonariusz tak samo nazywa siebie wewnątrz lokalu. „Przedstawiali się także jako »Brzęczyszczykiewicz«” – mówi Sandra Konieczny. Twierdzi, że żaden z interweniujących się nie wylegitymował. Mundurowi na zewnątrz wyciągają pałki, ostentacyjnie pokazują butle z gazem, przepychają nimi ludzi. Ci skandują: „ZOMO” i „Bądźcie ludźmi”. Wiele minut trwa błaganie funkcjonariuszy, by nie interweniowali. Odpowiedzią jest gaz skierowany na stojących przed lokalem i pałowanie niektórych. Bojda, która zasłaniała wejście, krzyczy, że dowodzący ją kopnął. Potem na FB pokazuje otarcia nóg i mundurowego, który miał tego dokonać. „Czy ktoś rozpoznaje? Lubi być agresywny”, pisze.  Do środka wlało się kilkudziesięciu policjantów w pełnym rynsztunku. „Wpadli jak bandyci” – mówi w relacji na żywo Rybnik.com.pl chłopak w czarnym swetrze. Na nagraniu Bojdy widać sceny w oparach absurdu – funkcjonariusze w plastikach otaczają ciągle bawiących się ludzi. Większość gości nie ma maseczek, część jest podchmielona. Policja ogłasza zamknięcie lokalu decyzją sanepidu. Goście skandują na przemian: „wypierdalać”, „jebać PiS”, „wolność”. Ale ustawiają się też w kolejce do malutkiej szatni. Części z nich udaje się zabrać kurtkę i wyjść. Ale nie wszystkim – często po trzy, cztery osoby mają kurtki na jednym numerku, a ci z dolnej sali nie mogą przejść do znajomych na górnej, i na odwrót. Oddział prewencji blokuje schody. „Dziewczynie, która chciała przy mnie przejść po numerek policjant powiedział »zamknij ryj dziwko«” – opowiada Marek z Rybnika, świadek, który woli zostać anonimowy („to małe miasto, nie podskoczysz”). „Nawet kurtek nie mamy. Jak mamy w takim stanie wyjść z klubu?” – dziewczyna w bluzeczce z dekoltem i krótkim rękawkiem w relacji live Bojdy pyta mundurowego. I prosi o jego nazwisko. „James Bond” – słyszy (1.06). Część musi więc wyjść bez wierzchniej odzieży. „Nie mogłam wejść do szatni, by odebrać swoje rzeczy. Wyganiali nas na mróz” – mówi już przed lokalem do kamery Rybnik.com.pl jedna z wyrzuconych.  Na filmach widać ludzi nawet w tiszertach z krótkim rękawem. Według danych MeteoBlue w centrum Rybnika tej nocy temperatura spadła do minus 4 C. „Policjanci weszli do naszej toalety i nas wypraszali” – opowiada inna kobieta. „Barmanowi, który chciał wyjść do ubikacji policjant powiedział, by się wysikał do kufla. Bo jeśli jeszcze raz przyjdzie, to zamkną go na 48 h” – relacjonuje Konieczny. Pan Marek twierdzi, że policja prowokowała zajścia – szturchali, popychali gości, byli chamscy. „Ludzie tam byli po jednym dwóch, trzech piwach, więc wiadomo, że dużo nie trzeba” – tłumaczy. Na nagraniach słychać krzyki pod adresem policji: „Nie przepychaj tych ludzi. Jesteś człowiekiem?”. A także: „Nieee, nieee, nie dotykaj tych policjantów”. W potężnym ścisku – w środku już jest 200-300 osób – mundurowi sięgają po gaz. Wybucha panika, chaos. „Ludzie zaczęli się tak pchać, że tratowaliśmy się. Z koleżanką trzymałyśmy się za ręce i ja się przewróciłam. Uderzyłam głową o podłogę” – opowiada dziennikarzom Rybnik.com.pl stojąca już na zewnątrz dziewczyna (od 13.30 min.). Trzy osoby mówią o kobiecie, która po rozpyleniu gazu poczuła się fatalnie. „Ta pani tam straciła przytomność, a policja nie interesowała się tym, by jej pomóc” – mówi mężczyzna, który przedstawia się jako Grzegorz Kasprów. „U góry jest nieprzytomna kobieta” – krzyczała przez megafon Bojda do mundurowych. „Nie pozwolili nam jej sprowadzić na dół. Musieliśmy siłą wyszarpać okna – są nieotwieralne – by dziewczyna zaczerpnęła świeżego powietrza” – opowiada współwłaścicielka. Zaopiekował się nią górniczy ratownik. Ludzie potraktowani gazem blisko drzwi wypadają z lokalu. Zza drucianej barierki wejścia obszczekują ich policyjne owczarki. Bez kagańców. Ta scena rodzi bardzo kiepskie skojarzenia. „Ja nie mogę otworzyć oczu” – słychać jakąś dziewczynę. Inni też skarżą się na oczy i gaz. „Nic nie widzę” – mówi Bojda szukając swojego megafonu. Na innym filmie widać ją w tym momencie z oczami zalanymi cieczą i rozmokłym makijażem.  „Właścicielka Żabki obok mówiła mi, że całe mleko im zeszło. Goście klubu wykupili, by przemywać oczy” – opowiada Sandra Konieczny. W lokalu rośnie wściekłość. Pod adresem policji lecą soczyste wiązanki przekleństw. I „jak wam nie wstyd”, „wypierdalać” oraz „jak mogliście?”. Część nie chce wyjść. Lokalne Radio 90FM pisze o „pacyfikacji” klientów klubu. Na wszystkich relacjach live i filmach, jakie oglądamy (w sumie ponad sześć godzin) jak mantra goście powtarzają pytanie do policjantów: „CO WY ROBICIE?!”. Na zewnątrz ulica Wiejska, odcięta z dwóch stron, podwójne kordony policji, z tarczami. Za nimi szarpią się i ujadają groźnie policyjne owczarki niemieckie. Wyrzuceni z lokalu ludzie zaczęli skandowali: „jebać PiS”, „wolność”, „zawsze i wszędzie policja jebana będzie”. Przemawiali do policjantów, jedni kulturalnie, inni wulgarnie. Widać, że niektórzy dopijają piwko, część wyraźnie jest już „wypita”. Ale atmosfera się poprawia, bo przez megafon zaczyna lecieć klubowa muzyka. Ludzie tańczą kilka metrów od kordonu policji. Wtedy kilkunastu mundurowych w pełnym rynsztunku wbiega w tłum, strzela gazem i powala jakiegoś mężczyznę. Wykręcają mu ręce. „Byłem obok. Ten człowiek nic nie robił, a oni rzucili się na niego” – opowiada pan Marek i podsyła swoje filmiki na dowód. Oglądamy tę sytuację z kilku ujęć i na żadnym nie widzimy, by mężczyzna zrobił coś złego. Ludzie otaczają grupę mundurowych, krzyczą, by puścić zatrzymanego. Robi się nerwowo. „To się zaraz przerodzi w zamieszki. Agresja rodzi agresję” – komentuje sytuację relacjonujący to Bartłomiej Furmanowicz, dziennikarz Rybnik.com.pl. 31 października 2020 I faktycznie. Pod nogami już wkurzonych ludzi wybuchają granaty hukowe. Seriami – po osiem. Potężne wybuchy i błyski ognia przypominają niedawne pacyfikacje protestów na Białorusi. Potem rozlega się już kanonada – co chwila uderza seria granatów, także rzucanych w stronę grupki dziennikarzy. Teraz ludzie z drugie strony ulicy rzucają śnieżkami w policję w kaskach, ukrytą za tarczami. Słychać rozbijane szkło. W relacji Rybnik.com.pl słyszymy, że poleciały butelki, to samo potem twierdzi policja. Ludzie uciekają, dziennikarze także. Między seriami granatów hukowych słychać głosy przerażonych kobiet. Policja strzela też ostrzegawczo z broni gładkolufowej. Jakaś dziewczyna krzyczy w stronę oddziału: „Mordercy”. Inna: „Nigdy wom tego nie zapomnę. Nigdy!” Po drugiej stronie ulicy oddział policji spycha ludzi w kierunku rynku. Stojących na drodze przewraca, pałuje. „Takie rzeczy to się ogląda w telewizji” – komentuje w relacji Furmanowicz. „Ale na własnej skórze to przeżyć? W Rybniku?” – nie dowierza Daniel Wojaczek, fotoreporter Rybnik.com.pl Nie pamiętam, by Rybnik przeżył coś takiego. Kiedykolwiek – dodaje pierwszy dziennikarz. 20 minut później grupka byłych gości, już prawie wyłącznie mężczyzn, znów stoi przed kordonem policji przy klubie. Ktoś czyta policjantom rotę przysięgi, jaką składali. Jacyś klienci próbują przebić się do lokalu – tam zostały ich rzeczy. Policja dwóch z nich powaliła i zatrzymała. Jeden, przyciskany do ziemi, jęczał głośno z bólu. Nad nim błyszczało hasło klubu „Nowa twarz rozrywki, emocji i smaku”. „Policja powiedziała, że nie ma szans na odzyskanie naszych rzeczy. Czyli ja nie wrócę do domu, bo moja torebka tam została” – mocno po północy mówi Bojda do kamery. Ktoś użyczył jej kurtki, bo przez ponad godzinę była na mrozie tylko w cienkiej bluzce i krótkich spodenkach. Zwalisty mężczyzna w koszulce z krótkimi rękawkami, wyraźnie przemarznięty, tulił się w sobie przed kordonem policji (33.50). „Dejcie kurtka wziąć” – błagał mundurowych. Cisza.  Dopiero po ostrej interwencji jednego z dziennikarzy wpuścili go za kordon. Tomasz Dyszkiewicz okazał mundurowym legitymację prasową i wielokrotnie prosił o możliwość rozmowy z dowódcą. „Mogę pana prosić?” – zwrócił się do oficera. „Nie, nie tańczę” – padła odpowiedź. Potem Dyszkiewicz został wylegitymowany i spisany. Odmówił przyjęcia mandatu.  Już po zamknięciu lokalu do drzwi klubu podszedł policjant i zapytał Sandrę Konieczny, czy może pomóc człowiekowi z numerkiem do szatni. To ją zaskoczyło. „Bo z trybu »policjant« przełączył się na tryb »człowiek«” – tłumaczy. „Interwencja policjantów była skuteczna i doprowadziła do przywrócenia ładu i porządku publicznego” – głosi komunikat komendy w Rybniku. Chaos wywołany w dyskotece w komunikacie opisano następująco: „W asyście policjantów, osoby będące w środku klubu opuściły lokal”. Oficer prasowa komendy zaprzecza, by użyto gazu wewnątrz lokalu. „Mamy mnóstwo nagrań ze zdarzenia, oglądałam je. Absolutnie nie używaliśmy gazu w środku. Takie mam też dokumenty” – przekonuje asp. Bogusława Kobeszko z KMP w Rybniku. Gdy mówimy o świadkach i filmach, które temu przeczą, prosi o filmy. „Będzie prowadzone postępowanie” – obiecuje. Pytamy, czy interwencja policji nie wywołała więcej zagrożeń, niż przyniosła bezpieczeństwa. „Co to jest za pytanie? My tam byliśmy, by wprowadzić ład i porządek” – dziwi się oficer prasowa. Po co policja zabierała psy do interwencji w klubie nocnym? Asp. Kobeszko też jest zdziwiona. „Bo tak chcemy” – mówi. Nie odpowiada, czy standardem w Rybniku są interwencje w klubach z asystą owczarków niemieckich. Neguje jakiś ukryty w tym cel policji. Przekonuje też, że wszyscy mogli odebrać odzież wierzchnią. 25 grudnia 2020 Czemu policja zdecydowała się na interwencję dopiero, gdy lokal był już wypełniony, a nie zanim pojawili się w nim goście? „ To sanepid zdecydował”– ucina asp. Kobeszko. Powiatowy Inspektor Sanitarny w Rybniku Michał Dudek traci ochotę na rozmowę z Oko.press, gdy dowiaduje się, że chodzi o interwencję w Face 2 Face. Jest oburzony naszym telefonem. Mówi, by pytania wysłać na adres e-mail. Ale na stronach PSSE w Rybniku nie ma ani e-maila, ani telefonu do kontaktu. Mówi więc, że mamy z pytaniami dzwonić na ogólnopolską infolinię (sic!) na temat COVID (sic!). Zrywa połączenie zanim udaje się nam zadać pytania, m.in.: „Czemu sanepid zdecydował się na zamknięcie lokalu dopiero, gdy ten będzie pełen?”. Zadajemy je smsem. Dudek milczy. W niedzielę lokal był zamknięty. Policja stała przed nim i legitymowała pragnących się dostać do lokalu, w tym właściciela. Sandra Konieczny wymienia szkody po interwencji: dwie szyby na schodach – ok. 1 tys. zł, wyrwane okno i dziesiątki potłuczonych szklanek i kufli (5 zł szt.). Pod komisariatem policji zebrało się kilkaset osób w proteście przeciwko nocnej akcji. „Było mnóstwo zwykłych ludzi, którzy chcieli tam wyrazić swoje niezadowolenie. Mam kontakt z młodymi osobami – one też tam były i solidaryzują się z właścicielami klubu” – o widocznym oburzeniu mieszkańców miasta mówi Wacław Wrana, redaktor naczelny Rybnik.com.pl 12 kwietnia 2020 „Uważam, że wczoraj nie było interwencji policji. Do nas przyszli bandyci” – mówił Marcin Koza, właściciel klubu. „To, co się wydarzyło w nocy w Rybniku, przekracza jakiekolwiek normy ” – komentował Michał Wojciechowski, lider Strajku Przedsiębiorców. Prezydent Rybnika Piotr Kuczera w niedzielę na FB apelował o „dialog i rozsądek”. „Wielu ma wątpliwości dotyczące umocowania prawnego tych przepisów. Jednak załatwianie sprawy siłą nie jest dobrym wyjściem” – pisał. „My tak tego nie zostawimy. Konsultujemy się z prawnikiem co dalej” – zapowiada Konieczny. Mówi, że zastanawiają się czy nie zrobić w kolejny weekend promocji: chusteczki antygazowe do zestawów drinków gratis. „Mamy ich już zapas” – mówi.   Policja i służby, Zdrowie, COVID-19 Face 2 Face koronawirus Rybnik Sanepid
212^14. emerytury są „skradzione przez PiS osobom z niepełnosprawnościami”? Sprawdziliśmy^Karolina Rogaska^2 lutego 2021^https://oko.press/14-emerytury-sa-skradzione-przez-pis-osobom-z-niepelnosprawnosciami-sprawdzilismy/^Posłanka Iwona Hartwich (KO) napisała, że pieniądze na 14. emerytury są „skradzione przez PiS osobom z niepełnosprawnościami”. Czy w tym twierdzeniu jest choć trochę prawdy?  W listopadzie 2021 roku polscy emeryci mają otrzymać 14. emeryturę. Pieniądze na ten cel mają zostać przekazane z tzw. Funduszu Solidarnościowego. Na takie źródło finansowania ostro zareagowała Iwona Hartwich, jedna z liderek protestu osób z niepełnosprawnościami i opiekunów wiosną 2018 roku, dziś posłanka Koalicji Obywatelskiej. Emerycie! Pamiętaj, że TWOJA 14. emerytura to pieniądze skradzione przez PiS osobom z niepełnosprawnościami  Iwona Hartwich, Twitter - 20/01/2021 Fot. Slawomir Kaminski / Agencja Gazeta Jeśli potraktować jej wypowiedź dosłownie, posłanka KO minęła się z prawdą – poniżej dokładnie wyjaśniamy dlaczego. Nie zmienia to faktu, że sposób finansowania „czternastek” budzi obawy, a stratni ostatecznie mogą okazać się… sami emeryci. Ale po kolei. Fundusz Solidarnościowy został powołany w 2019 roku jako Solidarnościowy Fundusz Wsparcia dla Osób Niepełnosprawnych. Kilka miesięcy później z nazwy usunięto drugi człon i rozszerzono listę beneficjentów. Już wtedy znaleźli się na niej emeryci – ze środków Funduszu wypłacono im „trzynastkę”. Przedstawiciele organizacji działających na rzecz OzN wystosowali wtedy list otwarty do marszałka Ryszarda Terleckiego, w którym wyrazili zaniepokojenie zmianą nazwy oraz faktem, że „Fundusz, który w założeniu jest dedykowany osobom z niepełnosprawnościami i powinien służyć wyrównywaniu ich szans życiowych, ma obecnie także wspierać finansowo emerytów i rencistów”. Obawy wyrażały m.in. dr Agnieszka Dudzińska i dr hab. Katarzyna Roszewska z Centrum Badań nad Niepełnosprawnością. W swojej analizie zwróciły uwagę, że „nowe zadania będą na tyle obciążające dla Funduszu Solidarnościowego, że pod względem budżetowym i organizacyjnym zdominują jego pierwotne cele”. Dr hab. Paweł Kubicki w rozmowie z  w 2019 roku mówił, że programy wsparcia – które miały być fundamentem działania Funduszu – będą przegrywały z innymi zobowiązaniami wynikającymi z ustawy. Pieniądze będą też dysponowane, by sprostać bieżącym potrzebom politycznym. Ostrzegał, że samorządy będą niechętne, by angażować się w realizację programów pomocowych. Musiałyby się bowiem podjąć stałych zobowiązań, bez gwarancji corocznych wpływów z Funduszu (jego programy są bowiem jednoroczne). Co najważniejsze, ekspert przewidywał, że rozwiązanie to uderzy w same osoby z niepełnosprawnościami. „To nie jest tak, że te pieniądze znikną z tych programów, one będą, ale będziemy mieć w Polsce wieczny pilotaż pewnych działań, ze wszystkimi negatywnymi konsekwencjami” – mówił wtedy. Teraz, po dwóch latach, Kubicki stwierdza, że jego obawy się urzeczywistniły. „Fundusz stracił swój pierwotny kształt i stał się źródłem finansowania obietnic politycznych niezwiązanych z niepełnosprawnością. Programy na rzecz OzN miały się rozbudowywać, na nic takiego się jednak nie zapowiada” – mówi ekspert z SGH. I dodaje: „Sam przestałem przyglądać się uważnie rozwojowi Funduszu, ze względu na to, że nie widzę w nim potencjału do znaczącej zmiany sytuacji życiowej osób z niepełnosprawnościami. Musimy poczekać na nowe instrumenty i działania”. 28 stycznia 2021 Kwota na realizację zadań celowych (takich jak opieka wytchnieniowa, asystenci osobiści osób z niepełnosprawnościami czy wsparcie centrów opiekuńczo-mieszkalnych), co prawda wzrosła, ale nieznacznie. W 2019 roku było to 490 mln złotych, a w tym i 2020 roku odpowiednio po 530 mln. Środowiska OzN to nie uspokaja. Między innymi ze względu na wyrażone już przez ekspertów obawy i obserwacje. Dopisanie do wydatków Funduszu 14. emerytury na nowo wywołało kontrowersje – jest kolejnym znakiem, że programy wsparcia OzN nie będą się rozwijać. To właśnie w reakcji na ten fakt posłanka KO Iwona Hartwich napisała na Twitterze: „Emerycie! Pamiętaj, że TWOJA 14. emerytura to pieniądze skradzione przez PiS osobom z niepełnosprawnościami”. W rozmowie z  posłanka podkreśla, że nie wycofuje się ze swoich słów. „Oczywiście, nie chodzi mi o obarczanie winą starszych ludzi. Oni nie mieli z tym nic wspólnego. Chcę, tylko żeby społeczeństwo było świadome, do jakich czynów posuwa się PiS. Te pieniądze miały być przeznaczone dla kogo innego” – mówi. Hartwich zwraca też uwagę na wadliwość systemu wsparcia. Mówi, że piszą do niej ludzie, którzy przez kilka miesięcy pozostaną bez pomocy asystenta, bo skończyły się środki. Niektórzy muszą czekać do marca, by na nowo otrzymać taką pomoc. 3 grudnia 2019 Do tweeta Hartwich odniósł się wiceminister rodziny i pełnomocnik rządu ds. osób niepełnosprawnych Paweł Wdówik. Określił je jako „nieprawdziwe i wprowadzające w błąd”. W rozmowie z PAP zaznaczył, że „środki, które były przewidziane dla osób niepełnosprawnych, są nienaruszone. To jest 530 mln zł na programy rządowe i resortowe i one w 100 proc. będą wykorzystane na wsparcie osób niepełnosprawnych”. Dodał też, że w Funduszu przewidziano 5 mld zł na świadczenie uzupełniające, czyli tzw. 500 plus dla osób niepełnosprawnych. Wspomniane przez Wdówika 5,6 mld złotych zostało wpisane do ustawy budżetowej na 2021 rok. Wynika z niej jednak, że wsparcie osób z niepełnosprawnością będzie stanowiło małą część budżetu Funduszu. Łącznie ma z niego zostać wydane 33,3 mld złotych. Nie oznacza to jednak, że słowa posłanki Hartwich są zgodne z rzeczywistością. „Na celowe wydatki FS »składa się« mała liczba podmiotów, na którą nałożono obowiązek publiczno-prawny, a więc dodatkowo opodatkowano. Z kolei pieniądze na emerytury pochodzą z pożyczki dokonanej w Funduszu Rezerwy Demograficznej” – wyjaśnia radca prawny i ekspert Instytutu Emerytalnego Kornel Kowalski. Fundusz Solidarnościowy posiada więc obecnie dwa odrębne źródła finansowania: O ile na 13. emeryturę mogą liczyć wszyscy, którzy są w wieku emerytalnym, o tyle „czternastkę” otrzymają tylko ci, którzy dostają poniżej 2,9 tys. zł brutto. Z wyliczeń, które przedstawił wiceminister rodziny i polityki społecznej Stanisław Szwed wynika, że emeryci i renciści otrzymają co najmniej 1250 złotych brutto (to kwota najniższej emerytury po uwzględnieniu waloryzacji). W tym 7,9 mln osób ma otrzymać pełną dopłatę, ok. 1,2 mln osób skorzysta z części świadczenia (ich emerytura przekracza kwotę 2,9 tys. złotych brutto). „Czternastka” nie obejmie ok. 500 tys. osób o najwyższych dochodach. 1 marca 2020 Pieniądze na ten cel, jak już wspomnieliśmy, zostaną pożyczone z Funduszu Rezerwy Demograficznej. Kowalski wyjaśnia, że to takie „przekładanie pieniędzy z kieszeni do kieszeni”. To też sposób na ominięcie reguły budżetowej. Pożyczka z FRD nie powoduje bowiem zwiększenia deficytu budżetowego. „FRD przekazuje miliardy w formie pożyczki do Funduszy Solidarnościowego, a ten dalej do Zakładu Ubezpieczeń Społecznych, bo to on jest ostatecznym wykonawcą wypłaty tych świadczeń. Uważam, że nas na to nie stać, bo nie będziemy mieć na zasypywanie deficytów Funduszu Ubezpieczeń Społecznych w przyszłości” – mówi Kowalski. Szacuje się, że każdego roku w FUS będzie brakować między 63 a 72 mld złotych. Będziemy potrzebować coraz więcej pieniędzy, a nie będzie skąd ich brać skoro FDR zostanie wydrenowany na pokrycie 13. i 14. emerytur. Pieniądze te w teorii mają zostać zwrócone, eksperci są jednak przekonani, że dług zostanie umorzony. Wyczerpanie rezerw FRD staje się coraz bardziej prawdopodobne. „Dostępne analizy i prognozy wskazują, że może się to stać nawet za 5 do 10 lat. I to są wyliczenia, które nie uwzględniają sytuacji gospodarczej związanej z pandemią… Czy działania obliczone na uzyskanie krótkotrwałego efektu w postaci utrzymania poparcia wśród beneficjentów, rzeczywiście są warte tej ceny?” – zastanawia się Kowalski. Wprowadzanie świadczeń takich jak dodatkowe emerytury jest kolejnym wyłomem w systemie zdefiniowanej składki (wiemy, ile wpłacamy do systemu ubezpieczeń społecznych, bez określenia wysokości ostatecznego świadczenia) i przesunięciem w kierunku modelu zdefiniowanego świadczenia. Ekspert zaznacza, że coraz głośniej mówi się o tym, by wprowadzić emeryturę obywatelską, której wysokość będzie jednakowa dla wszystkich świadczeniobiorców, co ma doprowadzić do uzdrowienia systemu emerytalnego. Oznacza to, że otrzymywane świadczenie jest niezależne od ilości ani wysokości odprowadzanych przez nas składek w czasie, gdy pozostajemy aktywni zawodowo. Nie rozwiązałoby to jednak głównego problemu, czyli braku pieniędzy na emerytury w obecnym systemie ich finansowania. „Być może w trudnej sytuacji finansów FUS, państwo zdecyduje się na wypłatę zaliczek na te świadczenia, chociaż ciężko sobie wyobrazić, jak miałoby to funkcjonować” – mówi Kowalski. Na razie jednak rząd daje emerytom pieniądze „na zaś”. Politycy związani z PiS stawiają wszystko na jedną kartę, bo to ona może okazać się decydująca przy kolejnych wyborach parlamentarnych w 2023 roku. A jeśli ta karta nie zadziała i przegrają, to nie będą musieli się przejmować – brak rezerw pieniężnych będzie zmuszona wziąć na swoje barki kolejna ekipa rządząca. Niepełnosprawność, Iwona Hartwich, Ministerstwo Rodziny, Pracy i Polityki Społecznej, emerytura protest osób z niepełnosprawnością Trzynasta emerytura
213^Podkarpackie straciło 1,8 mln zł z funduszy norweskich przez „strefę wolną od LGBT”^Daniel Flis^2 lutego 2021^https://oko.press/podkarpackie-fundusze-norweskie-strefy-wolne-od-lgbt/^Państwa finansujące fundusze norweskie odebrały województwu podkarpackiemu przyznane już 1,8 mln zł. To reakcja na przyjęcie przez podkarpackich radnych uchwały przeciwko ideologii LGBT – ustalił aktywista Bart Staszewski “Województwo Podkarpackie straciło miliony złotych dla międzynarodowego projektu, bo ogłosiło się strefą wolną od LGBT. To decyzja donatorów Funduszy Norweskich (Norwegii, Islandii, Liechtensteinu), którą ukrywają polskie ministerstwa, a do której udało mi się dotrzeć” – napisał we wtorek 2 lutego 2021 na swoim blogu Bart Staszewski. To aktywista na rzecz praw osób LGBT, znany z akcji umieszczania tablic „strefa wolna od LGBT” przy wjazdach do miejscowości, których władze przyjęły homofobiczne uchwały. 24 stycznia 2020 Zablokowany przez donatorów funduszy projekt nosił nazwę „Szlak Karpacki – odkrywanie, promocja i ochrona bogactwa kulturowego i przyrodniczego regionu Karpat”. Był przygotowywany od 2018 roku, kiedy o rozwoju Karpat marszałek województwa Władysław Ortyl rozmawiał w Rzeszowie z Haraldem Egererem, dyrektorem Biura Programu Środowiskowego ONZ. Miał promować i chronić kulturowe dziedzictwo Karpat poprzez współpracę z górskimi regionami z innych państw, przy jednoczesnym zapewnieniu rozwoju społeczno-gospodarczego dla lokalnych społeczności. „W ramach projektu miały być organizowane targi, festiwale, promowanie tradycyjnych produktów Karpat oraz szereg inicjatyw. Projekt miał przełożyć się na prestiż i wieloletnią promocję regionu w Europie” – pisze Staszewski.  Województwo podkarpackie miało być liderem projektu. Obejmował ontakże regiony w Austrii, Ukrainie, Rumunii, Serbii, Czechach, Węgrzech, Słowacji, Norwegii i Liechtensteinie. Z opublikowanej przez Staszewskiego uchwały sejmiku podkarpackiego z czerwca 2019 roku wynika, że województwo miało dostać z funduszy norweskich 1 862 760 zł. Sejmik zabezpieczył w budżecie na kolejne cztery lata łącznie 279 414 zł przeznaczone na wkład własny do projektu. Pozostali partnerzy projektu mieli dostać łącznie 7 370 200 zł i dołożyć od siebie 1 115 552,50 zł. Całość kosztowałby więc prawie 8,4 mln zł (ok. 1,9 mln euro). Miesiąc wcześniej, w maju 2019, radni tego samego sejmiku wojewódzkiego przyjęli uchwałę „wyrażającą sprzeciw wobec promocji i afirmacji ideologii tak zwanych ruchów LGBT”.  Napisali w niej m.in.: „Działania postulowane oraz podejmowane w ostatnim czasie przez tzw. ruchy LGBT oraz wspierające je środowiska polityczne mają charakter inżynierii społecznej, która w swoim zamyśle stwarza poważne zagrożenie dla porządku społecznego, uderzając w jego fundament, jakim jest rodzina”. Pierwsza tego rodzaju uchwała została przyjęta przez radnych Świdnika w marcu 2019. Do dzisiaj zostały przyjęte w pięciu województwach oraz kilkudziesięciu gminach i powiatach, głównie w centralnej i południowo-wschodniej Polsce.  Samorządy, które przyjęły lub odrzuciły uchwały, można zobaczyć w „Atlasie Nienawiści”, mapie stworzonej przez aktywistów Kubę Gawrona, Paulinę Pająk i Pawła Prenetę.  21 września 2020 W styczniu 2020 Bart Staszewski rozpoczął swoją akcję fotografowania znaków z nazwami gmin, które wydały homofobiczne uchwały, i przymocowanymi do nich tablicami z napisem „Strefa wolna od LGBT” w czterech językach. Tablice przygotował sam i montował je tylko na chwilę, ale w mediach społecznościowych zostały potraktowane równie serio, jakby umieściły je tam samorządowe władze. O akcji Staszewskiego było głośno w całej Europie.  Jej rozgłos nie ominął także Norwegii. Staszewski opublikował dzisiaj korespondencję pomiędzy norweskim ministerstwem spraw zagranicznych a polskim Ministerstwem Funduszy i Polityki Regionalnej. Dowiadujemy się z niej, że już 9 lipca 2020 norweski MSZ ostrzegał polski rząd, że samorządy, które przyjęły homofobiczne uchwały, nie otrzymają dotacji z funduszy norweskich. „Podzielamy zdanie przewodniczącej Komisji Europejskiej Ursuli von der Leyen, że tego rodzaju strefy są strefami wolnymi od człowieczeństwa i nie ma dla nich miejsca w Europie. Nie ma dla nich także miejsca w naszym programie grantowy” – napisał do ministerstwa funduszy Niels Engelschiøn, sekretarz stanu w norweskim MSZ. W kolejnym liście do polskiego resortu z 23 września Engelschiøn uzasadniał, że zgodnie z umowami regulującymi przyznawanie funduszy norweskich „wszystkie wspierane dotacjami programy i aktywności (…) powinny opierać się na wspólnych wartościach szacunku dla ludzkiej godności, wolności, demokracji, równości, praworządności i szacunku dla praw człowieka, łącznie z prawami osób należących do mniejszości”. Ministerstwo funduszy w odpowiedzi zapewniało, że samorządy nikogo nie dyskryminują, a polska konstytucja zakazuje wszelkiej dyskryminacji. Tymczasem, jak pisaliśmy w  14 września 2020, norweska minister spraw zagranicznych Norwegii Ine Eriksen Soreide oświadczyła, że polskie samorządy, które wydały homofobiczne uchwały „Nie otrzymały wsparcia projektowego w bieżącym okresie finansowania i nie otrzymają takiego wsparcia, dopóki te deklaracje będą ważne”. Była to odpowiedź na pytanie o Kraśnik, dla którego ten zakaz oznacza utratę od 3 do 10 mln euro. Jak ujawnił Staszewski, w równym stopniu odnosiła się jednak także do województwa podkarpackiego. 19 września 2020 29 września 2020 roku FMO (The Financial Mechanism Office – sekretariat Funduszy Norweskich) poinformował województwo podkarpackie oraz pozostałych beneficjentów programu „Szlak Karpacki”, że z powodu przyjętej przez radnych uchwały przeciwko „ideologii LGBT” dotacja dla całego projektu została anulowana. Jeśli regiony partnerskie chciałyby go kontynuować, musiałyby znaleźć na to własne środki. Jak pisze Staszewski, informacja o anulowaniu programu jest skrzętnie ukrywana przez władze. Nie można jej znaleźć na oficjalnej stronie województwa. Udostępnienia informacji na ten temat odmówiło też Staszewskiemu polskie Ministerstwo Spraw Zagranicznych „ze względu na brak społecznego interesu w ich ujawnianiu”. Zapowiedział, że z pomocą stowarzyszenia Sieć Obywatelska Watchdog Polska, specjalizującego się w dostępie do informacji publicznej, zaskarży tę decyzję do sądu administracyjnego. LGBT+, fundusze norweskie homofobia samorząd Strefa wolna od LGBT
214^16-latek ze Strajku Klimatycznego trafi przed sąd. Bo przemawiał przez megafon^Robert Jurszo^2 lutego 2021^https://oko.press/16-latek-ze-strajku-klimatycznego-trafi-przed-sad-bo-przemawial-przez-megafon/^"Kacper Lubiewski, aktywista Młodzieżowego Strajku Klimatycznego, jednak trafi przed sąd. ""Rozumiecie, państwo wytoczyło sprawę 17-latkowi za to, że powiedział kilka słów przez megafon, bo martwi się zbliżającą się katastrofą klimatyczną i tym, że państwo nic z tym nie robi"" - skomentowała posłanka Marcelina Zawisza z Lewicy „Zostałem dzisiaj poinformowany przez mojego adwokata, że sąd podjął decyzję o nadanie biegu mojej sprawie w związku z użyciem megafonu podczas Spaceru dla Przyszłości 9 grudnia 2020 roku. Sprawa więc oficjalnie już istnieje i dojdzie do rozprawy” – napisał na Facebooku Kacper Lubiewski, aktywista Młodzieżowego Strajku Klimatycznego. Chłopak 9 grudnia 2020 przemawiał na proteście klimatycznym przez megafon, co policja uznała za łamanie ustawy o ochronie środowiska i skierowała sprawę do sądu rodzinnego. Aktywiście grozi nawet poprawczak. Kacper Lubiewski ma 16 lat, jest licealistą, jednym z założycieli i aktywistów Młodzieżowego Strajku Klimatycznego w Opolu. Ma średnią ocen powyżej 5,6. Jest czterokrotnym stypendystą marszałka województwa za wyniki w nauce. W tym roku dostał stypendium Krajowego Funduszu na rzecz Dzieci, wcześniej wielokrotnie dostawał stypendia w szkole. Jest też członkiem Europejskiego Parlamentu Młodzieży. Absurd tej sytuacji uchwyciła na Twitterze Marcelina Zawisza, posłanka Lewicy: „Rozumiecie, państwo wytoczyło sprawę 17-latkowi za to, że powiedział kilka słów przez megafon, bo martwi się zbliżającą się katastrofą klimatyczną i tym, że państwo nic z tym nie robi”. Kacper Lubiewski, został poinformowany, że sąd podjął decyzję o nadanie biegu jego sprawie. Rozumiecie, państwo wytoczyło sprawę 17-latkowi za to, że powiedział kilka słów przez megafon, bo martwi się zbliżającą się katastrofą klimatyczną i tym, że państwo nic z tym nie robi. — Marcelina Zawisza (@mmzawisza) February 1, 2021  Kacper cała sprawę dla  komentuje tak: „Jestem zbulwersowany, zły i po ludzku smutny. Zbulwersowany dlatego, że to stanowiska policji i sądu są oburzające. Zły dlatego, że państwo po raz kolejny podnosi rękę na demokrację, aktywistów i młodych ludzi. Smutny, bo pewnie to nie ostatni raz. Tak jak mówiłem wcześniej, nie poddaję się i wygramy z tym absurdem”. 22 stycznia 2021 Kacper ze szczegółami opowiadał o sytuacji z protestu w niedawnym wywiadzie dla : „Podeszli do mnie policjanci i powiedzieli, że „doszły ich słuchy”, że jestem niepełnoletni i że jestem tu sam. Nie była to prawda, bo przyszedłem z rodzicami. Poza tym mam 16 lat, więc obostrzenia związane z przemieszczeniem się podczas pandemii mnie nie dotyczyły. Jednak ja i mój tata zostaliśmy spisani – legalnie przebywając na legalnej manifestacji, co uważam za bezprawny skandal. Jakiś czas później, gdy zacząłem przemawiać przez megafon, znów podeszła do mnie policja. Tym razem dowiedziałem się, że używając megafonu łamię ustawę o ochronie środowiska. Oddałem megafon koleżance i mówiłem dalej bez niego”. Chodzi prawdopodobnie o art. art. 156. ustawy o ochronie środowiska. Czytamy w nim, że „zabrania się używania instalacji lub urządzeń nagłaśniających na publicznie dostępnych terenach miast, terenach zabudowanych oraz na terenach przeznaczonych na cele rekreacyjno-wypoczynkowe”. Z tego artykułu dwukrotnie oskarżano Martę Lempart z Ogólnopolskiego Strajku Kobiet – ona również przemawiała przez megafon. Kilka tygodni później do domu Kacpra zapukała kuratorka sądowa. Okazało się, że policjanci nie tylko przekazali sprawę do sądu rodzinnego, ale też wyrazili przypuszczenie, że w domu może być demoralizowany. „Sąd Okręgowy w Opolu wydał komunikat, że w moim przypadku nie widzi żadnej podstawy do wszczęcia sprawy o demoralizację nieletniego, czy o ograniczenie władzy rodzicielskiej moim rodzicom” – opowiadał aktywista. 29 listopada 2019 Kacper od samego początku widział całą sprawę jako formę represji wymierzoną w aktywistów klimatycznych. „W mojej ocenie chodzi tylko i wyłącznie o to, by zniechęcać młodych ludzi do aktywizmu klimatycznego. Byśmy nie wychodzili na ulice i nie protestowali. Chodzi też o to, by przestraszyć ich rodziców, by nie puszczali swoich dzieci na protesty. Bo nawet jeśli nie dojdzie do rozprawy sądowej, to przecież zawsze będzie zamieszanie medialne, jak w moim przypadku, które zawsze wiąże się z jakimś stresem. A tego nikt nie chce przecież doświadczać” – mówił w wywiadzie dla . 25 września 2020 Ostro krytykował też obecną władzę: „Jeśli chodzi o politykę klimatyczną, to mamy do czynienia z rządem, który już od blisko sześciu lat konsekwentnie ignoruje rekomendacje największych autorytetów naukowych mówiących o zagrożeniach klimatu i konieczności zmian w naszej ekonomii i energetyce z tym związanych. Demonstracje Młodzieżowego Strajku Klimatycznego pokazują społeczeństwu, że w naszym kraju władza nie robi tego, co robić powinna: nie troszczy się o naszą przyszłość, bo przecież katastrofa klimatyczna to największe zagrożenie naszych czasów. A ona nie będzie czekać na to, aż się ogarniemy. Tym bardziej musimy działać, przypominać o tym, co nam grozi. Nawet jeśli policja będzie chciała ciągać nas za to po sądach, bądź szykanować na inne sposoby”. Ekologia, Policja i służby, katastrofa klimatyczna klimat Młodzieżowy Strajk Klimatyczny represje"
215^Krew na śniegu. W Rosji 5 tys. zatrzymanych jednego dnia, Putin się boi^Nikita Grekowicz^2 lutego 2021^https://oko.press/krew-na-sniegu-w-rosji-5-tys-zatrzymanych-jednego-dnia-putin-sie-boi/^Po drugiej fali demonstracji spowodowanych aresztowaniem Aleksieja Nawalnego z Rosji płyną sygnały o brutalnych zatrzymaniach oraz psychicznym i fizycznym znęcaniu się nad aresztantami Tylko 31 stycznia 2021 funkcjonariusze OMON-u i Rosgwardii zatrzymali prawie 5 tysięcy osób w całym kraju. W ciągu tygodnia rosyjska rzeczywistość zaczęła coraz silniej przypominać tę białoruską. Rosjanie sprzeciwiający się Władimirowi Putinowi wychodzą na ulice już drugi tydzień. Niedzielna manifestacja była pierwszym sprawdzianem dla opozycji deklarującej organizację cyklicznych demonstracji na wzór tych funkcjonujących w Białorusi od sierpnia 2020 roku. Skalę niedzielnych protestów najlepiej obrazuje informacja, że do zatrzymań doszło w 86 rosyjskich miastach. W samej Moskwie zatrzymano około 2 tysięcy osób, a ponad tysiąc w Petersburgu. Podczas rozpędzenia demonstracji policja działała z brutalnością od lat niewidzianą na rosyjskich ulicach. W wyniku obrażeń spowodowanych działaniami rosyjskich policjantów dziesiątki demonstrantów wymagały pomocy medyków bezpośrednio na miejscu zdarzenia. Co najmniej kilkanaście osób straciło przytomność.  Oprócz pałek i wojskowych butów policjanci użyli paralizatorów, podduszali i nakazywali obezwładnionym leżenie twarzą w śniegu. Zatrzymano 82 dziennikarzy, część z nich pobito mimo wyraźnie widocznego oznakowania. 23 stycznia 2021 Metody stosowane przez rosyjskich siłowików przypominają te stosowane w Białorusi – nie tylko w chwili rozpędzania demonstracji, ale też w fazie planowania. W niedzielę, w pierwszej połowie dnia odłączono w Moskwie siedem centralnych stacji metra, a centrum miasta zostało częściowo zabarykadowane. Wiele wskazuje na to, że również po demonstracjach siłowicy, przynajmniej częściowo, wprowadzają w Rosji strategie wykorzystywane w Białorusi. Wychodzący z aresztów Rosjanie opowiadają o poniżaniu i biciu, części z nich przez wiele godzin nie dostarczano żywności i picia. W drugiej połowie minionego tygodnia policjanci przeprowadzili rewizje mieszkań wielu opozycjonistów, aktywistów i przedstawicieli niezależnych mediów. Kilkanaście osób zatrzymano. Wobec niektórych zostawano areszt tymczasowy – Kira Jarmysz, pisarka i sekretarka prasowa Nawalnego, nie wyjdzie na wolność do 23 marca. Innych, jak Julię Nawalną, ukarano grzywnami. Czterdziestu uczestnikom protestów wytoczono sprawy karne.  Całokształt działań rosyjskiej policji na przestrzeni tygodnia niebezpiecznie zbliżył się do standardów wyznaczanych od sierpnia przez białoruskie resorty siłowe. Z dnia na dzień cień łukaszystowskiego terroru, objawiający się poprzez nazwiska zamordowanych, dziesiątki zaginionych, setki z trwałym uszczerbkiem na zdrowiu, listę tortur i wieloletnich wyroków, coraz silniej kładzie się na Rosji. Ale jeszcze w niej nie nastał. 31 grudnia 2020 Oczywistym celem działań OMON-u i Rosgwardii jest zastraszenie protestujących. Porównanie metod stosowanych przez siłowików 23 stycznia i 31 stycznia mówi jeszcze więcej – skala przemocy uzmysławia, że Kreml chce teraz wzbudzić strach już nie tylko wśród protestujących, ale wśród Rosjan w ogóle. Rosyjskie władze ewidentnie były więc pod wrażeniem pierwszych demonstracji po zatrzymaniu Nawalnego. Teraz chcą zdusić wolnościowe pragnienia Rosjan w zarodku. Brutalna reakcja władz ma odebrać Rosjanom wszelką nadzieję na zdestabilizowanie autokratycznego systemu przed nadchodzącymi we wrześniu wyborami parlamentarnymi. Decyzja o pokazie siły obrazuje wyraźną zmianę nastrojów wśród rządzących na przestrzeni tygodnia. Jeszcze 25 stycznia próbowano przecież w mediach państwowych ocieplać wizerunek siłowików przez pokazowe zwolnienie i nieszczere przeprosiny. Teraz Putin stawia wszystko na kartę przemocy, by jak najszybciej unormować sytuację w kraju. Odsłania tym samym swoje obawy. W XXI-wiecznych autokracjach przemoc jest dla rządzących ostatecznością. Tworzy podział na władzę i ludzi podporządkowanych jej siłą – to powrót do struktury funkcjonującej w bloku wschodnim w ubiegłym stuleciu. Putin ucieka się do tej ostateczności, chcąc sparaliżować Rosjan. Nie wiadomo jeszcze, czy mu się to nie powiedzie, ale samo podjęte ryzyko obnaża jego strach. Rosyjska przestrzeń publiczna pełna jest głosów potwierdzających lęki Putina, a to tylko wzmaga nadzieje i frustrację w rosyjskim społeczeństwie. Zastosowanie brutalnej siły zmienia też perspektywę rządzących z długoterminowej na krótkoterminową – jest równoznaczne z próbą utrzymania władzy za wszelką cenę, samo w sobie jest świadectwem niepewności i destabilizacji. Wszystkie sygnały płynące z Kremla od chwili wybuchu protestów w Chabarowsku w sierpniu 2020 roku są świadectwem potwierdzającym tę panikę, a narastanie przemocy wskazuje tylko na coraz większą niepewność Putina. 25 stycznia 2021 Rosyjski prezydent wybrał otrucie Nawalnego, kiedy zdał sobie sprawę z jego popularności. Wybrał aresztowanie opozycjonisty w obawie przed jego rosnącym poparciem i wreszcie wybrał przemoc, kiedy zrozumiał, że Rosjanie oswajają się z myślą obalenia jego samego. Powrót do rządów niczym niezawoalowanej przemocy może zamrozić rosyjskie społeczeństwo, ale jednocześnie tylko pogłębi pęknięcia powstałe w rosyjskich duszach na przestrzeni kilku lat – połowa młodych Rosjan chciałaby opuścić kraj, by spróbować szczęścia gdzie indziej. Jak rapuje w utworze Tieplo [ros. Ciepło] popularny w Rosji białoruski muzyk Maks Korzh: Przyszedł mędrzec i zabrał słońce, żeby problemów nikt nie znał, żeby był porządek… Ale przegiął! W myśl tego samego utworu młodzi na ulicach rosyjskich miast innymi słowami wykrzykują dzisiaj: Oddaj ciepło! Jeśli zaznają tego ciepła, Putin będzie musiał podążyć drogą Łukaszenki, żeby utrzymać władzę. Putin chce więc przerazić Rosjan wystarczająco wcześnie, ale próbuje też przywrócić wiarę twardego elektoratu, że silną ręką jest w stanie utrzymać w ryzach rosyjskie społeczeństwo. Ma tę przewagę nad Łukaszenką, że ten twardy elektorat jeszcze posiada. Policja i służby, Protesty, Świat, Władimir Putin, Rosja
216^Kluczem do sukcesu Hołowni jest sześciogłowy smok. Na razie jest trochę Petru, a trochę Palikotem^Agata Szczęśniak^2 lutego 2021^https://oko.press/kluczem-do-sukcesu-holowni-jest-szescioglowy-smok-na-razie-jest-troche-petru-a-troche-palikotem/^Hołownia to facet, który nie dał się zapisać do totalnej opozycji. Kontestuje całość sceny politycznej. Nie jest symetrystą, nie atakuje PiS-u i opozycji w taki sam sposób, ale trzyma dystans wobec jednych i drugich - mówi  Tomasz Karoń, strateg polityczny Agata Szczęśniak, : Joanna Mucha dołącza do ruchu Szymona Hołowni. To ważne wydarzenie polityczne? Tomasz Karoń*: To pokazuje siłę Hołowni oraz uwidacznia problemy Platformy. Ale też rodzi potencjalne koszty wizerunkowe: Szymon Hołownia może w ten sposób stracić wizerunek polityka bezpiecznej zmiany. To w efekcie może rodzić też niezadowolenie części jego wyborców. Już raz z taką sytuacją mieliśmy do czynienia podczas wyborów prezydenckich. Hołownia poparł wtedy zbyt szybko Rafała Trzaskowskiego przed druga turą – co nie spodobało się części jego wyborców, dla których Trzaskowski był kwintesencją systemu A kluczem do sukcesu Hołowni jest sześciogłowy smok. Nie wiem, czy Hołownia już to wie. Smok? Samemu ciężko się robi politykę. To jest jednak sztuka współpracy. Kaczyński zawsze robił politykę z kimś. Najpierw z bratem. Potem długo nie było nikogo przy nim o tej pozycji. Zaczął odnosić sukcesy, kiedy zaczął grać na różnych fortepianach. W PiS jest podział ról, oni rozumieją, że partia musi być smokiem sześciogłowym. Jakich „głów” albo współgraczy potrzebuje Hołownia? Muszą być na kontrze? Nie chodzi o to, żeby mieć ludzi do ping ponga, tylko o podział ról. W PiS było to bardzo klarowne, kiedy premierem była Beata Szydło. Ona była taką przysłowiową matką Polką, Morawiecki – głównym ekonomistą kraju, Kaczyński – politykiem i wodzem, a Ziobro – może nie lubianym, ale wówczas jeszcze twardym facetem. Ładnie rozpisali role, zagospodarowali szeroki obszar różnych potrzeb wyborców. Gdyby miał pan doradzić Hołowni: jakich ról u niego brakuje?  Tradycja rozpisywania w polityce precyzyjnie zdefiniowanych ról jest u nas długa – jednymi z pierwszych, którzy to robili był Krzysztof Janik oraz Lech Nikolski z SLD. Wymyślili, że ich główni liderzy będą się specjalizować w rożnych dziedzinach życia oraz polityki i zaczną być w nich postrzegani jako kompetentni eksperci. 14 lutego 2020 U Hołowni jest jak na razie potoczne wrażenie, że robi wszystko sam. Skoro jeszcze nie jest sześciogłowym smokiem, to kim w polskiej polityce jest dziś Szymon Hołownia? Niektórzy chcą w nim widzieć Kukiza. Kukiz w 2015 roku pozwolił wyborcom przejść od Platformy do Andrzeja Dudy. To znaczy? Ktoś kiedyś był wyborcą PO, rozczarował się i w pierwszej turze w 2015 roku zagłosował na Pawła Kukiza. A w drugiej turze Kukiza już nie było. Zagłosował więc na Dudę lub został w domu. Na Komorowskiego, czyli Platformę, już nie mógł. Od PiS-u do Platformy jest daleko, a od PiS do Lewicy – bardzo daleko. Ludzie potrzebują pośrednika. 29 stycznia 2021 Ale Hołownia dzisiaj nie jest jeszcze Kukizem. Jest trochę Petru, a trochę Palikotem. Czyli? Jeszcze ma charakter efemerydy. Jest nadal – pomimo przejęcia Muchy – symbolem polityka zmiany. Petru, Palikot – co to za figury polityczne? Jestem prawdziwą opozycją, nie jestem uwikłany w dawne grzechy – w domyśle grzechy Platformy – nie dam się wpisać w dawną opozycję. Siła Petru polegała na tym, że on nie przyjął logiki, że wyborców można podzielić: on weźmie młodych, antysystemowych, a PO – konserwatywnych i starszych. Petru się na to nie zgodził i chciał wziąć wszystkich. Dlatego miał tak dobre wyniki i w pewnym momencie – o czym niemal zapomnieliśmy – największe zaufanie wyborców. Palikot na taki układ poszedł i z Platformą podzielił się rolami. Grał tu rolę „skrzydłowego” i adresował swój przekaz do elektoratu młodszego i bardziej liberalnego. Po pierwsze wyjaśnijmy, że pan pracował dla Ryszarda Petru. Po drugie, Petru jest dziś raczej symbolem upadku, braku wyczucia nastrojów społecznych i momentu historycznego. Braku intuicji politycznej po prostu. Myli się pani. Petru trzymał w miarę równy dystans do PiS i PO, i dlatego został w pewnym momencie „liderem opozycji”. A potem była „Madera”. A co Hołownia mówi dziś ludziom? Jaka jest jego opowieść? Przede wszystkim żeruje na słabości opozycji. Do historii polskiej polityki przejdzie przemówienie Borysa Budki, w którym mówił: „Daliśmy sobie przyprawić gębę antyPiS”. Podstawowa zasada polityki to nie dać o sobie mówić językiem przeciwnika politycznego. A Budka właśnie na to pozwolił. Hołownia ustawia się jako siła prawdziwie opozycyjna. Antysystemowa i antyopozycjna. To jest pierwsza warstwa jego opowieści. To facet, który nie dał się zapisać do totalnej opozycji. Kontestuje całość sceny politycznej. Nie jest symetrystą, nie atakuje PiS-u i opozycji w taki sam sposób, ale trzyma dystans wobec jednych i drugich. Na takim byciu anty-anty-PiS chyba daleko by nie zajechał. Druga rzecz to pozycjonowanie wizerunkowe: „Tygodnik Powszechny”. On wykreował obszar, w którym ludzie o poglądach lewicowych i prawicowych mogą się znaleźć pod jednym dachem. To jest wielkie marzenie polskiego wyborcy, który raczej chciałby zgody, przynajmniej na poziomie deklaracji. Chociaż fascynuje go ostra polityka. Ja widzę trzy warstwy przekazu Hołowni. Pierwsza: porozmawiajmy, przedyskutujmy. Słyszę w tym ton uspokojenia, zapewnianie poczucia bezpieczeństwa: „spokojnie, bez gwałtownych ruchów”. Druga warstwa: „zmieniamy Polskę po kawałku”, te lokalne inicjatywy, w które angażują się ludzie Hołowni. Trzecia to niedookreślona obietnica modernizacyjna. Mówienie o klimacie ma u Hołowni raczej rys nowoczesności niż trwogi przed katastrofą. Hołownia to polityk bezpiecznej zmiany. Jeden jego komunikat to ten z Petru i Nowoczesnej: Polskę można lepiej zorganizować za te same pieniądze. I drugi komunikat: upodmiotowimy Polaków. To mówił Kukiz, obiecując okręgi jednomandatowe i referenda. Hołownia czerpie z pomysłów, które już były. Jednak mamy rok 2021, a nie 2015, Kukiza w zasadzie już nie ma. Co nowego mówi Hołownia? Jego oryginalność polega na tym, że nie daje się władować w totalną opozycję. Drugi atut to wizerunkowa atrakcyjność. Łączy różne wrażliwości. Trzeci – jego doświadczenie zawodowe. Dobrze wyczuwa nastroje społeczne. W pandemii w wyborach prezydenckich najlepiej rozumiał Polaków, odpalił to swoje „mormońskie nauczanie”, grał na wysokim „C”. Poza tym ma w miarę wiernych wyborców, to są wyznawcy. A to upodmiotowienie? Na czym właściwie polega? Hołownia robi to samo, co robił Kukiz i PiS: jesteście ważni, wasz głos się liczy, nie jesteście nam obojętni. Nic o was bez was. Widzę Szymona Hołownię, który bardzo dużo mówi o sobie. Reflektor ma na sobie, a nie na wyborcach. Cały czas mówi, że trzeba rozmawiać. Zrobił ten swój „Belweder na kółkach”. Jest wrażenie, że jest w domach ludzi. On mówi ludziom: wasze sprawy są dla mnie ważne, jestem rzecznikiem waszych spraw. Głód uznania był i jest w Polsce olbrzymi. To jest też doświadczenie Biedronia w Słupsku, ale nie tylko. Brałem 2013 roku udział w kampanii PiS w wyborach uzupełniających do Senatu na Śląsku. Zrobiliśmy zdjęcia Rybnika, a potem z nich wystawę i pokazaliśmy ją w Sejmie. Potem ludzie zobaczyli swoje miasto w ogólnopolskiej telewizji. Było to dla nich bardzo ważne i wpłynęło na zwycięstwo Bolesława Piechy. Wszyscy politycy mówią ludziom, że są rzecznikami ich spraw. Naprawdę? Ja tego nie słyszę. Lewica relatywnie często mówi językiem technokratycznym: „Trzeba ten kraj lepiej zorganizować, muszą być sprawnie działające instytucje”. Mówienie beznamiętnie o bezosobowych instytucjach to nie jest język bliski wielu ludziom. A Lewica przecież takim językiem mówiła – „Trzy Pokolenia Lewicy” z kampanii parlamentarnej to był komunikat bardziej emocjonalny i bliższy zwykłym Polakom. Choć ten język słyszalny jest już teraz lepiej na protestach, w których posłanki Lewicy biorą czynny udział np. „Nigdy nie będziesz szła sama” 22 stycznia 2021 Platforma natomiast mówi przede wszystkim językiem kompetencji i obsługuję lęk przed symboliczną deklasacją swoich wyborców: „My jesteśmy lepsi, jak byśmy rządzili, to by wszystko lepiej działało. I byłoby uczciwiej”. Hołownia próbuje się wyrwać do godności. To jest też koncept godnościowy. I próba zrozumienia tego, co tu się wydarzyło w latach 90. Lata 90. nadal tak wpływają na polityczne wybory Polek i Polaków? Jak to jest łatwe do uruchomienia, widać było w kampanii prezydenckiej. PiS sugerował: wraz z Trzaskowskim wróci bieda i to działało. Ludzie nie chcą wrócić do przysłowiowych lat 90. Nie chcą świata, w którym nie byli uznani, a nawet zapomniani. Pamięć elit jest zupełnie inna niż przeciętnych Polaków. Dla wielu Polaków to był świat dramatyczny, który nie był nigdy przedstawiany. W niektórych telewizjach większym dramatem było, że śniegu nie było na stokach, niż jak ludzie na co dzień funkcjonują. Ludzie z dnia na dzień tracili pracę, byli pozbawiani swojego statusu. Mówiono im: już nie jesteście robotnikami, bo robotnicy to są w Chinach. Arbitralne decyzje, opóźnienia w wypłatach i obcinanie pensji, niedotrzymywanie umów, tajne związki zawodowe. Widziałem to – i to nie tylko ja – na własne oczy. Sprawy normalnych ludzi nie były obecne — ani w kulturze masowej, ani w przestrzeni publicznej. Ludzie mieli poczucie, że wszyscy o nich zapomnieli. Wyjazdy na Zachód, ucieczka przed tym, nieumiejętność radzenia sobie z sytuacją. Jak to się ma do topniejącego elektoratu PiS? Proszę to wziąć w cudzysłów. Dlaczego? Na 24 godziny przed każdą ciszą wyborczą jeżdżę do Cegłowa między Warszawą a Siedlcami. Rządzi tam PSL, ale zawsze wygrywa PiS [2019: PiS 52 proc., 2015: PiS 42 proc., 2011: PiS 31 proc.]. Pojechałem tam też przed wyborami europejskimi, kiedy to PiS został zaatakowany pośrednio filmami Sekielskich o pedofilii w Kościele. Wyborcy PiS nie chcieli ze mną rozmawiać. Bo? Mają dwa odruchy: w sytuacji zagrożenia albo nie chcą gadać, albo ściemniają, że będą głosować na kogoś innego. Pytam: „A bierze pan 500 plus?”. Mówi, że bierze, że będzie dla córki odkładał. I jak to mówił, to urósł. Mówiąc to, stawał się z minuty na minutę większy niż gotycki kościół w Cegłowie, tak był z siebie dumny. Wiedziałem, że nie zagłosuje na nikogo innego, tylko na PiS. PiS dostał tam wtedy 53 proc. głosów. Mamy w takim razie nie wierzyć sondażom, które pokazują, że PiS traci poparcie? Według sondażu Ipsos dla  z listopada PiS ma żelaznego elektoratu 16 proc. Reszta jest rozchwiana. Mówienie teraz, że wyborcy masowo odejdą od PiS, to dzielenie skóry na niedźwiedziu, choć sytuacja jest dynamiczna – nadzieje na wyjście z pandemii, jaką niosła szczepionka, jak na razie się nie ziściła i wielu Polaków upada na duchu. Generalnie jednak wyborcy PiS mają problem z rozstaniem. Nie mają gdzie pójść. Tak, krytykują PiS. Nie jest prawdą, że krytyka jest trudna, bo trzeba mieć kompetencje, żeby krytykować. Nieprawda. Krytyka jest łatwa, rozstanie jest trudne. Rozstanie pociąga za sobą olbrzymie koszty. Psychologowie behawioralni mówią, że obawa przed stratą jest silniejsza niż radość z przyszłego zysku. To jest bardzo ważne zdanie. A jednak wszystkie partie opozycyjne mają chrapkę na tych wyborców. Hołownia ma szansę do nich dotrzeć? Ci ludzie by szli w ciemno. Ale oni się zastanawiają: czy dalej byliby zauważani? Uznani? Czy dalej mogliby markować, że mogą wykonywać swoje tradycyjne role dzięki 500 plus? Nie wiedzą tego. Gdyby Hołownia stał się bardziej takim Kukizem z wyborów prezydenckich w 2015 roku, wyborcy mogliby się rozstać bez lęku, że nie będą przez nikogo dostrzegani. To jest siła PiS-u: to są w dużej części inteligenci, którzy dostrzegają zwykłych ludzi. A przynajmniej markują, że ich dostrzegają. Ludzie mają poczucie, że ktoś o nich nie zapomni, że są ważni, potrzebni. Nawet politycy Platformy Obywatelskiej rozważają dziś scenariusz, w którym partia Hołowni będzie miała większe poparcie niż PO. Ci, którzy mówili, że Hołownia nie da rady utrzymać się przez trzy lata, mylili się. Jeszcze dwa i pół roku przed nim. Gadanie o tym, że Hołownia nie przetrwa, to nie jest diagnoza, tylko próba ze strony opozycji wywołania przekonania u swoich ludzi i struktur, że świat się nie wali, żeby do Hołowni im nie uciekli. Ta ucieczka, jak to pokazał przypadek Joanny Muchy, jest realnym scenariuszem. Choć i tak Platformie przez te lata bycia w opozycji udało się utrzymać nadspodziewaną jedność, a i wzmocnili się świeżą krwią z Nowoczesnej. Pan też nie wierzył w Hołownię. Na początku kampanii 2020 mówił Pan, że został stworzony przez Platformę, żeby pomóc Małgorzacie Kidawie-Błońskiej. Hołownia bardzo długo był politykiem plastikowym. Oczekiwałem, że przemiana dokona się szybciej. Będzie jak Andrzej Duda: najpierw mały chłopczyk, którego wszyscy albo żałują, albo chcą, żeby był ich zięciem. A potem zrobi świetną konwencję i pokaże swoją energię. To się nie stało. Ale pandemia dała mu deski, na których wystąpił. Pokazał, że ma słuch społeczny. Może liczyć na tych wyborców? To już jest jego stały elektorat? Ludzie przyszli do niego, bo mieli dość modelu opozycji, który zarysował Budka. Nie wszedł w rozgrywkę Jarosława, który spolaryzował scenę polityczną. Na dziś muszą być z Hołownią. To ich jeszcze bardziej w nim integruje. Ma też tych swoich wyznawców. Z naszego listopadowego sondażu wynika, że jego elektorat jest dość buntowniczy. To bycie na kontrze wobec wszystkich faktycznie do niego przyciąga. Nie wziął udziału w strajkach kobiet. Wziął. Nawet był krytykowany za to, że próbuje je zawłaszczyć. Ale on został w środku, w centrum. Nie dał się władować w lewicowość, a nawet „lewackość”. On nie może być ani za bardzo lewicowy, ani prawicowy – on łączy. W przypadku Strajku Kobiet zachowanie neutralności mu się opłaciło. Czy na dłuższą metę to nie będzie dla niego obciążeniem? Nie musi się ukonkretnić w pewnym momencie? Powiedzieć, co by robił jego rząd i z kim by go robił? To jest pieśń przyszłości. Nie wiemy, kto będzie tworzył rząd. Może ktoś z PSL? Jako języczek u wagi. Nieraz bycie języczkiem u wagi daje więcej niż bycie zwycięzcą. PiS się nie kończy, Kaczyński też się nie kończy? Całe to gadanie, że Kaczyński się kończy, że zwariował, to niezrozumienie, czym jest polityka. Działania Kaczyńskiego trzeba opisać w kategoriach kupowania czasu rządowi oraz przesuwania się PiS-u taktycznie na prawo, wywalenia PO na pozycje lewicowe, jak to ma miejsce obecnie i miało na jesieni zeszłego roku. Czy to faktycznie jest szaleństwo? 14 września 2020 Mamy po prostu problem ze sporem, kłótnią w polityce, a to była i jest jej sól. W Polsce przez lata hołubiona była kultura dialogu i bezosobowych procedur. To jest trauma po Tymińskim, elity się bały, że naród może im się zbuntować. A polityka to jest spór – i to nawet ostry – w imieniu obywateli. A u nas każdy ostrzejszy atak jest traktowany jako zagrożenie, a nie szansa. I jakie szanse wynikają z tego, że dziś o przeciwniku politycznym można powiedzieć wszystko? Wszyscy na to narzekają, a tak naprawdę się tym ekscytują. Emocjami pokazuje się zaangażowanie. Wyborcy nie słuchają, co politycy mówią, ale patrzą, jak politycy się zachowują. I co widzą, kiedy oglądają w Sejmie Jarosława Kaczyńskiego wygrażającego opozycji? Facetowi się chce, facet się nie boi, facet bez lęku walczy. Czytam te głosy, że nawet posłowie PiS mówią, że Kaczyński zwariował i nie wie, co robi. Poszczególni członkowie partii nie zawsze rozumieją, jaka jest linia partii, jaki jest ostateczny cel. Zawsze jest pewne niezrozumienie między dołami a przywódcami, którzy lepiej rozumieją „prawdę etapu”. Zawsze w każdej partii są jacyś politycy, którzy się niepokoją. Kiedyś Kaczyński publicznie powiedział, co odnotowały media: „Wolę mieć wojsko rozpite, ale bitne, niż grzeczne i ostrożne”. Jak Kmicic w „Potopie”. On potrzebuje takich, którzy w chwilach kryzysu nie będą się bali stanąć za nim i krzyknąć – „my z tobą, Jędruś!”. W każdej partii muszą być politycy ideowi, zaangażowani i odważni, na których lider może stawiać – bo to oni potem w terenie robią kampanie. I którzy to są ci bitni w PiS? Żołnierze Ziobry? Morawiecki też okazał się bitny – na szczycie Unii. Polityka, w której spór jest taki ostry, to nie jest chyba polityka dla Hołowni. Przecież ostro występował w czasie pandemii. On nie jest już tylko typem dobrego zięcia i miłym chłopaczkiem. Ma ucho. Powiedział pan, że Hołownia jest silny słabością opozycji.  Opozycja nie rozumie podstawowych rzeczy. Dalej zachowuje się, jakbyśmy byli w latach 90., jakbyśmy byli w XX wieku. Skończył się czas, kiedy UE miała taki status, jak w latach 90. Nie byłoby PiS, gdyby Zachód miał się dobrze. Kryzys w 2008 roku nadwątlił przekonanie, że Zachód to jest ten cel, do którego warto bezrefleksyjnie zmierzać. Choć to nie oznacza, że dalsza integracja nie następuje – mamy „Fundusz Odbudowy”, wspólnie z Europą dokonujemy zakupów np. szczepionek. Ale PiS jednocześnie w stosunkach z Europą mówi: nie jesteśmy już dziećmi, jesteśmy dorośli. Opozycji to się wydaje pieniactwem. Doskonale ten proces zmiany relacji z Europą opisują Iwan Krastew i Stephen Holmes w książce „Światło, które zgasło. Jak Zachód zawiódł swoich wyznawców”. 5 grudnia 2020 I Polacy chcą dziś bardziej podmiotowej polityki. Byłoby absurdem, gdyby tego nie chcieli, skoro sami się czują bardziej podmiotowi. Jedziemy teraz z Europą już na tym samym wózku i to oznacza, że nie chcemy wiecznie podróżować w osobnym dziecięcym koszyczku. A opozycja zachowuje się, jakbyśmy dalej mieli jeździć w tym koszyczku. Nie rozumie, że ludzie chcą być z siebie dumni. W końcu przez te wszystkie dekady dali z siebie bardzo dużo i mają już do tego pełne prawo. *Tomasz Karoń – strateg polityczny, badacz rynku. Pracował dla SLD (Lewica i Demokraci) w 2007 roku, Platformy oraz PiS w latach 2007-2015. Przygotował założenia dla strategii Nowoczesnej przed wyborami w 2015 oraz kampanię Katarzyny Lubnauer w wyborach na szefa partii. Przeprowadzał badania dla PSL oraz współtworzył koncept „Trzech Pokoleń Lewicy” dla komitetu wyborczego SLD (Lewica) w kampanii parlamentarnej w 2019 roku. Od 1996 pracował też dla wielu marek komercyjnych. Władza, Opozycja, Szymon Hołownia, Jarosław Kaczyński, Ryszard Petru,
217^Po publikacji wyroku aborcyjnego wsiadła do szpitalnej windy. Jeździła góra-dół, nie chciała wyjść^Magdalena Chrzczonowicz^1 lutego 2021^https://oko.press/kobieta-wsiadla-do-szpitalnej-windy-mowila-ze-nie-wyjdzie/^Krystyna Kacpura: Zaraz po publikacji wyroku lekarka zadzwoniła, że niestety nie wykonają zabiegu. Kobieta nie była w stanie rozmawiać, mąż powiedział: wsiadamy w samochód i jedziemy do Holandii. Mamy tam znajomych, znajdziemy szpital. Pomyślałam: Polsko, co ty zgotowałaś kobietom? Krystyna Kacpura, szefowa Federacji na Rzecz Kobiet i Planowania Rodziny: Noc z 27 na 28 stycznia zapamiętam na zawsze. Koszmar, najgorsze chwile w moim zawodowym życiu. Odebrałam dziesiątki telefonów od przerażonych kobiet i zdezorientowanych lekarzy po publikacji wyroku aborcyjnego. Kobiety w trakcie aborcji, kobiety, które miały wyznaczony termin na kolejny dzień, czyli na 28 stycznia, albo za dwa dni, albo trzy. Kobiety, które mają badania prenatalne w ręku i pytają, co teraz zrobić? I takie, które czekają na wynik badań prenatalnych. Kobiety we wczesnej ciąży, przestraszone, co będzie, gdy coś wyjdzie w badaniach. I one wszystkie dzwoniły, płakały i pytały, co robić. A często dzwonili partnerzy, bo same kobiety nie były w stanie rozmawiać. Zadzwonił na przykład partner kobiety, która miała mieć aborcję następnego dnia w Szpitalu Bielańskim, gdzie do tej pory bardzo sprawnie się to odbywało. Zresztą Szpital Bielański obsługiwał pół Polski. Lekarka sama do niej zadzwoniła, że niestety nie wykonają zabiegu. Kobieta nie była w stanie rozmawiać, mąż powiedział: wsiadamy w samochód i jedziemy do Holandii. Mamy tam znajomych, znajdziemy szpital, na szczęście nas stać, więc pojedziemy. I tego samego dnia to załatwili. Pomyślałam: Polsko, co ty zgotowałaś kobietom? Magdalena Chrzczonowicz, : I lekarzom Oczywiście, i lekarzom. Nikt im nie powiedział, co mają robić. Dzwonili i pytali: nie wie pani, czy ja mogę dokończyć zabieg? Późna aborcja z przyczyn embriopatologicznych odbywa się etapami. Kobieta dostaje tabletki i czeka się na wywołanie poronienia, potem jest oczyszczenie. Lekarze znaleźli się w pułapce. Z jednej strony ich misją jest pomagać, nie szkodzić, z drugiej jest prawo, które im zakazuje. Oni nie wiedzą też, jak to prawo będzie egzekwowane. Łatwo powiedzieć lekarzom: bądźcie odważni. A oni nie wiedzą, czy ich w kajdankach nie wyprowadzą ze szpitala po tej jednej nocy, w której zakończą już zaczętą aborcję. Albo czy nie odbiorą prawa wykonywania zawodu? Lekarze też mają rodziny. Po wyroku od razu pomyślałam o kobietach, które miały aborcje zaplanowane na następny dzień Były też takie, które rano w czwartek się dowiedziały, a już leżały w szpitalu. W jednym ze szpitali w mniejszym mieście kobieta, która miała wyznaczony zabieg na następny dzień, kontynuację, bo już była w trakcie, dosłownie dostała załamania psychicznego, krzyczała, a jednocześnie nie było z nią kontaktu, nie można było z nią porozmawiać. Lekarz był bezradny. W innym szpitalu dziewczyna wsiadła do windy i jeździła góra – dół. Powiedziała, że nie wyjdzie. Ale rozumiem, że strategia była taka, żeby jednak kończyć zaczęte zabiegi? Tak. To była noc, w której było trochę poronień samoistnych i potężnych załamań psychicznych. Gdy dzwonił do mnie lekarz z pytaniem co robić w takiej sytuacji, radziłam przede wszystkim wezwać psychiatrę. Natychmiast. Proszę napisać w karcie tej kobiety o wszystkich objawach, niech pan jeszcze poprosi drugiego lekarza, żeby sprawdził. Na szczęście wiem, że w tej sprawie wszystko się zakończyło pozytywnie, tzn. zabieg został dokończony. Wiem jednocześnie, że prokuratura już zaczyna szukać pierwszych aborcji. Tutaj trzeba podkreślić jedno: kobieta, która dokonała aborcji, nie może być karana, nie ponosi odpowiedzialności. Mówię o tym dlatego, że dzwoniły do mnie też te kobiety, które wzięły pigułki i miały niepokojące objawy, krwawiły, ale nie chciały iść do szpitala w obawie przed karą. Jeżeli takie objawy po pigułkach są, trzeba natychmiast jechać do szpitala po pomoc. Nikt nic nie może nam zrobić. Uderzyła mnie wypowiedź jednego z senatorów z Argentyny, który zmienił zdanie w sprawie aborcji. Powiedział: “Zdałem sobie sprawę, że nie chodzi o mnie, że to mnie nie dotyczy. To nie kwestia moich przekonań, mojego wychowania, tylko sytuacja, która dotyczy wielu kobiet”.  Tak, to jest dokładnie to. Decydenci sobie teoretyzują – na jaki rodzaj kompromisu pozwolić. Czy takie wady płodu kwalifikują do przerwania ciąży, czy może nie. Co ja o tym myślę? A obok toczy się życie i obok są kobiety, które nie teoretyzują, tylko to przeżywają. Politycy, szczególnie mężczyźni, myślą, że z tych wad potem wyrastają uśmiechnięte dzieci z Zespołem Downa. A ja ostatnio miałam do czynienia z samymi bardzo poważnymi wadami. Był jeden przypadek Zespołu Downa, ale też z dużymi zmianami anatomicznymi, jedna nerka pracująca, druga nie, wada serca, wady innych narządów. 2 stycznia 2021 Jedna z kobiet, której pomagałam uzyskać dostęp do legalnej aborcji w ostatnich miesiącach, opowiadała mi, że pokazała USG płodu studentom medycyny. Jedna ze studentek zemdlała, mózg był obok czaszki. Były przypadki przepukliny, przepuklina na całej długości płodu, większa niż ten płód. Politycy po prostu nie mają pojęcia, o czym mówią i o czym decydują. I łamią konstytucję, chociażby paragraf 38 o tym, że każdy ma prawo do ochrony zdrowia. A lekarze sami przyznają, że konsekwencje dla zdrowia donoszenia takiej ciąży są ogromne – fizyczne i psychiczne. Czyli nie będzie teraz aborcji? Oczywiście, że będą, zawsze były. Kobiety będą wyjeżdżać, brać tabletki. I my będziemy pomagać w miarę naszych możliwości, inne inicjatywy też. Ale okres pandemii tego nie ułatwia. Kobieta ma rodzinę, musi ją zostawić, nie wiadomo na jak długo, jak dojedzie, za co. To orzeczenie oczywiście uderza w kobiety najbiedniejsze, mieszkające w małych miejscowościach, kobiety bez dostępu do informacji, bez pieniędzy. I jeszcze sprawa badań prenatalnych. Przecież prawicowi posłowie twierdzili, że to badania prenatalne prowadzą do aborcji. Po to się je robi. Oczywiście, badania będą nadal prowadzone, ale tylko z myślą o płodzie, dla zdrowia “dziecka nienarodzonego”. Czyli w momencie, kiedy lekarz uzna, że jest wada, którą można wewnątrzmacicznie leczyć, to zleci badania. A jak uzna, że nie da się leczyć, dalszych badań nie zleci, bo nie będzie chciał mieć problemu. Nie będzie chciał stawiać czoła kobiecie, która będzie wyć z rozpaczy, bo wada jest letalna i nie da się jej wyleczyć. Jak mi powiedział jeden z profesorów, jeszcze medycyna tak daleko nie poszła, żeby umieć mózg, który leży obok, włożyć do czaszki. Po ty strasznym wyroku najbardziej boję o kobiety. Boję się, że ta, która już zdecydowała, że dziecka mieć nie chce czy nie może, zrobi wszystko, żeby ciąże przerwać. Wszystko. Jeżeli potrzebujesz pomocy w dostępie do aborcji, zadzwoń: 28 stycznia 2021 Kobiety, aborcja
218^Rekordowa zbiórka WOŚP: prawie 127,5 miliona! Owsiak na konferencji mówi o aborcji^Katarzyna Kojzar^1 lutego 2021^https://oko.press/rekordowa-zbiorka-wosp-prawie-1275-miliona/^127 495 626 zł – to rekordowa kwota deklarowana po zakończeniu 29. Finału Wielkiej Orkiestry Świątecznej Pomocy. Do północy 1 lutego działają e-skarbonki, a aukcje charytatywne potrwają do 14 lutego. Jurek Owsiak podsumował zbiórkę, odnosząc się także do Strajku Kobiet Tegoroczne hasło WOŚP to „Finał z głową”, bo pieniądze zostaną przekazane na leczenie dzieci z chorobami laryngologicznymi. „Kupimy najnowocześniejszy, zaawansowany sprzęt dla 27 oddziałów laryngologii dziecięcej” – mówił na konferencji podsumowującej zbiórkę kardiochirurg dziecięcy, prof. Bohdan Maruszewski. „To są świetne urządzenia, które pomagają wniknąć do trudnych obszarów – do nosa, oskrzeli, górnych i dolnych dróg oddechowych. Trzeba pamiętać, że będziemy kontynuowali również osiem programów medycznych – w tym badania słuchu noworodków” – dodał. Na koncie WOŚP przed godziną 17:00 zaksięgowano już 24 miliony złotych, a pierwsze podsumowanie finału to rekordowa kwota 127 mln zł – o 12 mln więcej niż rok temu tuż po finale. To kwota o milion wyższa niż całkowita suma 26. Finału w 2018 roku i prawie 2,5 razy wyższa niż zbiórka z 2015 roku. Ostateczny wynik – po zaksięgowaniu wszystkich wpłat, rozliczeniu e-skarbonek i zakończeniu aukcji internetowych – poznamy na początku kwietnia. „Z samych aukcji mamy już 25 milionów – rok temu było to 15 milionów” – mówił Jurek Owsiak podczas konferencji prasowej. 31 stycznia 2021 Wśród aukcji są też te wystawione przez Ogólnopolski Strajk Kobiet, który w sobotę i niedzielę „oddał pole” Wielkiej Orkiestrze. Członkinie OSK włączyły się w akcję, wystawiając na licytacje m.in. zdjęcia z protestów czy zestaw strajkowy – megafon, maseczki z błyskawicą i flagę. Fotografia Wiktorii Glosek z jednej z manifestacji w poniedziałek kosztowała już 2100 zł. Zestaw, który może przydać się podczas marszy dobija do 3 tys. zł. Oprócz tego można licytować m.in. grafikę Marty Frej, zdjęcie z największego protestu zrobione z lotu ptaka i wyjątkowy strój jednorożca. „W nim włamywaliśmy się do Sejmu, w nim prowadziłem tłumy na marszach, w nim skakałem przez płoty i siedziałem na radiowozie, w nim leżałem na jezdniach. Jest on dla mnie bardzo drogi” – napisał Gleb Bartoń, właściciel kostiumu. Kwota licytacji za kostium w poniedziałkowe popołudnie 1 lutego przekroczyła 2 tys. zł. Jerzy Owsiak podczas konferencji prasowej dziękował Strajkowi Kobiet za wsparcie i mobilizację. „Nie dajmy się podzielić” – mówił. Z prawej strony pojawiło się wiele głosów o tym, że współpracując ze Strajkiem Kobiet „WOŚP wspiera aborcję” i że „dzieci będą zbierać na usuwanie ciąż”. 13 stycznia 2020 Do tej krytyki Owsiak nie chciał się odnosić bezpośrednio. Zaznaczył, że Orkiestra skupia się na chorych dzieciach, na które żaden rząd od 1989 roku nie znalazł wystarczającej ilości pieniędzy. „To co robimy od 29 lat pokazuje, jak podchodzimy do życia dzieci, które rodzą się z wieloma wadami. My kupujemy sprzęt do hospicjów, was tam nie widać, nie widać tam systemu” – powiedział. „Nie jesteśmy świrami, wariatami, którzy mówią, że aborcja ma być na pstryknięcie. To jest absolutnie nadużycie. Myślenie o tym jest absolutnym nadużyciem” – mówił Jerzy Owsiak na konferencji. Podkreślił, że jego zdaniem obowiązujący przez lata „kompromis aborcyjny” funkcjonował. „Ale nie zgadzamy się z tą najnowszą ustawą, która jest restrykcyjna i powstała bez żadnego dialogu, w nocy” – komentował, odnosząc się do decyzji Trybunału Przyłębskiej i zmian w ustawie wykreślających z przesłanek do legalnej aborcji przesłankę embriopatologiczną. W  pisaliśmy wielokrotnie, że obowiązująca od 1993 roku ustawa antyaborcyjna nie była żadnym kompromisem, tylko represyjnym prawem godzącym w prawa kobiet: 19 września 2019 24 listopada 2020 5 listopada 2020 Strajk Kobiet jeszcze się nie odniósł do słów Owsiaka. Szef WOŚP zapowiedział, że więcej nie będzie mówił o aborcji, a wypowiedź podczas konferencji to wyjątek. Media, Zdrowie, Jerzy Owsiak, Wielka Orkiestra Świątecznej Pomocy, strajk kobiet
219^Sędzia Piebiak, „kadrowy Ziobry”, kandyduje do neo-KRS. Jeśli Sejm go wybierze, poznamy zamiary PiS^Agata Szczęśniak^1 lutego 2021^https://oko.press/sedzia-piebiak-kadrowy-ziobry-kandyduje-do-neo-krs/^"Główny bohater tzw. afery hejterskiej chce zostać członkiem upolitycznionej Krajowej Rady Sądownictwa. Jeśli Sejm go wybierze, Łukasz Piebiak wzmocni frakcję „jastrzębi"". Będzie to znak, że PiS chce „na ostro"" dokończyć zmiany w sądownictwie „Podjąłem decyzję o zgłoszeniu swojej kandydatury” – ogłosił w poniedziałek 1 lutego 2021 w mediach społecznościowych były wiceminister sprawiedliwości Łukasz Piebiak. Będzie kandydował do Krajowej Rady Sądownictwa. Piebiak chwali się swoimi osiągnięciami w Ministerstwie Sprawiedliwości: „Byłem współautorem i koordynatorem pierwszej od 30 lat fundamentalnej reformy sądownictwa. Wprowadzane zmiany likwidowały patologie wymiaru sprawiedliwości, przez co stałem się celem bezprecedensowego ataku środowisk zagrożonych tymi reformami”. Jednocześnie prosi o poparcie nie tylko sędziów, ale też obywateli: „Dla wzmocnienia demokratycznej legitymizacji mojej kandydatury chciałbym uzyskać poparcie nie tylko sędziów ale i maksymalnie dużej grupy obywateli, którym idea prawdziwej, skutecznej reformy wymiaru sprawiedliwości leży na sercu”.  Szanowni Państwo, w związku z obwieszczeniem Marszałka Sejmu z dnia 20 stycznia 2021 r. o rozpoczęciu procedury zgłaszania kandydatów na członka Krajowej Rady Sądownictwa wybieranego spośród sędziów (M.P. z 25 stycznia 2021 r., poz. 100) podjąłem decyzję o zgłoszeniu swojej kandydatury. Przez prawie 4 lata jako podsekretarz stanu w Ministerstwie Sprawiedliwości sprawowałem nadzór nad sądownictwem powszechnym. Byłem współautorem i koordynatorem pierwszej od 30 lat fundamentalnej reformy sądownictwa. Wprowadzane zmiany likwidowały patologie wymiaru sprawiedliwości, przez co stałem się celem bezprecedensowego ataku środowisk zagrożonych tymi reformami. Właśnie dla powodzenia reformy sądownictwa odszedłem z Ministerstwa Sprawiedliwości, a swojego dobrego imienia zacząłem bronić z powodzeniem w sądach. Dziś to autorzy tych ataków uciekają przed wymiarem sprawiedliwości, a ich fałszywe dowody upadają. Żywię głębokie przekonanie, że reforma która jest niezbędna dla Polski i jej obywateli, zostanie dokończona. Jest to nie tylko potężne wyzwanie legislacyjno – organizacyjne spoczywające na władzy politycznej i aparacie administracyjnym podległym Ministrowi Sprawiedliwości, to również kompleks powinności i uprawnień spoczywających na Krajowej Radzie Sądownictwa, z odpowiedzialnością za stan kadry sędziowskiej na czele. Moje doświadczenie i wiedza dotyczące realnego stanu wymiaru sprawiedliwości będą niezmiernie pomocne w tym dziele. Dlatego zwracam się do każdego z Państwa o wsparcie mojej kandydatury swoim podpisem. Dla wzmocnienia demokratycznej legitymizacji mojej kandydatury chciałbym uzyskać poparcie nie tylko sędziów ale i maksymalnie dużej grupy obywateli, którym idea prawdziwej, skutecznej reformy wymiaru sprawiedliwości leży na sercu. Wzory urzędowe list poparcia można znaleźć tu. Sędziów zachęcam do udzielenia poparcia na obydwu listach: w końcu jesteśmy obywatelami jak wszyscy inni. Podpisane listy poparcia proszę przesyłać na adres: Łukasz Piebiak, skrytka pocztowa nr 74, 00-968 Warszawa 45 w terminie do 19 lutego b.r. włącznie. 25 lutego b.r. upływa termin złożenia list do Marszałka Sejmu. Dziękuję za wszelką pomoc. Z poważaniem, sędzia Łukasz Piebiak. W styczniu 2021 w KRS zrobił się wakat. Na emeryturę przeszła kończąca 70 lat sędzia Teresa Kurcyusz-Furmanik. Kandydatury mogą zgłaszać grupy 25 sędziów lub dwóch tysięcy obywateli. Ostatecznego wyboru dokona Sejm. Piebiak to jeden z głównych bohaterów tzw. afery hejterskiej z 2019 roku. Od 2015 był wiceministrem sprawiedliwości. W sierpniu 2019 podał się do dymisji po tym, jak Onet ujawnił, że miał zainicjować i koordynować akcję hejterską wymierzoną w sędziów krytykujących zmiany w wymiarze sprawiedliwości wprowadzane przez PiS. Ofiarą prześladowań padł m.in. szef stowarzyszenia Iustitia Krystian Markiewicz. 20 sierpnia 2019 Według Onetu Emilii, znanej na Twitterze jako „mała Emi„, Piebiak radził, by wykorzystała anonimowe oszczerstwa wobec Krystiana Markiewicza, „nie zostawiając śladów”: „Ludzie to rozniosą, a Markiewicz przygaśnie wiedząc co na niego jest” – miał pisać. Piebiak miał też według Onetu należeć do grupy „Kasta” na komunikatorze WhatsApp. Należeli do niej sędziowie sympatyzujący z obozem władzy. W grupowych wiadomościach obrzucali wyzwiskami sędziów, wulgarnie z nich żartowali. Członek tej grupy, sędzia Konrad Wytrykowski, miał wymyślić akcję wysyłania anonimowych pocztówek do I Prezes Sądu Najwyższego Małgorzaty Gersdorf z hasłem „Wypierdalaj”. Za „aferę hejterską” do dziś nikt nie poniósł odpowiedzialności. Ofiarami pozostają sędziowie, którzy byli szykanowani przez „małą Emi”. W rozmowie z „Dziennikiem Gazetą Prawną” Piebiak uznał aferę hejterską za „sztuczną i wydumaną”, stwierdził, że nie ma sobie nic do zarzucenia. Skoordynowane ataki w mediach społecznościowych dotknęły co najmniej 20 sędziów, m.in. związanych ze stowarzyszeniem Iustitia. Członkowie Iustitii, w tym jej szef, Krystian Markiewicz, złożyli zawiadomienia do prokuratury w tej sprawie. O postępach w śledztwie nie słychać. 3 października 2019 4 października 2019 Jednak to nie cała działalność Piebiaka wymierzona w niepokornych sędziów. Stał też na czele specgrupy w Ministerstwie Sprawiedliwości, która miała się zajmować dyscyplinarkami sędziów. 15 września 2018 W 2019 roku prześwietliliśmy aktywność Piebiaka na Facebooku. Były wiceminister obserwował m.in. strony: Mam Beke z Lewactwa, Beka z totalnej opozycji, Lewakuacja, Popieranie PO świadczy o brakach w samodzielnym rozumowaniu, Wataha – nie dorżniecie nas, Chujowy Lwów, Kretynika polityczna. Wiele z nich jest związana ze skrajną prawicą. Po odejściu z ministerstwa Piebiak pracuje w Instytucie Wymiaru Sprawiedliwości, również podległym Zbigniewowi Ziobrze. Były wiceminister chce teraz być nie tylko członkiem KRS, ale także awansować na sędziego Naczelnego Sądu Administracyjnego. W październiku zgłosił swoją kandydaturę i tam. Jak pisaliśmy, upolityczniona KRS podzieliła się na frakcję „jastrzębi” i „gołębi”. Pierwsi są związani ze Zbigniewem Ziobrą i z Piebiakiem. Drudzy – opowiadają się za bardziej umiarkowanym kursem, nie chcą, by członkowie nowej KRS awansowali samych siebie. To „jastrzębie” odpowiadają za niedawny przewrót w KRS. 14 stycznia 2021 roku nagle został odwołany przewodniczący KRS, Leszek Mazur, który wcześniej krytykował w mediach proceder dorabiania na dietach przez członków tej frakcji. Już 29 stycznia Rada wybrała nowego przewodniczącego – został nim Paweł Styrna, związany z frakcją „gołębi”. Dostał 12 głosów, a kandydat „jastrzębi” – 10. Okazało się, że zwolennicy ostrego kursu nie mają większości. W oświadczeniu Łukasz Piebiak pisze, że dokończenie „reformy” sądownictwa spoczywa również na KRS – „z odpowiedzialnością za stan kadry sędziowskiej na czele”. I on chce w tym „dziele” pomóc. KRS między innymi decyduje o awansach sędziowskich. Rozpatruje kandydatury na sędziów wszystkich szczebli – od Sądu Najwyższego po sądy powszechne. Zajmuje się też przenoszeniem sędziów w stan spoczynku, czuwa nad przestrzeganiem zasad etyki zawodowej, może żądać wszczęcia postępowań dyscyplinarnych. I powinna bronić sędziowskiej niezależności – czego nie robi. Członkami Rady są dziś głównie sędziowie współpracujący z resortem Zbigniewa Ziobry. Sądownictwo, Władza, Łukasz Piebiak"
220^Mieszkam w Afganistanie. Zapraszam Przyłębską do Kabulu, pokażę, w jakim poszła kierunku [WIDZĘ TO TAK]^Jagoda Grondecka^1 lutego 2021^https://oko.press/zapraszam-magister-przylebska-do-kabulu/^Mam nadzieję, że aborcyjny wyrok Trybunału Przyłębskiej będzie dzwonkiem alarmowym dla tych, którzy uważają, że religijni fundamentaliści to tylko brodaci faceci w turbanach - pisze Jagoda Grondecka, iranistka, komentatorka spraw bliskowschodnich* Odkąd Trybunał Konstytucyjny opublikował uzasadnienie wyroku w sprawie aborcji, prawo aborcyjne w Polsce stało się bardziej restrykcyjne niż w Islamskiej Republice Iranu czy Afganistanu. Z jednej strony wzbudza to mój sprzeciw, gniew i strach. Z drugiej – mam nadzieję, że będzie to dzwonek alarmowy dla tych, którzy uważają, że religijni fundamentaliści to tylko brodaci faceci w turbanach. Nie, drodzy państwo. Kroczymy tą samą drogą, co wiele innych państw, w których za sprawą fundamentalizmu dokonuje się erozja praw człowieka, w szczególności praw kobiet i mniejszości seksualnych. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik “Prowadzenie domu jest zawodem. Świetnym zawodem. Ważnym zawodem. Zawodem, który buduje przyszłość” – te słowa ajatollaha Alego Chameneiego, duchowego i politycznego przywódcy Iranu, są wyjątkowo emblematyczne dla wyobrażenia fundamentalistów o roli kobiety w społeczeństwie. Bez trudu można wyobrazić je sobie w ustach polskich hierarchów Kościoła Katolickiego. Chamenei wyraził także zapatrywanie, że “równość płci to największy błąd państw Zachodu”. Jest to z jednej strony pobożne życzenie – bo w żadnym, nawet najbardziej postępowym państwie, nie mamy do czynienia z całkowitą równością płci. Z drugiej, typowe dla fundamentalistów religijnych normalizowanie nierówności między płciami, nadawanie boskiego uzasadnienia patriarchalnym prawom i praktykom. Irańska rewolucja w 1979 roku, która obaliła szacha i wyniosła do władzy ajatollahów, zaprowadziła nowy system, unikalną w skali świata hybrydę nieliberalnej demokracji i teokracji. Jej pierwszymi ofiarami padły kobiety. W 1981 roku, a więc w zaledwie dwa lata po rewolucji, wprowadzono nakaz noszenia hidżabu przez wszystkie kobiety i dziewczynki powyżej 9 roku życia. Za tym najbardziej widocznym sposobem kontroli kobiet poszły inne restrykcje: segregacja ze względu na płeć w miejscach pracy, szkołach, na plażach i wydarzeniach sportowych. W życie weszło też wiele nowych praw dotyczących rozwodu, opieki nad dzieckiem czy dziedziczenia – wszystkie dla kobiet niekorzystne. Na ulicach irańskich miast pojawiła się policja obyczajowa, mająca za zadanie sprawdzać, czy Iranki noszą się odpowiednio skromnie, a chusta zakrywa włosy jak należy. Jak pisze Masih Alineżad, irańska dziennikarka i aktywistka, “rewolucja wzięła nasze ciała za zakładników i wciąż je przetrzymuje”. Oczywiście, problem ten nie dotyczy jedynie fundamentalizmu muzułmańskiego. Fundamentaliści wszelkiej maści i proweniencji odrzucają uniwersalność praw człowieka i równość wszystkich osób wobec tych praw. Co to może oznaczać dla kobiet? Nakaz “skromnego ubioru”, odbieranie praw reprodukcyjnych, dyskryminację czy nawet groźby, jeśli nie wpisują się w stosowne stereotypy płciowe. Religijni fundamentaliści sprzeciwiają się autonomii kobiet i jakiejkolwiek zmianie, która miałaby przywrócić im kontrolę nad swoją seksualnością. Normalizują nierówność między płciami, a swoim patriarchalnym prawom i praktykom nadają boskie uzasadnienie. Retoryka o zachowaniu “kultury i tradycji” pomaga tworzyć kulturę bezkarności wokół wielu nadużyć wobec kobiet. Kobiety cierpią wszędzie, gdzie prawdy wiary biorą górę nad prawdami rozumu. Z przeprowadzonego w 2009 r. wśród aktywistek na rzecz praw kobiet w 160 krajach badania “New insights on religious fundamentalisms: research highlights” wynika, że 8 na 10 z nich doświadczyło negatywnego wpływu fundamentalizmu religijnego na prawa kobiet. W badaniu, w którym wzięło udział 1600 kobiet, podano ponad 600 przykładów tego zjawiska. Kiedy je pogrupowano, wyróżniono pięć najczęściej powtarzających się: Brzmi znajomo? Kontrola nad autonomią kobiecego ciała i sztywne normy płciowe to charakterystyczna cecha fundamentalistów wszystkich wyznań, pod każdą długością geograficzną. Od kilku lat sytuacja konsekwentnie się pogarsza, o czym alarmują eksperci i aktywiści. W 2014 w maleńkim Brunei wprowadzono nowy kodeks karny oparty o skrajnie ekstremistyczną interpretację praw szariatu, która przewiduje takie kary, jak np. kamieniowanie za cudzołóstwo. Wzmożenie chrześcijańskiej prawicy w Stanach Zjednoczonych doprowadziło do wprowadzenia 288 regulacji utrudniających dostęp do aborcji między 2010 a 2018 rokiem. Od Polski po Brazylię, religijni fanatycy z całego świata próbują przepchnąć całkowity zakaz terminacji ciąży. To tylko kilka przykładów z setek ataków napędzanych przez religijny fundamentalizm, a wymierzonych w kobiety i ich pracę na rzecz rozwoju społeczeństwa. Głównego wroga fundamentalizm religijny upatruje w świeckim państwie – takim, które zajmuje się raczej demokratycznymi reformami czy poprawą sytuacji ekonomicznej aniżeli duchowym wymiarem życia. Fundamentaliści w takim systemie upatrują zagrożenia anihilacją wartości. Jeśli zniknie religia, czy pozostanie moralność? Czy istnieje moralność zdesakralizowana? 17 stycznia 2021 Jak pisał Dostojewski w “Braciach Karamazow”, gdyby Bóg nie istniał, wszystko byłoby dozwolone. Podobnemu niepokojowi dał wyraz Jarosław Kaczyński w stwierdzeniu, że “każdy dobry Polak musi wiedzieć, jaka jest rola Kościoła”, bowiem “poza Kościołem jest tylko nihilizm”. Fundamentaliści za źródło prawa poczytują więc nie świeckie kodeksy, ale swoje święte teksty. Stare przekonania i zamierzchłe tradycje przekładają na współczesne praktyki, używając religii, by sprawować autorytarną władzę. Kiedy w 1996 roku talibowie przejęli władzę nad Kabulem i ogłosili powstanie Islamskiego Emiratu Afganistanu, rządziło nimi reakcjonistyczne pragnienie zbudowania społeczeństwa w oparciu o wzorce z VII wieku. Nic to, że islam powstawał wtedy na Półwyspie Arabskim w określonej rzeczywistości politycznej i społecznej. Skoro całkowita niezależność kobiety od mężczyzny była niemożliwa w czasach życia Proroka, dziś też nie można dopuścić do równouprawnienia. Kobiety praktycznie wyrugowano z życia społecznego, odmówiono im prawa do edukacji (u szczytu talibskich rządów wskaźnik analfabetyzmu wśród kobiet wynosił 90 proc.), pracy zawodowej, opieki zdrowotnej. Symbolem tamtego okresu stała się słynna niebieska burka, bez której żadna Afganka nie mogła pokazać się publicznie. Standardowym modelem obuwia stały się gumowe klapki, stukot damskich pantofli mógł bowiem powodować u mężczyzn niezdrową ekscytację. Ciała kobiet stały się takim samym polem walki jak miasta i wsie, a batalie o długość nogawki czy zasłonę na twarzy równie zaciekłe, jak walki zbrojne. Stosunek talibów do kobiet zwięźle oddaje pasztuńskie przysłowie: kar yar gar – “w domu lub na cmentarzu”, wskazując na dwa miejsca, w których kobieta może się znajdować. Często okazuje się ono przerażająco dosłowne. Wiele kobiet, które doświadczyły usankcjonowanej “kulturą” i “tradycjami” przemocy domowej (a według badań jej ofiarami miało paść co najmniej 87 proc. Afganek), w obliczu niemożności ucieczki od oprawcy wybiera śmierć. Choć rząd talibów został obalony przeszło 20 lat temu, przez Afganistan wciąż przetacza się plaga samospaleń zdesperowanych kobiet. Fundamentaliści przedmiotowo posługują się kobietami jako symbolem wspólnoty, ucieleśnieniem jej “kultury i tradycji”. Według tej narracji kobiety stoją na straży norm kulturowych i społecznych, a na swoich barkach niosą honor całej rodziny – toteż ich cielesność musi być przedmiotem religijnej kontroli. W Afganistanie sytuacja praw kobiet uległa wprawdzie poprawie na gruncie prawnym, ale głęboko zakorzenione przekonania pozostały, a przejawy postępu są zaciekle zwalczane. W grudniu 2020 policji udało się spacyfikować zamachowca-samobójcę, który planował sięgnąć raju z grzesznego miejsca, jakim była jedna z kabulskich siłowni dla kobiet. Nie przystoi wszak, żeby te w obcisłych strojach wykonywały prowokujące ruchy – mimo, że nie ćwiczą razem z mężczyznami. Na celowniku religijnych fanatyków są także kobiety wykonujące stereotypowo męskie zawody, np. prawniczki, a także takie, które bezwstydnie obnoszą się przed całym krajem ze swoim obliczem, jak dziennikarki telewizyjne. Życie społeczne należy do mężczyzn, którzy spotykają się w restauracjach i kawiarniach, kiedy ich żony wiernie czekają z dziećmi w domu. Kobiety są bezlitośnie oceniane i dyscyplinowane za jakikolwiek próby wyłamania się z ultrakonserwatywnego porządku. Starym jak świat i jednym z najważniejszych sposobów na dyscyplinowanie kobiet jest ograniczanie ich praw seksualnych i reprodukcyjnych, np. poprzez ograniczenie dostępu do opieki medycznej. To zjawisko obrazuje film irańskiego reżysera Alego Asgariego pt. “Znikanie”. Para młodych ludzi, która właśnie po raz pierwszy uprawiała seks, spędza długą noc, jeżdżąc po Teheranie od szpitala do szpitala, ponieważ dziewczyna nie przestaje krwawić. Niestety, konsultacja ginekologiczna w każdej placówce wymaga zaświadczenia, że są oni małżeństwem lub zgody rodziców dziewczyny, o co z oczywistych powodów nie może ona ich poprosić. Po wielu godzinach para kończy tak, jak wiele Polek pragnących przerwać ciążę – w podziemiu. Przez instytucję małżeństwa sprawuje się opresyjną kontrolę nad kobiecą seksualnością. W Indiach fundamentaliści hinduistyczni walczyli o powrót do praktyki sati, zgodnie z którą wdowa ma dokonać samospalenia na stosie pogrzebowym męża, a w mieście Ahmadabad organizowali protesty przeciwko aborcji – mimo że hinduizm, w przeciwieństwie do katolicyzmu, nie jest jej doktrynalnie przeciwny. Kontrolowanie kobiet jest bowiem bardzo praktycznym sposobem, by zyskać większą kontrolę społeczną, a później polityczną. Fundamentaliści chcą sprawować władzę na każdym poziomie, w skali mikro – rodziny, i skali makro – narodu. Religijnego dyskursu używają do ochrony władzy i przywileju. Fundamentaliści religijni, od Afganistanu po Polskę, zaprowadzają dyskryminację, przyczyniają się do wzmacniania i legitymizacji przemocy wobec grup mniejszościowych. Często robią to przy cichym przyzwoleniu rządów czy społeczeństw, które gotowe są pójść na ustępstwa w kwestiach natury “obyczajowej” i złożyć na ołtarzu np. prawa kobiet. Tymczasem fundamentalizm zagraża wszystkim, bo zagraża demokracji z jej wiarą w wolność ekspresji, równość wobec prawa, prawa jednostki. Nie objawia się nagle w swojej pełnej krasie – to proces podobny do gotowania żaby, powolnego przejmowania kontroli nad ciałami kobiet, promowania patriarchalnego porządku i “tradycyjnej” rodziny, coraz bardziej restrykcyjnego podejścia do ról płciowych. Przykład? Węgry, które zapisały w znowelizowanej konstytucji, że “matka jest kobietą, a ojcem mężczyzną”. Czy rodzimi fundamentaliści, którzy coraz śmielej snują marzenia chociażby o zakazie rozwodów. Fundamentaliści korzystają z tego, że często zbywamy te kwestie jako “tematy zastępcze” – zamiast konsekwentnie przeciwstawiać się każdej próbie zamachu na autonomię obywateli. Jestem z wykształcenia iranistką i spędziłam w tym kraju sporo czasu. Od września mieszkam w Afganistanie. Miałam okazję wielokrotnie i z bliska przyglądać się, do czego prowadzi mariaż tronu z ołtarzem, przyzwolenie na opresję wobec kobiet czy mniejszości, ograniczanie praw seksualnych i reprodukcyjnych, kształtowanie prawa pod wpływem grup wyznaniowych. Nie wydaje mi się, żeby pani magister Julia Przyłębska zdawała sobie sprawę, jak wygląda państwo, które dopuszcza się dyskryminacji wobec połowy swoich obywateli. Jeśli ma ochotę się przekonać, serdecznie zapraszam. Chętnie pokażę jej, w jakim kierunku poczyniła krok. Przed dwoma tygodniami strzałami w głowę zamordowano na ulicy, nieopodal mojego domu, dwie kobiety pracujące jako sędzie. Zginęły właśnie dlatego, że śmiały wykonywać ten stereotypowo niekobiecy zawód, wpychać się do zmaskulinizowanego świata. Młode Afganki przy kawiarnianych stolikach szeptem zastanawiają się, skąd wziąć tabletki antykoncepcyjne, bo jako niezamężne nie mogą po prostu udać się do ginekologa i poprosić o receptę. Ofiary przemocy domowej latami, a często nawet całe życie, trwają przy swoich oprawcach, bo tradycja ani prawo nie przewidują możliwości rozwodu czy opuszczenia przez żonę domu męża. Tylko o legalną aborcję łatwiej niż w Polsce. Jagoda Grondecka – Iranistka, publicystka i komentatorka ds. bliskowschodnich, współpracuje z „Kulturą Liberalną”. Absolwentka Instytutu Stosunków Międzynarodowych UW. Doświadczenie zdobywała m.in. w ambasadach RP w Teheranie i Islamabadzie. Współautorka publikacji „Muzułmanin, czyli kto? Materiały dydaktyczne dla nauczycieli i organizacji pozarządowych”. Świat, Władza, Kobiety, Julia Przyłębska, Jarosław Kaczyński, aborcja Afganistan Indie islam
221^Wizjoner Morawiecki ma nowy wielki plan. Wygląda nieźle, ale poprzedni też wyglądał^Jakub Szymczak^1 lutego 2021^https://oko.press/wizjoner-morawiecki-ma-nowy-wielki-plan-wyglada-niezle-ale-poprzedni-tez-wygladal/^"Na lata po pandemii i kryzysie rząd szykuje Nowy Polski Ład. Ujawniono już założenia projektu. To mieszanka starych i nowych pomysłów w obszarach, w których PiS dramatycznie zawiódł. I jeszcze więcej ""patriotyzmu"" „Nowy polski ład to nasz plan na czas po pandemii, w którym będą przedstawione przede wszystkim zamierzenia inwestycyjne i propozycje dotyczące wielu dziedzin życia społecznego i gospodarczego” – napisał 26 stycznia premier Morawiecki na Facebooku. Nazwa to jasne nawiązanie do Nowego Ładu prezydenta USA, Franklina D. Roosvelta. Jego reformy ekonomiczne po wielkim kryzysie na koniec lat 20. w Stanach Zjednoczonych podniosły kraj z zapaści i zmieniły paradygmat gospodarczy – otworzyły drogę do szerszych ingerencji państwowych w politykę gospodarczą na całym świecie. Ich sukces sprawił, że prawie sto lat później różne złożone plany reform dalej nazywa się nowym ładem. Mamy europejski Nowy Zielony Ład, mamy Nowy Polski Ład Morawieckiego. To pomysł na ucieczkę do przodu i próbę poukładania naszej rzeczywistości po pandemii. Rząd nie radzi sobie dobrze z walką z pandemią, ma na karku buntujących się przedsiębiorców, do tego partia wywołała potężny społeczny kryzys, zaostrzając i tak już skrajnie opresyjne prawo aborcyjne. Od trzech miesięcy notuje stosunkowo niskie wyniki w sondażach – z większości z nich wynika, że gdyby wybory odbyły się teraz, partie liberalnej i lewicowej opozycji mogłyby wspólnie stworzyć rząd. Jedną z odpowiedzi na ten kilkumiesięczny polityczny kryzys ma być więc Nowy Polski Ład. Czy ma szansę go załagodzić i przywrócić PiS wizerunek partii prorozwojowej? 21 stycznia 2021 W tym momencie zaproponujmy małą zabawę. Spróbujcie, drodzy czytelnicy, przypomnieć sobie jeden punkt z głośnego swego czasu „Planu Morawieckiego”. Co wtedy proponował nam premier? Jeżeli udało wam się przypomnieć choć jedną rzecz, gratulujemy świetnej pamięci. Z pewnością jednak większość z was na to pytanie nie potrafi odpowiedzieć. Ostatni wielki plan rozwojowy podpisany nazwiskiem premiera został właściwie zapomniany. Morawiecki, gdy był jeszcze tylko ministrem rozwoju, zaprezentował Plan Morawieckiego, którego założenia przyjął rząd 16 lutego 2016. Rok później plan zmienił się w Strategię na Rzecz Odpowiedzialnego Rozwoju. Co stało się z najważniejszymi zapowiedziami? Przyjrzyjmy się części z nich. Poniżej dwa zapowiadane na 2020 rok wskaźniki makroekonomiczne: Stopa inwestycji pokazuje, jaka część PKB jest przeznaczana na inwestycje. Im więcej kraj inwestuje, tym ma większe zdolności produkcyjne i nowocześniejszą infrastrukturę, która pozwala na sprawniejszą konkurencję. To pozwala na szybszy rozwój. W III kwartale 2020 stopa wyniosła 17,2 proc. – to najniższy wynik od 1995 roku. Załóżmy jednak, że problemem jest tutaj pandemia. Jak było wcześniej? Nigdy do realizacji planu się nie zbliżyliśmy. Na początku rządów PiS stopa spała i osiągnęła 17,3 proc. Na początku 2019 roku zbliżała się do 19 proc., ale od tego czasu znów spada. PKB na mieszkańca w 2019 roku w Polsce wynosiło 73 proc. średniej UE w PPS (standardach siły nabywczej). Trudno dziś powiedzieć, czy „plan Morawieckiego” od początku był tylko marketingową wydmuszką, czy też w rządzie wierzono w jego realizację. Tak czy inaczej, spektakularnie się na nim wyłożono. Częścią planu był też Plan Budowy Kapitału, na który składały się Pracownicze Plany Kapitałowe – wspomagany przez rząd program oszczędnościowy. Rząd zakładał, że przystąpi do niego 75 proc. pracowników. Po trzech z czterech etapów wdrażania PPK, w programie zostało jedynie około 30 proc. pracowników. Innym pomysłem z planu był Program Rozwoju Elektromobilności. Rząd założył, że do 2025 roku na polskich drogach ma jeździć milion samochodów elektrycznych. W 2020 roku realizację tego planu miażdżąco oceniła NIK. „Winne były opóźnienia w realizacji poszczególnych zadań oraz brak konsekwencji we wdrażaniu zaplanowanych instrumentów” – pisali kontrolerzy Izby. Do końca 2020 roku takich pojazdów miało być zarejestrowanych 50 tys. W październiku 2020 było ich 17 tys. A jak szła realizacja budowy innowacyjnych, bezemisyjnych autobusów? NIK: „Brak odpowiednich analiz sprawił, że postawiono nierealne w polskich warunkach gospodarczych wymagania”. Program zarzucono w kwietniu 2020, zmarnowano 7 mln złotych. 23 lipca 2019 „To potężne przedsięwzięcie, które jest w centrum całego wielkiego planu IV Rzeczypospolitej” – mówił 5 lat temu o planie Jarosław Kaczyński. Dziś wicepremier i prezes PiS mówi: „Plany będą niedługo przedstawione, są naprawdę ambitne, daleko idące, są w dalszym ciągu prospołeczne, ale nastawione na to, żeby działanie dla społeczeństwa, w tym także dla tych grup, którym jest trudniej, było połączone z działaniem prorozwojowym, bo Polska musi szybko, szybciej, wyraźnie szybciej niż kraje zachodniej Europy, rozwijać się”. Zobaczmy, co dla Polski na najbliższe lata proponuje nam premier Morawiecki. Nowy Polski Ład nie został jeszcze oficjalnie przedstawiony. Do jego założeń dotarli natomiast dziennikarze „Pulsu Biznesu”. Nowy Ład to nie tylko projekt gospodarczy na kilka najbliższych lat. Jego treść bardziej przypomina program wyborczy, gdzie w najważniejszych aspektach życia publicznego władza obiecuje realizację kolejnych projektów. Opiera się na 16 filarach: Ta lista przypomina spis ministerstw – Nowy Ład obejmuje właściwie wszystkie aspekty polityki publicznej. Miał zostać przedstawiony jesienią, ale przeszkodziła temu jesienna fala pandemii. Co znajduje się w nowym planie? Dziennikarze „Pulsu Biznesu” ujawniają tylko część projektów. Z omówienia projektu wynika, że w części o finansach publicznych znajdują się przede wszystkim założenia makroekonomiczne. Według autorów Nowego Ładu dług publiczny będzie wysoki, ale nie jest to zagrożeniem dla finansów publicznych – popyt na obligacje jest duży. Kurs złotego do światowych walut pozostanie stabilny. A przy stabilnych finansach można realizować różne rozwojowe projekty. Jak rząd chce tym razem zrealizować wzrost inwestycji? Firmy mają inwestować dzięki estońskiemu PIT – o rozwiązaniu pisaliśmy już tutaj. Reinwestowane w firmie zyski mają nie podlegać opodatkowaniu. Rząd ma też ambitne plany na publiczne inwestycje. Do 2030 roku chce zrealizować kompletną sieć dróg szybkiego ruchu. Pozostaje mieć nadzieję, że to zadanie będzie realizowane sprawniej, niż część obecnych projektów – budowa S5 przeciąga się już trzy lata, wciąż występują problemy z ukończeniem autostrady A1, która ma być gotowa w 2022 roku. A poza tym, PiS szykuje znane nam projekty, jak Centralny Port Komunikacyjny, Rail Baltica, przekop Mierzei Wiślanej. „Państwo będzie odgrywać rolę głównego inwestora za pośrednictwem emisji obligacji rozwojowych i montażu finansowego środków europejskich” – napisano w projekcie programu. Pieniądze na finansowanie to jedno, skuteczność w ich realizacji to inna sprawa. O tym, że z ekonomicznego punktu widzenia przekop Mierzei Wiślanej nie ma wiele sensu, pisaliśmy już w  wielokrotnie. Z Centralnego Portu Komunikacyjnego pierwszy samolot ma odlecieć już za sześć lat. Według uchwały rządu premier Beaty Szydło z 2017 roku, budowa powinna już trwać. Co z mieszkaniami? Po pierwsze – większe wsparcie z obsługiwanego przez BGK funduszu dopłat. W przypadku TBS wysokość dopłaty ma wzrosnąć z 20 proc. do 35 proc. kosztów inwestycji. W przypadku mieszkań komunalnych – z 35 proc. do aż 80 proc. Autorzy programu zapowiadają też ustawę, według której gminy, które oddadzą inwestorowi grunty, otrzymają w zamian część lokali. Ma to budowę mieszkań przyspieszyć. To potencjalnie dobre pomysły. Dotychczas pisowski program budowy mieszkań – Mieszkanie Plus – okazał się spektakularną klęską. Miało być 100 tys. nowych mieszkań rocznie. W czerwcu 2020 pisaliśmy o 909 lokalach w cztery lata. Rząd przestał się programem chwalić. W Nowym Polskim Ładzie mamy też zapowiedź wprowadzenia katalogu standardów urbanistycznych. Zobowiązywałby on inwestorów do zapewnienia mieszkańcom dostępu do podstawowych usług publicznych jak szkoły i przedszkola czy do terenów zielonych. To oczywiście dobry pomysł, czekamy na szczegóły. W obszarze zdrowia premier zapowiada wzrost nakładów na ochronę zdrowia do 6-7 proc. PKB. Ma powstać Fundusz Modernizacji Szpitali i Fundusz Medyczny, który da środki na realizację „niewielkich inwestycji” w placówkach medycznych. Częścią planu jest też drugi krok reformy sieci szpitali. Zmianę organizacji zapowiedziało Ministerstwo Zdrowia w grudniu 2020. Jakie programy dotyczące szkolnictwa przewiduje plan? To m.in. więcej godzin wychowania fizycznego i projekt o intrygującej nazwie „Żywa Edukacja”. Na razie wiemy tylko, że w jego ramach „wiedzę mają przekazywać uczniom nie tylko nauczyciele”. Uczniowie będą też zdobywać kompetencje cyfrowe które „do każdej szkoły zaniesie latarnik cyfryzacji”. Kolejny pomysł to klasyk wśród konserwatywnych projektów edukacyjnych – więcej lekcji historii, szczególnie w szkołach średnich i na maturze. Łatwo domyślić się, że będzie to historia w narodowo-katolickim wydaniu. Szczególnie że autorzy NPŁ w części o edukacji wspominają też o zapowiadanym przez prezydenta Dudę w kampanii wyborczej 2020 Funduszu Patriotycznym – znajdą się więc pieniądze na murale i tablice poświęcone „bohaterom”. 29 stycznia 2021 Czas na część o rodzinie – powstać ma Instytut na rzecz Rodziny i Demografii, który będzie wdrażać politykę prorodzinną. Pozostaje mieć nadzieję, że będzie to robić skuteczniej niż program 500 plus, który miał działać prodemograficznie, ale po pięciu latach nie zmienił nic, Polaków ubywa w rekordowym tempie. Mamy rekordową liczbę zgonów od II wojny światowej (486 tys. osób) i rekordowo niską liczbę urodzeń (dokładnych danych jeszcze nie ma, ale GUS szacuje, że będzie to ok. 360 tys. urodzeń). Przyczynia się do tego polska reakcja na epidemię, kryzys ochrony zdrowia i praktyczny brak polityki prodemograficznej. Na plus należy zaliczyć finansowanie przez rząd szczepionki na wirus HPV, który powoduje raka szyjki macicy. Podwyższone mają zostać kary za stosowanie przemocy domowej. Podsumowując – w obecnej formie Nowy Polski Ład wygląda na zbiór starych i nowych pomysłów, nie widać w nim punktów, które miałyby zdefiniować politykę w taki sposób, jak np. program 500 plus. Część projektów zapowiada się pozytywnie. Problem w tym, że mają być one realizowane w obszarach, gdzie rząd PiS dramatycznie zawiódł – jak zdrowie czy mieszkalnictwo. Na razie nie mamy powodów sądzić, że NPŁ będzie czymś więcej niż plan Morawieckiego, który okazał się głównie PR-ową wydmuszką. 28 stycznia 2021 Gospodarka, Mateusz Morawiecki, Nowy Polski Ład"
222^Prokuratura Ziobry stawia się ponad sądem. Nie uznaje orzeczenia w sprawie Giertycha^Mariusz Jałoszewski^1 lutego 2021^https://oko.press/prokuratura-ziobry-stawia-sie-ponad-sadem-ws-giertycha/^Prokuratura w ostentacyjny sposób łamie orzeczenie sądu i dalej zleca CBA prowadzenie śledztwa przeciwko Romanowi Giertychowi. Mimo że sąd uznał to za bezprawne. Adwokat zapowiada, że złoży na to zawiadomienie do prokuratury i będzie domagać się aż 1 mln zł odszkodowania  Prokuratura Ziobry za nic ma ostateczne orzeczenia sądu. Chce tylko dopaść adwokata Romana Giertycha. Obecnie to numer jeden wśród ściganych przez władzę PiS. Właśnie ogłosiła, że wbrew dwóm orzeczeniom poznańskiego sądu, głośne śledztwo obejmujące Romana Giertycha i innych nadal będzie prowadzić CBA, czyli zaufana służba PiS. Choć poznański sąd dwa razy orzekł, że to bezprawne, a podejmowane dotychczas działania przez CBA były nielegalne. Zlekceważenie wyroków sądu zapowiedziała Prokuratura Regionalna w Lublinie, która orzeczenia sądu uważa, za „bezpodstawne”. „Żaden Sąd ani sędzia, nie ma kompetencji ustawowych, do decydowania kto prowadzi śledztwo, jaki ma być jego zakres i kto ma w nim status podejrzanego” – ogłosiła w komunikacie. „Prokuratura nie jest nad sądami, to sądy oceniają prokuraturę. To pierwsza taka sytuacja w Polsce, że prokurator mówi, że nie zastosuje się do orzeczenia. To zamach na sądy i rewolucja wywracająca konstytucyjny porządek w państwie. Bo to oznacza, że prokurator może nie wykonywać też innych orzeczeń sądu i jak nie będzie chciał np. wypuścić obywatela z więzienia, to go nie wypuści. Znika trójpodział władzy, zamiast sądu zostanie tylko prokurator nierespektujący prawa i orzeczeń” – mówi  adwokat Roman Giertych. Prokuratura Regionalna w Lublinie wydała oświadczenie w piątek 29 stycznia 2021 roku po tym, jak poznański sąd orzekł, że zatrzymanie dwóch osób do śledztwa w sprawie spółki deweloperskiej Polnordu było nielegalne. W związku z tą sprawą jest też ścigany Roman Giertych. Do zatrzymań doszło w połowie października 2020 roku. Prokuratura uważa, że miały one związek z rzekomym wyprowadzeniem 92 mln zł z Polnordu. I w piątek poznański sąd orzekł, że zatrzymanie dwóch osób ze spółki Polnord było bezprawne, bo zrobiło to CBA, które zgodnie z prawem zajmuje się korupcją dotyczącą urzędów i spółek państwowych. A sprawa Polnordu to zwykła sprawa gospodarcza, nie ma tu korupcji. Zaś sama spółka jest prywatna – państwowe spółki mają w niej po kilka procent udziałów. To drugie takie orzeczenie. Po raz pierwszy poznański sąd orzekł, że CBA nie może się tą sprawą zajmować tydzień temu. Wtedy oceniał legalność zatrzymania Romana Giertycha. I orzekł, że było nielegalne właśnie z powodu zlecania przez prokuraturę czynności CBA. Ta w pełni podporządkowana PiS agencja sprawą Giertycha zajmuje się niemal od początku tego śledztwa. Ale sąd zauważył, że ze względu na charakter sprawy nie leży ona w ustawowych kompetencjach CBA. Pisaliśmy o tym w : 22 stycznia 2021 W wydanym w piątek komunikacie lubelska prokuratura upiera się jednak przy tym, co sąd uznał za bezprawne. Pisze, że „Centralne Biuro Antykorupcyjne jest właściwą służbą do prowadzenia wielkich śledztw gospodarczych, w tym śledztwa dotyczącego przywłaszczenia środków pieniężnych spółki giełdowej Polnord”. Wbrew temu, co orzekły dwa sądy, przekonuje, że „przestępstwa menedżerskie” znajdują się w ustawowych kompetencjach CBA, bo godzą one w „interesy ekonomiczne państwa”. Lubelska prokuratura zapowiada, że „CBA będzie dalej prowadzić postępowanie karne, dotyczące przywłaszczenia środków Polnordu. Śledztwo to ma bezpośredni związek z ustawowymi zadaniami CBA i przynależy do właściwości tego organu ścigania”. Cały komunikat prokuratury jest tutaj. Narrację prokuratury powieliły prorządowe „Wiadomości” TVP1. Uderzyły w poznański sąd materiałem o tytule „Sędziowie pobłażliwi dla aferzystów?”. Wypowiadająca się w nim rzeczniczka Prokuratury Krajowej Ewa Bialik o orzeczeniach sądu mówi „Decyzja błędna i niezrozumiała”. Adwokat Roman Giertych ostrzega, że zapowiedź nieuznawania orzeczeń sądów w tej sprawie jest groźna dla państwa i zwykłych obywateli. Może uruchomić lawinę lekceważenia orzeczeń sądowych, jeśli tylko rządowa prokuratura uzna, że się one jej nie podobają. „Prokuratura podważa ład konstytucyjny, w którym władzę sądowniczą sprawują sądy, a nie prokuratura. Przekroczono Rubikon. Teraz władza będzie mówić, które wyroki są ważne. To próba zastraszania ludzi. To sygnał, że sądy stają się zbędne” – mówi Giertych. Zapowiada, że w ciągu dwóch tygodni złoży zawiadomienie do prokuratury za zlecanie CBA śledztwa, zatrzymań i przeszukań. Zawiadomienie ma dotyczyć przekroczenia uprawnień przez prokuratorów, czyli przestępstwa urzędniczego z artykułu 231 kodeksu karnego. Roman Giertych złoży też na dniach wniosek do sądu o odszkodowanie, bo w wyniku działań prokuratury przez ponad miesiąc był zawieszony w prawach wykonywania zawodu adwokata. Będzie domagał się 1 mln zł. Pisaliśmy o tym, jak wyglądało postawienie zarzutu Giertychowi: 17 października 2020 Giertych ostrzega, że jeśli śledztwo nadal będzie prowadzić CBA, to prokuratura naraża się na to, że w przyszłości sądy jej materiał mogą uznawać za nieskuteczny. „Prokuratura idzie na zwarcie. Może liczy, że znajdzie innego sędziego, który uzna, że mogła jednak zlecić śledztwo CBA. Bo tak może orzec inny sędzia. Ale to ryzykowne. Bo kolejne sądy nie tylko mogą wydawać podobne orzeczenia jak sąd w Poznaniu, ale nawet będą mogły umorzyć z tego powodu całą sprawę po złożeniu aktu oskarżenia” – mówi  znany prawnik karnista z Warszawy. Prokuratura lekceważy sąd ws. Giertycha, bo taki kurs zapowiedział jej szef Prokurator Krajowy Bogdan Święczkowski. W wywiadzie dla „Rzeczpospolitej” mówił, że prokuratury nie zatrzyma żaden sąd. Święczkowski o poznańskim sądzie mówił z lekceważeniem, a jego orzeczenia ocenił jako „kuriozalne”. Święczkowski może być wściekły na sądy, bo prokuratura zalicza klęskę za klęską w sprawie Giertycha i innych. Przypomnimy. Prokuratura zarzuca kilkunastu osobom – w tym biznesmenowi Ryszardowi Krauzemu i Romanowi Giertychowi – udział w rzekomym wyprowadzeniu 92 mln zł z Polnordu. Do tej sprawy w połowie października 2020 roku zleciła CBA zatrzymania, którymi przez kilka dni żyły prorządowe media. Temat był dla nich atrakcyjny ze względu na Giertycha, wielkiego krytyka PiS, i teraz – jak się okazuje – wroga publicznego numer 1 obecnej władzy. Ale potem zaczęła się seria porażek prokuratury. Bo sąd w Poznaniu najpierw nie zgodził się na areszty w tej sprawie, orzekając, że prokuratura ma słabe dowody na rzekome przestępstwo. Sąd ocenił, że to zwykła sprawa gospodarcza, w której jest spór o rozliczenie dwóch transakcji. A prokuratura wywodzi z tego czyn przestępczy. Pisaliśmy o tym w : 16 listopada 2020 Roman Giertych nie był objęty wnioskiem o areszt, bo podczas przeszukania jego domu zasłabł i w poważnym stanie trafił do szpitala. Mimo to prokuratura będącemu w nieświadomości Giertychowi postawiła zarzut i nałożyła na niego środki zapobiegawcze, m.in. zawiesiła go w prawach adwokata. Poznański sąd orzekł jednak potem, że prokuratura działała nieetycznie. Uznał też, że nie doszło do skutecznego przedstawienia zarzutu, a co za tym idzie nie można było też nałożyć na Giertycha środków zapobiegawczych. Pisaliśmy o tym w : 3 grudnia 2020 W kolejnym orzeczeniu sąd w Poznaniu orzekł, że przeszukanie kancelarii adwokata było bezprawne. Wreszcie 22 stycznia sąd orzekł, że jego zatrzymanie też było nielegalne. To w tym orzeczeniu sąd napisał, że prokuratura nie ma podstaw prawnych, by zlecać prowadzenie tego śledztwa zaufanej PiS służbie, czyli CBA. Prokuratura jest jednak zdeterminowana, by dopaść Giertycha. Po serii porażek w połowie stycznia 2021 roku przeniosła śledztwo do Prokuratury Regionalnej w Lublinie. Tej, która wydała teraz komunikat, że nie uzna orzeczenia sądu. To już trzecie przeniesienie tej sprawy, więc można uznać, że ma ona charakter objazdowy. Po złożeniu zawiadomienia przez Polnord w 2017 roku śledztwo prowadził prokurator z Prokuratury Okręgowej w Warszawie. On jako pierwszy uznał, że sprawa nie jest w kompetencji CBA i zlecił jej prowadzenie stołecznej policji jako zwykłą sprawę gospodarczą. Ale odebrano mu śledztwo i przeniesiono je do Prokuratury Regionalnej we Wrocławiu. A tu czynności zlecono CBA. Ale i stąd w lipcu 2020 roku zabrano sprawę Giertycha i innych. Bo prokuratorzy nie chcieli stawiać zarzutów, tylko planowali zlecić kolejną opinię. Z Wrocławia sprawa trafiła do Prokuratury Regionalnej w Poznaniu, a tu już po kilku miesiącach zdecydowano o widowiskowych zatrzymaniach i stawianiu zarzutów. Poznańska prokuratura zaliczyła jednak porażki w sądzie. Podpadła też tym, że odstąpiła od lustracji kont Giertycha, bo uznała orzeczenie sądu, z którego wynika, że nie ma on statusu podejrzanego. I dlatego sprawę przeniesiono do Lublina. Za decyzją stała Prokuratura Krajowa. Trzecie przeniesienie wrażliwego dla władzy śledztwa może wynikać z tego, że prokuratura szuka bardziej spolegliwych prokuratorów i sędziów. Bo teraz wnioski prokuratury będzie rozpoznawał lubelski sąd. Może prokuratura liczy, że znajdą się tu sędziowie, którzy – inaczej niż w Poznaniu – ocenią jej słabe dowody. Pisaliśmy o tym w : 24 stycznia 2021 Sądownictwo, Roman Giertych, Prokuratura Krajowa, adwokat Prokuratura Krajowa Prokuratura Regionalna w Lublinie Roman Giertych sąd w Poznaniu
223^Nigdy nie będziesz szła sama. Ogólnopolski Strajk Kobiet jako Działo Sztuki w Galerii Labirynt^Paweł Leszkowicz^28 lutego 2021^https://oko.press/ogolnopolski-strajk-kobiet-jako-dzialo-sztuki-w-galerii-labirynt/^Nigdy nie będziesz szła sama to pierwsza wystawa w kraju dokumentująca twórczość zrywu obywatelskiego przeciwstawiającego się fundamentalizmowi religijnemu. Ekspozycja w Labiryncie ma być manifestem solidarności z kobietami, które wyszły na ulice żądając wolności wyboru oraz prawa do decydowania o własnym życiu. Ekspozycja w lubelskiej galerii Labirynt (13.12.2020 – 30.04.2021) została zorganizowana przez Nadię Wójcik i Waldemara Tatarczuka. Kamera  była na wystawie:  Masowe strajki, które wybuchły po decyzji Trybunału Konstytucyjnego z 22 października 2020 roku, jeszcze zaostrzającego prawo aborcyjne w Polsce, to nie tylko masy ludzi na ulicach ale i morze haseł i transparentów różnego rodzaju. Jest to autentyczny przykład sztuki publicznej tworzonej oddolnie przez tysiące obywatelek i obywateli. Sztuka mas ku pokrzepieniu i radości serc strapionych autorytaryzmem państwa PiS-u. Galeria Labirynt przygotowała wystawę eksponującą te rewolucyjne wizerunki ruchu protestu, który przejdzie do historii i miejmy nadzieję, zmieni oblicze tego kraju.  W galerii możemy zobaczyć wybór różnorodnych materiałów, które towarzyszyły strajkom kobiet: transparenty, hasła, kartony, wlepki, grafiki, plakaty, dokumentacje fotograficzne i wideo z demonstracji. 30 października 2020 Wszystkie one zostały zebrane w największej sali Labiryntu. Powstała jedna wielka multimedialna instalacja, która otacza widza. Na jednej ścianie wyklejonej fotografiami z protestów zgromadzono masę plakatów i kartonów z efektownymi hasłami. Powstała niezwykła i barwna polityczna mozaika znaków i słów; dzieło migotliwe znaczeniami i efektowne wizualnie. Ścianę tę koronuje wypchana kaczka przeszyta strzałą!   Pozostałe ściany sali pokrywają projekcje filmów oraz fotografie dokumentujące strajki kobiet w Lublinie i Krakowie. Wiele tych dokumentów Labirynt otrzymał z Archiwum Protestów Publicznych oraz z lubelskiego Domu Słów – oddziału ośrodka Brama Grodzka Teatr NN.  Wystawione kartony i transparenty pochodzą natomiast z demonstracji w Lublinie, Krakowie, Warszawie, Poznaniu i Gnieźnie. Zostały one przesłane do Labiryntu bezpośrednio przez uczestniczki protestów.  Najważniejszym jest, że materiały te można nadal przesyłać. Wystawa jest bowiem dziełem w procesie, które będzie się zmieniało wraz z nadchodzącymi kartonami i plakatami. Prace można przynosić do Galerii Labirynt osobiście, nadsyłać pocztą lub za pomocą transferu internetowego. W niektórych miastach zostaną zorganizowane specjalne zbiórki. Po zakończeniu wystawy wszystkie materiały trafią natomiast do wspomnianego Domu Słów i powstanie z nich ekspozycja stała. Dom Słów w Lublinie, założony przez Tomasza Pietrasiewicza, przechowuje wiele druków z czasów Solidarności, materiały OSK wpasują się zatem w profil tej instytucji dokumentującej wolność słowa.  27 stycznia 2021 Nigdy nie będziesz szła sama jest już drugim takim otwartym i demokratycznie kuratorowanym projektem w Labiryncie. Pierwsza była ważna ekspozycja Jesteśmy ludźmi trwająca w galerii od czerwca do października 2020 roku. Była to wystawa prac wizualnych ponad stu osób, które poruszyły temat społeczności LGBT+, homofobii i dyskryminacji ze względu na orientację seksualną. Również w tym przypadku uczestnicy sami przesyłali swoje realizacje, bez wcześniejszej selekcji kuratorskiej. W efekcie zebrano dzieła zarówno znanych artystek i artystów, jak i wielu aktywistów i osób, które wcześniej nie były pokazywane w galeriach.  Tak jak wystawa strajków kobiet reaguje na aktualne wydarzenia polityczne, tak i Jesteśmy Ludźmi było interwencyjną ekspozycją zbiorową powstałą w odpowiedzi na homofobiczną wypowiedź prezydenta RP Andrzeja Dudy, w której nieheteronormatywne obywatelki i obywateli nazywał ideologią LGBT. Nigdy nie będziesz szła sama i Jesteśmy ludźmi prezentują nowy model wystawiennictwa w Polsce, który proponuje Waldemar Tatarczuk. Nie chodzi już tylko o sztukę zaangażowaną społecznie i politycznie, ale wręcz twórczość interwencyjną. Jest to kuratorstwo interwencyjne (!), rodzaj akcji bezpośredniej poprzez instytucję sztuki. Wystawy zwykle przygotowuje się przez dwa lata, instytucje sztuki są powolne, a te dwa projekty zostały zbudowane w miesiąc w błyskawicznej reakcji na bulwersujące wydarzenia w kraju sprowokowane przez rządzących.  Jest to również kuratorstwo opozycyjne, solidaryzujące się z protestującymi i dyskryminowanymi, z ofiarami i przeciwnikami reżimu PiS-u. Postawa taka wymaga szybkości reakcji, efektywnej pracy zespołu, ale również odwagi, wszak mamy do czynienia z publiczną instytucją kultury, działającą wbrew nacjonalistycznej, patriarchalnej i homofobicznej ideologii Ministerstwa Kultury i Dziedzictwa Narodowego. Jest to instytucja sztuki, która odważyła się otwarcie przeciwstawić się partii tak jak protestujące kobiety.   Paradoks polega na tym, że opozycyjna Galeria Labirynt wzorowo wykonuje swoją pracę galerii sztuki współczesnej, czyli reagującej na współczesność. Ponadto zaangażowana jest w autentycznie demokratyczny patriotyzm, podobnie jak protestujące, domagające się prawa wyboru i równości osób LGBT.  Dlatego w ekspozycję Nigdy nie będziesz szła sama wprowadza wielki transparent, biało-czerwona wyszywana serweta z napisem WOLNA POLSKA. Ponadto otwarcie nastąpiło 13 grudnia, czyli w rocznicę wprowadzenia stanu wojennego. Autorzy projektu mają świadomość, że są częścią wielkiej historii walki o wolność w Polsce.  W sali Labiryntu wita nas również rzeźba wielkiej pięści z firmowym znakiem Strajku Kobiet czyli czerwoną błyskawicą. Dalej zaczyna jednak dominować humor i muzyka disco, oddająca ducha ulicznej rewolty. 14 grudnia 2020 Tragedią jest decyzja Trybunału Konstytucyjnego uznająca, że możliwość aborcji z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu jest niezgodna z konstytucją.  Tragedią, która już dotyka kobiety, którym odmawia się aborcji jeszcze przed opublikowaniem wyroku. Jak zareagować na tak okrutną, nieludzką i irracjonalną decyzję państwa, podjętą ponadto w czasach pandemii?!  W aktach buntu, protestu i wściekłości OSK, dużą rolę odgrywa humor, często wulgarny humor, wszak sprawa dotyczy polityki obyczajowej czyli polityki seksualności. A w Polsce o seksie mówi się często za pomocą wulgaryzmów. Zatem one goszczą na wielu transparentach i kartonach, przynosząc radość z tej wystawy, zorganizowanej przecież z głęboko tragicznego powodu. Humor umożliwia mówienie o tym, o czym ciężko mówić, co wymyka się słowom i rozumowi, co należy do sfery tabu lub wielkiej tragedii. Decyzja Trybunału Konstytucyjnego jest takim dramatem dla wszystkich wolnych obywatelek i obywateli. Dlatego obok wściekłości właśnie humor umożliwia stworzenia języka buntu, który przełamie granice milczenia i absurdu, wywołanych autentyczną grozą tego, co państwo PiS-u chce nam uczynić, do czego chce zmusić kobiety.     Dlatego na wystawę wprowadza również inny baner z napisem „Śmiech Wrogom Ojczyzny”, a na kolorowej ścianie z plakatów i kartonów, uderzają właśnie te, które w tragiczny sposób mogą też rozśmieszyć. Są to hasła kultowe: „moja macica to nie kaplica”, „strach się ruchać”, „został tylko anal”, „piss off”, „pedały z kobietami”, „nie chcę być trumną”, „dość ciosów poniżej pasa”.  Na jednym z kartonów poniżej rysunku przeszytej błyskawicą głowy Kaczyńskiego napisano „Won parówo”, brutalnie odnosząc się do domniemanej homoseksualności prezesa PiS-u, która stanowi tabu w polskich mediach.   W sztuce publicznej OSK żadnego tabu jednak nie ma, jest czas aby wypowiedzieć wszystko i to w najbardziej dosadny sposób. Bunt trzeba zwerbalizować do końca. Tak jak strajkom towarzyszyła muzyka, tak obecna jest ona również w przestrzeni wystawy jako dostępny również na You Tube teledysk lubelskiej grupy Brokatowe Kocyki – „Jebać to wszystko, idziemy disco”. Poprzez takie multimedialne bombardowanie widza wystawa stara się oddać żywiołową atmosferę protestów, również ich dziką radość buntu, pełnię młodzieńczego życia.  To konieczny zabieg, gdyż pojawia się wątpliwość. Co oznacza galeryjna ekspozycja o jesiennych protestach OSK, czy nie jest to muzeifikacja, podsumowanie ruchu obywatelskiego, który już się zakończył? Takie mroczne myśli nadchodzą w środku zimy, gdy pogoda i lockdown uniemożliwiają demonstracje, a przede wszystkim gdy PiS planuje wprowadzenie mandatów, które trzeba będzie przyjąć od policji i zapłacić. Pojawia się lęk, a jeśli w najbliższych miesiącach państwo policyjne rozwinie się tak bardzo, że dalsze masowe protesty zostaną uniemożliwione, zredukowane? Na szczęście rytmy bluźnierczego i queerowego disco odsuwają tę melancholię i strach.  Ufam, że projekt Nigdy nie będziesz szła sama to nie muzeum ale właśnie manifestacja poprzez sztukę, która idzie pod dachem Galerii Labirynt, zastępując chwilowo odpoczywające i zbierające siły strajkujące. Dlatego wśród eksponatów wystawiono również zestawy do demonstracji: megafony, chusteczki i krople do przemywania oczu od gazu łzawiącego, gogle, butelkę z wodą, wlepki i zestaw haseł do wykrzykiwania. We wnętrzu galerii, możemy się poczuć jak w środku ulicznego strajku, jako jego uczestnicy.  18 listopada 2020 Ekspozycja skupia jak w soczewce kulturę wizualną i materialną OSK. Wszystkie te hasła, transparenty, plakaty i kartony, to autentyczna oddolna „ludowa” twórczość plastyczna towarzysząca demonstracjom. Nowy rodzaj sztuki publicznej, która rozkwita w Polsce lat 20 XXI wieku. To DEMO-GRAFIKA od greckiego słow demos oznaczającego lud, społeczność wolnych obywateli i graphikos oznaczającego rysowania i pisanie. DEMO-GRAFIKA OSK twórczo operuje znakami i słowami, łączy obraz z tekstem, jest pozbawiona jednej autorki/autora, a jednocześnie jest bardzo osobista. To dzieło zbiorowe, anonimowe, lecz także przejmująco prywatny głos kobiet, poruszający tak jak hasła „Nigdy nie będziesz szła sama” lub „Chcemy żyć, a nie tylko przeżyć”. Każdy komunikat tworzy jedna osoba a równocześnie podczas demonstracji staje się on częścią fali znaków, łączących się w jeden przekaz i głos protestu. DEMO-GRAFIKA OSK wyrasta z opozycji wobec autorytarnych i fundamentalistycznych rządów wrogich kobietom i mniejszościom, a Galeria Labirynt rozpoczęła proces jej dokumentacji. DEMO-GRAFIKA jest już teraz, a w przyszłości stanie się jeszcze bardziej przedmiotem badań, jako autonomiczne zjawisko wizualne, ale przede wszystkim jako świadectwo czasów. Trafi do muzeów etnograficznych i miejskich, będąc dokumentem historii politycznej i kulturowej.   W ramach wystawy Galeria Labirynt wystawia i archiwizuje symbole strajków kobiet, najczęściej wykorzystywane w nich rekwizyty. We wnętrzu sali rozstawione są takie przedmioty jak czarne parasolki, flagi biało-czerwone i czarne, okaleczone manekiny kobiet, pięść i błyskawice, sznury z biustonoszy, kaczki. W samym środku ekspozycji wisi jednak zaskakująca, podwieszona do sufitu, monumentalna metalowa abstrakcyjna konstrukcja. Jest to dzieło Fasada znanej artystki Moniki Sosnowskiej, pokazywana w instytucji od marca 2020 roku, które teraz staje się częścią Nigdy nie będziesz szła sama, wypełniając sam środek przestrzeni. Jak czytamy w informatorze, praca waży 1,24 tony i ma wysokość 7,28 metra. Jest metalową repliką fasady modernistycznego budynku z lat 60., którą artystka poddała trwającym 3 miesiące brutalnym operacjom; skręcaniu, zgniataniu, naciąganiu. Taka właśnie zdruzgotana forma stała się częścią projektu poświęconego ikonografii OSK, nabierając w tym kontekście zupełnie nowego znaczenia. Abstrakcyjną konstrukcję, refleksję na temat modernistycznej architektury, teraz można odczytywać jako alegorię zgniecionej wolności, przemocy, stłamszonych praw kobiet, lub nawet jako bardziej organiczną formę nawiązującą do wnętrza kobiecego ciała i jego deformacji.   Fasada w symboliczny sposób znakomicie zintegrowała się z aktywistyczną wystawą i dopełnia jej znaczenia, obydwie ekspozycje świetnie współgrają w jednym wnętrzu.  Jeżeli chodzi o nośniki to na wystawie dominują kartony i długie transparenty. W polskiej sztuce współczesnej roku 2020 te media zajmują ważne miejsce, w realizacjach tworzonych także przez indywidualnych artystów. Pisze się nawet o sztuce kartonów. Wiosną, podczas pierwszego lockdownu, sławę w Warszawie uzyskał Paweł Żukowski ze swoim cyklem Kartony 365, wystawiając z balkonów bloków mieszkalnych kartony z takimi hasłami jak „Damy radę”, „Żądamy testów”, dodającymi otuchy lub krytykującymi nieudolną i opresyjną politykę rządu w obliczu pierwszej fali epidemii.  Natomiast 6 maja odbyła się w Warszawie sławna akcjaList, podczas której artystyczny kolektyw niósł, z Poczty Głównej do Sejmu RP, 14-metrowy transparent – list z napisem „Żyć nie, umierać”. Był to protest środowisk artystycznych przeciwko wmuszanym przez rząd, absurdalnym i niebezpiecznym wyborom kopertowym. Członkami tego kolektywu byli Marta Czyż, Magda Drągowska, Michał Frydrych, Karolina Grzywnowicz, Kuba Rudziński, Julia Minasiewicz, Jan Możdżyński, Yulia Krivich, Weronika Zalewska i Paweł Żukowski.   19 maja 2020 W przypadku DEMO-GRAFIKI sytuacja jest inna, nie znamy nazwisk autorek i autorów poszczególnych kartonów i zapewne nigdy ich nie poznamy. Pomimo pojedynczych twórców są one dziełem grupowym społeczeństwa obywatelskiego. I na tym polega ich fenomen. Nawet najwspanialsze, najpiękniejsze i najbardziej pomysłowe znaki pozostaną bezosobowym świadectwem ruchu i pewnej epoki. W swej różnorodności wszystkie te materiały łączy jednak podobny surowy styl graffiti oraz talent językowy, zarówno w języku polskim, jak i angielskim. Hasła OSK brzmią jakby były stworzone przez najlepszych copywriterów. Wystawa w Labiryncie fascynuje możliwością czytania tych wszystkich zgromadzonych w jednej przestrzeni sloganów rewolucyjnych. 30 października 2020 Na zakończenie można zadać pytanie, jak w ogóle możliwa jest taka ekspozycja w galerii publicznej w Polsce 2020 roku, z coraz bardziej zmniejszającym się marginesem niezależności instytucjonalnej. PiS bardzo skutecznie penetruje swoją trucizną sądownictwo, media, edukację, naukę, wojsko, policję ale i kulturę, stopniowo ale skutecznie ograniczając przestrzeń instytucjonalnej wolności. Ministerstwo promuje model sztuki fundamentalistycznej takiej, jak straszny papież Jan Paweł II Jerzego Kaliny, rzucający w nas głazem i ociekający krwią przed Muzeum Narodowym w Warszawie.  24 września 2020 To, co najciekawsze wolnościowo i cywilizacyjnie, będzie się teraz w kraju działo w obszarze pozainstytucjonalnym tak jak OSK.  A jednak Galeria Labirynt konsekwentnie mówi władzy centralnej NIE i płaci za to cenę nie otrzymując dotacji od MKiDN. Między innymi tak właśnie wygląda cenzura w państwie PiS-u. Waldemar Tatarczuk zdecydował się realizować model instytucji krytycznej i w tej krytyczności bezkompromisowej. Jak mówi w wywiadzie w czasopiśmie Szum, zainspirowany jest modelem muzeum, stworzonym przez wybitnego polskiego historyka sztuki Piotra Piotrowskiego w książce Muzeum krytyczne (Rebis, 2011). Krytyczna instytucja sztuki to taka, która jest aktywnie zaangażowana we wszystkie debaty mające miejsce w demokracji, zabierająca głos w kluczowych kwestiach sfery publicznej, stojąc zawsze po stronie obrony wartości demokratycznych. Piotr Piotrowski stworzył ten model, gdy w 2010 roku był dyrektorem Muzeum Narodowego w Warszawie, z myślą o muzeach narodowych. Tymczasem to właśnie w dzisiaj, dekadę później, w Polsce zagrożonej autorytaryzmem, wykuwają się instytucje krytyczne, a obecna rzeczywistość pokazuje, które instytucje mają taką charyzmę i poczucie wolności od ideologii MKiDN. Wśród krytycznych instytucji sztuki są takie, które działają w miastach, gdzie władze samorządowe są niezależne od PiS-u, w związku z tym partia rządząca nie zdołała obsadzić stanowisk w kulturze swoimi poddańczymi dyrektorami – tak jak uczyniła to ze wszystkimi Muzeami Narodowymi, które specjalizują się teraz w nacjonalistycznych projektach. Muzea Narodowe podlegają bowiem bezpośrednio pod MKiDN, a galerie miejskie pod władze samorządowe.  Dlatego w takich wolnych lub opozycyjnych miastach zdołały ukształtować się w ciągu ostatnich lat autentycznie opozycyjne publiczne instytucje sztuki. Wizja Piotrowskiego się spełnia teraz! Jest to właśnie Galeria Labirynt w Lublinie. Galeria Arsenał w Poznaniu specjalizująca się w sztuce i wystawach dotyczących różnych form aktywizmu i ruchów mniejszościowych. Trafostacja Sztuki w Szczecinie, która aktualnie ozdobiła swoją fasadę kolorowym neonem Wolne Miasto Szczecin autorstwa Andrzeja Wasilewskiego i Mikołaja Iwańskiego.   Szanujmy te instytucje i wspierajmy je, bo nie wiadomo jak długo jeszcze przetrwają, działając w bardzo trudnych warunkach finansowych, kierowane przez progresywnych dyrektorów.   Refleksja o krytycznej instytucji sztuki prowokowała także do debat nad miastem krytycznym (!) Na wystawie Nigdy nie będziesz szła sama w Galerii Labirynt na fotografiach i filmach oglądamy demonstracje w różnych polskich miastach, widać tłumy na głównych ulicach i placach. OSK po raz pierwszy na taką skalę w tym kraju stworzył miasta i miasteczka krytyczne, zaangażowane w bezpośrednią demonstrację, odważne. Nie czas jeszcze na budowę muzeum, ale nie wątpię, że przyszłe pokolenia będą oglądały te kartony i transparenty z Labiryntu, tak jak my dzisiaj oglądamy eksponaty w Europejskim Centrum Solidarności w Gdańsku. Teraz jednak można przyjść do Labiryntu i nasycić się energią rewolty, czekając aż ponownie zaleje ona nasze miasta i miasteczka.  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  Ada, Mateusz Adamczyk, Darina Alster, Archiwum Protestów Publicznych (Michał Adamski, Łukasz Głowala, Marcin Kruk, Agata Kubis, Michalina Kuczyńska, Adam Lach, Alicja Lesiak, Rafał Milach, Joanna Musiał, Wojciech Radwański, Bartek Sadowski, Paweł Starzec, Grzegorz Wełnicki, Dawid Zieliński), Liwia Bargieł, Szymon Bereziński, Karolina Białasz, Amelia Bilińska, Joanna Borkowska, Martyna Borowiecka, Aleksandra Borzęcka, Brokatowe Kocyki, Paulina Byczek, Jagoda Cerkiewnik, Mateusz Chmiel, Monika Czarska, Kamila Czosnyk, Marta Czyż, Gabriela Deresz, Dom Słów, Adrianna Dras, Piotr Durbajło, Dziewuchy Berlin, Emily Falek, Kinga Gajewska, Iza Gawęcka, Katarzyna Górna, Matyáš Grimmich, Hekla Studio, Katarzyna Hołda, Łukasz Horbów, Tomasz Iwanek, Michał Jadczak, Lena Jungowska, Jan Jurczak, Bohdan Kamets, Robert @3rkaer Karaś, Anastasia Kashtalian, Bartłomiej Kiełbowicz, Justyna Kieruzalska, Kamil Kiewel, Michalina W. Klasik, Joanna Klikowicz, Dominika Knap, Kolektyw Anka, Kolektyw Łaski, Konsorcjum Praktyk Postartystycznych, Klaudia Kopczyńska, Daniel Kotowski, Jan Kowal, Mateusz Kowalczyk, Maja Krysiak, Natálie Kubíková, Filip Kucharczyk, Michał McFly Kucharski, Roksana Kularska-Król, Agata Lankamer, Agnieszka Leonczuk, Anka Leśniak, Patryk Linkiewicz, Izabela Maciejewska, Adela Madej, Malina, Světlana Malinová, Aurelia Mandziuk-Zajączkowska, Beata Marcinkowska, Karina Marusińska, Paulina Mirowska, Milito, Krzysztof Momot, Przemysław Mrowiński, Marta Niedbał, Dariusz Niedźwiedzki, Nina, no_pic_no_chat, Anna Olejarczyk, Krzysztof Oleksiak, Kateřina Olivová, Marta Ostajewska, Jakub Padula, Aleksandra Palacz, Nina Paszkowski, Agnieszka Pazdykiewicz, Martyna Pinkowska, Aleka Polis, Agnieszka Porczyńska, Krzysztof Powierża, Matej Pšenička, Paweł Puszkarski, Eva Pyshnyk, Karol Radziszewski, Polina Revunenko, Marta Romankiv, Magda Rożynek, Gregor Różański, Kinga Rusinek, Patrycja Rusinek, Martina Šikulová, Sonia Skowronek, Konrad Smoleński, Agata Sochocka, Mikołaj Starzyński, Liliana Strzelecka, Studio 55, Aga Szreder i Jakub Zwirek, Michał Szwaja, Tajskie Kwiatuszki, Tales of Taboos, Tomek, Danuta Turkiewicz, Dorota Walentynowicz, Ola Wasilewska, Justyna Welk, Paulina Winiarska, Natalia Wiśniewska, Damian Włodarkiewicz, Basia Woźniczka, Bartosz Wójcik, Nadia Wójcik, Agnieszka Wójtowicz, Kinga Wrona, Weronika Zalewska, Natalia Zawłocka, Augustyna Zelent, Kaja Zmysłowska, Janek Znajomski, Adrianna Zok, Joanna Zygmunt, Grzegorz Żukowski, Paweł Żukowski  *Prof. Paweł Leszkowicz,Uniwersytet Adama Mickiewicza w Poznaniu. Historyk sztuki, wykładowca akademicki i niezależny kurator specjalizujący się w studiach LGBT+ w obszarze sztuki i kultury wizualnej. Autor wielu wystaw sztuki queer, w tym Miłość i demokracja (2006) w Centrum Sztuki Współczesnej Łaźnia w Gdańsku, Ars Homo Erotica (2010) w Muzeum Narodowym w Warszawie i Civil Partnerships. Feminist and Queer Art and Activism in the UK (2012) w University of Brighton Gallery. Wraz ze swoim mężem Tomaszem Kitlińskim uczestniczył w pionierskiej kampanii wizualnej Niech nas zobaczą (2003). Kobiety, Protesty, Kultura, Prawo i Sprawiedliwość, Trybunał Konstytucyjny, Ogólnopolski Strajk Kobiet
224^Uwikłanie PiS w trumpizm zaszkodziło Polsce, ale teraz może być szansą dla opozycji^Roman Kuźniar^28 lutego 2021^https://oko.press/uwiklanie-pis-w-trumpizm-zaszkodzilo-polsce-ale-teraz-moze-byc-szansa-dla-opozycji/^Kto będzie w Polsce wiarygodnym rozmówcą dla nowej Ameryki, bo przecież nie Duda czy Kaczyński, o których w Waszyngtonie mają wyrobione zdanie? To szansa dla opozycji, która może być postrzegana jako prawdziwa reprezentacja polskich interesów - pisze prof. Roman Kuźniar Wprawdzie drugi impeachment wobec byłego prezydenta Trumpa się nie powiódł, ale to nie oznacza, że Trump ma przed sobą polityczną przyszłość. Nawet w Partii Republikańskiej, która broniąc go sięgnęła moralnego dna, ta obrona przebiegała pod hasłem „son of a bitch but our…”. Także ci republikańscy senatorowie, którzy głosowali przeciwko skazaniu Trumpa nie kryli, że ponosi odpowiedzialność za wydarzenia z 6 stycznia. Teraz przed Trumpem niekończące się procesy, cywilne i karne. Można żartobliwie powiedzieć, że sądy w Ameryce will Make Trump Busy Again. 15 lutego 2021 Realnym problemem nie jest więc sam Trump, choć jego toksyczność będzie jeszcze o sobie dawała znać. Problemem – tu się wszyscy zgadzają – będzie trumpizm jako jego dziedzictwo w amerykańskiej polityce. Niestety, prezydentura Trumpa zdążyła potężnie zaszkodzić także Polsce. To pod jego ochronnym parasolem wzmocniła się polska wersja trumpizmu, choć trzeba oddać jej sprawiedliwość – ma endogeniczny charakter i pojawiła się nawet przed nim. Jednak objęcie prezydentury przez Trumpa stało się dla rządów „zjednoczonej prawicy” błogosławieństwem. Rzadko się zdarza, aby pomiędzy prezydentem USA i jego administracją a jakimkolwiek rządem w świecie zachodnim miała miejsce tak dalece idąca – a przy tym tak szkodliwa dla tego drugiego kraju – kompatybilność. Między Trumpem a zbiorowym Trumpem w Polsce, czyli PiS-em ta kompatybilność przebiegała w trzech pasmach. Po pierwsze, aksjologicznym. Chodzi o moralny nihilizm, czyli zero przyzwoitości, zero wstydu oraz kłamstwo i oszczerstwo jako broń masowego rażenia. Po drugie, politycznym, chodzi o autorytarny, lecz w tym przypadku chaotyczny instynkt Trumpa. A w Polsce planowo i z premedytacją wcielany przez PiS w życie projekt budowy systemu autorytarnego. Po trzecie, politycznej obyczajowości. Chodzi o klientelizm, klikowość, kolesiostwo, przekręty, czyli w sumie o styl rządzenia. Obie te formacje – trumpizm i nasza narodowa neobolszewia – są aberracją w świecie politycznego Zachodu, ale aberracje zdarzają się także w życiu społecznym. Trump był gruntownie antyzachodni, i PiS także jest kulturowo formacją gruntownie niezachodnią, nieeuropejską. Po pierwsze, klientelizm kosztuje klienta, a to Trump w tej relacji był patronem. Rzecz oczywiście w bezprzetargowych zakupach drogiego sprzętu zbrojeniowego tylko w USA, czy obietnicy bezprzetargowego kupna technologii nuklearnej w USA, że o zwolnieniach od podatków dla amerykańskich firm nie wspomnę. Po drugie, wprawdzie wrogość wobec Unii Europejskiej nasza nacjonalistyczna prawica ma w genach, ale Trump tej wrogości oczekiwał, ją podsycał, i dawał iluzję ochrony na wypadek kłopotów, gdyby rząd PiS nie mógł liczyć na Unię. W pogardliwym stosunku do UE Trump miał w PiS sprzymierzeńca. I po trzecie, prawica korzystała z przyzwolenia Trumpa na odwrót od demokracji w Polsce, na atak na społeczeństwo obywatelskie. 21 stycznia 2021 Po tak bardzo przez PiS niechcianym zwycięstwie demokratów (stąd to groteskowe wymigiwanie się Dudy od gratulacji dla znanego z propolskich sympatii Bidena), nadwiślańscy, smutni epigoni trumpizmu mają kłopot. W relacjach z nową administracją USA zapanowała przecież pełna niekompatybilność. Najsilniej jest to widoczne właśnie w sferze aksjologiczno-normatywnej. Świat „wartości” knajackiej grupy trzymającej władzę nad Wisłą i świat wartości reprezentowanych przez administrację Bidena to są dwa nie tylko różne, ale przeciwstawne sobie światy. Wystarczy porównać język oraz to, czym i jak się zajmują Biden i jego zespół oraz Kaczyński i jego sitwa. Ta fundamentalna niekompatybilność jest widoczna w podejściu do instytucji politycznych, liberalnej demokracji oraz multilateralizmu w stosunkach międzynarodowych. 23 stycznia 2021 Wrogość PiS wobec fundamentów demokracji, od trójpodziału władzy przez rządy prawa po wolność mediów i podstawowe wolności, kontrastuje z centralnym znaczeniem demokracji w zachodnim rozumieniu, które widzimy w polityce nowej administracji USA. Wreszcie, Joe Biden i jego rząd są silnie proeuropejscy i wierzą w wartość jedności Zachodu, podczas gdy rządząca prawica w Polsce na odwrót. I PiS nie jest w stanie tej niekompatybilności przełamać, bo to jest sprawa jego tożsamości. Stawka na Trumpa i doskonałe wpisywanie się w jego politykę nie było w tym przypadku sprawą oportunizmu, politycznego sprytu czy koniunktury. To było braterstwo dusz i umysłów, choć zarówno dusze, jak i umysły obu stron były od dawna niemyte. 11 lutego 2021 Trzeba zapytać, co w takim razie teraz. Kto będzie w Polsce wiarygodnym rozmówcą dla nowej Ameryki, bo przecież nie Andrzej Duda czy Jarosław Kaczyński, o których w Waszyngtonie mają wyrobione zdanie. Rząd PiS demonstruje urzędowy optymizm, wierząc, że przecież skoro ulokowali tyle pieniędzy polskiego podatnika w zakupy broni w amerykańskich koncernach, to nic złego się stać nie może. PiS traktuje to jak polisę dla siebie. Tych pieniędzy jednak już PiS nie wycofa. Kontrakty będą realizowane, a jednocześnie podejście Waszyngtonu do władz w Warszawie nie będzie kontynuacją trumpizmu. W polityce Demokratów wobec Polski nie będzie klientelizmu – to nie ich bajka. I to jest dobra wiadomość dla Polski i dla polskiej demokracji, zła dla PiS. Otóż w szkole liberalnej – a tę w odniesieniu do polityki i stosunków międzynarodowych, jak w najlepszym podręczniku, reprezentuje administracja Joe Bidena – jest miejsce dla społeczeństwa obywatelskiego. Jest miejsce dla proeuropejskich i prodemokratycznych sił politycznych. I to jest szansa dla polskiej opozycji, która może być postrzegana jako prawdziwa reprezentacja polskich interesów, aspiracji, pragnień. Przecież one w pełni dojdą do głosu już od najbliższych wyborów, o ile rządząca prawica nie pogłębi dewastacji instytucji demokratycznych w naszym kraju, o ile nie weźmie pod but demokratycznych, liberalnych przejawów życia publicznego w Polsce. W tym celu opozycja demokratyczna oraz organizacje społeczeństwa obywatelskiego muszą mocno trwać przy wartościach liberalnej demokracji, muszą wzmacniać kontakty międzynarodowe – które będą temu służyć – ze swymi odpowiednikami w Stanach Zjednoczonych i Europie Zachodniej. 15 lutego 2021 Prawo i Sprawiedliwość trzymało się Trumpa także dlatego, że był prorosyjski, że publicznie manifestował swoje uwielbienie dla Putina. PiS tego tak ostentacyjnie nie może robić, ponieważ jego elektorat – a przynajmniej jego większość – by tego nie przyjął. Pod parasolem Trumpa, Kaczyński i „zjednoczona prawica” mogli spokojnie działać na rzecz politycznej putinizacji Polski. Teraz PiS ma z tym kłopot. Wraz z przyjściem Bidena do Białego Domu skończyło się błogosławieństwo USA dla dalszej putinizacji Polski. Przemówienie prezydenta Bidena na zdalnym spotkaniu G-7 nie pozostawia wątpliwości, co będzie priorytetem polityki jego rządu, gdy już na wstępie mówił: „Demokracja nie zdarza się przez przypadek. Musimy jej bronić, wzmacniać ją i odnawiać”. Dotyczy to jej obrony przed zagrożeniami wewnętrznymi i zewnętrznymi. Wskazał na Rosję i Chiny, które próbują na różne sposoby podważać demokrację na świecie. Pod względem strategicznym nie można dzisiejszej Rosji porównywać ze Związkiem Sowieckim, jest nieporównanie słabsza. Paradoksalnie, tu w Europie, Rosja jest groźniejsza w sferze dywersji ideowo-politycznej, prowadzonej także w cyberprzestrzeni. 21 lipca 2020 W tym kontekście to, co się dzieje obecnie w Polsce jest sukcesem Rosji, sukcesem jej polityki eksportu idei autorytarnych, nacjonalistycznych i antyeuropejskich. Trump temu sprzyjał i nadal będą temu sprzyjać epigoni trumpizmu w Polsce. Jednak zamówione w Stanach Zjednoczonych F-35 nie obronią Polski przed putinizacją jej systemu politycznego dokonywaną przez Kaczyńskiego i S-kę. Zatem to polska opozycja demokratyczna i społeczeństwo obywatelskie mogą i powinny stać się sojusznikami administracji Bidena we wspólnym froncie wobec Rosji jako promotora autorytarnych sił politycznych w Europie. W wojnie pisowsko-polskiej PiS stracił sojusznika, ale demokratyczni Polacy muszą go jeszcze umieć wygrać. Pierwszą okazją do współdziałania na tym polu może być zamiar powrotu przez Waszyngton do formuły „Wspólnoty Demokracji”, międzynarodowej koalicji sił demokratycznych założonej na wielkiej konferencji w Warszawie w czerwcu 2000 roku. W imieniu Polski zakładał ją ówczesny minister spraw zagranicznych prof. Bronisław Geremek. Nie mogą nas przecież tam reprezentować inspirujący się Putinem polscy epigoni Trumpa. A przecież wiele wskazuje, że nie tylko o inspirację ideową chodzi. Trzeba mieć nadzieję, że – uwolnione od politycznych kleszczy PiS – polskie służby kiedyś wyjaśnią także inne kanały wsparcia Rosji dla dokonującego się od 2015 roku odwrotu od demokracji w naszym kraju. * Roman Kuźniar jest profesorem Uniwersytetu Warszawskiego, był dyplomatą, byłym dyrektorem Polskiego Instytutu Spraw Międzynarodowych i doradcą prezydenta Bronisława Komorowskiego ds. międzynarodowych  Opozycja, Świat, Joe Biden, Donald Trump, Prawo i Sprawiedliwość,
225^„Nauczycielka pokazywała embriony w formalinie, żeby odstraszyć nas od aborcji”^Marta K. Nowak^28 lutego 2021^https://oko.press/nauczycielka-pokazywala-embriony-w-formalinie-zeby-odstraszyc-nas-od-aborcji/^W Szkocji żaden katolik nie powie kobiecie, która dokonała aborcji: jesteś morderczynią. A ja miałam lęki, niską samoocenę, więcej piłam. Nie żałuję aborcji, zrobiłam ją dla siebie i trójki moich dzieci. Ale polskie wychowanie gdzieś we mnie zostało W cyklu Miałam Aborcję opowiadamy historie kobiet, które przerwały ciąże. Powody i doświadczania są bardzo różne, wszystkie historie znajdziecie tutaj Miałam Aborcję – cykl . Większość kobiet wspomina związane z aborcją poczucie ulgi. Historia Gabrysi (imię zmienione), która aborcje przeprowadziła w Szkocji mając trójkę dzieci, jest inna. Przez długie miesiące żyła w poczuciu winy, choć swojej decyzji nie żałuje. Rozmawiamy o tym, jak prawo aborcyjne działa w Szkocji, skąd wzięła się jej trauma i jak z niej wyszła. „Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było?”. Marta K. Nowak, : Od kiedy mieszkasz w Szkocji? Gabrysia: Od 13 lat. Miałam 21, kiedy przyjechałam tu z 8-miesięczną córką. Potem poznałam obecnego partnera, z którym mam dwie córki. Dlaczego chcesz opowiedzieć o swojej aborcji? Żeby ludzie w końcu puknęli się w głowę i pomyśleli, co może czuć kobieta, która decyduje się przerwać ciążę po tych wszystkich bzdurach, które słyszy od dziecka. Szkoda mi polskich kobiet, mam nadzieję, że sytuacja się dla nich zmieni. Ja toksyczny patriarchat, w którym żyłam, zauważyłam, dopiero kiedy wyjechałam z kraju. Co trzeba zrobić, żeby legalnie przerwać ciążę w Szkocji? Zgłosić się do szpitala lub kliniki i podać powód. Dwaj lekarze muszą wyrazić zgodę. Tak to wygląda w teorii, a w praktyce idziesz i mówisz: nie jestem w stanie. I tyle, masz zabieg. Ja też znalazłam się w takiej sytuacji, że nie byłam w stanie. Najmłodsza córka miała półtora roku, starsza dwa i pół, a najstarsza jedenaście. Jasne, że chcielibyśmy mieć więcej, ale dzieci kosztują, dom mamy w sam raz na naszą piątkę. Kiedy okazało się, że jestem w kolejnej ciąży, miałam też duże problemy ze zdrowiem psychicznym. Cierpię na różnego rodzaju nerwice i to był akurat moment, kiedy czułam się bardzo źle, chodziłam na terapię. Ciąża to ciężkie przeżycie – psychiczne i fizyczne, po trzeciej byłam umęczona. Wiedziałam, że nie mogę mieć teraz kolejnego dziecka. Co powiedziałaś w klinice? Że psychicznie nie dam sobie z tym rady. Nie byłoby to też dobre dla trójki dzieci, które już mam. Jak wyglądał cały proces?  Zadzwoniłam do kliniki i umówiłam się na rozmowę. Przeprowadziła ją ginekolog, zrobiła mi też USG. Zapytałam tylko, czy może odsunąć monitor, bo nie chcę widzieć płodu. Powiedziała: oczywiście. Opowiedziałam jej dlaczego tak źle się z tym czuję. Kiedy wspomniałam, że w moim liceum pani od biologii trzymała ludzkie embriony w formalinie, żeby odwieść dziewczyny od aborcji, zrobiła wielkie oczy. Embriony w formalinie? To była poniemiecka szkoła, w cholerę wszystkiego w formalinie. Od przepołowionych szczurów, po wypchane borsuki. Nie wiem, czy to było legalne, ale pewnego razu biolożka otworzyła nam tę gablotę, a tam obok szczurów i tasiemców – dwa embriony, każdy w innym stadium. Jeden miał półtora, drugi dwa centymetry, było widać oczy, zalążki rączek, stópek itd. Gdzie w tej gablocie z tasiemcami godność człowieka? Mówiła, że trzyma te embriony dla wyższego celu. Żeby dziewczyny, jak zajdą w ciążę i będą chciały zrobić aborcję, pamiętały „jak wyglądają ich dzieci w tym stadium życia”. Nasz biolożka wiedzę miała ogromną, ale oczy zamglone religią. Uczyła nas o ewolucji człowieka, ale zaznaczyła, że robi to, bo musi – taki jest program szkoły. Ale jako katoliczka wierzy, że człowiek pochodzi od boga. Paradoksalnie religię mieliśmy akurat z fajnym księdzem. Mogłyśmy mówić, co myślimy o aborcji, a on na to: dobra, takie jest wasze zdanie. Dawał przestrzeń. Prawdopodobnie miał zresztą kobietę i trójkę dzieci, jak większość normalnych księży, których poznałam. Co myślałaś, kiedy oglądałaś te embriony w gablocie? Jak to zbuntowana nastolatka, myślałam sobie: Ha, ha, trzymam płód. Teraz, mając ponad 30 lat, będąc matką trzech córek, stwierdzam, że jest to absolutnie chore, a ta kobieta nie powinna nigdy uczyć. Kiedy miałam aborcję, ciągle miałam tamte embriony przed oczami. Wróćmy do twojej aborcji. Co się działo po konsultacji z ginekolog? Spotkałam się z pielęgniarkami, musiałam wypełnić dokumenty, byłam ważona i mierzona. Zabieg miałam chyba tydzień później. Zapytano mnie, czy chcę aborcji chirurgicznej czy farmakologicznej. Od razu wiedziałam, że musi być farmakologiczna. Dlaczego? Nikt mnie nigdy nie zmusił, ani nie zmusi, żeby obejrzeć ten cały „Niemy Krzyk” [krwawy, antyaborcyjny film propagandowy, pełen przekłamań pokazywany w polskich szkołach], ale i tak musiałam usłyszeć o tym, jak to małe płody podczas aborcji zapierają się rączkami. Wiem, że to same bzdury, ale świadomość, że ciąża zakończy się we mnie i kiedy dojdzie do poronienia embrion będzie już martwy, dawała mi większy komfort psychiczny. Jak przebiegała aborcja? W wyznaczonym terminie poszłam do kliniki, dostałam tabletki i wróciłam do domu. Po dwóch dniach miałam się zjawić z powrotem. Dostałam indywidualny pokój z łazienką – jak każda rodząca. Pielęgniarka zaaplikowała mi globulkę dopochwową i poleciła chodzić, być aktywną, bo to ułatwia cały proces. Zaczęło się jak poród. Były bóle, skurcze. Na toaletę nałożony był jednorazowy basen z tektury, żeby zatrzymało się tam wszystko, co ze mnie wyleci. Wtedy miałam zawołać pielęgniarkę. W jednej z broszur z wytycznymi przeczytałam, żeby raczej nie patrzeć samemu do środka, bo może to być nieprzyjemne. Nie zaglądałam, ciągle się bałam, że zobaczę tam tamte embriony z formaliny, a wtedy zamiast do taksówki poszłabym chyba na dach szpitala i skoczyła. Coś wypłynęło, zadzwoniłam po pielęgniarkę. Obejrzała – jeszcze nie. Potem poczułam coś większego – pielęgniarka potwierdziła – to jest to. Musiałam jeszcze poczekać aż wypłynie łożysko. Poszło w miarę szybko, byłam tam kilka godzin. Dowiedziałam się, że jakiś czas będę krwawić, jak po porodzie. I tyle. Jeszcze podczas pierwszego spotkania ginekolog zapytała, co chcę zrobić z zarodkiem. Mogli go spalić albo wydać, żebym mogła go pochować. Myślałam o tym przez chwilę, ale w końcu uznałam, że nie chcę. Jeszcze bym to zaczęła traktować jak jakiś nagrobek. Zapytałam tylko, czy zwłoki będą spalone z godnością, żeby nie spalili mi go razem z czyimś wyrostkiem robaczkowym. Zapewniła, że wszystkie embriony są kremowane razem, z pełną godnością. Co działo się potem? Było mi ciężko. Bardzo długo krwawiłam, kilka tygodni, dłużej niż po ciąży. Na kilka dni przestawałam i znowu wracało. Przez to polskie wychowanie mówiłam sobie, że to kara. Przez rok nie byłam w stanie zbliżyć się do męża. Bałam się. Bo przecież nie było tak, że wcześniej byliśmy lekkomyślni i nagle zdziwienie, że ciąża. Stosowaliśmy antykoncepcję. Dlatego tak denerwuje mnie argument – nie chcesz ciąży, używaj antykoncepcji. Wiele osób używało i niewiele to dało. Znam kobietę, która zaszła w ciążę po 40. biorąc tabletki. Urodziła dziecko z zespołem Downa. Bo chciała. Dochodziłam do siebie rok. Miałam fobię społeczną, nie umiałam wyjść z domu. Uważałam się, za złą osobę, miałam bardzo niską samoocenę, piłam więcej alkoholu. W Polsce zapadł wyrok Trybunału Konstytucyjnego. Nie wierzyłam, że można nam zrobić coś jeszcze gorszego, niż dotychczas. Po roku doszłam do siebie, wszystko wróciło do normy, a ja już niczego się nie boję. Jak myślisz, dlaczego tyle to trwało? Socjalizacja pierwszo- i drugorzędna, czyli rodzina, rówieśnicy i religia, w której się wychowałam. To zostaje na całe życie. Cała ironia polega na tym, że ja nie jestem nawet religijna. Mam bardzo lewicowe poglądy. Ale to katolickie wychowanie było mi na tyle intensywnie wpajane od dzieciństwa, że chociaż je odrzuciłam, gdzieś w głowie zostało. Wiesz, że nie wyrządzasz nikomu krzywdy, że jesteś dobrą osobą. A potem słyszysz od członka rodziny, że jak zrobisz aborcję, to w życiu się do ciebie nie odezwie. W Szkocji też mam dookoła siebie katolików, protestantów. Są wierzący, chodzą do kościoła, ale nigdy by człowiekowi nie powiedzieli: aborcja to zabójstwo, jesteś morderczynią. Nigdy. Kiedyś nawet o tym rozmawiałam z jedną taką kobietą i powiedziała: ja bym nie zrobiła, ale nie mogę mówić innej kobiecie, co ma robić. Wielka Brytania jest jakieś 30-40 lat przed Polską. Kiedy czytam polskie komentarze, że życie od poczęcia, świętość i tak dalej, przypomina mi się Michael Palin śpiewający „Every Sperm Is Sacred”. Oni się z tego nabijali jeszcze w latach 80! Jaka była twoja relacja z Kościołem? Ochrzczono mnie jak miałam miesiąc, poszłam do komunii, chciałam być zakonnicą, ale do bierzmowania już mnie rodzina musiała zmuszać. Już mi się to przestało kleić. Bo niby co złego robi człowiekowi masturbacja? Dlaczego nie mogę uprawiać seksu z moim chłopakiem? A jak po ślubie się okaże beznadziejny w łóżku, to mam się tak do końca świata męczyć? Dlaczego niby homoseksualizm jest zły, co mnie obchodzi, jak kto seks uprawia? Byłam zbuntowana, to nie ja się bałam księży, tylko oni mnie. Pamiętam scenę, jak mam 20 lat, jestem w ciąży z pierwszą córką i dyskutujemy o aborcji. Matka zapłakana, że to zło. Ja z wielkim brzuchem – aborcja jest ok! Moja babcia na to – pewnie, że ok! I dodaje, że homoseksualiści powinni móc adoptować dzieci. Taką miałam babcię. Ale naszemu pokoleniu już prano mózgi. Kiedy byłam nastolatką moi rówieśnicy mówili: ale jak to, przecież „Niemy Krzyk”. Dzieci chcesz mordować? Jeszcze przed wyjazdem z Polski zbierałam podpisy pod jakąś inicjatywą na rzecz legalnej aborcji. Znajomi odmawiali podpisu, zebrałam dwa czy trzy, chyba tylko dlatego, że ktoś mnie lubił. Jak wyszłaś z kryzysu po aborcji? Na pewno dużo dała terapia. Jeżeli kobieta czuje się źle z powodu dokonywanej aborcji, to ma w Szkocji prawo do opieki psychologicznej, wszystko w ramach funduszu zdrowotnego. Ja akurat nie potrzebowałam, bo miałam swoją terapeutkę. Myślę, że poza polskim wychowaniem ważne było też to, że bałam się odrzucenia. Że jak się ludzie dowiedzą, że miałam aborcję, to się ode mnie odwrócą. Odwrócili się? Jakiś czas po aborcji widziałam się z moją lekarką rodzinną, w wieku 50 – 60 lat. Powiedziałam jej. A ona na to: „Ja też miałam, rozumiem. Nie jest to nic przyjemnego, ale czasem trzeba. Masz swoje dzieci, nie byłaś w stanie wychowywać kolejnego, nie przejmuj się. Wszystko jest w porządku”. Pielęgniarka, do której poszłam z tym niepokojącym krwawieniem, powiedziała: „Daj spokój, ciało kobiety jest tak skonstruowane, że powinnyśmy rodzić dziecko co roku. I co, wyobrażasz to sobie?”. Wygadałam się też sąsiadce, która akurat mnie gdzieś podwoziła. Powiedziała tylko: „Wiadomo, masz trójkę dzieci i miałabyś mieć kolejne?”. Nikomu moja decyzja nie wydała się dziwna. Mąż cały czas mnie wspierał, rozumiał, że moje wychowanie jest zupełnie inne niż jego. Choć czasem nie mógł uwierzyć w moje opowieści z Polski. Tłumaczyłam mu, że nauczono mnie wierzyć, że życie zaczyna się od poczęcia. „Gabrysia, co miesiąc masz okres, tam też mógł być zarodek. Mamy ci podpaski na cmentarzu chować?”. Otwierał mi trochę oczy. Kiedy było mi źle, przytulał mnie i mówił, że to nie znaczy przecież, że nie będziemy mieli jeszcze dzieci. A rodzina w Polsce? Powiedziałam mamie. Było jej ciężko, ale rozumie moją decyzję. Moi rodzice przestali chodzić do kościoła kilka lat temu. Nie byli już w stanie znieść tego politykowania z ambony. Chciałabym kiedyś pojechać do Polski i powiedzieć wszystkim prawicowcom z mojej rodziny: zrobiłam aborcję. Nie podoba się? To spierdalajcie. Albo zaakceptujcie mnie i tyle. Może kiedyś to zrobię, na razie nie jestem do tego zdolna. Póki co, zaakceptowałam siebie. Jak się teraz czujesz? Utwierdzałam się w przekonaniu, że to był najlepszy wybór, jakiego mogłam dokonać. Uniknęłam depresji, zadbałam o siebie, o rodzinę. Gdybym znowu znalazła się w takiej sytuacji, zrobiłabym to samo. Nie wierzę już, że życie zaczyna się od poczęcia. Wierzę, że z ciążą do pewnego momentu wszystko się może zdarzyć, w końcu poroniłam też dwa razy w życiu i to ciąże bardzo chciane i planowane. Gdybym wcześniej pożegnała się z tymi wpojonymi teoriami, byłoby mi łatwiej przez to przejść. Żałoba byłaby krótsza, a może w ogóle by jej nie było? Kiedy w Polsce zapadł wyrok Trybunały Konstytucyjnego, nie mogłam uwierzyć, że można nam zrobić coś jeszcze gorszego. Co o wyroku pomyślał twój mąż? Nie jest w stanie pojąć, jak w XXI wieku, można czegoś takiego zakazywać. Nie rozumie, że w mojej rodzinie są antysemici, wyborcy Konfederacji. Kiedyś czytałam artykuł w którym pojawiła się Godek. Zapytał: kto to? Tłumaczę mu, że to ta kobieta, która zaczęła całą kampanię o zakazie aborcji. Był zdumiony. „Kobieta?”. Mówię: tak, w twoim wieku i ma syna z zespołem Downa. Tylko machnął ręką i się poddał. Dla niego to chyba tak, jak dla nas usłyszeć, że w Arabii Saudyjskiej kobieta musi prosić męża o zgodę na wyjście z domu i nie może prowadzić samochodu. W Szkocji jestem przeciętną kobietą wychowującą dzieci, w Polsce jestem feministką. Powiedziałam raz mężowi, że on też jest feministą. Zdziwił się. Termin wydał mu się jakiś przestarzały. Tutaj już nikt nie jest feministą, bo po co? Jedyne, co pamiętam feministycznego w ostatnich czasach, to była akcja w BBC. Kobiety zastrajkowały, bo nie płacono im tyle, co mężczyznom. I BBC musiało im wszystko za zaległe lata zapłacić. Akt równości z 2010 r. zbiera wszystkich do jednej grupy. Osoby o różnym kolorze skóry, pochodzeniu, wyznaniu, płci czy seksualności muszą być traktowane tak samo. Tutaj jak leci reklama banku narodowego, to widzisz w niej parę lesbijek cieszących się nowym mieszkaniem. Nawet w reklamie frytek pojawiają się geje, ktoś z niepełnosprawnością. Niedawno wprowadzono darmowe podpaski w miejscach publicznych, żeby żadna dziewczyna nie miała problemu z brakiem dostępu. W biurze mojego męża koszyczek z podpaskami i tamponami jest też w męskiej toalecie, bo pracuje tam transseksualny mężczyzna. Albo kobieta? Ja czasem się mylę w pojęciach, córka by mi powiedziała, bo chodzi do klubu LGBT w szkole. Rozmawiasz o tym wszystkim ze znajomymi z Polski? Czasem trudno mi znaleźć wspólny język. Ostatnio napisała do mnie koleżanka z liceum, że jako młodym rodzicom jest im w Polsce ciężko, myślą o emigracji i chcieliby się dowiedzieć, jakie są standardy życia w Wielkiej Brytanii. I jedno ważne pytanie: dużo jest u was pedałów z dziećmi? Bo my byśmy nie chcieli wychowywać własnych dzieci obok takich par. Nawet nie odpisałam. Polacy są często bardzo homofobiczni, nawet w Szkocji. Zupełnie tego nie rozumiem. Pary homoseksualne nie mają dzieci z przypadku, tylko dlatego, że bardzo ich chcą i będą je kochać. Ja bym chciała mieć dwóch tatusiów, byłabym rozpieszczona, jak cholera. Kobiety, Kościół, Edukacja, Trybunał Konstytucyjny, aborcja edukacja seksualna LGBT Miałam Aborcję szkoła
226^Frankowicze wstrzymują oddech: w marcu kluczowe postanowienie SN. Czego się spodziewać?^Piotr Barczak^28 lutego 2021^https://oko.press/frankowicze-wstrzymuja-oddech-w-marcu-kluczowe-postanowienie-sn/^"Już 25 marca Izba Cywilna Sądu Najwyższego odpowie na szereg pytań w sprawie kredytów frankowych. Jedno jest pewne: banki nie będą już mogły przedłużać postępowań zasłaniając się tym, że „czekają na SN"". Czego jeszcze mogą spodziewać się frankowicze? Analiza punkt po punkcie Nieco ponad rok temu opisaliśmy na łamach  sytuację tzw. frankowiczów po serii wyroków TSUE i SN. Konkluzją tamtego artykułu było, że po latach potyczek i porażek karta kredytobiorców frankowych się odwróciła i w sporach z bankami to oni zaczęli wygrywać. Jednak ta historia nie tylko się nie skończyła, ale znacznie przyspieszyła. A ponieważ ma ona wpływ nie tylko na frankowiczów, ale wszystkich klientów banków, a pośrednio na całą gospodarkę, warto przyjrzeć się, co zmieniło się w ciągu ostatniego roku i czego możemy spodziewać się w najbliższym czasie. Pierwsza zmiana, jaka nastąpiła, to podwojenie liczby spraw frankowych w sądach. Szacuje się, że obecnie jest ich przeszło 30 tys. z czego przeszło połowa trafiła do sądów w ubiegłym roku. Daje to nieco ponad 10 proc. ogólnej liczby udzielonych kredytów frankowych. Czy to dużo? Oceniając poziom korzyści, jakie w wyniku wyroku sądowego mogą uzyskać frankowicze (a sięgają one 40 proc. spłaconego i pozostałego do spłaty zadłużenia wobec banku), chętnych do procesu jest niespecjalnie wielu. Jednak prezentując swoje wyniki finansowe mBank powołał się na wewnętrzne analizy, z których ma wynikać, że w ciągu najbliższych 5 lat do sądu może pójść łącznie 18 proc. kredytobiorców frankowych tego banku, których kredyty stanowić będą 24 proc. portfela takich kredytów. Jeśli te prognozy okażą się prawdziwe (trudno to ocenić nie znając metodologii tych badań), należałoby uznać, że przeszło połowa chętnych do procesowania się z bankami już skierowała swoje sprawy do sądów. Taki run nie mógł pozostać bez wpływu na sytuację banków. Mimo że większość z tych spraw jeszcze długo nie doczeka się rozstrzygnięcia (o czym niżej), to już teraz banki muszą tworzyć rezerwy na pokrycie przyszłych strat. I tak, przykładowo, Bank Millennium zamroził w rezerwach już 900 mln zł, a mBank aż 1,4 mld zł. W przypadku Getin Banku rezerwa wynosi “tylko” 320 mln zł, ale jej utworzenie jest jedną z przyczyn spadku współczynnika wypłacalności banku (TCR) poniżej 8-procentowego progu wymaganego w przepisach unijnych (Rozporządzeniu CRR). 2 lutego 2020 Oczywiście banki nie skapitulowały przed frankowiczami. Przeciwnie, w ciągu ostatniego roku prośbami i groźbami starają się nakłonić frankowiczów, żeby się nie wychylali. Do próśb zaliczyć można materiały reklamowe, które pod pozorem ocieplonej troską rzetelnej informacji, doprawionej głosem prawniczych “autorytetów”, opisują całe litanie plag, jakie spadną na barki klientów banków, w tym samych frankowiczów, jeśli zdecydują się na drogę sądową. Do tego samej kategorii zaliczają się propozycje ugód, z którymi niektóre z banków zgłaszają się do klientów, którzy występując o informacje niezbędne do złożenia pozwu ujawnią bankowi swoje plany procesowe. Trudno te propozycje nazwać marchewką, mają się one nijak do korzyści, na jakie może liczyć kredytobiorca w sporze sądowym. Zdecydowanie chętniej banki sięgają po kij. Tym kijem ma być zmuszenie frankowiczów, którzy wystąpią do sądów, do zapłaty „wynagrodzenia za korzystanie z kapitału”. Miałoby to polegać na obciążeniu kredytobiorców kwotą, stanowiącą równowartość odsetek (liczonych różnie, zwykle wskazuje się stopy NBP lub WIBOR) od kwoty kredytu wypłaconego na podstawie nieważnej umowy. Oczywiście obciążenie kredytobiorców taką opłatą czyni bezprzedmiotowym cały wysiłek związany z procesem. Brzmi groźnie, szczególnie jeśli groźby te formułowane są przez kolejnych “niezależnych ekspertów” z tytułami naukowymi (a czasami uzurpujących sobie takie tytuły). Przekonujących argumentów prawnych w tych ekspertyzach doszukać się trudno, łatwiej trafić na grepsy w stylu “w biznesie nie ma darmowych lunchów”, ale nie pozostają bez efektów. Banki zdają się mówić: każdy prowokator czy szaleniec, który odważy się podnieść rękę przeciw władzy bankowej, niech będzie pewny, że mu tę rękę władza bankowa odrąbie Te pohukiwania nie zatrzymały potoku spraw frankowych, więc postanowiono przejść od słów do czynów i w świetle fleszy skierowano do sądu pozew z takim żądaniem. Żeby było bardziej symbolicznie, pozwani zostali… państwo Dziubak. Tak, ci sami, których sprawa – i wyrok TSUE wydany w jej trakcie – wywołała frankową rewolucję. Co więcej, przy kredycie w wysokości 400 tys. zł i 160 tys. zł pozostałych do spłaty w chwili jego unieważnienia, Raiffeisen Bank domaga się 790 tys. 995,07 złotych! Były i są też inne podobne sprawy, ale – co trzeba wyraźnie podkreślić – nie zapadł jeszcze żaden wyrok zasądzający na rzecz banku jakiekolwiek świadczenie ponad kwotę wypłaconą z tytułu kredytu. Z kronikarskiego obowiązku wypada zauważyć, że Przewodniczący Komisji Nadzoru Finansowego Jacek Jastrzębski w grudniu 2020 r. zaproponował zawieranie ugód, na których podstawie frankowicze mieliby się rozliczać z bankami tak, jak gdyby ich kredyty były od początku udzielone w złotówkach i oprocentowane wg stopy WIBOR powiększonej o marżę. Dość powiedzieć, że propozycja spotkała się z niechęcią samych banków. Nie dlatego, że jest dla nich niekorzystna, bo wyroki pociągają za sobą o wiele gorsze dla banków skutki. Problemem banków jest konieczność niemal jednorazowego przeliczenia całego portfela kredytów frankowych na złotówki po kursie z dnia wypłaty kredytu, co obciążyłoby ich wyniki finansowe zmuszając do wykazania wielomiliardowych strat. A to spowoduje najpewniej konieczność ratowania słabszych banków. Jeśli wspomniane wyżej kalkulacje mBanku na temat odsetka frankowiczów, którzy zdecydują się na proces, są prawdziwe, niechęć banków należy uznać za tym bardziej uzasadnioną, bo przewalutowanie kosztowałoby banki więcej, niż przegranie spraw ze wszystkimi gotowymi iść do sądu. 1 września 2018 Nie próżnują też sądy. Te powszechne próbują poradzić sobie z zalewem spraw, choć idzie im to średnio. Sytuację ma poprawić utworzenie w warszawskim Sądzie Okręgowym od kwietnia 2021 r. specjalnego wydziału dla frankowiczów. Problem w tym, że do w miarę sprawnego rozpoznania wszystkich napływających spraw potrzebnych jest ok. 100 sędziów, a Ministerstwo Sprawiedliwości nie planuje zwiększenia liczby sędziów w SO w Warszawie, a jedynie przesuwanie ich między wydziałami. Trudno liczyć, że od takiego mieszania herbata stanie się słodsza. To powoduje, że największą bolączką frankowiczów staje się coraz dłuższy czas oczekiwania na wyrok. Przytłaczająca większość wyroków zapadłych w sprawach frankowych (ok. 95 proc.) była jednak co do zasady korzystna dla kredytobiorców, więc czekanie się opłaca. Co to znaczy “co do zasady” i czy nie kryje się w tym jakiś haczyk? Tutaj dochodzimy do sfery kreatywności sądów, której tamę chce postawić Sąd Najwyższy. Sąd Najwyższy wydał kilka kolejnych wyroków korzystnych dla kredytobiorców, ale nie dotyczyły one w większości najważniejszych kwestii pozostałych do rozstrzygnięcia. Z uwagi na znaczenie decyzji SN dla obrotu prawnego, Pierwsza Prezes SN – Małgorzata Manowska, zdecydowała się oddać sprawę pod rozwagę całej Izby Cywilnej i skierowała do niej szereg pytań. Ta – absolutnie kluczowa – uchwała ma zostać wydana 25 marca br. Oprócz ujednolicenia orzecznictwa wywoła ona najprawdopodobniej jeszcze jeden skutek. Wiele wskazuje na to, że zarówno sądy, jak i frankowicze, wstrzymują się z podjęciem decyzji do czasu ustabilizowania się linii orzeczniczej. Nie da się tego zbadać inaczej niż narzędziami socjologicznymi, jednak dowody anegdotyczne osób zaangażowanych w prowadzenie spraw frankowych potwierdzają tę tezę. Nie jest jednak tak, że SN będzie musiał zgłębiać wszystkie problemy zupełnie od zera. Część z nich zdążył rozstrzygnąć we wcześniejszych wyrokach. Może też sięgnąć do orzeczeń TSUE. Podstawowe znaczenie uchwały będzie wynikało ze związania samego SN treścią uchwały (będzie to tzw. zasada prawna), co z kolei powinno doprowadzić do ujednolicenia orzecznictwa sądów powszechnych (sądy te nie są związane bezpośrednio zasadami prawnymi, ale nie stosując się do nich ryzykują, że SN uchyli ich wyrok w ramach kontroli kasacyjnej). 23 lutego 2021 Co zatem będzie rozstrzygała Izba Cywilna SN i czego można się spodziewać? To pytanie jest w zasadzie formalnością i służy wprowadzeniu do polskiego orzecznictwa wyroku TSUE z 3 października 2019 r. w sprawie Dziubak (C-260/18), w którym stwierdzono jednoznacznie, że art. 6 ust. 1 dyrektywy 93/13 należy interpretować w ten sposób, że stoi on na przeszkodzie wypełnieniu luk w umowie, spowodowanych usunięciem z niej nieuczciwych warunków, które się w niej znajdowały, wyłącznie na podstawie przepisów krajowych o charakterze ogólnym, przewidujących, że skutki wyrażone w treści czynności prawnej są uzupełniane w szczególności przez skutki wynikające z zasad słuszności lub ustalonych zwyczajów, które nie stanowią przepisów dyspozytywnych lub przepisów mających zastosowanie, w przypadku gdy strony umowy wyrażą na to zgodę” (podkr. – P.B.). Trudno sobie wyobrazić, żeby SN ocenił sytuację inaczej niż TSUE. Skoro nie można “wkleić” do umowy innych sposobów wyliczania kursu waluty, w której kredyt był indeksowany lub denominowany, SN musi rozstrzygnąć, czy taka umowa może wiązać strony w pozostałym zakresie. W tej sprawie SN wypowiedział się już w wyroku z 4 kwietnia 2019 r., (III CSK 159/17), a wcześniej TSUE (wyrok z 20 września 2017 r., Andriciuc, C-186/16, wyrok z 14 marca 2019 r., Dunai, C-118/17), stwierdzając jednoznacznie, że klauzule indeksacyjne lub denominacyjne, jako determinujące obowiązek zwrotu kwoty wykorzystanego kredytu, określają tzw. główne świadczenia stron, których bezskuteczność pociąga za sobą konieczność unieważnienia całej umowy. Można przypuszczać, że uchwała potwierdzi to stanowisko. Opcje są dwie. Albo powstają odrębne roszczenia z tytułu nienależnego świadczenia na rzecz każdej ze stron (takie rozwiązanie nazywamy teorią dwóch kondykcji), albo powstaje jedno roszczenie, równe różnicy spełnionych świadczeń, na rzecz tej strony, której łączne świadczenie miało wyższą wysokość (to tzw. teoria salda). Ta kwestia powodowała największe rozbieżności w orzecznictwie sądów w ciągu ostatniego roku. Było to o tyle zaskakujące, że przed erupcją spraw frankowych niesporne było obowiązywanie w polskim prawie teorii dwóch kondykcji. Również tę kwestię, dosłownie kilka dni temu (16 lutego br.) rozstrzygnął SN w składzie 3-osobowym, stwierdzając, że ​kredytobiorcy przysługuje roszczenie o zwrot pieniędzy spłaconych bankowi na podstawie nieważnej umowy niezależnie od tego, czy i w jakim zakresie jest dłużnikiem banku z tytułu zwrotu nienależnie otrzymanej kwoty kredytu (III CZP 11/20). Czyli potwierdził obowiązywanie teorii dwóch kondykcji. Prawdopodobnie również w tym przypadku uchwała całej Izby Cywilnej potwierdzi tę zasadę. Tutaj dochodzimy do najciekawszych – i najbardziej kontrowersyjnych – problemów będących skutkiem nieważności kredytów frankowych, z którymi zmierzy się Sąd Najwyższy. Możliwych rozwiązań jest tutaj tyle, że przewidywanie rozstrzygnięcia przypomina grę w ruletkę. Nie pozostaje nam nic innego, jak uzbroić się w cierpliwość. Jeśli miałbym jednak postawić symboliczną kwotę na jakiś wynik, wskazałbym chwilę unieważnienia umowy, czyli uprawomocnienia się wyroku, w którym sąd oceniał abuzywność postanowień umowy kredytu. Gdybym mógł kierować się wyłącznie poczuciem słuszności, byłby to moment, w którym kredytobiorca wezwał bank do zwrotu świadczeń powołując się na nieważność umowy. Warto tutaj zauważyć, że od tego, na jaki moment zostanie określony początek biegu przedawnienia, zależeć będzie, czy i ile frankowicze będą musieli oddać bankowi z kwoty, jaką otrzymali tytułem kredytu. Im wcześniej ten moment zostanie wyznaczony, tym mniej będą musieli oddać. Jeśli SN uzna, że bieg terminu przedawnienia rozpoczyna się z chwilą wypłaty kredytu, będzie to oznaczało, że kredytobiorcy, którzy wygrają sprawy z bankiem, nie tylko odzyskają większość lub wszystkie wpłacone pieniądze, ale dodatkowo nie będą musieli oddawać bankowi nawet tej części, którą od niego otrzymali (pomijam tutaj potrącenie, które będzie możliwe do zastosowania w odniesieniu do niewielkiej części wypłaconych środków). Nie ulega wątpliwości zarówno w oczach przeciwników takiego rozwiązania, jak i zwolenników usiłujących zachować choćby minimalną dyscyplinę intelektualną, że takie rozwiązanie jest sprzeczne z prawem europejskim. Już tylko z tego powodu trudno przypuszczać, że Sąd Najwyższy spełni marzenia banków. Jak widać, oczekiwana uchwała nie będzie najprawdopodobniej wielkim przełomem. Jej największą wartością będzie odebranie bankom pretekstu do przedłużania postępowań (“poczekajmy na SN”) i zdjęcie z frankowiczów brzemienia, które udało się bankom nałożyć groźbami domagania się opłat z tytułu udostępnienia pieniędzy, które uczyniłyby cały ich trud pyrrusowym zwycięstwem. Autor jest adwokatem w Warszawie (i frankowiczem). Gospodarka, Sąd Najwyższy, frankowicze KNF kredyty frankowe"
227^Lewica działa dla świeckiego państwa, centroprawica tylko mówi [WIDZE TO TAK]^Agata Diduszko-Zyglewska^27 lutego 2021^https://oko.press/lewica-dziala-dla-swieckiego-panstwa-centroprawica-tylko-mowi/^W sprawie rozdziału kościoła katolickiego od państwa nie bierzcie słów polityków na wiarę - pisze Agata Diduszko-Zyglewska, radna Warszawy, a od kilku miesięcy członkini Wiosny. Przekonuje, że lewica robi od lat to, o czym politycy centroprawicy dopiero zaczynają nieśmiało mówić Rozpoczynamy redakcyjną dyskusję o pomysłach na temat rozdziału Kościoła od państwa. Jak to zrobić? Potrzebujemy radykalnego cięcia czy ewolucji? Jak pokonać nieuchronny opór Kościoła, wciąż potężnej i wpływowej instytucji w polskim życiu publicznym? Debatę inaugurujemy głosem Agaty Diduszko-Zyglewskiej, radnej Wiosny, publicystki, społeczniczki, współtwórczyni „Mapy kościelnej pedofilii i przemocy seksualnej w Polsce”. Wkrótce kolejne głosy z Lewicy, Polski 2050 Szymona Hołowni i Platformy Obywatelskiej. 8 marca 2020 Z zainteresowaniem obserwuję wzmożoną aktywność liberałów i chadeków wokół tematu relacji między państwem a kościołem w Polsce. Ta aktywność polityków i polityczek z centroprawicowych formacji, mniej lub bardziej uwikłanych w relacje z klerem i unikających podważania uprzywilejowanej pozycji tej instytucji, czy wręcz propagujących sprzeczną z prawami człowieka, „naukę kościoła” (np. w swoim życiu publicystycznym, jak to czynił Szymon Hołownia), świadczy o jednym: badania opinii publicznej prowadzone przez te ugrupowania muszą najwyraźniej potwierdzać, że gwałtownie laicyzujące się społeczeństwo traci cierpliwość do kościelnych nadużyć, drenowania publicznego budżetu i bezkarności przestępców w sutannach. 4 lutego 2021 To krzepiące wieści. Oznaczają, że przynosi efekt wieloletnia praca centrolewicowych aktywistek, społeczników, dziennikarek, publicystów, prawniczek oraz niewielkiego (lecz stale rosnącego) grona lewicowych polityczek i polityków polegająca na ujawnianiu i upowszechnianiu informacji o kościelnych przestępstwach i układach z lokalnymi oraz ogólnopolskimi władzami. Ten efekt w pewien sposób potwierdziły także niedawne badania CBOS pokazujące rekordowy wzrost liczby osób o lewicowych poglądach w grupie wiekowej 18-24 lata. W lekkie osłupienie wprawiają mnie jedynie reakcje części mediów i osób publicznych, które na liberalno-chadeckie propozycje, niezwykle ostrożne, a częściowo populistyczne (bo nieadekwatne do realiów prawnych i niespełnialne, co celnie opisał na tych łamach Daniel Flis), odpowiadają entuzjastycznymi okrzykami: nareszcie ktoś to powiedział wprost! A przecież ludzie lewicy nie tylko od dawna mówią wprost o tym, że tylko świeckie państwo gwarantuje obywatelkom i obywatelom utrzymanie standardów demokratycznych i prawnoczłowieczych, ale też – co istotniejsze – we współpracy z organizacjami pozarządowymi i ruchami obywatelskimi po prostu realizują konkretne działania na rzecz wdrożenia w życie tej idei. I to jest właśnie ta fundamentalna różnica między lewicą a pozostałymi formacjami – bo powiedzieć można wszystko, i centroprawicowi politycy korzystają z tego skwapliwie przy okazji kolejnych skandali związanych z kościelnymi gwałtami na dzieciach, czy z ogromnymi kwotami przekazywanymi przez państwo w prezencie kościołowi. Ale jak do tej pory zawsze kończy się tylko na słowach. Niestety, choć w ostatnich latach tylko w wypadku lewicy obietnice polityczne w tym obszarze stają się ciałem, to nasze działania często umykają wielu mediom, zahibernowanym w wieloletnim jałowym pojedynku centroprawicy liberalnej z prawicą populistyczną. Dla odświeżenia publicznej pamięci postanowiłam zatem przypomnieć co już zrobiliśmy w sprawie naprawienia szkodliwej dla Polek i Polaków relacji między państwem a kościołem, co planujemy i o czym mówimy w wystąpieniach programowych formacji politycznych i społecznych tworzących parlamentarną oraz pozaparlamentarną lewicę. Bez owijania w bawełnę i niedopowiedzeń proponujemy podstawowe rozwiązania, które pozwolą przywrócić niezależność państwa i kościoła, zgodne z wolą społeczną, wyrażaną w wielu badaniach opinii publicznej, ze szczególnym uwzględnieniem zdania tych grup, których te poszczególne kwestie bezpośrednio dotyczą. Jakie to kwestie? Postulujemy wycofanie nieobowiązkowych zajęć z religii ze szkół i ich powrót do salek katechetycznych, tak żeby uczestniczyli w tych zajęciach zainteresowani, a nie zmuszeni do udziału konstrukcją planu lekcji lub presją otoczenia. Uważamy, że wynagrodzenia katechetów (nierzadko wyższe od wynagrodzeń nauczycieli) i darmowe wykorzystywanie szkolnych sal na katechezę, to nieuzasadniony drenaż budżetu niedofinansowanej oświaty. A religia wstawiana w środek lekcji, to łamanie konstytucyjnej wolności sumienia i wyznania oraz niszczenie szkolnej wspólnoty niepotrzebnymi podziałami religijnymi. Szkoła nie jest miejscem kultu, a budżet oświaty powinien służyć edukacji, a nie kościołowi. Chcemy oświaty opartej na dorobku nauki i uniwersalnym systemie wartości, uznanym przez społeczność międzynarodową w Powszechnej Deklaracji Praw Człowieka, prawie Unii Europejskiej oraz przez obywateli Polski w Konstytucji Rzeczypospolitej Polskiej. 25 grudnia 2020 Podobnie, nie mamy wątpliwości, że budżet ochrony zdrowia powinien służyć pacjentom i personelowi medycznemu, a nie dywersyfikacji przychodów kościoła katolickiego, dlatego proponujemy likwidację etatów kapelanów. Proponujemy realizację prawa do opieki duszpasterskiej w sposób, który nie będzie dyskryminował wszystkich poza katolikami (numery telefonów do duchownych wszystkich wyznań na szpitalnej tablicy informacyjnej). Zakładamy, że zaoszczędzone w ten sposób środki finansowe pozwolą na zapewnienie opieki psychologicznej wszystkim pacjentom bez względu na ich wyznanie religijne lub bezreligijność. Uważamy, że lekarze i inne osoby tworzące personel medyczny w publicznych placówkach ochrony zdrowia nie mogą odmawiać pacjentkom pomocy zasłaniając się tzw. „klauzulą sumienia”. Chcemy likwidacji tego szkodliwego przywileju. Wierzenia religijne personelu medycznego nie mogą uzasadniać łamania praw pacjenta i odbierać pacjentkom dostępu do antykoncepcji, aborcji, badań prenatalnych czy leczenia niepłodności metodą in vitro. Proponujemy likwidację etatów kapelanów również we wszystkich pozostałych instytucjach publicznych, bo zgodnie z konstytucją instytucje te mają służyć wszystkim obywatelom i obywatelkom Polski, a nie tylko wyznawcom jednej religii. Wynagrodzenia wypłacane księżom z budżetu policji, wojska, służb celnych czy ministerstw to nieuzasadnione nadużycie środków publicznych. Postulujemy też wprowadzenie konkretnych zasad zapewniających neutralność religijną urzędów i instytucji państwowych i samorządowych obejmujących zakaz zawłaszczania przestrzeni publicznej w urzędach i instytucjach poprzez ekspozycję symboli religijnych, w miejscach które mają służyć wszystkim, a także kodeks dobrych praktyk w relacjach między urzędnikami a duchownymi. Postulujemy likwidację Funduszu Kościelnego i zastąpienie go dobrowolnym odpisem podatkowym przekazywanym wybranemu kościołowi przez jego wiernych podczas wypełniania corocznego PIT-u na tej samej zasadzie na jakiej przekazujemy jeden procent podatku wybranej organizacji pożytku publicznego. Proponujemy także, żeby kościół był opodatkowany na takich samych zasadach jak inne organizacje pozarządowe, a księża zbierający opłaty za usługi obowiązkowo używali kas fiskalnych tak jak wszyscy inni usługodawcy. Do tego koniec z ulgami i bonifikatami przy zakupie ziemi i nieruchomości czyli z oddawaniem kościołowi majątku publicznego. Chcemy też usunięcia artykułu 196 o obrazie uczuć religijnych z Kodeksu karnego, ponieważ wiemy, że otoczenie opieką prawną jednej wybranej kategorii uczuć, oznacza dyskryminację wielu grup obywateli, a także stanowi narzędzie opresji wobec konstytucyjnej wolności słowa, wolności twórczej oraz wolności sumienia. 7 maja 2019 Chcemy powstania niezależnej komisji prawdy i zadośćuczynienia, która zajmie się systemową odpowiedzialnością Kościoła katolickiego za przemoc seksualną księży wobec dzieci i tuszowanie tej przemocy przez arcybiskupów; i która doprowadzi do wypłat odszkodowań na rzecz ofiar. Proponujemy też likwidację przedawnień w wypadku przestępstw seksualnych popełnianych na dzieciach. I, co zapewne nikogo nie zdziwi w kontekście powyższych postulatów, uznajemy, że Konkordat zawarty między Polską a Watykanem i dający kościołowi katolickiemu szczególne przywileje wśród wszystkich kościołów i związków wyznaniowych zarejestrowanych w Polsce, ze szkodą dla praw obywatelek i obywateli Polski, musi zostać wypowiedziany. W lewicowej koncepcji państwa zawiera się poszanowanie konstytucyjnego prawa do nieujawniania światopoglądu i przekonań religijnych oraz przynależności do kościołów lub związków wyznaniowych. 27 maja 2020 Polska, którą chcemy budować, to państwo które nie straszy, nie karze za światopogląd, nie dzieli obywateli na „prawdziwych” i „nieprawdziwych” Polaków, nie wtrąca się z powodu wierzeń religijnych do najintymniejszych sfer życia obywatelek – za to bezwzględnie przestrzega zasady wolności myśli, sumienia i wyznania oraz zapewnia wszystkim – bez względu na wyznawaną religię lub światopogląd – pełną równość wobec prawa i równego traktowania przez władze publiczne. Od kiedy dwa lata temu decyzją wyborczyń i wyborców lewica powróciła do parlamentu idee opisane powyżej przybierają konkretne kształty projektów ustaw, które posłanki i posłowie w ciągu ostatnich dwóch lat złożyli w Sejmie. Projekt ustawy o komisji prawdy i zadośćuczynienia w sprawach związanych z zachowaniami o charakterze pedofilskim osób duchownych opisuje model działania niezależnej od polityków komisji oparty na doświadczeniach z innych krajów. Stworzył go zespół doświadczonych prawniczek, parlamentarzystek i ekspertek (m.in. prof. Eleonora Zielińska, prof. Monika Płatek, prof. Danuta Waniek, mec. Anna Frankowska, mec. Karolina Bućko, Jolanta Banach, Barbara Labuda, a także piszącą te słowa). Projekt ustawy o jawności przychodów kościołów i związków wyznaniowych oraz zniesieniu ich przywilejów finansowych ujawnia dotacje państwa dla Kościoła, ujawnia dochody Kościoła, likwiduje Fundusz Kościelny, likwiduje ulgę podatkową na „inwestycje kościelne”, likwiduje przywileje związane z handlem ziemią, likwiduje przywilej darmowej ziemi dla Kościoła na tzw. ziemiach odzyskanych. Projekt zmiany ustawy o cmentarzach i chowaniu zmarłych zakłada możliwość pochowania prochów zmarłego w ogrodzie pamięci, rozsypania prochów na polu pamięci, przechowywania urny z prochami w miejscu zamieszkania bliskich zmarłego oraz możliwość pochówku przez osoby ze związków nieformalnych. Projekt zmiany ustawy o stosunku Państwa do Kościoła Katolickiego w Rzeczypospolitej Polskiej obejmuje koniec rekompensat dla kościoła podczas nabywania nieruchomości rolnych. Projekt zmiany ustawy o krajowej administracji skarbowej zakłada wycofanie z KAS duszpasterzy. Projekt o rejestrze kościelnych osób prawnych to wprowadzenie wykazu kościelnych osób prawnych, których osobowość została uznana na forum państwowym, który ma być prowadzony w formie elektronicznej i powszechnie dostępnej. Lewica parlamentarna doprowadziła do etapu konsultacji projekty: Jak pewnie niektórzy z czytelników i czytelniczek pamiętają, w 2018 roku stworzyłyśmy wraz z Joanną Scheuring-Wielgus (z pomocą wolontariuszy nieistniejącej już Fundacji Nie Lękajcie Się) mapę kościelnej pedofilii (do dziś odnotowałyśmy ponad 12 mln wejść na tę mapę, którą ciągle aktualizuję!). W lutym 2019 z Joanną Scheuring-Wielgus i mec. Anną Frankowską opublikowałyśmy i wręczyłyśmy papieżowi Franciszkowi raport z nazwiskami i historiami 24 hierarchów kościoła katolickiego w Polsce, którzy tuszowali pedofilię, co odbiło się echem we wszystkich głównych mediach w kraju, a także za granicą. Wcześniej, Joanna Scheuring-Wielgus, jako pierwsza i bardzo osamotniona w tym działaniu parlamentarzystka, zorganizowała w Sejmie pierwsze konferencje prasowe dotyczące kościelnej pedofilii, podczas których same ofiary księży pedofilów mogły publicznie opowiedzieć o swojej krzywdzie i żądać sprawiedliwości. Od tamtego czasu współpracując z ofiarami i dziennikarzami wsparłyśmy doprowadzenie do prokuratury spraw kilku wcześniej nietykalnych księży (np. w sprawie księdza Sikorskiego z Radomia, w której połączyłyśmy dziennikarkę „Gazety Wyborczej” z ofiarami, które nie wiedziały o sobie nawzajem). Od listopada 2018 jako lewicowa radna w Radzie Warszawy namówiłam koleżanki i kolegów radnych (oczywiście przy wsparciu części z nich) Te same działania podejmowały lewicowe radne i radni oraz społecznicy w innych miejscowościach, a część tych aktywności ma charakter ogólnopolski. Jedna z nich to zbieranie danych dotyczących tego, ile pieniędzy z budżetu edukacji poszczególne samorządy wydają na wynagrodzenia katechetów (akcja zainicjowana przez społeczników zgromadzonych w grupach Świecka Szkoła). To ważna informacja np. dla rad rodziców i dyrekcji szkół, które mierzą się z brakiem funduszy i sal na zajęcia wyrównawcze czy pomoc psychologiczną dla uczniów. Trzy miesiące temu zainicjowałam podobną akcję związaną z zarobkami szpitalnych kapelanów, bo jak się okazało, to obciążenie budżetu ochrony zdrowia także nie jest ewidencjonowane. Państwo zwyczajnie nie interesuje się tym, ile kosztuje podatników zatrudnianie księży na etatach w szpitalach (w których za to brakuje pielęgniarek i psychologów). Nie mam wątpliwości, że dla ludzi w Polsce to ważna informacja. Dlatego posłanki, posłowie i aktywiści Wiosny gromadzą te dane w wielu regionach Polski. W odpowiedzi na falę odejść z kościoła po pseudowyroku Trybunału Konstytucyjnego Julii Przyłębskiej i artykułowaną publicznie potrzebę policzenia się apostatów niezależnie od kościoła, razem z Joanną Scheuring-Wielgus i Robertem Biedroniem stworzyliśmy Licznik Apostazji. A także interweniowaliśmy u prezesa Urzędu Ochrony Danych Osobowych oraz Kościelnego Inspektora Ochrony danych w sprawie zmiany praktyki wymuszania przez księży od apostatów danych wrażliwych (jak miejsce zamieszkania). Kościelny Inspektor przychylił się do naszego zdania i wiele osób składających akt apostazji w parafii ma przy sobie jego odpowiedź udzieloną nam w tej sprawie. Prezes UODO, dla odmiany, umył ręce. Jeśli przyjrzycie się informacjom prasowym o interwencjach to z pewnością zauważycie, że w ogromnej większości wypadków tę pracę wykonują właśnie ludzie związani z lewicą. Podkreślam to, bo mam poczucie, że ta praca często w związku z brakiem zainteresowania większości mediów, pozostaje niewidoczna, podczas gdy to właśnie ona jest kluczową rękojmią wiarygodności politycznych obietnic. Co istotne, ludzie lewicy, także tej najmłodszej, podejmują kolejne, często lokalne, aktywności na rzecz świeckiego państwa, w zgodzie ze swoim światopoglądem – i to właśnie dlatego działają realnie i z uporem. Podnoszę ten temat dlatego, że jeden z liderów opozycji, Szymon Hołownia, lansuje od dłuższego czasu tezę, że niespójność składanych przez niego obietnic z jego osobistym światopoglądem nie ma znaczenia. Moim zdaniem jest to teza psychologicznie niewiarygodna. Zresztą już obecne propozycje Hołowni związane z tematami, którymi żyje ostatnio opinia publiczna, pokazują, że jednak, co nie dziwi, w wymyślaniu rozwiązań kieruje się bliską sobie „nauką kościoła”, a nie życzeniami społeczeństwa. Przykład? Oczywisty. Sprawa aborcji. Hołownia proponuje powrót do tzw. „kompromisu” z 1993 roku (zawartego między biskupami a prawicowymi politykami ponad głowami Polek i przy sprzeciwie społecznym) oraz późniejsze referendum dotyczące tego, czy Polkom należy się pełnia praw człowieka, czy też nie. Hołownia to inteligentny człowiek, a więc bez wątpienia wie, że barbarzyński „kompromis” nigdy nie działał. Kiedy teoretycznie aborcji w Polsce dokonywało około tysiąc kobiet rocznie, praktycznie zabieg ten przechodziło jak liczą organizacje pozarządowe około stu pięćdziesięciu tysięcy kobiet rocznie – tylko w podziemiu aborcyjnym lub za granicą. Te obliczenia potwierdzają badania CBOS sprzed kilku lat (2013), z których wynikało, że mniej więcej jedna czwarta Polek przynajmniej raz przerwała w swoim życiu ciążę. Jedna czwarta to około pięć milionów kobiet. Hołownia na pewno zna też wyniki badań opinii publicznej z ostatnich dwóch lat, które nieodmiennie wskazują, że większość ludzi w Polsce życzy sobie liberalizacji prawa antyaborcyjnego, które obowiązywało przed pseudowyrokiem TK. A jednak proponuje rozwiązanie sprzeczne z rekomendacją większości społeczeństwa, z prawami człowieka oraz z dobrem ponad połowy społeczeństwa, którą stanowią kobiety. Zgodne natomiast z życzeniem kościoła katolickiego. 23 lutego 2021 Ta sytuacja dobitnie pokazuje, że deklaracja Hołowni o braku wpływu jego osobistych konserwatywnych poglądów na jego publiczne propozycje, to mrzonka. A słynna „świeżość”, którą zachłystują się fani lidera Polski 2050, to świeżość roli (Hołownia był konserwatywnym publicystą, który uważał, że aborcja to morderstwo, a teraz jest politykiem), ale nie świeżość poglądów (liberalna prawica jest dość licznie reprezentowana na polskiej scenie politycznej). Ta sytuacja może stanowić też konkretny prognostyk w kwestii realizacji przez Polskę 2050 ostrożnych obietnic politycznych dotyczących „uporządkowania” relacji między państwem a kościołem. Podobnie w materii świeckiego państwa rzecz ma się z Koalicją Obywatelską. Jej liderzy zapowiedzieli niedawno działania na rzecz zreformowania relacji między państwem a kościołem (bez szczegółów) chwaląc się przy tym swoim własnym pomysłem sprzed prawie dekady zastąpienia Funduszu Kościelnego odpisem podatkowym. Nie wspomnieli o tym, że kiedy biskupi tupnęli nogą, Platforma Obywatelska niestety natychmiast wycofała się z tego, skądinąd naprawdę dobrego, pomysłu – co jest pewnym stałym motywem w relacji tej partii z hierarchami kościoła katolickiego. 18 lutego 2021 W kwestii podtrzymywania niekorzystnego dla państwa układu z kościołem katolickim PO ma niestety wiele „za uszami”. Ale ponieważ w pewnym stopniu kościelnej hipnozie uległa w przeszłości cała scena polityczna, w tym także częściowo SLD, który obecnie jako Nowa Lewica współtworzy projekt świeckiego państwa, odłóżmy na bok przeszłość. Tym bardziej że do wszystkich formacji dołączyli także politycy nowych pokoleń, którzy z działaniami sprzed dekady czy dwóch nie mają nic wspólnego, a i u części tych, którzy są na scenie politycznej od dawna, widać pozytywną ewolucję poglądów. Zmiana poglądów w kwestii świeckości państwa i ukrócenia przywilejów kościoła katolickiego jest oczywiście mile widziana, a wręcz desperacko pożądana przez sporą część społeczeństwa, w każdej partii. Wracając tymczasem do teraźniejszej wiarygodności Koalicji Obywatelskiej – ta formacja szczęśliwie ma możliwość udowodnienia prawdziwości swoich obietnic w tej kwestii już teraz, ponieważ dzierży władzę w wielu samorządach. A na poziomie samorządowym, jak opisałam powyżej, da się zrobić bardzo wiele, np. Na marginesie, w tej ostatniej sprawie postanowiłyśmy wraz z Joanną Scheuring-Wielgus ułatwić Polkom i Polakom ocenę działań samorządów – przygotowujemy właśnie mapę finansów kościoła, która obejmie także informację o tym, jakie nieruchomości i działki na jakich zasadach władze samorządowe przekazały kościołowi i kościelnym organizacjom w ostatnich latach. Podsumowując, sprawa naprawienia dramatycznie niekorzystnych dla Polski relacji między państwem a kościołem katolickim to kwestia dotykająca zdrowia i bezpieczeństwa społecznego. Ze względu na długotrwałe niezdrowe zbliżenie kolejnych sprawujących władzę ekip z hierarchami kościoła, dla wielu polityków wyjście poza rytualne okrzyki: chcemy świeckiego państwa, jest wciąż niemożliwe. Dlatego w tym obszarze jeszcze bardziej niż w innych znaczenie mają czyny, a nie najświeższe nawet deklaracje. I to na obserwacji konkretnych działań warto opierać ocenę szczerości intencji poszczególnych formacji politycznych w tej materii. Działam od prawie dziesięciu lat dość intensywnie na rzecz świeckości państwa, bo uważam, że tylko w świeckim państwie moje dzieci będą żyć bezpiecznie. Przez większość tego czasu pracowałam jako lewicowa dziennikarka, publicystka, społeczniczka, bezpartyjna radna. Naprawdę bardzo długo przyglądałam się różnym możliwym formom aktywności, deklarowanym intencjom i realnym działaniom polityków różnych zmieniających się formacji. I po tym bardzo długim i pełnym namysłu czasie zapisałam się kilka miesięcy temu do Wiosny, bo nie mam wątpliwości, że w dzisiejszej Polsce najskuteczniejsze narzędzia zmiany rzeczywistości mają w rękach politycy, a rzeczywistą świeckość państwa mają w planach politycy lewicy. Wy musicie zdecydować za siebie, ale jako świeżo upieczona polityczka namawiam was: nie bierzcie słów polityków na wiarę. Kobiety, Kościół, Prawa człowieka, Wiosna,
228^Jedni nie mogą doczekać się szczepionki, inni w życiu się nie zaszczepią. Kim są ci ludzie? [SONDAŻ]^Miłada Jędrysik^27 lutego 2021^https://oko.press/ile-osob-chce-sie-zaszczepic-przeciw-covid/^Rośnie liczba osób, które są zdecydowane, żeby się zaszczepić przeciwko wirusowi SARS-CoV-2. Ale nie rośnie równomiernie. Jest grupa osób, która bardzo pragnie szczepionki oraz taka, która średnio jest nią zainteresowana. Jakie są linie podziału?  W sondażu Ipsos dla  zapytaliśmy, czy Polki i Polacy chcą zaszczepić się przeciw koronawirusowi. Dwie trzecie respondentów, czyli 66 proc., odpowiedziało „zdecydowanie tak” lub „raczej tak”, albo już się zaszczepiło. „Zdecydowanie” lub „raczej” nie zaszczepi się 29 proc. ankietowanych.  Czy 66 proc. odpornych na koronawirusa Polaków wystarczy, abyśmy mogli wrócić do normalności? To najprawdopodobniej wciąż za mało, żeby mieć nadzieję na osiągnięcie odporności zbiorowiskowej – czyli stanu, kiedy tak dużo ludzi jest odpornych na wirusa, czy to z powodu szczepienia, czy przejścia choroby – że wirus nie jest w stanie skutecznie się namnażać i epidemia się kończy. Tak naprawdę jednak nie wiemy, jaki jest próg odporności, to może być 70 proc. populacji, może być więcej, może być mniej. Dla odry ten odsetek wynosi aż 95 proc. (dlatego teraz, kiedy pojawiły się ruchy antyszczepionkowe, mamy do czynienia z lokalnymi epidemiami wyrównawczymi), dla polio 80 proc. Większość specjalistów uważa – albo ma nadzieję – że w przypadku obecnej pandemii wystarczy 70 proc. odpornej populacji. Zobaczymy.  17 października 2020 Ważne jest to, że wysoka jest chęć szczepienia u osób, które są najbardziej narażone na skutki zakażenia – czyli osób po 60. roku życia. 59 proc. z nich chce się zaszczepić zdecydowanie, 14 proc. raczej tak, a 10 proc. już się zaszczepiło. Razem to aż 83 proc. – taki odsetek chętnych to marzenie każdego specjalisty od zdrowia publicznego.  Sprawdza się tu prorocze stwierdzenie Lecha Wałęsy, że punkt widzenia zależy od punktu siedzenia – im jesteśmy młodsi, a więc mniej narażani na ciężki przebieg COVID-19 i zgon, tym mniejszą mamy chęć się zaszczepić. W grupie 18-29 lat planuje to zaledwie 52 proc. respondentów. Nastawienie tej grupy może się jednak zmienić, kiedy okaże się, że brak szczepienia jest przeszkodą np. w podróżowaniu, a na wprowadzenie takich ograniczeń przez wiele krajów się zanosi.  Nie ma niespodzianek również jeśli chodzi o preferencje polityczne i stosunek do szczepień – najmniejszą chęć na nie mają wyborcy Konfederacji. Tylko 26 proc. z nich wystawi ramię do ukłucia. Aż każe się to zastanowić, co było pierwsze – sympatia dla Konfederacji, czy sceptycyzm wobec pandemii.  Najwięcej chętnych na szczepienie jest wśród głosujących na na Lewicę – 76 proc., a 7 proc. już się zaszczepiło, razem 83 proc. oraz Koalicję Obywatelską (75 proc. i 6 proc., razem 81 proc.). Niewiele ustępują im wyborcy i wyborczynie PiS i PSL. Odsetek chętnych do szczepienia spada za to w przypadku Polski 2050 Szymona Hołowni: 62 proc. chce to zrobić, a 4 proc. już się zaszczepiło (razem 66 proc.). Polska 2050 jest w tym przypadku prawdziwą partią środka – ani nie tak sceptyczna jak Konfederacja, ani tak entuzjastyczna jak pozostałe.  W październiku 2020 roku w sondażu opublikowanym przez „Nature” byliśmy w ogonie wśród 19 państw, gdzie przeprowadzono badanie. Zaszczepić chciało się 56,31 proc. z ankietowanych osób z Polski. Gorzej od nas wypadła w tym sondażu tylko Rosja – 54,85 proc., a najlepiej Chiny – 88,62 proc. Kiedy jednak trwało to badanie, szczepionki były jeszcze w lesie.  Na wzrost pozytywnych odpowiedzi w naszym sondażu raczej na pewno miało wpływ to, że już 3,27 mln osób mieszkających w Polsce ma za sobą przynajmniej pierwszą dawkę, a 1,16 mln obie dawki. I nic strasznego się nie wydarzyło. W rejestrze NOP niepożądanych odczynów poszczepiennych jest 3 456, z czego 2 945 miało charakter łagodny (zaczerwienienie, ból w miejscu wkłucia). Do tej pory zgłoszono 24 zgony osób zaszczepionych, ale nie wiadomo, w jakim stopniu mogły one mieć związek ze szczepieniem, a w jakim były tylko statystyczną koniecznością, biorąc pod uwagę, że szczepimy teraz grupy wiekowe najbliższe końcu życia.  5 lutego 2021 Wahający się w sprawie szczepień nie sprawdzają zapewne tego rejestru codziennie, tylko widzą, że coraz więcej ludzi wokół nich decyduje się na ten krok bez niebezpiecznych konsekwencji. W dodatku osoby zaszczepione mają już pierwsze „przywileje” – są zwolnione z kwarantanny po powrocie z zagranicy lub gdy miały kontakt z kimś zakażonym. A do tych, których stać i lubią zagraniczne wojaże mogą przemówić zapowiedzi rządów innych państw czy linii lotniczych, że nieszczepieni będą musieli legitymować się negatywnym wynikiem testu lub zamiast wypoczywać na plaży, przejść kwarantannę w hotelu.  A jak wyglądamy na tle innych państw europejskich?   Według tego zestawienia z brytyjskiej sondażowni YouGov w lutym chciało się zaszczepić (albo już zaszczepiło): Jeśli widać w tych wynikach jakiś schemat, to być może taki, że największą chęć do zaszczepienia się mają mieszkańcy krajów, które pandemia najbardziej doświadczyła: Wielkiej Brytanii, Hiszpanii, Włoch. A także te, gdzie jest wysoki poziom zaufania do władz publicznych: Danii, Finlandii, Szwecji. My z naszym niskim poziomem zaufania do instytucji raczej plasujemy się w kategorii „doświadczeni epidemią”, bo po śmiercionośnej jesiennej fali chyba już większość z nas zna kogoś, kto przechorował COVID ciężko albo zmarł (o tym szerzej w kolejnym odcinku naszego sondażu). Poza tym wbrew temu, jakie wrażenie można odnieść z komentarzy w internecie – pojawią się na pewno również pod tym tekstem – ruchy antyszczepionkowe w Polsce wcale nie są takie silne jak np. w Stanach Zjednoczonych. 4 stycznia 2021 Czy te 66 proc. to już szczyt naszych chęci, jeśli chodzi o szczepienia, czy też ten odsetek będzie nadal rósł? Na tym etapie pałeczka jest chyba po stronie rządu, który jeszcze nie ruszył z szeroko zakrojoną kampanią propagującą szczepienia przeciw koronawirusowi. Pełnomocnik ds. szczepień, minister Michał Dworczyk tłumaczy, że w I kwartale 2021 roku i tak jest za mało szczepionek dla wszystkich chętnych, żeby miało to sens. To prawda: w kolejce na odmrożenie terminów w II kwartale czeka jeszcze ponad 600 tys. osób powyżej 70. roku życia, nie mówiąc o młodszych, których zapisy jeszcze się nie zaczęły.  A jak wiemy, najstarszych do szczepienia przekonywać nie trzeba. Do młodszych roczników, mniej obawiających się zakażenia mogą za to bardziej przemówić inne zachęty, jak swoboda podróżowania.  Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Zdrowie, koronawirus szczepienia na COVID-19
229^Biskupi tuszujący przestępstwa seksualne są bezkarni, bo prokuratura popełnia błąd^Daniel Flis^27 lutego 2021^https://oko.press/prokuratura-biskupi-bezkarni/^Od 2017 roku każdy, kto zataja wiedzę o przestępstwie pedofilskim lub gwałcie, sam popełnia przestępstwo. Prokuratura odmawia jednak wszczynania śledztw w sprawie biskupów chroniących księży, bo przyjmuje korzystną dla nich interpretację przepisów. Zdaniem ekspertów - błędną “Kończą się czasy tolerowania i ukrywania sprawców. Każda osoba, która coś ukrywa, powinna zostać postawiona przed sądem” – mówiła 22 lutego przed siedzibą Prokuratury Szczecin-Śródmieście Dominika Jackowski, szczecińska radna KO. Tego dnia wraz z działaczkami Strajku Kobiet i posłanką Lewicy Katarzyną Kotulą złożyły zawiadomienie o możliwości popełnienia przestępstwa przez abp. Andrzeja Dzięgę. Wcześniej podobne zawiadomienie złożyła posłanka Lewicy Joanna Scheuring-Wielgus. 26 lutego 2021 Oskarżają szczecińskiego metropolitę o popełnienie przestępstwa z art. 240 kodeksu karnego, polegającego na karalnym niezawiadomieniu o przestępstwach seksualnych. Chodzi o wykorzystywanie seksualne chłopców przez ks. Andrzeja Dymera. Przepis ten został znowelizowany 13 lipca 2017 roku. Od tamtego czasu do trzech lat więzienia grozi każdemu, kto nie powiadamia organów ścigania, że “ma wiarygodną wiadomość” o m.in.:  § 1. Kto, mając wiarygodną wiadomość o karalnym przygotowaniu albo usiłowaniu lub dokonaniu czynu zabronionego określonego w art. 118 ludobójstwo, art. 118a udział w masowym zamachu, art 120–124, art. 127 zamach stanu, art. 128 zamach na organ konstytucyjny RP, art. 130 szpiegostwo, art. 134 zamach na życie Prezydenta RP, art. 140 zamach na jednostkę sił zbrojnych RP, obiekt albo urządzenie o znaczeniu obronnym, art. 148 zabójstwo, art. 156 spowodowanie ciężkiego uszczerbku na zdrowiu, art. 163 sprowadzenie katastrofy, art. 166 piractwo, art. 189 pozbawienie człowieka wolności, art. 197 zgwałcenie lub wymuszenie czynności seksualnej § 3 lub 4, art. 198 seksualne wykorzystanie bezradności lub niepoczytalności innej osoby, art. 200 obcowanie płciowe z osobą małoletnią lub doprowadzenie jej do poddania się czynnościom seksualnym, art. 252 wzięcie lub przetrzymywanie zakładnika lub przestępstwa o charakterze terrorystycznym, nie zawiadamia niezwłocznie organu powołanego do ścigania przestępstw, podlega karze pozbawienia wolności do lat 3. § 2. Nie popełnia przestępstwa określonego w § 1, kto zaniechał zawiadomienia, mając dostateczną podstawę do przypuszczenia, że wymieniony w § 1 organ wie o przygotowywanym, usiłowanym lub dokonanym czynie zabronionym; nie popełnia przestępstwa również ten, kto zapobiegł popełnieniu przygotowywanego lub usiłowanego czynu zabronionego określonego w § 1. § 2a. Nie podlega karze pokrzywdzony czynem wymienionym w § 1, który zaniechał zawiadomienia o tym czynie. § 3. Nie podlega karze, kto zaniechał zawiadomienia z obawy przed odpowiedzialnością karną grożącą jemu samemu lub jego najbliższym. Czy arcybiskup Dzięga zataił przed prokuraturą wiedzę o którymś z tych przestępstw popełnionych przez ks. Dymera? Tego na razie nie wiemy. Śledztwo w sprawie oskarżeń pod adresem księdza prokuratura wszczęła i zakończyła w 2008 roku, czyli zanim Dzięga objął władzę w archidiecezji szczecińsko-kamieńskiej. Jak ujawniliśmy, w kilku wątkach prokuratura umorzyła je z powodu przedawnienia karalności przestępstw.  W innym uznała, że zeznania wykorzystanego chłopca nie są dość wiarygodne, a w kolejnym, że nie doszło do gwałtu, bo gwałcony 18-latek nie opierał się księdzu dość mocno. Za to za winnego popełnienia przestępstw seksualnych z nieletnimi uznał Dymera diecezjalny trybunał w Szczecinie, który badał tę samą sprawę także w 2008 roku. Prokuratorzy nie dowiedzieli się, czy swój wyrok oparł na dowodach nieznanych prokuraturze, bo abp Zygmunt Kamiński, poprzednik Dzięgi, nie wydał im akt procesu Dymera. My też tego nie wiemy i nie dowiemy się, jeśli prokuratura nie rozpocznie śledztwa po zawiadomieniach polityczek i nie zażąda wglądu do teczki Dymera. Załóżmy jednak, że takie nieznane prokuraturze dowody na popełnienie przestępstw pedofilskich znajdują się w aktach kościelnego procesu. Czy abp Dzięga i abp Leszek Sławoj Głódź, do którego trafiło odwołanie Dymera, mieli obowiązek powiadomić o tych dowodach prokuraturę, a za zaniechanie tego grozi im więzienie? Sądząc po wcześniejszych decyzjach prokuratury w podobnych sprawach dotyczących chronienia sprawców przez biskupów, Dzięga i Głódź mogą spać spokojnie.  Według karnistów prokuratura przyjmowała jednak błędną interpretację artykułu 240 kodeksu karnego. Już wkrótce tę interpretację może zweryfikować sąd.  Kilka zawiadomień o tuszowaniu przestępstw pedofilskich wpłynęło do prokuratur po premierze “Tylko nie mów nikomu”, pierwszego filmu braci Sekielskich. Jedno z nich dotyczyło księdza Jana Anioła z diecezji kieleckiej, który w filmie Sekielskich przyznaje się do wykorzystywania siedmioletniej Anny Misiewicz. 41-letnia dziś kobieta w styczniu 2019 r. o wykorzystywaniu przez Anioła powiadomiła kurię. W maju 2019 feministka Małgorzata Marenin złożyła zawiadomienie, że władze kurii nie przekazały tej informacji prokuraturze. Miesiąc później – jak pisała “Wyborcza” – Prokuratura Okręgowa w Kielcach odmówiła jednak wszczęcia śledztwa. Jej rzeczniczka tłumaczyła, że karalność czynów księdza Anioła przedawniła się 10 lat przed emisją filmu. W tej decyzji prokuratury nie ma niczego niewłaściwego. Zdaniem dr. hab. Mikołaja Małeckiego, karnisty z Uniwersytetu Jagiellońskiego, nie ma obowiązku zawiadamiać o przestępstwie, które się już przedawniło.  “Art. 240 k.k. mówi o karalnym popełnieniu czynu, a w przypadku przedawnienia karalność czynu ustaje. Jeśli do czynu seksualnego doszło bardzo dawno, i czyn się przedawnił, to z chwilą jego przedawnienia kończy się prawny obowiązek zawiadomienia o tym czynie przez osoby posiadające o nim wiedzę.  Ale nie wyklucza to oczywiście odpowiedzialności karnej za okres, w którym czyn się jeszcze nie przedawnił – osoba, która miała o nim wiedzę, dopuszczała się wówczas karalnego zaniechania i może być za to karana”  – mówi  dr hab. Małecki. O odpowiedzialności karnej nie może być też mowy, kiedy ktoś ukrywał wiedzę o przestępstwie seksualnym, ale wyszła ona na jaw przed nowelizacją art. 240 kk z 2017 roku. “Wówczas niezawiadamiający nie jest karany – zatajał informacje w czasie, gdy nie było to karalne” – tłumaczy  Małecki. Problematyczna jest za to sytuacja, w której ktoś dowiedział się o przestępstwie przed 2017 i zatajał to po nowelizacji kodeksu karnego, kiedy karalność nie było przedawniona, a prokuratura nic o przestępstwie nie wiedziała. Co ciekawe, tę sytuację różnie interpretują nawet sami biskupi. W 2018 roku, zawiadomienie do prokuratury złożyła kuria opolska. Dotyczyło sprawy sprzed sześciu lat, kiedy matka nastoletniego Dariusza Kołodzieja doniosła abp. Andrzejowi Czai, że ks. Mariusz K. zmusił do masturbacji jej syna. Biskup odradzał jej wtedy powiadamianie organów ścigania, ale po nowelizacji kodeksu karnego uznał, że ma obowiązek zgłosić im sprawę. Ksiądz w 2015 roku został wydalony z kapłaństwa, a w 2019 skazany na 2,5 roku więzienia. Odmienną interpretację art. 240 kk przyjął biskup Edward Janiak, antybohater drugiego filmu Sekielskich “Zabawa w chowanego”. W zamieszczonym w nim nagraniu widzimy, jak Janiak opędza się od rodziców chłopaka wykorzystanego seksualnie przez księdza. Przekonuje ich, że nie może przyjąć zgłoszenia wszczynającego postępowanie kanoniczne od osoby trzeciej (co nie jest prawdą) i żegna się z nimi słowami „Lepiej nie mogłem was potraktować”.  Do spotkania doszło w 2016 roku. Prokuratura wszczęła śledztwo w tej sprawie w grudniu 2018 po zawiadomieniu pokrzywdzonych. Biskup Janiak nie zawiadamiał więc prokuratury o zgłoszonym mu przestępstwie przez półtora roku po nowelizacji artykułu 240.  W oświadczeniu wydanym po premierze filmu Sekielskich biskup wyprzedzająco bronił się przed tym zarzutem, pisząc: “należy podkreślić, że miało to miejsce w 2016 roku, kiedy obowiązywały inne uregulowania prawne”. Janiak najprawdopodobniej chciał powiedzieć, że skoro o przestępstwie księdza dowiedział się przed nowelizacją kodeksu karnego, to nie może odpowiadać za karalne niezawiadomienie.  Zdaniem dr. hab. Małeckiego to błędna wykładnia artykułu 240 kk. “Nie ma najmniejszego znaczenia, że czyn został popełniony przed czy po zmianie prawa, nie ma znaczenia też, kiedy ktoś się o nim dowiedział. Istotne jest tylko to, że po znowelizowaniu art. 240 kk ktoś nadal ma wiedzę o popełnionym czynie i nie ujawnia jej. Nie ma też tutaj zastosowania zasada, że prawo nie działa wstecz, bo przecież ktoś ukrywający wiedzę o czynie pedofilskim, dalej ma tę wiedzę i ukrywa ją aktualnie. Więc prawo działa aktualnie, odnosi się do aktualnego zaniechania tej osoby. W takiej sytuacji brak niezwłocznego zawiadomienia o czynie staje się przestępstwem”  – mówi  Małecki. Nie przesądzamy, czy w tym przypadku bp Janiak był winny karalnego niezawiadomienia. Prokuratura Rejonowa w Pleszewie uznała, że nie jest. Po zawiadomieniu Joanny Scheuring-Wielgus odmówiła wszczęcia śledztwa, stwierdzając “brak znamion czynu zabronionego”.  Pamiętacie biskupa Janiaka z filmu braci Sekielskich? To ten, którego Watykan odsunął niedawno od kierowania diecezją kaliską i który ukrywał pedofilów. Prokuratura uznała, że pomimo ukrywania przez biskupa pedofilów nie ma czego badać🤦‍♀️👎#ProkuraturaChroniPedofilówwSutannachpic.twitter.com/w5gPwC83vM — J. Scheuring-Wielgus (@JoankaSW) August 4, 2020  Z decyzji prokuratury nie dowiadujemy się, których znamion przestępstwa jej zdaniem zabrakło. Za to interpretację biskupa Janiaka otwarcie przyjęła Prokuratura Okręgowa w Krakowie.  Po dokumencie TVN24 “Don Stanislao” w 2020 roku europoseł Wiosny Łukasz Kohut zawiadomił prokuraturę, że kard. Stanisław Dziwisz nic nie zrobił z listem z 2012 roku, z którego dowiedział się o kilku przypadkach wykorzystywania seksualnego nieletnich przez księży archidiecezji krakowskiej. List wręczył mu osobiście ks. Tadeusz Isakowicz-Zaleski.  Jak podało RMF FM, uzasadniając odmowę wszczęcia śledztwa prokuratura stwierdziła, że Dziwisz “nie popełnił przestępstwa, ponieważ w latach 2006-2012, kiedy miał dowiedzieć się o ewentualnych czynach zarzucanych księżom, nie było obowiązku zawiadamiania policji lub prokuratury o tego typu przestępstwach”. Na decyzję krakowskiej prokuratury Łukasz Kohut złożył zażalenie do sądu. Jeśli sąd uzna, że europoseł ma prawo do zażalenia (prokurator je kwestionuje), może to być przełomowy wyrok. Przed zarzutem karalnego niezawiadomienia organów ścigania najtrudniej wybronić się będzie łowickiemu biskupowi Andrzejowi Dziubie. Jak ujawniliśmy w , od 2011 roku kuria łowicka prowadziła postępowania kanoniczne w sprawie księży Piotra S. i Jarosława W. oskarżanych o wykorzystywanie seksualne nastolatków, którzy nie ukończyli 15 lat. Wszczęcie postępowania kanonicznego oznacza, że biskupi sąd uznał oskarżenia za co najmniej prawdopodobne.  Biskup Dziuba nie powiadomił jednak o tych oskarżeniach prokuratury. Wszczęło ona śledztwo dopiero po zawiadomieniu jednego z pokrzywdzonych w 2019 roku. Dwa lata po wejściu w życie nowelizacji kodeksu karnego. Co więcej, we wrześniu 2017 prokuratura poinformowała kurię, że przyjęła zawiadomienie, według którego m.in. ks. Jarosław W. oglądał filmy pornograficzne z ministrantami. Śledztwo nie zostało wszczęte z powodu przedawnienia. Śledczy zalecili jednak biskupowi Dziubie przeprowadzenie wewnątrzkościelnego dochodzenia. Pouczyli go też p prawnym obowiązku zawiadamiania o przestępstwach seksualnych wobec małoletnich. 9 września 2020 Biskup Dziuba został więc wprost poinformowany, że ks. Jarosław W. może być niebezpieczny i że o przestępstwach seksualnych podwładnych mu księży musi zawiadamiać prokuraturę pod groźbą więzienia. Tymczasem Dziuba nie tylko nie wszczął dochodzenia w sprawie księdza W., ale na dodatek mianował go proboszczem oraz katechetą w szkole podstawowej.  Śledztwo w tej sprawie jest w toku. Równolegle postępowanie w sprawie tuszowania przestępstw seksualnych przez bp. Dziubę prowadzi Watykan. Kościół, Andrzej Dziuba, Tomasz Sekielski, Joanna Scheuring-Wielgus, pedofilia w Kościele
230^Kogo wybierze opozycja? Ikonowicz, Hall, Staroń i Stępień na liście kandydatów na RPO^Agata Szczęśniak^27 lutego 2021^https://oko.press/opozycja-w-poszukiwaniu-kandydata-na-rpo/^"Czy Piotr Ikonowicz zostanie RPO? ""Jeśli nie uda się znaleźć wspólnego kandydata, Ikonowicz jest do rozważenia jako kandydat Lewicy"" - słyszymy. Na razie trwają poszukiwania osoby łączącej opozycję i część obozu władzy. Na liście nazwisk m.in. Aleksander Hall, Jerzy Stępień i Lidia Staroń „Nie uzgodniliśmy jeszcze kandydata – ani w klubie Lewicy, ani między całą opozycją. Piotr Ikonowicz to jedno z nazwisk, które się pojawia, ale jest ich wiele” – mówi  wicemarszałkini Senatu Gabriela Morawska-Stanecka. W piątek media obiegła wieść, że Lewica poprze Piotra Ikonowicza jako kandydata na urząd Rzecznika Praw Obywatelskich. „Z lewicowego punktu widzenia to dobra kandydatura, ale nie wiadomo, czy znajdzie akceptację całej opozycji. A w tej chwili priorytetem jest znalezienie wspólnego kandydata” – komentuje dla  szef klubu parlamentarnego Lewicy Krzysztof Gawkowski. „Ikonowicz jest jedną z osób, które braliśmy pod uwagę” – dodaje Krzysztof Śmiszek z Lewicy. Ikonowicza poparły młodzieżówki partii tworzących klub parlamentarny Lewicy: Razem, Wiosny i SLD. Piotr Ikonowicz od lat działa na rzecz osób biednych, zwłaszcza wyrzucanych na bruk. Miesiąc temu, 29 stycznia, Adam Bodnar odznaczył jego i Agatę Nosal-Ikonowicz „Za Zasługi dla Ochrony Praw Człowieka” – w uznaniu zaangażowania w pomocy dla „najbiedniejszych, eksmitowanych, bezdomnych”. Ikonowicz należał do NSZZ „Solidarność”. Dwukrotnie był posłem (z list SLD). W mediach społecznościowych wsparcie dla tej kandydatury wyrazili między innymi posłowie Maciej Konieczny i Marcelina Zawisza. Posłanka Razem napisała: „Potrzebujemy Rzecznika Praw Obywatelskich, który będzie bezkompromisowy. Który stanie po stronie wykluczonych, ofiar reprywatyzacji, eksmitowanych, bezdomnych, kobiet. Który będzie walczył o sprawiedliwość społeczną. Taką osobą jest Piotr Ikonowicz. Chciałabym, żeby został RPO”. Czy Ikonowicz jest zatem oficjalnym kandydat partii Razem? „Nie. Musi się wypowiedzieć Rada Krajowa” – odpowiada Magdalena Biejat. Kandydatów na RPO zgłasza grupa 35 posłów. Razem ma ich sześciu. Czy Ikonowicz znalazłby poparcie innych sił opozycyjnych? „Rozmawiajmy o poważnych osobach” – odpowiada  ważny polityk Platformy Obywatelskiej. A może to szansa na znalezienie kandydata, którego poprze PiS? „Bardzo jestem ciekaw, jak w tej sprawie zagłosowaliby tacy posłowie PiS, którzy twierdzą, że są socjalni i społeczni” – zastanawiał się w Polsacie Adrian Zandberg. „Ja nie muszę ich do siebie przekonywać” – odpowiedział Ikonowicz na pytanie Roberta Mazurka w RMF FM, jak przekona do siebie posłów PiS. „Oni mnie cenią, natomiast oczywiście zapytają Jarosława Kaczyńskiego”. W 2016 roku Jarosław Kaczyński odpowiedział na list otwarty Ikonowicza, w którym ten bronił Adama Bodnara. „PiS go nie poprze” – uważa jeden z naszych rozmówców z Lewicy. „Z jego przeszłością polityczną, historią, doświadczeniami – nie ma szans”. Ikonowicz mówi o sobie: „socjalista”. Polityk Lewicy: „Nie chodzi o to, żeby pięknie przegrać, tylko żeby wygrać, znaleźć takiego kandydata, który obsadzi urząd”. „Szukamy wspólnego kandydata opozycji, ale jeśli się nie uda, to Ikonowicz jest do rozważenia jako kandydat Lewicy” – mówi nam polityk z kierownictwa koalicji. Oprócz Ikonowicza na giełdzie nazwisk Lewicy pojawiły się między innymi: prof. Monika Płatek i prof. Eleonora Zielińska. W Platformie Obywatelskiej słyszymy, że jeśli wspólnego kandydata nie będzie, postawią na kogoś ze środowiska Wolnych Sądów. Na razie jednak trwa poszukiwanie osoby, która połączy wszystkich na opozycji – od Zandberga po Kosiniaka-Kamysza. I Jarosława Gowina na dodatek. „Mamy dwa założenia: dopiec Kaczyńskiemu i obsadzić urząd” – streszcza strategię opozycji jeden z polityków. RPO to ostatnia ostoja niezależności w systemie władzy stworzonym przez PiS. „Ostatnia instytucja, która może krzyczeć” – stwierdza polityk opozycji. Morawska-Stanecka: „Chcemy wystawić kandydata, którego poprzemy nie tylko my”. Kto jeszcze? Część obozu władzy, na przykład Porozumienie. Do tej pory opozycja popierała Zuzannę Rudzińską-Bluszcz, zgłoszoną przez organizacje społeczne prawniczkę z Biura RPO. Ta jednak ogłosiła 23 lutego 2021, że nie będzie więcej kandydować: „Nie chcę brać udziału w teatrze, jaki się urządza z wyboru jednego z najważniejszych urzędników w państwie” – napisała. 17 września 2020 Według art. 2 Ustawy o RPO: „Rzecznikiem może być obywatel polski wyróżniający się wiedzą prawniczą, doświadczeniem zawodowym oraz wysokim autorytetem ze względu na swe walory moralne i wrażliwość społeczną”. „To powinien być ktoś znany ze swojej niezależności i nieugiętości, jeśli chodzi o prawa człowieka” – wyjaśnia założenia opozycyjnych poszukiwań Morawska-Stanecka. „Jest wiele osób, które pełniły ważne funkcje w państwie, były np. sędziami TK. Sama byłabym skłonna zgodzić się na kogoś o rysie konserwatywnym. Pozytywnie oceniam Andrzeja Zolla czy Ewę Lipowicz, a żadne z nich nie ma zbliżonych do mnie poglądów”. Od kilku osób słyszymy, że chodzi o kogoś z „solidarnościowym rodowodem”. Aleksander Hall – tę kandydaturę zaproponował PSL. To dawny opozycjonista, uczestnik strajku w Stoczni Gdańskiej i obrad okrągłego stołu. W rządzie Tadeusza Mazowieckiego był ministrem ds. współpracy z organizacjami politycznymi i stowarzyszeniami. Był posłem Unii Demokratycznej i AWS. Ostatni raz kandydował do Sejmu z listy PO – nie dostał się. Ostatnio współpracuje z PSL-em, wspierał kampanię Władysława Kosiniaka-Kamysza na prezydenta. „To świetny człowiek” – mówi  Piotr Zgorzelski z PSL. „Ma piękną kartę niepodległościową, reprezentuje europejską chadecję, nie popada w skrajności”. Polityk Lewicy: „To są trudne dylematy moralne. Hall mówi straszne rzeczy o aborcji, ale na pewno byłby praworządny”. Hall jest przeciwnikiem liberalizacji ustawy aborcyjnej. Pisał niedawno w „Rzeczpospolitej”: „Stanowisko liderów PO mnie martwi”. 18 lutego 2021 Jerzy Stępień – był członkiem założycielem „Solidarności”, brał udział w obradach okrągłego stołu. Był najpierw sędzią, a później prezesem Trybunału Konstytucyjnego. W rządzie Jerzego Buzka był wiceministrem spraw wewnętrznych. Szefował też Instytutowi Lecha Wałęsy. „Jeden z trzech ojców samorządu terytorialnego” – podkreśla Piotr Zgorzelski. „Entuzjazmu nie ma, ale jest brany pod uwagę” – mówi jeden z polityków opozycji. Wojciech Hermeliński – był sędzią Trybunału Konstytucyjnego od 2006 do 2015 roku, a później szefem Państwowej Komisji Wyborczej (do 2019 roku). „Byłby to bardzo dobry kandydat. Ale PiS się na niego nie zgodzi. On PiS-owi się nie kłaniał” – mówi nam polityk Lewicy. W niektórych naszych rozmowach pojawiają się też nazwiska byłej premier Hanny Suchockiej czy Jana Rokity, którego zaproponował prezydent Andrzej Duda. Słyszymy, że niektóre z tych osób już odmówiły: „Nikt nie chce być przejechany walcem PiS” – ocenia Gabriela Morawska-Stanecka. Od wielu miesięcy w gronie kandydatów pojawia się nazwisko Lidii Staroń. To niezależna senatorka. Kiedyś należała do Platformy Obywatelskiej, wystąpiła jednak z partii, gdy nie dostała miejsca na liście w wyborach do Sejmu (2015). Założyła wtedy własny komitet, wystartowała do Senatu i pokonała kandydata PO. W 2019 roku zdobyła rekordowe – jak na osobę bez poparcia żadnej partii – 106 035 głosów. Wyprzedziła kandydata KO Jarosława Słomę (44 589). Jest znana przede wszystkim z obrony lokatorów, batalii z komornikami. Często gości w interwencyjnych programach Polsatu i TVP. Sprzeciwia się prawu do aborcji. W senackiej dyskusji nad wetem polskiego rządu wobec unijnego mechanizmu praworządności mówiła: „Chodzi o to, aby pod hasłem demokracji czy równości nie były nam narzucane z zewnątrz obce wzorce kulturowe, np. prawo do aborcji na życzenie, prawo do adopcji dzieci przez pary homoseksualne, liczba uchodźców czy inne”. Ostatnio jako potencjalną kandydatkę „ponad podziałami” wymienił Staroń poseł Porozumienia Michał Wypij. Przychylny ma być Jarosław Gowin. Niektórzy nasi rozmówcy są sceptyczni: „Od pół roku nie przyjechała do Senatu”. Jednak to właśnie Staroń przygotowała projekt wydłużający termin składania skargi nadzwyczajnej z trzech do pięciu lat. To „ostatnia deska ratunku dla podsądnych, którzy czują się skrzywdzeni niesprawiedliwymi wyrokami” – argumentowała. Senat przyjął nowelizację 19 lutego 2021. „Była bardzo skuteczna w tej sprawie. W ciągu dwóch dni doprowadziła do uchwalenia nowelizacji” – opowiada z uznaniem Gabriela Morawska-Stanecka. Czy ona sama poparłaby Staroń? „Ideowo jest mi daleka. Jeśli ktoś ją zgłosi, to raczej obóz PiS”. „Staroń? Nie” – ucina ważny polityk opozycji. Po chwili jednak dodaje: „Gdyby PiS na nią postawił, zaczęłaby się interesująca gra”. „Nie byłoby źle” – ocenia polityk Lewicy. „Staroń jest konserwatywna, ale ma doświadczenie w kwestiach socjalnych, walczyła z mafiami spółdzielczymi. W rękawiczkach bym na nią zagłosował”. Dlaczego więc obóz władzy wciąż jej nie poparł? „Nie są jej pewni” – spekuluje polityk opozycji. „Wawrzyka nie poparła, tylko wstrzymała się od głosu. Poza tym gdyby została wybrana, zwolni się mandat w Olsztynie. Wybory uzupełniające pewnie wygra kandydat Koalicji Obywatelskiej. I opozycja zwiększy przewagę w Senacie”. Z tą kandydaturą może być też kłopot – formalny. Ustawa mówi, że Rzecznikiem zostaje osoba „wyróżniająca się wiedzą prawniczą”. Staroń prawnikiem nie jest. Zresztą, nie jest nim też Aleksander Hall (jest historykiem, doktorem habilitowanym). Kiedy jednak pytamy o kandydatów opozycji na RPO, pierwszą reakcją jest często zdziwienie: „A pani znowu o tym!” „Rozmowy się nie toczą, zamarły” – tłumaczy  polityk zaangażowany w sprawę wyboru RPO. „To jest temat dziesiątego rzędu na opozycji” – mówił nam kilka dni temu jeden z czołowych polityków, a inny dziś potwierdza: „W tej sprawie nie dzieje się nic”. Dlaczego? Opozycja jest zakładnikiem decyzji PiS-u. „Czekamy, aż marszałek Elżbieta Witek ogłosi termin zgłaszania kandydatów. Dopóki tego nie zrobi, nie wiadomo, czy spalać jakieś kandydatury”. Dlaczego nie ma terminu wyboru RPO? Morawska-Stanecka: „W tej chwili to chyba nie jest dla nich priorytet. PiS zajmuje się sobą”. Jednak są możliwe inne odpowiedzi na te pytanie. O nich poniżej. Wybór kandydata zaproponowanego przez opozycję przy udziale Porozumienia, to pierwszy z możliwych scenariuszy. Inne? Wszystkie wiążą się z tym, co zrobi (lub nie) Trybunał Julii Przyłębskiej. Przypomnijmy. Tydzień po tym, jak skończyła się kadencja Adama Bodnara, Marek Ast i Przemysław Czarnek (wtedy jeszcze poseł, a nie minister) złożyli wniosek do Trybunału. Chcą wiedzieć, czy art. 3 ust. 6 ustawy o RPO jest zgodny z Konstytucją. Artykuł ten mówi, że dotychczasowy Rzecznik pełni funkcję do czasu powołania następcy. To na mocy tego artykułu Adam Bodnar pozostaje do dziś na stanowsku RPO. Drugi scenariusz: marszałek Elżbieta Witek nie ogłasza kolejnego terminu zgłaszania kandydatur, a TK po raz kolejny (i kolejny, i kolejny) przekłada rozprawę. Adam Bodnar jest nadal RPO – do wyborów lub do przesilenia politycznego. Taki wariant skazuje Biuro RPO na pracę w niepewności. Trzeci scenariusz: Trybunał Przyłębskiej decyduje, że art. 3 nie jest zgodny z Konstytucją – Bodnar przestaje być rzecznikiem. Jednak PiS nie wybiera następcy, lecz „pełniącego obowiązki”. W sejmowych kuluarach mówi się, że miałby nim zostać Piotr Wawrzyk. Czyli kandydat PiS, którego odrzucił Senat. Czwarty scenariusz: jak wyżej – TK stwierdza niezgodność art. 3 z Konstytucją, Bodnar odchodzi, jednak na jego miejsce nikt nie przychodzi. PiS nie wybiera „p.o”. Urząd funkcjonuje bez kierownictwa. Zostaje zmarginalizowany. Dlaczego PiS wciąż się nie zdecydował ani na scenariusz trzeci, ani na czwarty? Żeby rozwiązać tę zagadkę, trzeba sięgnąć do ustawy… o IPN. Prezes IPN jest bowiem wybierany w taki sam sposób jak RPO: najpierw musi przejść przez Sejm, a potem przez Senat. Taka sama jest też procedura po upływie kadencji: Tak brzmi art. 10 tej ustawy: 1. Prezesa Instytutu Pamięci powołuje i odwołuje Sejm Rzeczypospolitej Polskiej za zgodą Senatu, na wniosek Kolegium Instytutu Pamięci, które zgłasza kandydata spoza swego grona. 2. Kadencja Prezesa Instytutu Pamięci trwa 5 lat, licząc od dnia złożenia ślubowania. Po upływie kadencji pełni on obowiązki do czasu objęcia stanowiska przez nowego Prezesa Instytutu Pamięci. Co z tego wynika? Kadencja obecnego prezesa IPN Jarosława Szarka upływa 22 lipca 2021. Szukanie kandydata na nowego szefa Instytutu już się rozpoczęło, o czym pisze w  Estera Flieger. Ten kandydat też będzie musiał mieć poparcie Senatu, czyli opozycji. A zatem jeśli TK stwierdzi, że art. 3 ustawy o RPO jest niezgodny z Konstytucją, to art. 10 ustawy o IPN również nie jest zgodny. I Jarosław Szarek nie mógłby pozostawać prezesem. Jednak według ustaleń  PiS już nie chce Szarka. Po tym, jak powołał na stanowisko p.o. dyrektora wrocławskiego oddziału dr. Tomasza Greniucha – byłego lidera opolskich struktur ONR, obóz władzy raczej będzie chciał się go pozbyć. 22 lutego 2021 „Gdyby wybory w Stanach Zjednoczonych wygrał Donald Trump, rozstrzygnięcie TK w sprawie RPO już by było. Ale wygrał Biden, który powiedział, że będzie się przyglądał krajom, w których zagrożona jest praworządność. PiS ma problem. Funkcja ombudsmana cieszy się ogromnym szacunkiem na świecie” – mówi  Gabriela Morawska-Stanecka. Sprawa wybory Rzecznika Praw Obywatelskich ciągnie się od września. Kiedy skończyła się kadencja Adama Bodnara, Prawo i Sprawiedliwość nie zaproponowało nikogo, by go zastąpił. Swoją kandydatkę miały za to organizacje obywatelskie: Zuzanna Rudzińska-Bluszcz pracuje w Biurze RPO, gdzie zajmuje się tzw. postępowaniami strategicznymi. Jej kandydatura miała powtórzyć sposób wyboru Rzecznika w poprzedniej kadencji – Bodnar też był kandydatem organizacji społecznych, którego zaakceptowała sejmowa większość (wtedy PO-PSL). Jednak na Rudzińską-Bluszcz PiS nie chciał się zgodzić. Dwa razy nad jej kandydaturą głosował Sejm i dwa razy przepadała. Jednocześnie PiS nie wskazywał własnego kandydata. To się zmieniło w grudniu. PiS wystawił Piotra Wawrzyka – wiceministra spraw zagranicznych. Wawrzyk nie należy do pierwszoplanowych postaci obozu rządzącego. Próbował przekonywać, że będzie głosem obywateli, a nie władzy. Opozycja nie uwierzyła. Jego kandydatura przepadła w Senacie. 18 lutego 2021 Opozycja, Adam Bodnar, Rzecznik Praw Obywatelskich, Lidia Staroń Piotr Ikonowicz"
231^Jourová: Komisja Europejska nie będzie się uchylać od obrony praworządności w państwach UE^Anna Wójcik^27 lutego 2021^https://oko.press/jourova-komisja-europejska-nie-bedzie-sie-uchylac/^Komisja Europejska nie będzie uchylać się od bycia strażniczką traktatów i uruchamiania procedur przeciwko naruszeniu prawa UE w kontekście praworządności - obiecała wiceprzewodnicząca Komisji Europejskiej Věra Jourová „Kumulacja negatywnych zjawisk w sądownictwie, mediach, społeczeństwie obywatelskim i edukacji może doprowadzić do sytuacji, że okaże się, iż państwo w UE znajdzie się poza poza zasadami demokracji, których przestrzegania oczekujemy” – oceniła wiceprzewodnicząca Komisji Europejskiej i komisarz ds. wartości i przejrzystości Věra Jourová. Jourová wypowiadała się w debacie o przyszłości demokracji w Unii Europejskiej, zorganizowanej 24 lutego 2021 przez Instytut Demokracji Uniwersytetu Środkowoeuropejskiego. Uczelnia ze względu na politykę Viktora Orbána została zmuszona do opuszczenia Budapesztu i przenosin kampusu do Wiednia. Wymowny był już sam temat dyskusji – w której wzięli ponadto udział francuski sekretarz ds. europejskich Clément Beaune, słowacki europoseł Michal Šimečka, dyrektor Instytutu Demokracji Uniwersytetu Środkowoeuropejskiego, prof. Dimitry Kochenov i prof. R. Daniel Kelemen z Uniwersytetu Rutgers. Uczestnicy debaty przyznali, że kilka lat temu nie do pomyślenia byłaby dyskusja, czy demokracja ma przyszłość w państwach UE i co zrobić, żeby Komisja Europejska skutecznie działa na rzecz ochrony demokracji wewnątrz Unii. Komisarz Jourová przyznała, że „demokracja jest dziś atakowana”, co prawda nie po raz pierwszy w historii, lecz „na wielu frontach, od skrajnej prawicy po skrajną lewicę, od wewnątrz i spoza UE”. Wskazała, że antydemokratyczne tendencje nasiliły się w kontekście transformacji cyfrowej i epidemii koronawirusa. Wiceprzewodnicząca Komisji Europejskiej odniosła się pośrednio do efektów zmian w sądownictwie forsowanych od 2015 roku przez rząd Zjednoczonej Prawicy w Polsce, w tym do decyzji sądów w innych państwach UE do zawieszenia (Niemcy) i niewykonywania (Holandia) Europejskiego Nakazu Aresztowania do Polski. 12 lutego 2021 „Wspólnym elementem ataku na demokrację jest erozja zaufania; zaufania, że w pokojowy sposób przekazujemy władzę, że jesteśmy równi wobec prawa, że władze muszą być rozliczane i że mają nam służyć a nie my im – mówię to jako obywatelka. Władze nie są po to, żeby represjonować obywateli i nadużywać konstytucyjnych uprawnień. Bez wzajemnego zaufania, Unia nie może funkcjonować. We wszystkich państwach UE musimy ufać, że wyrok wydany w jednym państwie UE jest wydany sprawiedliwie. Ale to zaufanie jest nadwyrężone i widzimy już tego konsekwencje. Sądy w państwach UE wahają się, czy wykonywać Europejski Nakaz Aresztowania do innych państw, bo nie ufają systemowi sądownictwa w innych państwach” – stwierdziła Jourová. Po czym zadeklarowała, że „musimy wspólnie działać przeciwko niedemokratycznym działaniom wewnątrz EU”. „Mam na myśli kwestię praworządności. Potwierdzam, że Komisja Europejska nie będzie uchylać się od bycia strażniczką traktatów i uruchamiania procedur przeciwko naruszeniu prawa UE w kontekście praworządności” – mówiła. Zastrzegała jednak, że nie wszystkie zmiany dotyczące praworządności mogą prowadzić Komisję do uruchomienia tej procedury. Jako sukces Komisji Europejskiej w zakresie ochrony praworządności w Unii wymieniła opublikowanie po raz pierwszy w 2020 roku raportu o stanie praworządności we wszystkich krajach UE – oczko w głowie komisarza ds. sprawiedliwości Didiera Reyndersa. Podkreśliła, że raporty mają charakter prewencyjny i mają ułatwić Komisji szybkie reagowanie na zagrożenia wartości unijnych w państwach członkowskich. Wskazała też na nowy instrument, jakim jest powiązanie funduszy unijnych z przestrzeganiem wartości traktatowych. 18 lutego 2021 Na pytanie, co i kto może zrobić, żeby przekonać Komisję Europejską do bardziej „agresywnego” działania i uruchamiania procedur przeciwko naruszeniom prawa unijnego w państwach UE, wiceprzewodnicząca Komisji Europejskiej odpowiedziała, że jeśli ktoś namawia ją do agresywnego działania, nie da się wciągnąć w taką grę. „Gramy według reguł, używając kart, które mamy w rękach. Jeśli widzimy, że sytuacja dojrzała i mamy prawne możliwości, działamy. Nie uważam, że robimy za mało. Kiedy widzimy jasną sytuację prawną, dojrzałą, uruchamiamy procedurę przeciwko naruszeniom prawa UE”. Poruszenie – i krytykę – wśród ekspertów zajmujących się kryzysem praworządności wewnątrz Unii wywołało stwierdzenie Jourovej, że Komisja Europejska musi działać zachowawczo, żeby zachować reputację: „Nie możemy ryzykować, że jako [Komisja] przegramy sprawy [przed Trybunałem Sprawiedliwości UE]. To też kwestia reputacji. Podkopałoby to naszą wiarygodność. Wygraliśmy wszystkie sprawy, które skierowaliśmy do Trybunału Sprawiedliwości UE w zakresie praworządności”. Dalej Jourová tłumaczyła się i broniła działań Komisji Europejskiej: „Oczywiście procedury trwają długo, musimy czekać na decyzje, coraz częściej wnioskujemy o zastosowanie środków tymczasowych. Planujemy nie agresywne, ale szybkie działania w kilku kwestiach. Ale musimy przestrzegać procedur i dawać państwom UE czas na odpowiedź”. 14 stycznia 2021 Uprzedzając krytykę interlokutorów, Jourová oceniła: „Wiem, że wiele osób krytykuje Komisję, za robienie »za mało, za słabo, zbyt późno«. Nie zgadzam się z tym. Robimy wszystko, co możliwe i w granicach prawa. Obawiam się, że [praworządność] to duży polityczny problem, który nie może zostać rozwiązany wyłącznie za pomocą środków prawnych. Dlatego dodajemy [nowe środki, takie jak] raporty o stanie praworządności w państwach Unii, które są środkiem prewencyjnym. Chciałabym widzieć postępy. Musimy działać dalej. Musimy być zdecydowani i precyzyjni, ale nie agresywni”. Dodała też, że istotna jest procedura politycznego dialogu między UE a państwami członkowskimi, prowadzona na mocy Artykuły 7 Traktatu o UE wobec Polski i Węgier, ponieważ „ważne, żeby państwa UE rozmawiały ze sobą”. „Komisja wie, jakie ma zadanie. Na podstawie raportów o stanie praworządności ma ocenić sytuację w państwach UE i podać mocne prawne argumenty. Musi wyraźnie wykazać związek między naruszeniami praworządności a ryzykiem związanym z wydatkowaniem unijnych funduszy. Od dwudziestu lat zajmuję się funduszami unijnymi. To daje mi teraz pewną przewagę, żeby wypracować wytyczne odnośnie stosowania [mechanizmu uzależnienia funduszy unijnych od przestrzegania wartości UE] zgodnie z prawem, co pozwoli przewidzieć zakres jego stosowania”. 21 lutego 2021 Wiceprzewodnicząca KE oceniła, że największe problemy z demokracją w Unii mają orbanowskie Węgry. „Najbardziej mnie martwi sytuacja na Węgrzech. Jeśli w ciele brakuje pewnych organów, nie może ono dobrze funkcjonować. We wszystkich państwach UE muszą istnieć dwie rzeczy: niezależne sądownictwo i absolutne gwarancje, że wybory są wolne i równe. Mówiąc o obawach co do wyborów, chciałabym podkreślić, że jestem całkowicie po stronie Węgrów. Chciałabym, żeby społeczeństwo węgierskie kwitło. Żeby Węgrzy wyszli z obecnego kryzysu i mieli szansę na bycie aktywnymi obywatelami, nie tylko raz na kilka lat, oddając głos w wyborach. W każdym kraju, w tym na Węgrzech, obywatele muszą mieć pewność, że ostatnie wybory nie były ostatnimi wolnymi i równymi wyborami. Dlatego przyglądamy się teraz sytuacji mediów i oceniamy praworządność w szerszym kontekście. Nie stosujemy »taktyki salami«, jedynie przyglądając się poszczególnym przepisom prawa na Węgrzech czy w Polsce. Patrzymy na szerszy obraz. Ponieważ kumulacja negatywnych zjawisk w sądownictwie, mediach, społeczeństwie obywatelskim i edukacji może doprowadzić do sytuacji, że okaże się, że państwo członkowskie jest poza zasadami demokracji, których przestrzegania oczekujemy w każdym państwie Unii” – podkreśliła wiceprzewodnicząca Komisji Europejskiej. W czasie wystąpienia kilkakrotnie pokazała emocje: „Czy to naprawdę tak wiele, że chcemy, aby w państwach UE, do których kierowane są pieniądze, funkcjonowało niezależne sądownictwo?” – zapytała retorycznie Jourová. Po czym z pewną goryczą dodała: „Praworządność jest kwestią, o którą powinni walczyć wszyscy w Unii. A nie tylko »samotny szeryf« w Komisji Europejskiej, jak mnie kiedyś nazwano”. Sądownictwo, Věra Jourová, Unia Europejska, Komisja Europejska, Trybunał Sprawiedliwości Unii Europejskiej, Węgry
232^Osoba religijna i polityk, czyli nowe polskie uprzedzenia. Więcej niechęci niż do Żyda czy geja^Piotr Pacewicz^26 lutego 2021^https://oko.press/osoba-religijna-polityk-czyli-nowe-polskie-uprzedzenia-wiecej-niecheci-niz-do-zyda-czy-geja/^Nie lesbijka, osoba trans, nie Rom czy Żyd, ale były pacjent psychiatryczny, senior, były polityk i osoba silnie religijna przodują na liście polskich uprzedzeń 2021 wg sondażu Ipsos dla . Prof. Bilewicz: W badaniach politycy oceniani są czasem tak źle jak dresiarze Lutowy sondaż Ipsos dla  ujawnił zaskakujący stan uprzedzeń, czyli negatywnych, a nawet wrogich nastawień Polek i Polaków do wskazanych przez nas mniejszości. W pytaniu wysoko zawiesiliśmy poprzeczkę: „Proszę sobie wyobrazić, że pracuje Pan/i w dużym zespole i szefostwo przyprowadza osobę, której nikt z zespołu nie zna i która miałaby kierować zespołem. Proszę wskazać osoby, które mogłyby nie nadawać się do tej roli, nawet jeśli mają doświadczenie w kierowaniu dużym zespołem w Polsce”. Oto wyniki:     Można było wskazać dowolnie dużo z 11 opisanych przez nas grup albo wybrać odpowiedź, że „każda z tych osób by się nadawała”. Do klasycznej listy dyskryminowanych grup mniejszościowych dodaliśmy – jak widać – dwie nietypowe kategorie „byłego działacza partii politycznej” i „osobę silnie religijną”. I trafiliśmy – znalazły się na miejscach 3 i 4, za „osobą, która była w przeszłości leczona psychiatrycznie” (aż 48 proc. wskazań) i „osobą w wieku 72 lata” (40 proc.). „Byłego polityka” nie chciałoby za szefa 27 proc., a osoby mocno religijnej – 25 proc. i te „nowe uprzedzenia” remisowały z silnym w Polsce nastawieniem antyarabskim, wyprzedzając postawy homofobiczne, antyromskie, nie mówiąc o słabszym antysemityzmie czy małych uprzedzeniach wobec osób z niepełnosprawnością. Okazuje się, że życie publiczne w Polsce (a być może nie tylko w Polsce) wykreowało nowe negatywne stereotypy, silniejsze niż wiele tradycyjnych. Osoby badane wybierały średnio prawie trzy (2,7) kategorie. Więcej uprzedzeń wystąpiło wśród ludzi starszych, mniej wykształconych, ze wsi i mniejszych miejscowości a także kobiet (poza młodszymi – do 40 lat). Najwięcej niechęci wyrażały osoby o prawicowych poglądach i zwolennicy PiS (o tym – dalej). Kategoria osób z przeszłością psychiatryczną jest najsilniej dyskryminowana. „Polska nie jest tu wyjątkiem” – mówi  prof. Michał Bilewicz, wybitny znawca problemu dyskryminacji, wieloletni szef Centrum Badań nad Uprzedzeniami UW, znany też z badań mowy nienawiści. „Dobrze pokazuje to eksperyment prof. Rolanda Imhoffa z Uniwersytetu w Moguncji na grupie ponad dwóch tysięcy Niemców. Przedstawił on dwóm grupom badanych opis człowieka zmagającego się z typowymi symptomami schizofrenii. Jednej grupie dodał informację, że ta osoba ma diagnozę schizofrenii i wtedy badani od razu zakładali, że jest agresywna, nie można jej ufać, należy się jej obawiać w codziennych kontaktach. Badani, którzy czytali wyłącznie o objawach w znacznie mniejszym stopniu stygmatyzowali tego człowieka” – opowiada Bilewicz. Jego zdaniem, podobnie wygląda to w badaniu  – etykietka osoby chorej psychicznie powoduje, że badani nie chcieliby widzieć takiego człowieka jako swojego przełożonego. „Jest to głęboko dyskryminujące, bo przecież wiele osób chorych psychicznie żyje wśród nas i doskonale funkcjonuje zawodowo w okresach remisji choroby”. Sondaż wskazuje, że Joe Biden, który w listopadzie 2020 skończył 78 lat, nie miałby w Polsce szans na karierę – aż 40 proc. uznało, że 72-letnia osoba nie nadaje się na ich szefa czy szefową. Co ciekawe, największy odsetek odrzucenia wystąpił wśród najstarszych badanych (60 lat i więcej) – 48 proc. Może to oznaczać, że osoby starsze oceniały, że dla nich samych byłoby to zbyt trudne zadanie. Niekoniecznie mamy tu zatem do czynienia z ejdżyzmem [ang. ageism, od age – wiek], czyli ogólną postawą odrzucenia starszych osób, traktowania ich jako niepotrzebnych, w połączeniu z negatywnym stereotypem, że są nieciekawi, roszczeniowi, kłopotliwi czy głupi. Mówiąc kolokwialnie, możemy lubić naszych seniorów, troszczyć się o nich czy nawet radzić w ważnych sprawach, ale uważamy, że do wymagającej pracy się już nie nadają. Sondaż wskazuje na uprzedzenia ograniczone do sfery zawodowej. Nie zmienia to faktu, że dla wielu ludzi w seniorskim wieku może takie uprzedzenie może być krzywdzące. 9 maja 2020 Jak mówi Bilewicz, wyniki sondażu  „przypominają badania stereotypów Mikołaja Winiewskiego [współpracownika Bilewicza] sprzed ponad dekady, które pokazało, że spośród grup społecznych to politycy oceniani są najbardziej negatywnie”. W badaniach uprzedzeń Marcina Bukowskiego i Mikołaja Winiewskiego osoby badane oceniały 24 grupy społeczne pod względem ich kompetencji oraz ciepła, bliskości, jaką z nimi odczuwają. Jak widać na poniższym wykresie, politycy znaleźli się w lewym dolnym rogu, z najniższymi ocenami w obu wymiarach. Sąsiadują z Cyganami, dresiarzami, narkomanami, więźniami i bezdomnymi. Zgodnie z modelem oznacza to tendencję do wykluczania i ignorowania oraz odczuwanie pogardy.  Bilewicz zwraca uwagę na fatalne skutki takiego stereotypu, bo oznacza on zaniżanie oczekiwań wobec polityków, nawet tych, których popieramy. Powstaje błędne koło: skoro mało oczekujemy, politycy nie muszą się nadmiernie starać, co jeszcze obniża prestiż tego zawodu i osoby bardziej etyczne czy ambitne wybierają inne kariery. W sondażu  szczególnie źle oceniali polityków ludzie mniej wykształceni: jako swoich szefów wykluczyło ich 39 proc. osób z wykształceniem podstawowym i „tylko” 23 proc. z wyższym. Uderzające, że największy odsetek odrzucania polityków (po 31 proc.) wystąpił w elektoratach PiS i KO, czyli dwóch największych od 17 lat polskich partii. Szczególnie zwraca uwagę, że elektorat Kaczyńskiego nie ma większych złudzeń na temat swoich liderów, którzy rządzą Polską już drugą kadencję. Jak mówi Bilewicz, „sondaż wskazuje na najsilniejsze uprzedzenia do Arabów, dalej – osób LGBT i Romów [zapewne użycie stosowanej w innych badaniach nazwy »Cygan« dałoby jeszcze gorszy wynik – red.]. Żyd czy Żydówka byli wybierani rzadziej, a postawy wobec obywatela amerykańskiego są raczej pozytywne”. „Taką hierarchię niechęci widzimy w badaniach od mniej więcej 2015 roku, kiedy to w kampanii wyborczej wykorzystywano retorykę antyuchodźczą i islamofobiczną. Wtedy to właśnie Arabowie »wskoczyli« na pierwsze miejsce w rankingach uprzedzeń” – mówi Bilewicz. Zwraca też uwagę, że podobnie rzecz ma się z osobami LGBT – tutaj niechęć jest pokłosiem politycznie rozbudzanej homofobii. Ale dodajmy, że jest i dobra wiadomość. Uprzedzenia młodszych są słabsze niż starszych, tradycyjna niechęć do „innych” odchodzi w przeszłość wraz ze kolejnymi pokoleniami. Oczywiście teoretycznie możliwe jest, że nie ma tu zmiany pokoleniowej, a tylko narastanie uprzedzeń wraz z wiekiem i obecni 20-latkowie za 40 lat będą równie pełni niechęci do Arabów, Żydów czy lesbijek, jak dziś pokolenie ich dziadków. Wydaje się jednak, że mamy raczej do czynienia ze wzrostem tolerancji i otwartości w wyniku głębokich zmian kulturowych, które silniej oddziałują na młodsze Polki i Polaków. Poniższy wykres pokazuje, że skokowy wzrost „starych uprzedzeń” (antyarabskich, antyromskich, antysemickich czy homofobicznych) następuje w najstarszej grupie badanych 60 plus, czyli wśród ludzi urodzonych w 1960 roku lub wcześniej, których młodość i wczesna dorosłość przypadła na czasy PRL. Poziom „starych uprzedzeń” jest w najstarszej grupie półtora do dwóch razy wyższy niż wśród młodszych badanych. Dotyczy to także odrzucania młodej kobiety (w wieku 25 lat) w roli szefowej. Wykluczyło ją 29 proc. osób 60 plus, a wśród dwudziestolatków – tylko 16 proc. Kolejny wykres pokazuje, że uprzedzenia w elektoracie PiS są wyjątkowo duże (średnio wskazywano 3,5 kategorii). Oczywiście w dużej mierze postawy wyborców Kaczyńskiego „tłumaczą się” wysokim udziałem w tej grupie osób starszych i mniej wykształconych, a także nadreprezentacją mieszkańców wsi, ale są tu charakterystyczne przesunięcia. Szczególnie wysoki jest wśród wyborców PiS poziom odrzucenia lesbijki, geja czy osoby trans (aż 42 proc. wskazań), za to wyjątkowo niskie odrzucenie „osoby silnie religijnej” (15 proc.). Wydaje się, że to może być skutek propagandy czy ideologii PiS, która używała w kampaniach wyborczych (także prezydenta Dudy) homofobii i podsycania lęku przed „ideologią LGBT”. Jarosław Kaczyński rzucił w marcu 2019 haniebne hasło „Wara od naszych dzieci”. Z drugiej strony lider PiS podkreśla i wpisuje do programu partii na wybory w 2015 i 2019 roku, radykalne stwierdzenie, że społeczna nauka Kościoła jest źródłem partyjnego programu. A nawet więcej – „poza nią w Polsce możliwy jest tylko nihilizm”. 9 września 2019 Charakterystyczne, że elektoraty opozycji są znacznie mniej podatne na tradycyjne uprzedzenia, które wyraźnie ustępują nowym. Poza byłym politykiem najczęściej odrzucają osobę silnie religijną (elektorat KO – 34 proc. wskazań i Hołowni – 32 proc., nawet więcej niż Lewicy – 28 proc.). Wyborcy Konfederacji są akurat tutaj bliscy PiS: tylko 17 proc. wskazań. W innych kategoriach są w połowie drogi między opozycją demokratyczną a PiS, nie ulegając np. homofobicznej retoryce swoich liderów, może dlatego, że to elektorat zdecydowanie młody. Polityczny rozkład uprzedzeń oddaje podstawowy dziś w Polsce spór kulturowy między zamkniętym, tradycyjnym i ortodoksyjnie katolickim społeczeństwem mniejszych miejscowości i wyraźnie starszych osób a zmodernizowanym światem ludzi młodszych i z większych miast. Ci pierwsi żywią się tradycyjnymi urazami i uprzedzeniami wobec „innych” niż „my Polacy”, ci drudzy chcą ograniczenia roli Kościoła i są bardziej otwarci na płynące z Zachodu trendy. Na koniec przestroga naukowca, którą cytujemy z pokorą. Prof. Bielewicz: „Interpretując wyniki tego badania przestrzegałbym przed daleko idącymi wnioskami. Pamiętajmy, że zadano tu tylko jedno pytanie dotyczące jednej konkretnej relacji z przedstawicielami grup. Deklarowana niechęć może często wynikać z doświadczeń w relacjach zawodowych. Obawy, czy osoba silnie religijna, starsza bądź zaangażowana politycznie mogłaby być dobrym przełożonym wynikają z konkretnych doświadczeń w tym akurat typie relacji. Badani mogą obawiać się, że osoba religijna czy zaangażowana politycznie mogłaby stosować niemerytoryczne kryteria w ocenie podwładnych. Jednocześnie mogliby uważać, że osoby religijne są solidniejsze i bardziej sumiennie wykonują swoje obowiązki, albo też osobę starszą chętnie widzieliby jako swojego sąsiada czy nauczyciela”. Innymi słowy, mamy tu do czynienia z uprzedzeniami specyficznymi i odrzucanie danej grupy w innych relacjach społecznych wcale nie musi wystąpić. Z drugiej strony, jest dość prawdopodobne, że postaci byłego polityka i osoby silnie religijnej towarzyszą w dzisiejszej Polsce stereotypy rozbudowane na tyle, że niechęć czy podejrzliwość mogą się generalizować na różne relacje. Takie rzeczy można i należy badać w dużych projektach naukowych. Prof. Bilewicz: „W badaniach uprzedzeń zwykle zadajemy wiele pytań, dotyczących różnego typu relacji z daną grupą – by zrozumieć jaki jest faktyczny do niej stosunek, a nie tylko akceptacja w jednej konkretnej sytuacji. Pamiętajmy zresztą, że zwykle nie dowiadujemy się o przekonaniach religijnych czy poglądach naszych przełożonych – apolityczność i neutralność światopoglądowa w miejscu pracy zmniejsza prawdopodobieństwo dyskryminacji”. 25 stycznia 2019 22 października 2019 Sondaż Ipsos zrealizowany metodą telefoniczną (CATI) 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Propaganda, Niepełnosprawność, Nacjonalizm, Kościół, Kobiety, LGBT+, Jarosław Kaczyński, Szymon Hołownia, Koalicja Obywatelska, Prawo i Sprawiedliwość, Sojusz Lewicy Demokratycznej, Polska 2050, Centrum Badań na Uprzedzeniami dyskryminacja sondaż 
233^Padre Kaczyński dyscyplinuje niesforną dzieciarnię od Ziobry i Gowina. Dekodujemy wywiad prezesa^Michał Danielewski^26 lutego 2021^https://oko.press/padre-kaczynski-dyscyplinuje-niesforna-dzieciarnie/^Jarosław Kaczyński w rozmowie z PAP łaja koalicyjnych partnerów. Zwraca się do nich przy tym jak do mało rozgarniętych dzieci - za pomocą bajkowych metafor, gróźb i ostrzeżeń. Czy Morawiecki jest jak Giewont, a Ziobro jak Łysica? Rozszyfrowujemy Jeśli prezes PiS Jarosław Kaczyński daje wywiad Polskiej Agencji Prasowej, to znaczy, że coś się dzieje. W rozmowach z PAP prezes zwykł podawać obowiązującą w obozie władzy interpretację bieżących wydarzeń (np. że możliwe jest głosowanie w pandemii), zapowiadać kluczowe ruchy (np. kompromis ws. budżetu UE), albo wskazywać swoich faworytów do sukcesji (jak Mateusza Morawieckiego po wyborach prezydenckich). Tym razem cały wywiad dla Polskiej Agencji Prasowej poświęcony jest batożeniu koalicjantów PiS – Solidarnej Polski i Porozumienia. Choć, jak to u Kaczyńskiego zazwyczaj bywa, nazwa obu ugrupowań w rozmowie nie pada, wszystko odbywa się w sferze metafor, niedopowiedzeń oraz insynuacji. To chyba pierwszy taki wywiad prezesa PiS, który niemal w całości poświęcony jest narzekaniu na partnerów Prawa i Sprawiedliwości w obozie Zjednoczonej Prawicy. Poza rytualnymi oskarżeniami opozycji o prowadzenie wojny domowej, Kaczyński resztę rozmowy poświęca na przytyki, groźby i polityczne szantaże wobec Solidarnej Polski Zbigniewa Ziobry i Porozumienia Jarosława Gowina. Zarzuty? Zrekapitulujmy. Co tak zirytowało prezesa Kaczyńskiego? Zapewne katalizatorem były wydarzenia z czwartku 25 lutego, kiedy Solidarna Polska zagłosowała wraz z opozycją za tym, by wicepremier Piotra Glińskiego udzielił Sejmowi informacji w sprawie wydawania pieniędzy z Funduszu Wsparcia Kultury. Być może szef PiS domyśla się również, że takich głosowań może być więcej – jedno, w sprawie unijnego Funduszu Odbudowy, zapowiada otwarcie partia Ziobry. Powodem gniewu Kaczyńskiego mogą być również medialne szarże zdymisjonowanego wiceministra Janusza Kowalskiego (SP), który po opuszczeniu stanowiska bez ogródek krytykuje premiera Morawieckiego i politykę rządu. Jeśli dodamy do tego nieudaną próbę zabrania partii Jarosławowi Gowinowi (i zapowiedź Porozumienia, że będzie przeciwko forsowanemu przez PiS podatkowi medialnemu), medialne przecieki dotyczące sytuacji wewnętrznej w Zjednoczonej Prawicy i rozpychających się już otwarcie partnerów, kwestionujących potęgę i wszechwładzę prezesa, rozdrażnienie Kaczyńskiego wydaje się z jego punktu widzenia uzasadnione. 9 lutego 2021 „Jeżeli ktoś chce dobrze dla Polski i dobrze dla polskich rodzin i chce, aby te wartości się nie rozpadły, aby ta ofensywa kulturowa z zewnątrz nas nie rozniosła, to musi po prostu robić wszystko, nawet za cenę jakichś daleko idących samoograniczeń – wszyscy musimy im podlegać, nawet i ja – żeby zachować jedność” – mówi PAP Kaczyński. Symptomatyczne „nawet ja” pokazuje, że perspektywa utraty wszechwładzy w obozie rządowym może być dla prezesa gorzką pigułką do przełknięcia. Zdaje się sugerować koalicjantom: jeśli nawet ja, król Zjednoczonej Prawicy, się ograniczam, wy musicie się ograniczyć dziesięć razy bardziej. Co będzie, gdy koalicjanci nie dostosują się do wyznaczonych przez Kaczyńskiego warunków? Oj, będzie źle. „W dziejach Polski było wiele szans, Polska mogła być takim krajem, z którym by się w Europie naprawdę bardzo liczono, tak jak z najsilniejszymi państwami Europy, ale właśnie tego rodzaju postawy to uniemożliwiały. Uniemożliwiały wybór tych lepszych opcji. Niestety to się powtarza i to jest straszliwie bolesne” – mówi prezes. Czy porównuje tym samym Solidarną Polskę i Porozumienie do szlachty nadużywającej zasady liberum veto? A może wręcz do konfederacji targowickiej, zawiązanej przecież w imię obrony wartości – zagrożonej wolności – ale tak naprawdę działającej w interesie wrogiego mocarstwa? Biorąc pod uwagę, że Kaczyński z politycznej, zuchwałej brutalności uczynił metodę działania, można ostrożnie założyć, że ma na myśli tę drugą ewentualność. Tym bardziej, że cały wywód prezesa jest skonstruowany wedle tej analogii: kto knuje przeciwko jedności, ten działa na pasku obcych, wrogich sił: „Los kraju, los polskich rodzin, los Polaków to jest wszystko, co możemy w tej chwili poprawić, ale możemy też to zepchnąć w nieszczęście. Ci, którzy w tej chwili prowadzą te różne partykularne gierki, po prostu pchają nas ku nieszczęściu” – tłumaczy prezes PiS. Kim są sojusznicy „partykularnych graczy” spychających kraj ku przepaści? Opozycja i potężne siły zewnętrzne. Czyli po prostu obce państwa, bo w teorii Kaczyńskiego opozycja jest w prostej linii ekspozyturą wrogich, zewnętrznych sił: „(…) proponują kompletne zdemolowanie Polski w imię ich interesów i – co tu dużo mówić – w imię interesów zewnętrznych. Te interesy to także narzucenie Polsce rewolucji obyczajowej niszczącej rodzinę, tradycję narodową, wszystko, co stanowi o naszej tożsamości”. Nie dość, że Solidarna Polska i Porozumienie próbują uderzać w jedność obozu władzy, to jeszcze wg prezesa są – co tu ukrywać – zwykłymi nieudacznikami: „To trzeba w końcu powiedzieć, bo to udawanie, że się broni jakichś wartości. Niczego się nie broni, broni się swojego interesu, broni się tego, żeby powiedzieć: nie, pan X nie będzie tutaj gwiazdą, bo ja chcę być gwiazdą, chociaż różnica kwalifikacji jest taka jak pomiędzy Górami Świętokrzyskimi a Tatrami” – mówi Kaczyński. Kto jest w tej metaforze marną 614 metrową Łysicą z Gór Świętokrzyskich, a kto potężnymi 2503 metrowymi Rysami, ewentualnie symbolicznie doniosłym 1894 metrowym Giewontem z dumnym krzyżem na szczycie? Biorąc pod uwagę otwarty konflikt Solidarnej Polski z Mateuszem Morawieckim, nikczemnie pagórkowatym wzniesieniem są w tej metaforze albo Zbigniew Ziobro, albo Janusz Kowalski (a niewykluczone, że po prostu obaj), natomiast górą co się zowie – Morawiecki. Prezes konstatuje też, że jego koalicjanci stracili rozum, ale ponieważ, jak wyznaje, jest „z natury optymistą”, wyraża nadzieję, że jednak zmądrzeją: „Zawsze można wrócić do rozumu i przede wszystkim do wartości, ale tych prawdziwych, bo zadeklarować można wszystko”. Kaczyński sugeruje też, że jego partnerzy polityczni są żenująco słabi i jeśli będzie chciał, po prostu ich zniszczy, choć – rzecz to oczywista – chwilowo niszczyć ich nie chce: „My nie chcemy niszczyć naszych sojuszników. Chętnie będziemy dalej rządzić Polską razem z tymi dwiema partiami, ale w proporcji wynikającej z układu sił”. Przekaz do Gowina i Ziobry jest jasny: albo wyzbędziecie się politycznych ambicji i wrócicie do szeregu, albo wasz koniec będzie marny. Teza Kaczyńskiego, choć brutalna, jest też zapewne prawdziwa: ewentualne przyspieszone wybory oznaczałyby niemal pewną utratę władzy przez PiS, ale za to dla Solidarnej Polski i Porozumienia byłyby gwarancją politycznej anihilacji. 13 lutego 2021 „Wcześniejsze wybory?” – pyta dziennikarz PAP. Kaczyński: „Nie chcę rozważać tych wariantów. Na razie mamy rząd większościowy i zobaczymy, co będzie dalej. Zobaczymy, co będzie przy głosowaniach, m.in. unijnego programu odbudowy. My idziemy tą drogą, a jeśli ktoś chce brać odpowiedzialność za to, że się to nie uda, to bardzo źle zapisze się w historii Polski”. Innymi słowy, rozstrzyga się właśnie, czy w podręczniku do historii autorstwa Kaczyńskiego, Ziobro z Gowinem będą sojusznikami „sprawy polskiej”, czy też może zdrajcami. Dla zainteresowanych teoretycznie dylemat prosty do rozwiązania. Chyba że groźby Kaczyńskiego nie mają już takiej mocy wzbudzania lęku jak jeszcze dwa lata temu. A jego koalicjanci na oku mają już innego autora, inny podręcznik i zupełnie inną historię. Władza, Jarosław Kaczyński, Zbigniew Ziobro, Jarosław Gowin, Prawo i Sprawiedliwość, Polska Agencja Prasowa SA,
234^Polacy nie czekają na przełom. Większość uważa, że epidemia potrwa co najmniej kilka lat [SONDAŻ]^Michał Danielewski^26 lutego 2021^https://oko.press/wiekszosc-uwaza-ze-epidemia-potrwa-co-najmniej-kilka-lat-sondaz/^Mimo dobrego tempa szczepień i mniejszej liczby zachorowań niż jesienią, Polacy nie liczą na szybkie pożegnanie z epidemią koronawirusa - tak wynika z sondażu Ipsos dla . Covidowy pesymizm czy racjonalizm?  „Dziś możemy w końcu zacząć myśleć o powrocie do normalności, może się on zdarzyć dzięki szczepionce” – mówił 27 grudnia 2020 premier Mateusz Morawiecki. Rozpoczynała się akcja szczepień, a rząd próbował po pandemicznych świętach Bożego Narodzenia rozbudzić optymizm wśród Polaków. „Światełko w tunelu już widzimy, są nim szczepienia. Jeśli dostawy preparatów będą przebiegać według planu i ludzie masowo będą zgłaszać się do zaszczepienia, to w drugim kwartale 2021 roku zaczniemy powoli wychodzić z epidemii. Będziemy wracać do normalności. A być może latem będziemy mogli się cieszyć niemal jej pełnią” – wskazywał Morawiecki kilka dni wcześniej w rozmowie z „Gazetą Polską”. Dziś wiemy już, że dostawy szczepionek się opóźniają, ale tempo szczepień w Polsce jest co najmniej niezłe na tle Europy: jesteśmy w czołówce, jeśli chodzi o średnią w przeliczeniu na 100 mieszkańców, według harmonogramów rządowych do końca kwartału mamy wykonać 5,5 milionów szczepień.  Mimo to Polacy są sceptyczni, jeśli chodzi o szybkie zakończenie epidemii. Ipsos dla  zadał w sondażu następujące pytanie: „Jak długo jeszcze według Pana/Pani potrwa epidemia koronawirusa?” Aż 56 proc. badanych uważa, że potrwa co najmniej kilka lat, w tym 30 proc., że zostanie z nami już na zawsze   Ipsos przeprowadził badanie w dniach 10-12 lutego, czyli w chwili znoszenia wielu obostrzeń przez rząd, a sondaż zakończył się dzień przed słynnym weekendem na Krupówkach, gdy deptak w Zakopanem przerodził się miejsce masowej, ulicznej imprezy bez zachowania dystansu społecznego i środków ostrożności. Natomiast było to jeszcze przed obserwowanym dziś ponownym wzrostem zachorowań, hospitalizacji i początkiem trzeciej fali epidemii w Polsce.     Ankietowani mówili więc o swoim stosunku do epidemii w chwili, która raczej skłaniała do optymizmu: z relatywnie małą liczbą nowych zakażeń, luzowaniem obostrzeń i coraz większą liczbą osób zaszczepionych. Mimo to wśród Polaków dominuje sceptycyzm. Nie spodziewamy się przełomu, jesteśmy w większości przekonani, że z epidemią koronawirusa będziemy żyli jeszcze długie lata. Co więcej, jesteśmy zapewne sceptyczni nadmiernie. O ile rzeczywiście wirus Covid-19 już z nami zostanie, to jego rozprzestrzenianie się może skutecznie zablokować szczepionka, a powrót do normalności na przełomie 2021 i 2022 roku jest realną perspektywą. Tym bardziej, że firma Moderna ogłosiła właśnie powstanie zmodyfikowanej szczepionki, która skutecznie zapobiega zakażeniu południowoafrykańskim, szczególnie zjadliwym szczepem wirusa. Skąd więc rezerwa wśród większości Polaków? Zapewne to skutek uboczny nastrojów z wiosny 2020 roku, kiedy wydawało nam się, że epidemia to kwestia góra kilku miesięcy. To oczekiwanie podsycali rządzący, kiedy ogłaszali latem, że „wirus jest niegroźny i nie należy się już go bać”. Jesień i zbierająca śmiertelne żniwo druga fala epidemii skutecznie ostudziły te oczekiwania. Paradoksalnie cierpliwość Polaków może być polem do popisu dla rządu Mateusza Morawieckiego. Najwyraźniej nie oczekujemy, że władza łatwo przywróci życie społeczne do stanu przed epidemii, w większości przyjmujemy jako fakt, że proces powrotu do życia, które znamy z czasów przed 2020 rokiem, będzie długi, a być może nigdy w 100 proc. się nie zakończy. To oznacza, że zarysowana przez rządzących długofalowa strategia stabilizacji w warunkach epidemicznych mogłaby się spotkać z przychylnością większości Polaków. Na razie jednak obóz władzy i rząd Mateusza Morawieckiego miotają się od ściany do ściany, a komunikacja to chyba najmniej udany element walki z pandemią. Raz słyszymy, że epidemii już właściwie nie ma, później rządzący rysują perspektywę koronawirusowego Armagedonu, by następnie mówić o światełku w tunelu i powrocie do normalności, a chwilę później po raz kolejny straszyć – tym razem trzecią falą epidemii. Kłopotem – zarówno politycznym dla władzy jak i epidemicznym w kontekście przestrzegania obostrzeń – może być postawa młodych Polaków (do 39. roku życia). W tej grupie cierpliwość najwyraźniej się kończy, a oczekiwanie, że epidemia przejdzie do historii w ciągu kilku miesięcy lub najdalej do końca roku jest wyraźnie wyższe niż wśród reszty badanych:   Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości Zdrowie, epidemia koronawirusa szczepionka
235^I Prezes SN robi zamach na jawność. Ograniczy dostęp do informacji o nadużyciach władzy^Maria Pankowska^25 lutego 2021^https://oko.press/zamach-na-jawnosc-wniosek-i-prezes-sn/^"I Prezes SN Małgorzata Manowska złożyła wniosek do TK o uznanie za niekonstytucyjne przepisów ustawy o dostępie do informacji publicznej. ""Nie będę zaskoczony, jeśli tę datę zapamiętamy jako koniec jawności władz publicznych"" - napisał Mirosław Wróblewski z Biura RPO Informację o wniosku Manowskiej Wróblewski opublikował na Twitterze 24 lutego 2021 wieczorem. RPO z urzędu otrzymał kopię tego dokumentu. Nie ma go jeszcze ani na stronie Sądu Najwyższego, ani na stronie TK. I Prezes SN prosi w nim TK Julii Przyłębskiej o zbadanie przepisów ustawy o dostępie do informacji publicznej. Ustawa określa, na jakich zasadach obywatele mogą domagać się wiedzy o działaniach władz państwowych. Na 32 stronach swego wniosku I prezes SN zarzuca ustawie, że: Manowska uznaje, że są to przepisy niekonstytucyjne i prosi, by TK to potwierdził.  Zdaniem sędzi Manowskiej niektóre przepisy ustawy o dostępie do informacji publicznej są sprzeczne z:  „16 lutego I Prezes SN złożyła do TK wniosek o uznanie niekonstytucyjności ustawy o dostępie do informacji publicznej K 1/21 w tak obszernym zakresie, że nie będę zaskoczony, iż tę datę zapamiętamy jako koniec jawności władz publicznych” – napisał na Twitterze Mirosław Wróblewski. 2 lipca 2020 Wniosek prezes Manowskiej komentuje dla  Krzysztof Izdebski – prawnik, dyrektor programowy Fundacji ePaństwo i aktywista na rzecz przejrzystości działania władz. Wskazuje, że zarzuty I Prezes zmierzają przede wszystkim do ograniczenia liczby instytucji, które powinny udostępniać informacje obywatelom. „Być może chodzi o to, by wyłączyć z tej grupy ciała pokroju Polskiej Fundacji Narodowej, quasi-rządowe agencje czy spółki skarbu państwa. Te, które nie zawsze mają bezpośredni związek z pieniędzmi publicznymi, ale wykonują zadania publiczne i mają wpływ na to, jak wygląda życie publiczne” – mówi Izdebski. Po drugie Małgorzata Manowska argumentuje, że chce chronić prywatność urzędników i współpracujących z nimi osób. Zdaniem Krzysztofa Izdebskiego już dziś jednak jawności w tym zakresie jest zbyt mało. „Dostajemy odmowy dostępu do informacji na temat ludzi, którzy brali udział w pracach nad projektem ustawy, a jednocześnie nie byli urzędnikami. Z byłym ministerstwem cyfryzacji procesujemy się po tym, jak odmówiono nam podania nazwisk doradców ministra, argumentując, że działali w swoim czasie prywatnym” – wspomina Izdebski. Według prezesa Fundacji ePaństwo nie może być także mowy o naruszeniu przepisów RODO. „Kiedy wdrażaliśmy tę dyrektywę, odbyła się dyskusja i stwierdzono, że osoby pełniące funkcje publiczne mają ograniczone prawo do prywatności. Same przepisy RODO precyzują, że nie mogą mieć wpływu na dostęp do informacji publicznej” – podkreśla Izdebski. 12 lutego 2021 Szczególnie wątpliwy jest zarzut I Prezes, że urzędy nie mogą sprawdzać, w jakim celu wnioskodawca prosi o daną informację. „To zaprzeczenie całej idei prawa do informacji. Nie powinno mieć znaczenia, co ja z tą informacją dalej zrobię. Jeśli dojdzie do zmiany prawa, będzie można oceniać, które cele są słuszne, a które nie. Czyli rozciągać ograniczenia” – ubolewa Izdebski. Wniosek opatrzono obszernym uzasadnieniem. Jednak zdaniem Krzysztofa Izdebskiego prezes Manowska nie wskazuje w nim na generalne, systemowe problemy ze stosowaniem ustawy. „Zamiast tego powołuje się na anegdotyczne historie. To przypomina rok 2013, kiedy I Prezes SN Stanisław Dąbrowski postanowił rozprawić się z ustawą, bo przegrywał sprawy o dostęp do informacji publicznej” – mówi Izdebski. Wniosek Dąbrowskiego ostatecznie wycofała z Trybunału Konstytucyjnego następczyni Dąbrowskiego I Prezes Małgorzata Gersdorf, jednak dopiero po tym, jak PiS zaczęło przejmować TK. Dokument zdążył jednak wywołać efekt mrożący. „Gdy pojawił się w 2013 roku, wiele urzędów zaczęło wnosić do sądów administracyjnych o zawieszenie postępowania do czasu rozstrzygnięcia sprawy przez Trybunał. Niektóre sądy to uznawały i sprawy przesuwały się o dwa-trzy lata. Nawet jeśli ostatecznie urząd musiał udostępnić daną informację, często było już za późno” – wspomina Krzysztof Izdebski. Jego zdaniem także wniosek prezes Manowskiej doprowadzi do ograniczenia informacji o działaniach urzędów oraz osobach, które biorą udział w procesie legislacyjnym. A także o ew. nieprawidłowościach, np. wykorzystywaniu majątku publicznego do celów prywatnych. „Na krótką metę na tych zmianach ucierpią obywatele, dziennikarze i opinia publiczna. W dłuższej perspektywie – państwo i instytucje publiczne. W dostępie do informacji chodzi o to, by urzędy działały w sposób efektywny. Teraz będzie łatwiej zamiatać ich problemy pod dywan, ale to nie spowoduje, że te problemy będą znikać. Wręcz przeciwnie, będą narastać” – ubolewa Izdebski. 18 września 2018 To nie pierwszy raz, gdy władza próbuje wysłużyć się upolitycznionymi SN i TK, by przeforsować korzystne dla siebie rozwiązania. Wniosek prezes Manowskiej może otworzyć drzwi do dalszego ograniczania prawa obywateli do dostępu do informacji o działaniach władzy. Na posiedzeniu Sejmu w dniach 24-25 lutego 2021 procedowane są dwa projekty ustaw, które znacznie zawężą to prawo: „Jak widać pomysłów na ograniczenia jest dużo. Otwarcie ustawy o dostępie do informacji publicznej może spowodować, że pojawi się ich dużo więcej” – ostrzega Krzysztof Izdebski. 25 stycznia 2021 Takie pomysły pojawiały się także i wcześniej. Choćby 2017 roku rząd PiS planował wprowadzenie ustawy „o jawności życia publicznego”, która zamiast zwiększyć jawność mogła ułatwić organom władzy ignorowanie trudnych pytań obywateli i dziennikarzy. Ignorowanie to ma miejsce i bez zmian w prawie. W  wielokrotnie pisaliśmy o tym, jak władze zbywają nasze pytania o dostęp do informacji publicznej, odpowiadają wymijająco bądź nadużywają prawa do wydłużenia 14-dniowego terminu na odpowiedź. Zawiadamialiśmy w tej sprawie prokuraturę i sądy. Wniosek sędzi Manowskiej może spowodować, że część nadużyć władzy zostanie wyjętych z zakresu ustawy o dostępie do informacji i nigdy nie ujrzy światła dziennego. Władza, Sądownictwo, Małgorzata Manowska, Julia Przyłębska, Sąd Najwyższy, Trybunał Konstytucyjny, Sejm IX kadencji, informacja publiczna jawność"
236^Niemal 40 proc. Polaków za karaniem historyków ujawniających polski współudział w Zagładzie [SONDAŻ]^Adam Leszczyński^24 lutego 2021^https://oko.press/niemal-40-proc-polakow-za-karaniem-historykow/^39 proc. Polaków chce cenzurowania historii polskiego współudziału w Zagładzie i stawiania pod sądem historyków, którzy o nim piszą - wynika z sondażu Ipsos dla . „To efekt narcystycznej tożsamości narodowej” -  komentuje psycholog społeczny, prof. Michał Bilewicz Po głośnym procesie cywilnym wytoczonym historykom prof. Janowi Grabowskiemu oraz prof. Barbarze Engelking przez krewną jednego z bohaterów książki historycznej „Dalej jest noc” – pozwie wspieranym przez współfinansowaną przez państwo „Redutę Dobrego Imienia” –  postanowiło zapytać Polaków, co myślą o stawianiu przed sądem historyków za pisanie o przykrym dla zbiorowego samopoczucia wymiarze polsko-żydowskiej przeszłości. Zadaliśmy pytanie: „Czy należy stawiać przed sądem historyków, którzy narażają reputację Polski, np. pisząc o współudziale Polaków w Zagładzie Żydów w czasie II wojny światowej?”. Dlaczego w ten sposób sformułowaliśmy pytanie? Ponieważ dokładnie takie jest przesłanie propagandy rządowej (oraz prorządowych mediów i takich organizacji, jak „Reduta Dobrego Imienia”): że historycy odsłaniający przypadki współpracy Polaków z Niemcami w Zagładzie – np. wydawania Żydów czy zabijania ich na własną rękę – narażają na szwank reputację Polski i Polaków. Chcieliśmy się dowiedzieć, ilu Polaków sprzyja takiemu poglądowi. 30 stycznia 2021 O sądzie wspominaliśmy także nieprzypadkowo. 9 lutego 2021 roku zapadł wyrok (w pierwszej instancji, nieprawomocny) w procesie wytoczonym przez Filomenę Leszczyńską, bratanicę Edwarda Malinowskiego ze wsi Malinowo, dwójce badaczy Zagłady – prof. Barbarze Engelking i prof. Janowi Grabowskiemu. Sędzia Ewa Jończyk orzekła, że naukowcy mają na stronie Instytutu Badań nad Holokaustem umieścić oświadczenie, w którym przepraszają Leszczyńską za „naruszenie jego czci” poprzez „podanie nieścisłych informacji” o tym, że w czasie wojny ograbił Żydówkę i przyczynił się do śmierci Żydów, którzy ukrywali się w lesie. Takie oświadczenie mają też wysłać w liście do Leszczyńskiej. W następnych wydaniach książki fragment o Malinowskim ma być zmieniony. Sąd odrzucił finansowe żądanie, by historycy zapłacili 100 tys. zł. odszkodowania. W pozwie domagano się obrony nie tylko pamięci po Malinowskim, ale także obrony „prawa do tożsamości i dumy narodowej”, „prawa do pamięci o Polakach ratujących Żydów”, a nawet „prawa do niezakłamywania historii II wojny światowej”. 9 lutego 2021 Proces odbił się szerokim echem w mediach. Pisaliśmy o nim wielokrotnie w . Media prorządowe uznały go za zwycięstwo i dowód na to, że badania Grabowskiego i Engelking są niewiarygodne (chociaż sąd zakwestionował jedno zdanie z liczącej 1700 stron książki).  Sondaż został przeprowadzony w momencie, w którym media mówiły o procesie Engelking i Grabowskiego – 10-12 lutego. Pokazuje więc stan opinii publicznej poddanej m.in. propagandzie TVP. Jak widać, może ona trafiać do dużej części odbiorców. Stawiania przed sądem historyków „narażających reputację Polski” chce aż 39 proc. respondentów. Pocieszające, że nieznaczna większość jest temu przeciwna – „nie” oraz „raczej nie” odpowiedziało 51 proc. badanych.   Karanie historyków ma duże grupy zwolenników we wszystkich grupach wiekowych i demograficznych, wśród mężczyzn i kobiet. Najbardziej skłonne są do tego osoby w wieku powyżej 60. lat z wykształceniem podstawowym i zawodowym, mieszkające na wsi i w małych miastach, ale chce tego także np. 15 proc. respondentów z wykształceniem wyższym.     Stawiania przed sądem badaczy domaga się – co nie zaskakuje – głównie elektorat Zjednoczonej Prawicy (prawie 70 proc.!) oraz Konfederacji (52 proc.). Ma najmniej zwolenników w elektoratach Lewicy i Koalicji Obywatelskiej.   W badaniach prowadzonych od lat 90. widać wpływ polityki historycznej podkreślającej wyjątkowość i znaczenie polskich cierpień w czasie II wojny światowej. Od lat 90. XX wieku rośnie np. systematycznie odsetek Polaków przekonanych, że polskie cierpienia w czasie II wojny światowej były równe żydowskim lub większe. O ile w 1992 roku na pytanie „Kto ucierpiał bardziej podczas ostatniej wojny – naród żydowski czy naród polski” 46 proc. odpowiadało, że bardziej ucierpieli Żydzi, w 2021 roku było to już tylko 28 proc. W tym samym czasie wzrósł znacząco odsetek przekonanych, że Polacy i Żydzi ucierpieli tyle samo – z 32 proc. do 51 proc. (podajemy dane za prof. Michałem Bilewiczem).  O tym, jak historia opowiadana przez jej żyjących świadków ustępuje fikcji tworzonej przez politykę historyczną świadczą zmiany procentowe widoczne w sondażach ogólnopolskich (gwiazdką zaznaczyłem jedno badanie zrobione na próbie młodzieży; nie wliczam niezdecydowanych). pic.twitter.com/SOnDFvI3Kq — Michał Bilewicz (@Michal_Bilewicz) January 30, 2021  Towarzyszą tym zmianom także próby wprowadzenia kar za głoszenie poglądów, które np. mówią o współudziale Polaków w Zagładzie. Taką próbą była podjęta w 2018 roku nowelizacja Ustawy o IPN, która wywołała kryzys dyplomatyczny w relacjach z USA i Izraelem oraz potępienie dużej części światowej opinii publicznej. Rząd PiS wycofał się z niej po kilku tygodniach. Także przeciwko procesowi prof. Grabowskiego i prof. Engelking protestowały liczne organizacje międzynarodowe i stowarzyszenia polskich oraz zagranicznych historyków, w tym np. American Historical Association, największe i najważniejsze zawodowe stowarzyszenie historyków i historyczek w USA.  poprosiło o komentarz do sondażu prof. Michała Bilewicza, psychologa społecznego, specjalizującego się w badaniach uprzedzeń – m.in. antysemityzmu czy wrogości wobec uchodźców. Przytaczamy go poniżej w całości. „Niestety tendencja do cenzurowania historyków jest w naszych czasach bardzo powszechna. W Turcji za pisanie o ludobójstwie Ormian można trafić do więzienia. W Polsce dwa lata temu partia rządząca planowała wprowadzenie podobnych sankcji karnych do ustawy o IPN, co zostało zatrzymane przez trybunał konstytucyjny. Badanie Ipsos dla  po raz kolejny pokazuje skalę poparcia dla tego typu działań. W sondażach Centrum Badań nad Uprzedzeniami UW od lat mierzymy stosunek Polaków do ujawniania wiedzy o zbrodniach dokonanych przez Polaków na Żydach. W ostatnich dwóch takich badaniach, przeprowadzonych w roku 2020, co drugi Polak odczuwał irytację z powodu ujawniania ciemnych kart relacji polsko-żydowskich. Swego czasu porównywaliśmy to zjawisko w Polsce i w Izraelu – w obu krajach społeczeństwa wręcz domagają się od polityków naruszeń wolności akademickich i zagłuszania krytycznych narracji o historii narodu. Użyliśmy wtedy z izraelskim psychologiem Yechielem Klarem metafory człowieka jako „cenzora-amatora”. Z czego się bierze ta potrzeba do cenzurowania historii? Po pierwsze z konformizmu poznawczego. Ludzie zamknięci na nową wiedzę, chętnie przystosowujący się do większości, będą reagować furią na wszelkie próby zachwiania konsensusu co do historii. Historia ma być taka, jaką poznali w szkole i kropka. Drugim źródłem tendencji do cenzurowania jest niepewna, narcystyczna tożsamość narodowa. Największymi cenzorami nie są więc ludzie rzeczywiście dumni z historii własnego narodu – a ci, którzy mają głębokie poczucie, że ich przodkowie zachowywali się niemoralnie, a sam naród wcale nie jest takim ideałem. To powoduje głęboki lęk, że inni odkryją mroczną skrywaną prawdę. Trzeba ich zatem uciszyć, zanim tylko zaczną ujawniać swoją wiedzę. Jest to więc kolejne badanie, które pokazuje, że takie regulacje prawne jak niesławny artykuł 55a ustawy o IPN, czy obecny od dawna w kodeksie karnym artykuł 133 („kto publicznie znieważa Naród lub Rzeczpospolitą Polską, podlega karze pozbawienia wolności do lat 3”) mają głębokie poparcie społeczne – choć jednocześnie stanowią poważne zagrożenie dla działalności naukowej i debaty o przeszłości w Polsce”.  Sondaż IPSOS dla  przeprowadzony w dniach 10-12 lutego 2021 roku metodą CATI na próbie reprezentatywnej (1014 respondentów). Historia, polityka historyczna udział Polaków w Zagładzie Żydów Zagłada Żydów
237^Wiceprezes Ordo Iuris doradza UE m.in. w sprawach LGBT. Jak to się stało?^Maria Pankowska^24 lutego 2021^https://oko.press/wiceprezes-ordo-iuris-doradza-ue-m-in-w-sprawach-lgbt-jak-to-sie-stalo/^Tymoteusz Zych - wiceprezes zarządu Ordo Iuris - od września 2020 zasiada w Europejskim Komitecie Ekonomiczno-Społecznym, ciele doradczym UE. Europosłowie i europosłanki pytają EKES: czy osoba o takich poglądach powinna zajmować się prawami osób LGBTI i równouprawnieniem kobiet? „My, członkowie Intergrupy Parlamentu Europejskiego ds. praw osób LGBTI, zwracamy się do Państwa, by wyrazić swoje obawy w związku z niedawnym podjęciem pracy jako polskiego członka Europejskiego Komitetu Ekonomiczno-Społecznego przez Tymoteusza Zycha” – pisze 34 eurodeputowanych w liście z 18 lutego 2021. EKES (ang. European Economic and Social Committee, EESC) to ciało doradcze Unii Europejskiej, które opiniuje pomysły legislacyjne unijnych instytucji. Ma za zadanie poszukiwanie równowagi między interesami różnych grup np. pracodawców, pracowników, rolników czy konsumentów. Komitet co roku wydaje średnio 175 opinii i raportów. W EKES zasiada 329 członków, w tym 21 z Polski. Ich pięcioletnie kadencje mogą być przedłużane. Reprezentanci danego kraju, choć są wyłaniani przez rządy, działają niezależnie i „dla dobra UE”. Dzielą się na trzy grupy: I – przedstawicieli pracodawców, II – pracowników i III – grupę Różnorodność Europa (ang. Diversity Europe). Tymoteusz Zych – wiceprezes zarządu Ordo Iuris – od 21 września 2020 jest członkiem w tej trzeciej. O proponowanych polskich reprezentantach w składzie komisji decyduje rząd. Do grupy, w której jest Zych, należą m.in. reprezentanci małych i średnich przedsiębiorstw, organizacje konsumenckie, ekologiczne, te zajmujące się rodzinami, prawami kobiet i równością, walczące o prawa osób z niepełnosprawnościami. Europosłowie i europosłanki w piszą, że niepokoi ich potencjalny wpływ Zycha na działalność grupy Różnorodność Europa. Pytają jej kierownictwo, czy jego rola jako wiceprezesa Ordo Iuris nie rodzi konfliktu interesów w pracach na rzecz praw osób LGBTI i równouprawnienia kobiet. 27 lutego 2020 Eurodeputowani uważają, że informacja o jego funkcjach w Ordo Iuris została „wygodnie pominięta” na jego profilu jako członka Komitetu. „Jak być może państwo wiedzą, Ordo Iuris jest organizacją, która od dawna promuje w Polsce retorykę anty-LGBTI, przeciwną prawom kobiet, antyaborcyjną i anty-gender, także poprzez bliskie związki z polityką polskiego rządu w tych tematach” – piszą członkowie Intergrupy ds. praw osób LGBTI. Przypominają także rezolucję Parlamentu Europejskiego z 26 listopada 2020. Parlament potępił w niej wyrok Trybunału Konstytucyjnego Julii Przyłębskiej ws. aborcji. Bezpośrednio odniósł się też do potencjalnie destrukcyjnego wpływu Ordo Iuris na stan przestrzegania w Polsce praw podstawowych. Na Polsce jednak nie koniec. Jak wskazują eurodeputowani, Ordo Iuris reprezentuje interesy międzynarodowego think tanku Agenda Europe, którego celem jest „odwrócenie zdobyczy rewolucji kulturalnej lat 60. w Europie”. Ta „rewolucja” to m.in. równouprawnienie kobiet oraz równe traktowanie mniejszości seksualnych. „W rezultacie niedawne powołanie pana Zycha niewątpliwie rodzi pytania o zasadność jego pracy w tej dziedzinie i intencje stojące za jego nominacją” – czytamy w liście. Podpisali się pod nim eurodeputowani reprezentujący największe ugrupowania w PE, w tym przewodniczący Intergrupy ds. praw osób LGBTI Terry Reintke i Marc Angel. Spośród polskich europosłów list sygnowali Magdalena Adamowicz (z Europejskiej Partii Ludowej), Sylwia Spurek (z Zielonych), Łukasz Kohut i Robert Biedroń (z Socjalistów i Demokratów). Jak Tymoteusz Zych w ogóle trafił do Europejskiego Komitetu Ekonomiczno-Społecznego? Procedura wyboru członków EKES ma kilka etapów. Po tym, jak Ministerstwo Rodziny, Pracy i Polityki Społecznej ogłosi nabór, kandydaci do poszczególnych grup roboczych EKES są rekomendowani przez organizacje zrzeszone w Radzie Dialogu Społecznego lub Radzie Działalności Pożytku Publicznego. Obie Rady przekazują MRPiPS uzgodnione wewnętrznie listy kandydatów lub po prostu wszystkie zgłoszone kandydatury. Minister ma następnie 14 dni na wyłonienie najlepszych. Listę wybranych powinien pokazać rządowemu Komitetowi ds. Europejskich, a następnie dać do zatwierdzenia Radzie Ministrów. Rząd przed zatwierdzeniem listy prosi jeszcze o opinię sejmową Komisję do Spraw Unii Europejskiej. Dopiero potem lista przekazywana jest do akceptacji Komisji Europejskiej i głosowana w Radzie UE. Problem w tym, że przy naborze na kadencję 2020-2025 niektóre z tych kroków pominięto, na co wskazywał w interpelacji z 12 sierpnia 2020 poseł Lewicy Andrzej Szejna. Lista kandydatów, na której znalazło się m.in. nazwisko Tymoteusza Zycha, nie została zaopiniowana przez sejmową komisję. „Do konsultacji przez Komisję ds. Unii Europejskiej miało nie dojść dlatego, że ta nie zajęła stanowiska w terminie. Ministerstwo tłumaczyło, że nie złamało żadnych przepisów, ponieważ miało swobodę działania” – relacjonuje Szejna w rozmowie z . „Rzeczywiście, resort poruszał się w ramach procedury, ale taktycznie naginał prawo. Procedura nie przebiegała transparentnie, była wręcz pokrętna. To są moje wnioski po kontroli, którą przeprowadziłem” – podkreśla poseł. Zdaniem Szejny unijne instytucje rzadko podają w wątpliwość kandydatury zgłaszane przez państwa członkowskie. „Zwykle szanują ich wybór, może poza rażącymi przypadkami osób, które np. miały przeszłość kryminalną. To trochę tak jak z ambasadorami” – tłumaczy. 15 lutego 2021 Tymoteusz Zych uważa, że osoby, które dostały się do EKES, stanowią niejednorodną grupę. „Bynajmniej nie są to osoby o jednakowym profilu ideowym czy sposobie myślenia o problemach społecznych. Widzę w tym wartość, tak powinno to wyglądać. Reprezentacja organizacji pozarządowych powinna odzwierciedlać rzeczywiste społeczeństwo obywatelskie, a ono jest zróżnicowane” – mówi  wiceprezes Ordo Iuris. Zych został zgłoszony jako kandydat Konfederacji Inicjatyw Pozarządowych Rzeczypospolitej, której jest współzałożycielem i wiceprezesem. KIPR obecnie zrzesza 57 organizacji w tym m.in. Ordo Iuris, katolicką fundację Vexilla Regis, stowarzyszenie Polska Jest Najważniejsza Jana Żaryna, Kresy.pl, czy antyaborcyjne Centrum Życia i Rodziny. We wrześniu 2020 roku KIPR otrzymała 900 tys. zł grantu od Narodowego Instytutu Wolności na „rozwój instytucjonalny”. „Działania, które chcę podejmować w EKES, wiążą się z celami statutowymi tych organizacji społecznych, w tym także Instytutu Ordo Iuris. Reprezentuję KIPR, która mnie wytypowała i rekomendowała. A dopiero w dalszym rzędzie pozostałe organizacje, z którymi jestem związany” – mówi nam Zych. W EKES został członkiem dwóch sekcji tematycznych (ds. społecznych i pracowniczych oraz jednolitego rynku) oraz jednym z 20 członków grupy ds. praw podstawowych i praworządności. „Ta problematyka szczególnie mnie ciekawi” – tłumaczy. Zych zgłosił się także do pracy nad przygotowaniem opinii EKES dotyczących: W przypadku nieobecności na spotkaniach Zycha zastępować będzie dyrektorka Centrum Prawa Międzynarodowego w Ordo Iuris, Karolina Pawłowska. „Grupa robocza pracująca nad opinią o strategii równości LGBTI była jedną z czterech, do których się zgłosiłem w grudniu zeszłego roku. Okazało się, że było tam najmniej chętnych, więc zostałem przyjęty. Interesuję się tym tematem, a zwłaszcza nadawaniem tej dyskusji mniej jednowymiarowego charakteru” – zapewnia Zych. 12 lutego 2021 Europarlamentarzyści działający w Intergrupie ds. praw osób LGBTI mają jednak poważne wątpliwości, czy ultrakonserwatywna agenda spod szyldu Ordo Iuris powinna mieć swoją reprezentację w EKES. „Ostatecznie to Komitet decyduje, kto w nim zasiada. Postanowiliśmy jednak naświetlić tę sprawę, bo szefostwo EKES powinno wiedzieć o fundamentalistycznych poglądach jednego z członków. Fakt, że pan Zych jest członkiem zarządu Ordo Iuris najpewniej nie został im jednoznacznie zakomunikowany” – mówi  Terry Reintke, europosłanka Zielonych i jedna z autorek listu. „Czy członkowie organizacji, która działa przeciwko podstawowym prawom dla osób LGBTI i przeciwko równości płci, powinni zasiadać w ciałach, które odgrywają tak dużą rolę w instytucjach europejskich? Instytucjach, które powinny te prawa promować i wzmacniać? Uważamy, że przynajmniej trzeba to przedyskutować” – tłumaczy Reintke. Zdaniem europosłanki o poglądach Ordo Iuris najlepiej świadczy zaangażowanie organizacji po stronie gmin, które ogłosiły się strefami „wolnymi od ideologii LGBT” i przyjęły samorządowe Karty Praw Rodzin. A także kampania na rzecz odrzucenia konwencji przeciwko przemocy wobec kobiet. 9 lutego 2021 „Obserwujemy te organizacje w PE, gdy próbują brać udział w wysłuchaniach i debatach. Organizują też konferencje, by się promować i przedstawiać jako zwyczajne, demokratyczne inicjatywy społeczne. W istocie jednak ich celem jest ograniczenie fundamentalnych praw pewnych grup ludzi. To dzieje się nie tylko w UE” – wskazuje Reintke. „Takie fundamentalistyczne poglądy są coraz częściej normalizowane. Bardzo nas to niepokoi. Dlatego za każdym razem będziemy podnosić nasze argumenty i nie pozwolimy, by ich narracja się utarła” – zapewnia europosłanka. LGBT+, Świat, Prawa człowieka, Ordo Iuris, Parlament Europejski VIII kadencji, Unia Europejska, Europejski Komitet Ekonomiczno-Społeczny Terry Reintke Tymoteusz Zych
238^Chaos po Brexicie. Brytyjskie kanapki nie wjadą do Unii, a Elton John musi mieć wizę do pracy^Tomasz Bielecki^24 lutego 2021^https://oko.press/brytyjskie-kanapki-nie-wjada-do-unii/^Muzycy liczą koszty wiz pracowniczych, rybacy żądają odszkodowań od Londynu, a giełda w Amsterdamie już prześcignęła Londyn w giełdowym obrocie akcjami. A to dopiero niespełna dwa miesiące mierzenia się Brytyjczyków ze skutkami brexitu Brytyjczycy opuścili Unię Europejską przed ponad rokiem, ale dopiero od początku stycznia – po zakończeniu pobrexitowego okresu przejściowego – funkcjonują poza unijnym wspólnym rynkiem (a także unią celną). 9 stycznia 2021 „Proszę oddać kanapki. Od czasu brexitu nie wolno przywozić do Unii niektórych nieskontrolowanych rodzajów żywności, takich jak mięso, owoce, warzywa, ryby… Welcome to the Brexit, sir. I’m sorry!” – tak Holendrzy witali brytyjskich kierowców ciężarówek, którzy zjeżdżali z promów, co w połowie stycznia pokazała holenderska TV. Może i konfiskowanie pojedynczych kanapek z szynką było nadmierną skrupulatnością Holendrów, ale nowe wymogi weterynaryjne i fitosanitarne między UE i Wlk. Brytanią to jedna z tych nowości brexitowych, które – jak się wydaje – nadal najbardziej zaskakują zwykłych Brytyjczyków oraz mały i średni biznes. Brytyjskie media donosiły już w styczniu od „tonach mięsa gnijących” w holenderskich portach z braku dokumentacji sanitarnej, a jednocześnie o brytyjskich hodowcach świń odkładających ubój już około 100 tys. zwierząt z obawy, że nie potrafią wyeksportować swych wyrobów do UE. Unia egzekwuje od początku stycznia zasady pobrexitowej umowy handlowej (z nielicznymi okresami przejściowymi), to Londyn – z braku wyszkolonej obsługi oraz infrastruktury granicznej – jednostronnie odroczył wiele wymogów o pół roku. A to znaczy, że np. import unijnego mięsa do Wlk. Brytanii odbywa się nadal bez barier i ta nierównowaga będzie uderzać w brytyjski biznes jeszcze przez parę miesięcy. I dopiero od połowy 2021 roku eksporterzy unijni, w tym polscy, zetkną się na dobre z rzeczywistością brexitową. Paradoksem jest, że brytyjscy rybacy byli jedną z grup najbardziej entuzjastycznie głosujących w referendum za brexitem, teraz bodaj najszybciej odczuli jego skutki na swej skórze. Zwłaszcza eksport ostryg, omułków, małży i innych owoców morza nadal tkwi w zapaści, bo wiele brytyjskich firm rybackich – do grudnia sprzedających swe świeże połowy na kontynent w kilkanaście godzin – teraz nie potrafi uwinąć się z uzyskaniem certyfikatów weterynaryjnych i wypełnieniem dokumentacji szybciej, niż w cztery-pięć dni. Brytyjskie media cytują doraźne wyliczenia firm rybackich, wedle których cały koszt wywozu kilograma towaru np. do Francji wcześniej kosztował ćwierć funta, a teraz koszty weterynaryjno-graniczne wywindowały go do 1,2 funta. Nowe graniczne wymogi weterynaryjno-fitosanitarne to jeden ze skutków przedkładania tradycyjnie pojmowanej suwerenności nad wolność handlu, na co postawił rząd Borisa Johnsona. Utrzymanie systemu wzajemnej i automatycznej uznawalności standardów przez Wlk. Brytanię i Unię wymagałaby systemu nadzoru zaskarżalnego m.in. do unijnego Trybunału Sprawiedliwości, a to ze względów ideologicznych było nie do przyjęcia dla Londynu. Niedawno szef torysowskiej większości Jacob Rees-Mogg pół żartem, pół serio pocieszał w Izbie Gmin, że pomimo nowych trudności administracyjnych ryby łowione po brexicie są brytyjskie i dlatego szczęśliwsze, ale takim poczuciem humoru nie trafił do rybaków. Kolejna grupa zawodowa, która czuje się teraz „zdradzona” przez rząd Johnsona, to artyści (głównie muzycy) uzmysławiający sobie nowe ograniczenia wizowe podczas swych występów, czyli pracy na terenie Unii. Chodzi o przyszłe wojaże, bo na razie pandemia i tak blokuje takie podróże, a granice zewnętrzne Unii (poza Irlandią) pozostają – ze względów sanitarnych – zamknięte dla Brytyjczyków (poza „podróżami niezbędnymi”) na takich samych zasadach, jak dla np. Amerykanów. Niedawno m.in. Elton John publicznie wzywał rząd Johnsona, by „powrócił do negocjacji z UE” oraz uzyskał lepsze warunki dla artystów wyjeżdżających z występami na kontynent. Jednak na razie zupełnie się na to nie zanosi. If the issue of visa free touring in the EU for emerging artists isn't solved, the only acts who are going to have any meaningful kind of live career are big, august, mainstream artists like me. And, trust me, I don’t want that any more than you do.https://t.co/8d9y3GlF7P — Elton John (@eltonofficial) February 8, 2021  Niektórzy torysi próbowali przekonywać, że to Bruksela odrzuciła brytyjską propozycję ułatwień m.in. dla muzyków, ale to kłamstwo miało bardzo krótkie nogi, bo – opublikowany w marcu 2020 roku (i wciąż dostępny w internecie) – unijny projekt umowy handlowej UE z Londynem zawiera ofertę szczególnych wzajemnych ułatwień dla m.in. artystów, sportowców, dziennikarzy, biznesmenów. Johnson to odrzucił, a teraz w Londynie pojawiają się pomysły na uzyskanie takich ułatwień w dwustronnych umowach z niektórymi krajami Unii – byle nie z Brukselą. Przy przeprawach towarowych pod kanałem La Manche raczej nie ma teraz kolejek, a dlaczego? Brytyjskie stowarzyszenie przewoźników drogowych ogłosiło w połowie lutego, że – liczona rok do roku – wielkość ładunku przerzucanego przez La Manche spadła o ponad 60 proc. od początku stycznia. Brytyjski rząd podważa te dane, a ponadto teraz istotnie trudno stwierdzić, ile w tym skutków brexitu (i nagromadzenia towarów przez hurtownie na zapas przed styczniem), a ile covidu oraz jak będzie wyglądał przewóz, gdy firmy lepiej nauczą się nowych formalności pobrexitowych. Ale jest już faktem, że promowy transport towarów z Irlandii bezpośrednio do UE, czyli głównie do francuskich portów wzrósł już trzykrotnie. Do końca 2020 roku dla ciężarówek to była trasa nie tylko dłuższa, ale i kosztowniejsza od przejazdu z Irlandii promem przez Morze Irlandzkie do Wlk. Brytanii i stąd Kanałem La Manche, ale teraz sytuacja odwróciła się przez pobrexitowe trudności i koszty graniczne. Eksport z Wlk. Brytanii do Unii to nie tylko ryzyko ceł (do zerowych stawek kwalifikuje się tylko wzajemny eksport towarów o pochodzeniu w większości brytyjskim lub unijnym), ale też koszty obsługi granicznej nawet przy zerowej stawce celnej oraz administracyjnej związanej m.in. z granicą VAT-owską. Brytyjskie media przywołują m.in. przykład brytyjskiego sprzedawcy odzieży męskiej, który od paru lat wysyłał – wyprodukowane w Japonii – dżinsy m.in. do Niemiec. Teraz wysyłka takich spodni w cenie 265 funtów z Wlk. Brytanii kosztuje go dodatkowe „brexitowe” 88 funtów w cłach i kosztach obsługi granicznej. Zresztą, wiele brytyjskich sklepów wysyłkowych nadal zupełnie nie ogarnęło nowych problemów, bo ich klienci w UE dopiero w momencie odbioru paczek dowiadują się o dodatkowym koszcie obsługi celnej (nawet przy zerowej stawce) zwykle niewspółmiernie dużym przy małych przesyłkach np. 25 euro do paczki wartej 40 euro. Pobrexitowa umowa handlowa, którą wynegocjował rząd Johnsona, dla londyńskiego City zasadniczo nie różni się niczym od scenariusza „no-deal”, bo Londyn zajmował się negocjowaniem kwot połowowych, a zarazem już na początku odpuścił usługi finansowe, bo wszelkie unijno-brytyjskie ułatwienia w tej kwestii też groziłby „ograniczeniem suwerenności”. Teraz City czeka na ewentualne jednostronne decyzje Brukseli co do ułatwień dla niektórych brytyjskich usług finansowych. Jednak już w pierwszym tygodniu lutego ogłoszono, że giełda w Amsterdamie odebrała Londynowi pierwsze miejsce w Europie co do wartości obrotu akcjami. To wprawdzie nie jest najważniejsza dziedzina dla City, które najwięcej zarabia na innych usługach finansowych, ale jednak cios dla Londynu jest niemały zarówno finansowo, jak i prestiżowo. Eksport towarów do Irlandii Płn. z pozostałej części Zjednoczonego Królestwa jest – za sprawą umowy brexitowej – traktowany jak import (ewentualne cła są rekompensowane przez brytyjski rząd), by na wyspie irlandzkiej móc utrzymać „niewidzialną granicę” między unijną brytyjską Irlandią Płn. i unijną Irlandią, czyli unijnym wspólnym rynkiem. Gdy Komisja Europejska pod koniec stycznia wprowadziła system zezwoleń na wywóz szczepionek poza UE, sięgnęła po awaryjną klauzulę brexitową pozwalającą na kontrole międzyirlandzkiego eksportu/importu (w tym przypadku farmaceutycznego). Wprawdzie Bruksela wycofała się z tego po pięciu godzinach, ale ten błąd tylko wyjaskrawił napięcia wokół irlandzkich rozwiązań brexitowych. Na początku lutego po pogróżkach (zapewne ze strony radykalnych unionistów), z irlandzkich portów na kilka dni wycofano pracowników odpowiedzialnych za – uderzające w poczucie brytyjskiej suwerenności – kontrole eksportu na Morzu Irlandzkim. Bruksela zaproponowała Londynowi telefoniczną „gorącą linię” do rozstrzygania problemów z irlandzkimi kontrolami granicznymi, które – jak się wydaje – na długo pozostaną bardzo gorącym kłopotem wynikłym z brexitu. Brytyjskie władze na razie mają dość słaby obraz najnowszych migracyjnych skutków brexitu. W styczniu ogłoszono szacunki urzędu statystycznego ONS co do stanu na połowę 2020 roku, wedle których w Wlk. Brytanii mieszkało wówczas 815 tys. osób z polskim obywatelstwem. Według poprzedniego badania z końca 2019 roku liczba polskich obywateli w Wlk. Brytanii była szacowana na 900 tys., a w rekordowym 2017 roku sięgnęła aż 1,021 mln. Na pewno za część tego spadku odpowiadał zbliżający się brexit, choć w ostatnim roku dodatkowym powodem mógł być Covid-19 i związana z nim recesja. Świat, Unia Europejska, Brexit Wielka Brytania
239^Referendum aborcyjne to nieuczciwy i ryzykowny pomysł. Nie jesteśmy Irlandią [WIDZĘ TO TAK]^Patrycja Wieczorkiewicz^23 lutego 2021^https://oko.press/referendum-aborcyjne-to-nieuczciwy-i-ryzykowny-pomysl-nie-jestesmy-irlandia-widze-to-tak/^Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem - pisze Patrycja Wieczorkiewicz Polska 2050 Szymona Hołowni, w tym nowa członkini ruchu Joanna Mucha, proponują referendum, w którym społeczeństwo mogłoby zadecydować, w jakim zakresie dozwolone będzie przerywanie ciąży. Szymon Hołownia: „Jeżeli nie (referendum), to jak to rozstrzygnąć? Jeżeli mamy dwie strony, z których jedna mówi: nie robimy referendum, bo aborcja to prawo kobiet, a druga mówi: nie wolno głosować, bo to jest kwestia prawa do życia – to jeżeli ja wezmę swoje poglądy i umieszczę w korpusie nienaruszalnych praw człowieka i z jednej, i z drugiej strony, to jak my mamy prawo w Polsce ułożyć? To unieważnia demokrację. Trzeba w pewnym momencie to rozstrzygnąć”. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik. Chociaż Platforma Obywatelska przedstawiła swoje stanowisko w kwestii aborcji (dozwolona do 12. tygodnia ciąży po konsultacji z psychologiem), wielu jej polityków nadal uważa, że referendum to lepszy pomysł.Obstaje przy nim także PSL i jego lider Władysław Kosiniak-Kamysz. Pomysł referendum nie dziwi u polityków przeciwnych liberalizacji prawa, takich jak Hołownia czy Kosiniak-Kamysz. Ale ideę referendum wsparła także m.in. Joanna Mucha z Polska 2050 – zwolenniczka liberalizacji prawa aborcyjnego.  „Proponujemy zorganizowanie – oczywiście po tym, jak PiS odejdzie od władzy, bo dzisiaj to jest niemożliwe – panelu obywatelskiego tak, jak to się odbyło w Irlandii, gdzie wspomagani przez ekspertów obywatele przez kilka miesięcy wypracowywali pytanie referendalne. To pytanie zostało w końcu postawione wszystkim obywatelom i w wyniku referendum prawo w Irlandii zostało zmienione”,przekonywała w Onecie Mucha. Niestety – Polska nie będzie drugą Irlandią, której faktycznie w stosunkowo krótkim czasie udało się przejść od kościelnej dyktatury do szybko postępującej sekularyzacji, na co wpływ miały m.in. kolejne skandale pedofilskie z udziałem księży i zorganizowany proceder tuszowania tego typu spraw. Jednak intensywna kampania informacyjna rozpoczęła się sześć lat przed referendum, w którym Irlandki i Irlandczycy zdecydowali, że z Konstytucji usunięty zostanie artykuł uniemożliwiający złagodzenie przepisów. Tysiące irlandzkich aktywistek przez długie lata pracowało jak mrówki, zwykle nieodpłatnie, by przekazać społeczeństwu wiedzę o aborcji i zdrowiu reprodukcyjnym opartą na faktach naukowych, badaniach i realnych doświadczeniach osób przerywających ciążę. Kiedy w wyniku skandali ludzie zaczęli tracić zaufanie do Kościoła, wzrosło poparcie dla liberalizacji przepisów dotyczących aborcji. Liderzy centroprawicowej koalicji rządzącej zobaczyli w tym szansę na zapewnienie sobie dodatkowych głosów. Co więcej, referendum nie dotyczyło konkretnych zmian w prawie, a jedynie usunięcia zapisu Konstytucji, który uniemożliwiał liberalizację przepisów dotyczących aborcji. Ósma poprawka do konstytucji zrównywała życie osoby w ciąży z życiem płodu. Usunięcie jej było jedyną możliwą droga do zmiany, a zgodnie z irlandzkim prawem można to było zrobić wyłącznie w drodze referendum. W referendum nie zapytano jednak o to, czy przerywanie ciąży powinno być dozwolone i w jakim stopniu. Pytanie brzmiało: “Czy jesteś za tym, by 8. poprawka do Konstytucji została wykreślona?”. Rząd już wcześniej zapewnił, że jeśli naród podejmie decyzję, która da przepustkę do zmiany prawa, poprze projekt zapewniający dostęp do bezpiecznej aborcji do 12. tygodnia ciąży, bez konieczności podawania przyczyny decyzji, a w dodatku obejmie zabieg ubezpieczeniem zdrowotnym. Skąd tak odważna deklaracja? Z sondaży. Politycy uznali, że to im się opłaca.  O tym, czy Polska może powtórzyć irlandzki scenariusz, rozmawiałam z Grace Wilentz, pisarką i aktywistką, która była jednym z motorów szeroko zakrojonej kampanii informacyjnej, dzięki której Irlandki uzyskały dostęp do europejskiego standardu opieki medycznej. „Myślę, że najpierw należy zmieniać postawy zwykłych ludzi. Politycy, kiedy na podstawie sondaży i presji społecznej, w tym protestów, uznają, że poparcie dla jakiejś sprawy zapewni im wzrost poparcia, opowiedzą się za tym. Tak było z nami. Pierwsza była zmiana społeczna, za nią poszli politycy, a w efekcie prawo. Myślę, że Polska jest dziś tam, gdzie Irlandia była 4-5 lat temu.  Było nam o tyle łatwiej, że mamy silne instytucje demokratyczne i wolne media, z których wiele otwarcie zaangażowało się w kampanię edukacyjną w sposób pozbawiony religijnych wpływów. Byliśmy dobrze przygotowani również dlatego, że nie robiliśmy tego po raz pierwszy”. W 2015 roku społeczeństwo irlandzkie zdecydowało w referendum, że Konstytucja powinna umożliwić zawieranie małżeństw bez względu na płeć partnerów. Dla osób zaangażowanych w kampanię na rzecz praw osób LGBT+ już wtedy było oczywiste, że następna zmiana będzie dotyczyć zapisu uniemożliwiającego legalizację aborcji. Aktywistki i aktywiści naciskali na polityków, by przestali unikać odpowiedzialności za zdrowie połowy społeczeństwa. Z roku na rok marsze na rzecz legalnej i bezpiecznej aborcji, organizowane w Dublinie, przyciągały coraz więcej osób z całego kraju. Kolejne osoby publicznie opowiadały o swoich zagranicznych i domowych poronieniach, a pozostali zdawali sobie sprawę, że zakaz jest fikcyjny i stwarza jedynie większe zagrożenie dla zdrowia osób przerywających ciążę. „To była ważna część naszej kampanii. Uświadamiałyśmy ludziom, że to powszechny zabieg i że wszyscy mają wokół siebie osoby z tym doświadczeniem. Do zmiany świadomości w ogromnym stopniu przyczyniła się śmierć Savity Halappanavar. Kobieta zmarła po tym, jak lekarze odmówili jej przerwania ciąży, stwierdzając, że poronienie, z jakim trafiła do szpitala, jest niekompletne, więc prawo nie pozwala im na przeprowadzenie zabiegu. Nie był to odosobniony przypadek. Coraz więcej osób rozumiało, że prawo do aborcji jest kwestią zdrowia i życia. Starsze osoby mówiły nam: Zdaliśmy sobie sprawę, że to kwestia bezpieczeństwa naszych wnuczek”. Gdyby w Polsce ogłosić referendum aborcyjne, organizacje anti-choice dysponujące ogromnymi pieniędzmi, na czele z Ordo Iuris, spuściłyby ze smyczy wszystkie swoje psy. Mielibyśmy kampanię dezinformacyjną stulecia. Aktywistki pro-choice, które większość pracy wykonują wolontaryjnie, po godzinach, zamiast skupić się na zapewnianiu konkretnym osobom dostępu do aborcji, zostałyby wciągnięte w nierówną walkę, w której druga strona nie zawaha się zastosować chwytów poniżej pasa. Podzieliłam się tą obawą z Hanną Gill-Piątek z Polski 2050, zdeklarowaną zwolenniczką liberalizacji przepisów. „Konieczne byłoby ukrócenie lobbingu politycznego w formie, w jakiej robi to Ordo Iuris. Nie wiemy, jaki jest rzeczywisty wpływ tej organizacji na proces legislacyjny, nie figuruje nawet na liście lobbystów. Musimy wprowadzić w tej kwestii pełną jawność. Dopóki nie rozwiążemy tego problemu, organizowanie referendum faktycznie nie ma sensu” – mówi posłanka. Przyznaje, że idea referendum ws. aborcji nie jest jej szczególnie bliska:  „W kwestiach bezpośrednio dotyczących zdrowia referendum jest formą przemocy większości nad mniejszością. Moim zdaniem doprowadziłoby to do eskalacji wojny polsko-polskiej. Dwie strony spolaryzowanego sporu rzuciłyby się sobie do gardeł”. „To jest stanowisko, które przedstawiam w partii, ale wiem, że w tej kwestii nie będzie między nami pełnej zgody. Jeśli jednak zdecydowalibyśmy się na wykorzystanie tej formy demokracji bezpośredniej, zorganizowanie paneli obywatelskich, na których prezentowane byłyby przede wszystkim argumenty medyczne, mogłoby doprowadzić do liberalizacji prawa. Oznaczałoby to zaangażowanie bardzo wielu różnych środowisk, włączenie nowych głosów, danie szansy tym, którzy popierają daleko idące restrykcje, opierając się na nierzetelnych informacjach”. W jednym z niedawnych wpisów na Twitterze redaktor naczelny „Newsweeka” Tomasz Lis ocenił: “Często słychać, że referendum w sprawie aborcji jest złe, bo nie głosuje się nad prawami człowieka. Ok. Między wierszami można jednak wyczuć prawdziwy strach, że zwolennicy nieograniczonego prawa do aborcji po prostu by przegrali i to wcale nie przez TVP”. Owszem, istnieje wysokie prawdopodobieństwo, że zwolenniczki liberalizacji ustawy odniosłyby porażkę. Zgadzam się też, że powodem nie byłaby antyaborcyjna propaganda TVP. Pomysł, by społeczeństwo, któremu od trzydziestu lat sączono do głów katolicką narrację, zgodnie z którą płodom przyznaje się więcej podmiotowości niż osobom w ciąży, zadecydowało, czy owa narracja powinna być prawnie narzucona wszystkim, napawa mnie lękiem. Nie tylko dlatego, że z zasady nie głosuje się nad prawami człowieka, a prawo do bezpiecznej aborcji do nich należy. To przede wszystkim nieuczciwa propozycja, która stwarza poważne ryzyko zakonserwowania nieco mniej makabrycznych niż obecne, ale wciąż najbardziej restrykcyjnych przepisów w Europie na bardzo długie lata. Referendum w Polsce to pomysł równie odpowiedzialny, jak to w sprawie Brexitu. Brytyjczycy postanowili zerwać z Unią Europejską, a na drugi dzień masowo pytali Google o to, czym ona właściwie jest i z czym wiąże się wystąpienie. Kilka tygodni po głosowaniu poparcie dla Brexitu spadło, ale było za późno. Mówiono nawet o powtórzeniu referendum, ale premier nie wiedział, jak miałby to wytłumaczyć Unii Europejskiej i konsekwentnie antyunijnej części społeczeństwa. Dotąd to Kościół kształtował sposób, w jaki myślimy o aborcji. W wolnej Polsce temat ten stał się jego największą obsesją, czy jak ktoś woli: misją. Do niedawna powszechnie uważany za największego Polaka i obrońcę wolności Jan Paweł II z całych sił walczył o bezwzględny zakaz przerywania ciąży. Głosił, że demokracja nie może sankcjonować prawnie “zła moralnego”, za jakie uważał zabieg, straszył zgubnymi skutkami sekularyzacji. Jedną z osób, które najchętniej wypowiadały się na ten temat w mediach, była Wanda Półtawska, uznawana za wielki autorytet przez wszystkie media głównego nurtu. Przez trzy dekady straszono nas także mitycznym syndromem poaborcyjnym, który według współczesnej wiedzy psychologicznej nie istnieje – nie ma żadnych badań, które dowodziłyby, że jest inaczej. Na ulicach miast widzieliśmy zdjęcia rozczłonkowanych płodów, zwykle sprzed kilkudziesięciu lat, ukazujące poronienia na bardzo zaawansowanym etapie ciąży. Wszyscy rozmawiali o aborcji językiem Kościoła. Moje pokolenie już w podstawówce oglądało “Niemy krzyk”, krwawy, antyaborcyjny film propagandowy, co i dziś zdarza się w szkołach. Prawie wszyscy chodziliśmy na religię, podczas której sączono w nas przekonanie, że aborcja jest niczym innym, jak tylko zabiciem dziecka nienarodzonego, skrajnie egoistyczną decyzją. Bywało, że to samo słyszeliśmy na Wychowaniu do Życia w Rodzinie, zresztą lekcje nierzadko prowadzą katechetki. Przez trzydzieści lat rozmawialiśmy tylko o płodach: Kiedy zaczyna się życie? Czy potrafimy określić dokładny moment? Czy dwumiesięczny płód to już człowiek? Czy potrafi reagować na bodźce? Czuje ból? Kiedy rozwija się dusza? Co czuje lekarz, który musi wykonać zabieg? Co na ten temat mówi Biblia? Czy aborcja to grzech śmiertelny? Nawet wśród filozofów, którzy byli zwolennikami prawa do aborcji, dominowały rozważania o podmiotowości płodu. Zapomnieliśmy o jednym – o osobie będącej w ciąży. Nie rozmawialiśmy o jej uczuciach, zdrowiu, bólu, planach, marzeniach i lękach. Uważaliśmy, że nie ma powodu, by pytać ją o zdanie. Empatyzowaliśmy z płodem, choć z logicznego punktu widzenia nie ma to sensu, bo empatia to współodczuwanie, a lekarze, przynajmniej ci, którzy oddzielają wiarę religijną od nauki, są zgodni, że płód nie jest świadomy swojego istnienia, a do siódmego miesiąca ciąży nie odczuwa bólu (tyle zajmuje wykształcenie się sieci połączeń między systemem nerwowym a korą mózgową). Osoby w niechcianych ciążach nie miały nic do powiedzenia. Dopiero niedawno zaczęliśmy oddawać im głos, choć i wciąż nie jest to regułą. Wszystkie główne stacje telewizyjne do rozmów o aborcji zapraszają księży i skrajnie konserwatywnych polityków, a działaczki feministyczne pyta się podczas konferencji prasowych, czy jeśli zalegalizujemy aborcję, to kobiety będą mogły się skrobać “za pięć dwunasta”. Media chcące uchodzić za progresywne używają takich terminów jak “aborcja eugeniczna”, “dziecko nienarodzone”, osobę w niechcianej ciąży nazywają “matką”. „W Irlandii ogromne znaczenie miał fakt, że media głównego nurtu zaczęły oddawać łamy osobom z doświadczeniem aborcji, a dziennikarze i dziennikarki coraz śmielej opowiadali się za wyborem.  Kitty Holland z “Irish Times” co tydzień pisała artykuł o tym, jak wygląda przerywanie ciąży w innych krajach, a w końcu została rzeczniczką prasową Abortion Rights Campaign. Gazeta jej nie zwolniła, do dziś w niej pracuje.  W polskich mediach też są takie osoby, ale duże koncerny rzadko dopuszczają je do głosu. Nawet te uchodzące za liberalne mówią o aborcji językiem jej przeciwników” – mówi Natalia Broniarczyk z Aborcji Bez Granic. Zwolennikiem organizacji referendum jest m.in. aktywista Jan Śpiewak. Twierdzi on, że przeciwnicy tego rozwiązania nie proponują żadnej alternatywnej strategii liberalizacji prawa. Liderkom Strajku Kobiet zarzuca neutralizowanie powszechnego wzburzenia i rozbijanie ruchu społecznego poprzez stworzenie rady konsultacyjnej, do której zaproszono przedstawicieli liberalnych elit. “Jak ma wyglądać zmiana drakońskiego prawa? Nie wiadomo” – stwierdził w jednym z wpisów na Facebooku. Czy środowiska pro-choice rzeczywiście nie proponują innej drogi niż referendalna? Komitet Legalna Aborcja Bez Kompromisów, w skład którego wchodzi m.in. Strajk Kobiet i Aborcyjny Dream Team, przygotował projekt ustawy, który zakłada możliwość przerywania ciąży: W projekcie nie ma słowa o ciążach powstałych w wyniku czynu zabronionego. Natalia Broniarczyk tłumaczy, że to przemyślana decyzja. Należy bowiem zwrócić uwagę na kwestię zagrożenia zdrowia psychicznego, które jest równie ważne, jak to fizyczne, więc ta przesłanka powinna obejmować również osoby zgwałcone, które mierzą się z traumą. Konieczność donoszenia niechcianej ciąży, przypominającej o doznanej krzywdzie, zawsze zagraża zdrowiu i życiu. Broniarczyk: „Ludzi powinno się uczyć, że nie mają prawa tak dalece ingerować w życie i zdrowie innych. Referendum byłoby formą zachęcenia społeczeństwa do sprawowania kontroli nad nie swoimi ciałami. Ostatnio Stanisław Karczewski z PiS, zapytany, czy zmusiłby córkę do urodzenia dziecka z wadą letalną, zaprzeczył i zapewnił, że byłaby to wyłącznie jej decyzja. Córki posłów mogą pozwolić sobie na wyjazd do zagranicznej kliniki. Osoby popierające zakaz aborcji, kiedy problem niechcianej ciąży dotknie ich osobiście, uważają, że to »wyjątkowy przypadek«. A każdy przypadek niechcianej ciąży jest wyjątkowy. Życie nie składa się z prostych pytań, które można by było zadać w referendum”. Pod koniec 2020 roku zmianę restrykcyjnych dotąd przepisów wywalczyły Argentynki. Podczas szesnastogodzinnej debaty w argentyńskim parlamencie, która poprzedziła głosowanie nad ustawą dopuszczającą przerywanie ciąży “na żądanie” do 14. tygodnia, zdecydowana większość polityków, również prawicowych, opowiedziała się za liberalizacją prawa. Zrozumieli, że musi ono przystawać do rzeczywistości. A rzeczywistość jest taka, że zakaz aborcji nie zmniejsza ich liczby, sprawia jedynie, że mówi się o niej po cichu, ze wstydem, z poczuciem winy. Bardzo konserwatywni posłowie mówili:  “Dwa lata temu głosowałem przeciw, ale zrozumiałem, że jako polityk muszę być odpowiedzialny, kształtować prawo, które będzie odpowiadać na potrzeby społeczne, a nie trzymać się swoich przekonań, które ostatecznie i tak nie mają wpływu na rzeczywistość”. “Mam nadzieję, że politycy i polityczki, którzy forsują pomysł przeprowadzenia referendum w sprawie aborcji, zapoznają się z projektem ustawy i uznają, że to optymalne rozwiązanie, niezależnie od tego, co sami myślą o przerywaniu ciąży” – mówi Natalia Broniarczyk.  Rozwiązaniem, jakie proponuje środowisko pro-choice, jest więc popularyzacja w społeczeństwie faktów dotyczących aborcji i stopniowa zmiana postaw osób, którym dopuszczenie zabiegu wyłącznie w trzech skrajnych przypadkach jawi się dziś jako rozwiązanie kompromisowe. Za zmianą społeczną pójdą zaś bardziej odważne, postępowe deklaracje polityków.  „Myślę, że od polityków opozycji powinniście oczekiwać uznania faktu, że daleko idące restrykcje ograniczają bezpieczeństwo osób przerywających ciąże, ale nie liczbę wykonywanych aborcji. Jeśli uznają, że poparcie dla liberalizacji prawa zapewni im dodatkowe głosy, a jednocześnie nie narazi na utratę znacznej części elektoratu, staną po stronie wyboru. Organizacja referendum to ryzyko zakonserwowania postaw w znacznej mierze opartych na dezinformacji i schowanie tematu do szuflady na wiele, wiele lat. Politycy nie mogą obarczać społeczeństwa taką odpowiedzialnością, ich zadaniem jest zapewnienie nam bezpieczeństwa” – mówi Grace Wilentz. Hanna Gill-Piątek zapewnia, że nie ustanie w wysiłkach, by przekonać partyjnych kolegów do opowiedzenia się za liberalizacją prawa, a propozycja rozpisania referendum na razie nie jest wiążąca. Kobiety, Świat, Irlandia legalna aborcja
240^Czarnek, Maląg, Dzięga i Ordo Iuris wspierają „leczenie” Polaków ewangelią i nauką społeczną Kościoła^Anna Mierzyńska^22 lutego 2021^https://oko.press/czarnek-malag-dziega-i-ordo-iuris-wspieraja-leczenie-polakow-ewangelia-i-nauka-spoleczna-kosciola/^Jak wdrażać zasady Ewangelii i naukę społeczną Kościoła na uczelniach, w instytucjach państwowych, gospodarce, kulturze, mediach, samorządach. Tego uczą się słuchacze nowego „uniwersytetu” online, założonego przez prywatną fundację, ale wspieranego przez trzy ministerstwa, Lasy Państwowe oraz Ordo Iuris Pełna nazwa tej inicjatywy brzmi – Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS). W gronie zaangażowanych w ten projekt są: arcybiskup Andrzej Dzięga, wobec którego trwa watykańskie śledztwo za ukrywanie duchownych pedofilów; minister rodziny Marlena Maląg; brat Daniela Obajtka, prezesa Orlenu; czy syn Grzegorza Biereckiego, twórcy słynnych SKOK-ów. Absolwenci szkoły, po rocznym szkoleniu internetowym (co drugą sobotę cztery godziny lekcyjne) i egzaminie końcowym, już jako certyfikowani animatorzy mają iść i zmieniać Polskę – w duchu zgodnym z doktryną kościelną. 18 lutego 2021 Uniwersytet rozpoczął działalność 6 lutego, przemówienia inauguracyjne wygłosili między innymi: minister edukacji i nauki Przemysław Czarnek oraz minister Marlena Maląg.  „Po wielu dekadach marginalizowania myśli chrześcijańsko-społecznej została powołana instytucja, która będzie aktywizować społeczeństwo obywatelskie w oparciu o uniwersalne wartości chrześcijańskie” – cieszył się podczas inauguracji minister edukacji i nauki Przemysław Czarnek. – „Jestem głęboko przekonany, że dzięki wykładowcom, wśród których znajdują się wybitni naukowcy, eksperci oraz praktycy z różnorodnych dziedzin, a także doskonale przygotowanej ofercie edukacyjnej, ta misja ma ogromne szanse powodzenia”. Przypominamy, że w Polsce wciąż obowiązuje artykuł 25 Konstytucji RP, z art. 2 o treści: „Władze publiczne Rzeczypospolitej Polskiej zachowują bezstronność w sprawach przekonań religijnych, światopoglądowych i filozoficznych, zapewniając swobodę ich wyrażania w życiu publicznym”. 8 lutego 2021 Powszechny Uniwersytet Nauk Chrześcijańsko-Społecznych im. Świętego Jana Pawła II i Sługi Bożego Roberta Schumana (PUNCS), funkcjonujący formalnie jako Szkoła Służby Społecznej i Gospodarczej, został założony przez Fundację Instytut Myśli Schumana (nie mylić z proeuropejską Polską Fundacją im. Roberta Schumana działającą w Polsce od 30 lat). Celem Szkoły jest „wdrażanie wartości ewangelicznych” we wszystkich dziedzinach życia społeczno-gospodarczego: samorządach, instytucjach państwowych, na uczelniach, w mediach. Jej absolwenci mają być, jak to ujęto na stronie internetowej uniwersytetu, „lekarzami w kształtowaniu kondycji i zdrowia różnych podmiotów społecznych”, zaś przepisywanym lekarstwem będzie Katolicka Nauka Społeczna, czyli doktryna społeczna Kościoła Katolickiego, oraz zasady Ewangelii. „To potężne wyzwanie, jakże potrzebne w dzisiejszym czasie, kiedy tak naprawdę młodzi ludzie borykają się z systemem wartości. System wartości oparty na szkole naszego św. Jana Pawła II to jest właśnie to, czego potrzebują młodzi ludzie dzisiaj” – podkreślała minister Marlena Maląg podczas wystąpienia inauguracyjnego. Patronat honorowy nad PUNCS sprawują trzy ministerstwa: Edukacji i Nauki, Finansów oraz Rodziny i Polityki Społecznej, partnerami merytorycznymi są m.in. Instytut Ordo Iuris (który na Facebooku kilkukrotnie zachęcał do edukacji w PUNCS), Lasy Państwowe i Spółdzielczy Instytut Naukowy (spółka, której wspólnikami są Grzegorz Bierecki, współzałożyciel słynnych SKOK-ów, jednocześnie senator PiS i jego brat Jarosław).  W Radzie Programowej uniwersytetu zasiadają m.in.: minister rodziny Marlena Maląg, Bartłomiej Obajtek i Dominik Bierecki. Nazwiska dwóch ostatnich z wymienionych osób nie są zbiegiem okoliczności: Bartłomiej Obajtek to brat Daniela Obajtka, prezesa Orlenu. Jest on obecnie dyrektorem Regionalnej Dyrekcji Lasów Państwowych w Gdańsku. Dominik Bierecki, adwokat, to syn Grzegorza Biereckiego (szerzej pisała o nim w  Bianka Mikołajewska).  Wśród licznych patronów medialnych znalazł się zarówno skrajnie prawicowy portal WRealu24, jak i redakcje regionalne TVP 3 (z Warszawy, Olsztyna i Poznania). Poza tym PUNCS ma jedyne w swoim rodzaju wsparcie – czternastu „patronów modlitwy”. Modlą się za niego zakonnice: klaryski, karmelitanki bose, benedyktynki, szarytki, z różnych zakonów w całej Polsce. 24 listopada 2020 Wiceprzewodniczącym Rady Programowej PUNCS jest arcybiskup Andrzej Dzięga, metropolita szczecińsko-kamieński. Watykan prowadzi wobec niego postępowanie kanoniczne w sprawie zaniedbań, m.in. w związku z lekceważeniem przez hierarchę oskarżeń o molestowanie nieletnich przez zmarłego kilka dni temu ks. Andrzeja Dymera, ale także w związku ze sprawą księdza Józefa G. z diecezji sandomierskiej, który miał molestować nieletniego w latach 2005-2006 (Dzięga był biskupem tej diecezji w latach 2002-2009). Szerzej pisał o tym w  Radosław Gruca: 28 stycznia 2021 O wszczęciu kościelnego dochodzenia wobec abp. Dzięgi informował kwartalnik katolicki „Więź” w publikacji z 22 stycznia 2021. Kiedy 6 lutego zaczął działać Powszechny Uniwersytet, o sprawie było już wiadomo. Mimo to abp Dzięga został wiceprzewodniczącym rady, a podczas inauguracji nikt nie wspomniał o niewłaściwości tej sytuacji. Nie informowały o niej również patronackie media. Założyciel Uniwersytetu, czyli Fundacja Instytut Myśli Schumana, to znana katolicka organizacja pozarządowa. Ma na swoim koncie liczne inicjatywy, np.: – Wigilia bez granic, czyli zapraszanie cudzoziemców na polską Wigilię; – akcja „Modlitwa bez granic”, której celem jest „zjednoczenie całego świata w modlitwie”. Jedna z modlitw odbyła się 13 lipca, w celu „podziękowania Bogu za ponowny wybór przez naród na Prezydenta Polski Pana Andrzeja Dudę na kolejną kadencję i abyśmy byli przez to, jako naród, mocnym fundamentem chrześcijańskim dla Europy”; – Wspólnota serca z nienarodzonymi dziećmi. Tekst na stronie internetowej, wprowadzający w tę inicjatywę, rozpoczyna się hasłem: „Walczmy z pandemią zabijania nienarodzonych dzieci!!!”.  W kolejnych zdaniach pojawia się sformułowanie o „holokauście zabijania nienarodzonych dzieci”. Dalej można się dowiedzieć, że: „Męki fizyczne i duchowe jakie doświadczają dzieci wyrywane z łona matek są trudne do opisania i wyobrażenia a ich głos dochodzi z pewnością do Nieba i Bóg nie pozostaje obojętny wobec takiego dalszego krzyżowania Chrystusa, który jest, żyje i cierpi w człowieku”. W inicjatywie chodzi zaś o modlitwę w imieniu nienarodzonych dzieci. 18 lipca 2020 Na czele Instytutu stoi obecnie Ryszard Krzyżkowski. Do 11 lutego funkcję tę sprawował Zbigniew Krysiak, który obecnie jest przewodniczącym Rady Programowej. Krzyżkowski to absolwent Wydziału Inżynierii Materiałowej i Robotyki Akademii Górniczo-Hutniczej, i tylko tyle można o nim wyczytać ze strony Instytutu. Natomiast Krysiak, główny twórca PUNCS, jest doktorem habilitowanym w Zakładzie Zarządzania Ryzykiem Szkoły Głównej Handlowej. Zasiadał w zarządzie Bankowego Funduszu Gwarancyjnego, był wiceprezesem banku Inteligo, doradcą prezesa PKO BP, ekspertem ds. ekonomicznych w kancelarii prezydenta Dudy, jest ekspertem ekonomicznym w Biurze Analiz Sejmowych. I promuje myśl chrześcijańsko-społeczną. W artykule dla portalu Opoka.org, opatrzonym podtytułem „Gospodarka według Ewangelii”, napisał: „Kształtowanie modelu społecznego i gospodarczego w świetle myśli chrześcijańsko-społecznej (MCS) stanowi obecnie niezwykłe wyzwanie dla chrześcijan i ludzi dobrej woli w kontekście realizacji wezwania z modlitwy »Ojcze Nasz«, która kieruje nas do realizacji Bożej woli na ziemi: »bądź wola Twoja jako w niebie tak i na ziemi«. Taki kierunek ma wymiar praktyczny i związany jest z obowiązkową aktywnością w zakresie formowania życia społecznego i gospodarczego”. I dalej: „Człowiek, jako jedność duszy i ciała, któremu ma służyć otoczenie społeczno-ekonomiczne oparte na MCS, nie może zapominać, że w tworzeniu modelu ekonomicznego i społecznego nie powinien bazować jedynie na intelekcie człowieka bez związku z wrażliwością serca i siłą ducha, lecz musi być otwarty na Ducha Świętego, gdyż źródłem MCS jest przede wszystkim sam Bóg przez dobrą nowinę zawartą w Ewangelii i naukę społeczną Kościoła”. 16 grudnia 2020 Krysiak, wykładając swoją wizję systemu państwa, odwołuje się do Ewangelii oraz realizacji „Bożej woli”. Ukonkretnieniem tej wizji jest społeczna doktryna Kościoła katolickiego, nazywana inaczej Katolicką Nauką Społeczną (KNS). Przyjrzyjmy się jej, ponieważ właśnie na niej opiera się program Powszechnego Uniwersytetu Nauczania Chrześcijańsko-Społecznego. Główne reguły KNS to: – świętość ludzkiego życia, nienaruszalność godności istoty ludzkiej (co skutkuje opowiadaniem się przeciwko aborcji i eutanazji), – rodzina uznawana za pierwszą i najważniejszą jednostkę społeczną (co skutkuje odrzuceniem podejścia kolektywistycznego jak np. w komunizmie), – prawo do nienaruszalności własności prywatnej, – szacunek i łaska dla biednych i słabych, – dążenie do sprawiedliwości ekonomicznej, godnej i sprawiedliwej pracy i płacy, – solidarność międzyludzka, – odpowiedzialność za ochronę środowiska naturalnego. Natomiast konkretne rozwinięcia i interpretacje tych podstawowych reguł wynikają ze źródeł doktryny, za które uważane są: KNS jest doktryną kościelną, czyli wynikająca z działania Kościoła jako instytucji, a nie religijną, dotyczącą wyłącznie wierzeń na temat sfery sacrum i jej relacji z jednostką czy wspólnotą. Mówimy o skodyfikowanych zasadach postępowania, zawartych w dokumentach Kościoła katolickiego. Oraz o popieranej przez rząd inicjatywie, która naucza, jak wprowadzać te zasady w publicznych instytucjach. Czy w tej sytuacji Polska nadal jest państwem świeckim? 6 stycznia 2020 PUNCS powołuje się na Katolicką Naukę Społeczną w jednym ze swoich postów na Facebooku. Zaznacza w nim, że wśród kluczowych pytań, na które słuchacze uniwersytetu mają znaleźć odpowiedź podczas zajęć, jest to, jak wdrażać „zasady KNS w zarządzaniu różnymi organizacjami”.  Te „organizacje” to – jak wynika z programu kształcenia PUNCS: instytucje państwowe i samorządowe, firmy, placówki służby zdrowia, kultury, opieki społecznej, systemu sprawiedliwości, szkoły, uczelnie i media. W programie mowa jest też o działaniach formacyjnych wobec osób uprawiających dane zawody. Na wykładach słuchacze mają się dowiedzieć np. jak formować „cechy, postawy, role i style działania” polityków, samorządowców, pracowników służby zdrowia, prawników, nauczycieli i akademików – by „mogli oni działać jako animatorzy myśli chrześcijańsko-społecznej dostosowujący swe organizacje do warunków myśli chrześcijańsko-społecznej”. To kościelna wizja społeczeństwa i gospodarki. Nauczanie o niej osób chętnych nie budzi żadnych kontrowersji. Jednak w tym przypadku przedstawiciele rządu włączają się w działalność szkoły, która ma kształcić „animatorów myśli chrześcijańsko-społecznej”, przekształcających postawy pracowników instytucji publicznych oraz same instytucje tak, by były one zgodne z Katolicką Nauką Społeczną. Mamy więc do czynienia z bezpośrednim opowiedzeniem się rządzących po stronie jednego Kościoła oraz integrowaniem obowiązujących w nim reguł i praw ze strukturami państwowymi Polski. To przenikanie się religii z państwem widać doskonale w zestawieniu wykładowców: są wśród nich księża – to oczywiste, ale są także: – Jan Sarnowski, wiceminister finansów; temat jego zajęć to: „Kierunki dostosowywania funkcji, charakteru i modelu organizacji do myśli chrześcijańsko-społecznej – na przykładzie Ministerstwa Finansów i Krajowej Administracji Skarbowej”, – Jan Żaryn, historyk, obecnie dyrektor państwowego Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego; – Michał Seweryński, senator PiS, b. minister nauki w rządach PiS. Nie wskazano jeszcze wykładowców wielu zajęć (m.in. tych o formowaniu mediów), ale przy czterech można znaleźć oznaczenie „OI” – a ponieważ Instytut Ordo Iuris jest jednym z partnerów merytorycznych PUNCS, można przypuszczać, że poprowadzi je właśnie przedstawiciel Ordo Iuris. To wykłady, dotyczące m.in. formowania cech i postaw typowych dla myśli chrześcijańsko-społecznej wśród prawników, oraz przedstawienia wytycznych dla formowania instytucji systemu sprawiedliwości.  Kto finansuje działalność PUNCS? Kiedy zapytałam o to organizatorów Uniwersytetu, dostałam (mailem) dwie odpowiedzi. Różne. Marek Oktaba, dyrektor zarządzający PUNCS, stwierdził, że „działalność PUNCS prowadzona jest społecznie, to znaczy osoby zaangażowane działają nieodpłatnie”. Natomiast prezes Instytutu Schumana Ryszard Krzyżkowski napisał: „Działalność PUNCS nie jest finansowana z ministerstwa, instytucji państwowych ani spółek Skarbu Państwa. Finanse na PUNCS pochodzą od darczyńców prywatnych”. Czyli odpłatnie, ale nie z pieniędzy publicznych. Miejsce dla sponsorów na stronie internetowej Powszechnego Uniwersytetu Nauki Chrześcijańsko-Społecznej jest zresztą zarezerwowane – tyle że na razie pozostaje puste. Kościół, Przemysław Czarnek, Marlena Maląg, Grzegorz Bierecki, Prawo i Sprawiedliwość, Ordo Iuris, Dominik Bierecki Jarosław Bierecki Spółdzielczy Instytut Naukowy
241^Polska przeciwko obywatelom. Jesteśmy na czarnej liście z Togo, Mjanmą, Rosją i Nikaraguą^Maria Pankowska^20 lutego 2021^https://oko.press/polska-przeciwko-obywatelom-jestesmy-na-czarnej-liscie-z-togo-mjanma-rosja-i-nikaragua/^"„Za rządów PiS dochodzi do powtarzających się przypadków tłumienia protestów ulicznych z użyciem siły przez służby porządkowe, do ograniczania praw grup LGBTQI+ oraz do ataków na niezależne media"" - alarmują badacze CIVICUS CIVICUS to międzynarodowa organizacja non-profit, której celem jest wzmacnianie działań obywatelskich i społeczeństwa obywatelskiego. Istnieje od 1993 roku i zrzesza ponad 8500 organizacji ze 175 krajów. Jej główna siedziba znajduje się Johannesburgu, ma biura także w Genewie i Nowym Jorku. Badacze CIVICUS monitorują stan swobód obywatelskich na całym świecie – w tym zwłaszcza wolności wypowiedzi, wolności zgromadzeń i zrzeszania się. Zwracają uwagę na przypadki, w których rządzący politycy próbują te swobody ograniczać. Przy nagłym i poważnym natężeniu represji kraje trafiają na listę obserwowanych. Polskę dodano do niej 18 lutego 2021. Oprócz nas wśród krajów pod obserwacją znalazły się Mjanma, Nikaragua, Rosja i Togo. W każdym z tych krajów miały ostatnio miejsce wydarzenia, które wyraźnie ograniczyły swobody obywatelskie. Mjanma mierzy się z kolejną próbą wojskowego zamachu stanu. W Nikaragui i Rosji prześladowani są aktywiści i opozycja a w Togo – dziennikarze. Polska trafiła do tej grupy przez policyjną agresję wobec protestujących przeciwko zakazowi aborcji, ataki na osoby LGBTQI+ oraz na wolne media. „CIVICUS wzywa rządy tych państw, by uczyniły wszystko, co w ich mocy, aby zakończyć represje i zapewnić, że sprawcy zostaną pociągnięci do odpowiedzialności” – piszą badacze na oficjalnej stronie organizacji. 31 stycznia 2021 W komunikacie prasowym dotyczącym Polski CIVICUS wskazuje zwłaszcza na próby stłamszenia pokojowych manifestacji po październikowym wyroku Trybunału Konstytucyjnego. „Trwające protesty spotkały się z użyciem nadmiernej siły ze strony policji, która użyła gazu łzawiącego, gazu pieprzowego, taktyki zamykania protestujących w kotle i używała przemocy fizycznej wobec protestujących” – piszą badacze. „W związku z udziałem w protestach, władze doduszają się zastraszania i oskarżają demonstrantów, zarówno nieletnich, jak i osób starszych. Jak dotąd zatrzymano co najmniej 150 osób i pojawiły się doniesienia o naruszeniach przez policję nietykalności osobistej zatrzymanych poprzez rewizje z koniecznością rozbierania się i przemocą fizyczną” – podkreślają. CIVICUS pisze też o prześladowaniach osób LGBTQI+: gminach ogłaszających się “strefami wolnymi od LGBT”, stawianiu zarzutów karnych aktywistom za “obrażanie uczuć religijnych” za wieszanie tęczowych flag lub udział w tęczowych protestach. Badacze zwrócili również uwagę na zagrożenia dla wolności mediów. Wskazują na planowany „podatek od reklam, który zagraża wolności prasy” oraz na przejęcie Polska Press przez „spółkę, której prezes ma bliskie relacje z liderem partii PiS”. 7 grudnia 2020 “Zawężanie przestrzeni obywatelskiej w Polsce należy rozpatrywać w kontekście monopolizacji sądownictwa przez rząd PiS i trwającego kryzysu praworządności, który doprowadził do objęcia władzy w instytucjach państwowych przez członków elity rządzącej”- komentowała Aarti Narsee, jedna z badaczek CIVICUS zajmująca się Europą. Organizacja wzywa rząd PiS, by porzucił autorytarne zapędy. Kieruje też apel do Unii Europejskiej, by ta stanowczo potępiła ataki na protestujących, dziennikarzy i działaczy LGBTQI+ oraz podjęła natychmiastowe działania, by powstrzymać łamanie praw podstawowych. CIVICUS to nie pierwsza międzynarodowa organizacja, która wskazuje na naruszenia demokratycznych swobód w Polsce. W  opisywaliśmy m.in. wyniki rankingu Freedom House, raportyRady Europy i badanie Cambridge University Press. Ich wnioski były dalekie od optymistycznych. 11 lutego 2021 W ciągu czterech lat badań CIVICUS umieścił na swojej liście obserwowanych w sumie 30 państw, w których doszło do gwałtownego spadku poszanowania swobód obywatelskich. Ograniczenia mogły dotyczyć ogółu społeczeństwa albo określonych grup aktywistów, dziennikarzy czy NGO. Lista aktualizowana jest co 3-4 miesiące, aby CIVICUS mogło przestawić swoje zastrzeżenia na spotkaniach Rady Praw Człowieka ONZ. Badacze CIVICUS co roku publikują też raport, w którym oceniają przestrzeń swobód obywatelskich we wszystkich krajach świata. Może być ona „otwarta”, „zawężona”, „utrudniona”, „stłumiona” lub „zamknięta”. Polska w najnowszej wersji dokumentu została określona jako „zawężona”. Ocenę taką otrzymało w sumie 40 krajów. W UE oprócz Polski były to Francja, Hiszpania, Włochy, Łotwa, Chorwacja, Grecja, Rumunia, Bułgaria, Słowacja, Słowenia i Malta. Poza Europą CIVICUS ocenił tak m.in. Japonię, Koreę Południową, Australię, RPA, Namibię, Argentynę i Panamę. Np. we Francji CIVICUS skrytykował represyjną reakcję władz na protesty żółtych kamizelek i policyjną przemoc wobec manifestantów. W Hiszpanii problemem jest m.in. reakcja władz centralnych na katalońskie dążenia niepodległościowe. W Panamie – ograniczenia wolności prasy. Fakt, że w corocznym raporcie Polska ma tę samą ocenę, co Hiszpania, Francja i Grecja może brzmieć krzepiąco. Badacze CIVICUS podkreślają jednak, że sytuacja w Polsce budzi ogromne obawy. I wskazują, że rząd PiS coraz chętniej stosuje metody podobne do węgierskich. 7 maja 2020 To właśnie Węgry Viktora Orbána są dziś jedynym krajem w Unii Europejskiej, w którym stan swobody obywatelskie oceniono jako „utrudnione” [ang. „obstructed”]. Jeżeli rząd PiS będzie brnął w niedemokratyczne reformy, z listy krajów „pod obserwacją” możemy szybko do nich dołączyć. Prawa człowieka, LGBT+, Kobiety, Media, Władza,"
242^Facebook odłącza Australię – od cyfrowej anarchii przeszliśmy do cyfrowej tyranii?^Marcin Kozak^20 lutego 2021^https://oko.press/facebook-odlacza-australie/^Imperium Facebooka znów weszło w ostry konflikt z władzami publicznymi. Próba prawnego unormowania relacji biznesowych z branżą medialną skłoniła Marka Zuckerberga do ofensywy: blokady wszystkich treści informacyjnych. To pierwszy cenzorski szantaż cyberkorporacji na taką skalę  Nagłe odcięcie wiadomości krajowych i zagranicznych mediów w największej platformie internetowej – tak mógłby zacząć się serial osadzony w dystopijnej przyszłości. Mark Zuckerberg w czwartek 18 lutego 2021 nad ranem bez zapowiedzi sprezentował taki scenariusz Australijczykom.  Przeniósł tym samym do rzeczywistości jedną z wirtualnych opcji swojej platformy – usunięcie z listy przyjaciół.  Przedtem podjął ostatnią próbę negocjacji z australijskim ministrem finansów Joshem Frydenbergiem. Reszta świata także została dotknięta tą decyzją. Na profilach gazet najmniejszego kontynentu globu można zobaczyć tylko białą przestrzeń. To odpowiedź na próbę regulacji działalności Facebooka przez australijski władze. Projekt ustawy wprowadzającej opłatę dla mediów od korporacji za rozpowszechnianie linków newsowych na platformach mediów społecznościowych został uchwalony przez niższą izbę parlamentu Australii w środę. Reakcja Facebooka była bardzo szybka. 14 lutego 2021 Rozpętała się polityczna burza. Politycy oraz większość obywateli uznali nocne działania korporacji za niedopuszczalny atak. Premier Australii Scott Morrison określił je jako „aroganckie i rozczarowujące” oraz zadeklarował, że nie pozwoli się zastraszyć. „To zachowanie północnokoreańskiego dyktatora” – grzmiał Mark McGowan, premier Australii Zachodniej. Wezwał także amerykański rząd do interwencji.  Australijskie władze mogą liczyć na wsparcie międzynarodowe. Próba nałożenia opłat nie jest odosobnionym przypadkiem. Podobne prace toczą się na całym świecie, w tym w Unii Europejskiej.  W podobnym tonie wypowiadali się przedstawiciele opozycji oraz organizacje pozarządowe, w tym chroniące prawa człowieka. Dlaczego? Zamiar Zuckerberga nie jest prostą decyzją biznesową, którą mimo niepopularności należy zaakceptować. Facebook wszedł w wyraźny konflikt z zasadami bezpieczeństwa publicznego, suwerenności państwowej oraz demokracji. Jako infrastruktura dla obiegu informacji podlega innym regułom. Pierwotnie Facebook uznał kluczowe informacje od krajowej administracji za standardowe źródło wiadomości. W ten sposób wyłączył rządowe profilowe zawierające komunikaty zdrowotne, meteorologiczne czy o dostępie do służb ratunkowych. Później gigant wycofał się z tej decyzji i przedstawił kuriozalne tłumaczenie: przyjął zbyt szeroką definicję treści informacyjnej. W obliczu światowej pandemii oraz okresu sezonowych pożarów w Australii to skrajna nieodpowiedzialność. Gdyby podobnego działania – w celu osiągnięcia konkretnych celów od władz publicznych – dopuścił się podmiot inny niż Facebook (na przykład chińskie przedsiębiorstwo), w dyskusji pojawiłyby się zarzuty o stosowanie metod terrorystycznych, a nie tylko oskarżenia o szantaż legislacyjny. Facebook's news ban hammer having a lot of collateral damage. pic.twitter.com/mP4pfd3nL5 — Josh Taylor (@joshgnosis) February 17, 2021    Co więcej, w związku z decyzją Facebooka na krótko ucierpiały także podmioty niemające wiele wspólnego z wydawcami treści prasowych. Zablokowane zostały między innymi posty australijskich związków zawodowych, instytucji charytatywnych, banku żywności czy… organizacji zwalczających przemoc domową. So @Facebook has blocked access to our website. We are not a news organisation. Australian workers can not now find out about their rights at work via @Facebook. This is disgraceful & needs to be reversed immediately pic.twitter.com/588Qf1JbuD — Sally McManus (@sallymcmanus) February 17, 2021  Takie manewry nie są przypadkiem, a kontrolowanym pokazem siły. Zgodnie z Reuters Institute Digital News Report 2020 aż 52 proc. Australijczyków używa mediów społecznościowych jako źródła informacji. Inicjatywa Australii stanowi jedną z wielu prób redystrybucji ogromnych zysków cyberkorporacji, których usługi pozostają poza systemami podatkowymi. W  pisaliśmy o europejskich próbach wprowadzenia podatku cyfrowego (Digital Services Tax), który zmuszałby gigantów do płacenia obciążeń fiskalnych tam, gdzie rzeczywiście wypracowują zyski. W tym przypadku strumień środków finansowych płynie nie do budżetów państw, lecz do twórców treści medialnych. Regulacja obejmuje Facebooka i Google jako przedsiębiorstwa zajmujące się pozycjonowaniem i dystrybucją w sieci tego, z czego żyją media – informacji. Dwie korporacje otrzymują razem około 80 proc. dochodów z reklam w australijskim Internecie. Kryzys pandemiczny dodatkowo pogłębił dotychczasowe nierówności. Wielu wydawców medialnych funkcjonuje na granicy rentowności. Założenie opłaty zaproponowanej przez australijski urząd ochrony konkurencji (szczegóły procesu legislacyjnego i konsultacji dostępne są tutaj) jest dość proste. Treści przyciągają użytkowników do platform BigTechu.  Facebook bez zdjęć przyjaciół z wakacji, dyskusji politycznych (na przykład pod linkami z ) czy memów nie ma nic do zaoferowania. Doskonale agreguje treści, ale sam nic nie przedstawia.  W związku z tym powinien płacić twórcom materiałów opłatę podobną do tantiem za linki do tekstów publikowane na profilach stron oraz użytkowników. Ci bowiem ponieśli konkretne koszty produkcji. Facebook co prawda pomaga w rozpowszechnieniu treści (co wyraźnie podkreśla w swoim oświadczeniu tłumaczącym zmiany), lecz sam tworzy dominujący ekosystem generujący rocznie miliardy dolarów zysku. Ponadto jego rola nie sprowadza się do neutralnej tablicy ogłoszeń – poprzez algorytmy uczestniczy w procesach medialnych, handluje danymi osobowymi, a ponadto moderuje dyskusję.  14 maja 2019 Podobny tok rozumowania przyjęła unijna dyrektywa w sprawie prawa autorskiego i praw pokrewnych na jednolitym rynku cyfrowym z 17 kwietnia 2019 roku, a dokładniej artykuł 15 – „Ochrona publikacji prasowych w zakresie sposobów korzystania online”. 7 czerwca 2021 roku mija termin implementacji norm do krajowych porządków prawnych. Niektórym państwom, na przykład Francji, już się to udało. Szacuje się, że polski rynek z perspektywy opłat zawartych w dyrektywie warty jest około 50 mln złotych rocznie. Europosłowie zaangażowani w prace nad unijną dyrektywą z zainteresowaniem patrzą na model australijski. W rozmowach z „Financial Times” rozważają wprowadzenie podobnych rozwiązań: arbitrażu oraz przejrzystości algorytmów. Polski rząd – na czele z ministrem kultury Piotrem Glińskim – złożył 24 maja 2019 roku skargę na unijne przepisy do Trybunału Sprawiedliwości Unii Europejskiej, argumentując, że… broni w ten sposób wolności słowa. Przedmiotem kontrowersji jest artykuł 17, zgodnie z którym serwisy powinny uzyskać licencję na udostępnianie utworów wgrywanych przez użytkowników. Zdaniem polskiego rządu algorytmy sprawdzające prawa autorskie stanowią cenzurę prewencyjną godną miana „ACTA2” (chociaż obawy o „delegalizację memów” są nieuzasadnione). 10 września 2019 14 kwietnia 2019 Od dawna pojawiają się badania pokazujące, ile Facebook zarabia na danych pozyskanych z aktywności indywidualnych użytkowników. W związku z tym wskazuje się, że przedsiębiorstwo powinno zwrócić część zysków twórcom tej wartości. Facebook jest tylko pośrednikiem, lecz mimo to zarabia jak twórca. Ten przypadek jest paradygmatyczny dla kapitalizmu kognitywnego – modelu biznesowego opartego na odejściu od inwestycji w bezpośredni proces produkcji. Zamiast tego budowane są narzędzia do przechwytywania wartości wytwarzanej społecznie.  Australijski ustawodawca przyjął liberalne założenia dotyczące wysokości opłaty. Platformy same mają dojść do porozumienia z wydawcami, a w przypadku braku zgodnego stanowiska zastosowany zostanie mechanizm arbitrażowy australijski urzędu do spraw komunikacji i mediów. Projekt ustawy daje wyrównaną pozycję negocjacyjną obu stronom. W przepisach znalazły się reguły chroniące pozycje przedsiębiorstw medialnych w razie konfliktu z platformami: zakaz dyskryminacji czy obowiązek konsultacji zmian w algorytmach wyszukiwarek. Ustalono także kary, których zastosowanie może dotknąć korporacje. Za naruszenie przepisów grozi kara do 7 milionów dolarów amerykańskich lub do 10 proc. dochodów w kraju. Powstają uzasadnione wątpliwości, czy kształt opłaty odpowiada realiom rynku cyfrowego. Krytycy zarzucają, że regulacje są elementem korporacyjnych sporów i wynikiem lobbingu medialnego magnata Roberta Murdocha kontrolującego poprzez News Corp około 70 proc. prasy w Australii. Źródła „Washington Post” wskazują, że Zuckerberg był wielokrotnie w kontakcie z Joshem Frydenbergiem oraz Robertem Thompsonem, dyrektorem naczelnym News Corp. Niektóre argumenty dotyczące charakteru obciążenia wydają się przekonujące. Obowiązek zamkniętej konsultacji z prasą modyfikacji algorytmów umożliwi im dostosowanie swoich działań pod nowe zasady gromadzenia wyświetleń (i tylko im, co daje nieuczciwą przewagę wobec innych twórców). Zmniejszy to także konkurencyjność i różnorodność między wydawcami. Jeśli wszyscy będą znać zmiany w algorytmach, to można oczekiwać, że wszyscy się w podobny sposób dostosują do nich. 5 stycznia 2020 Zdaniem Facebooka ich działalność ma odmienny charakter niż Google. Ten samodzielnie zbiera i prezentuje linki w swojej wyszukiwarce. W platformie Zuckerberga użytkownicy decydują, co się w niej pojawi. Argument Facebooka można odwrócić na jego niekorzyść – wypracowuje samodzielnie zysk z cudzych działań. Niezależnie od szczegółów efekt ekonomiczny i systemowy obu modelów biznesowych jest bardzo podobny. I to stanowi główny powód propozycji wspólnych zasad dla obu graczy. Do argumentów BigTech trudno podejść z ufnością. Wady australijskiego modelu stanowią zasłonę dymną dla rzeczywistych celów: ograniczenia obciążeń do minimum i monopolizacji.  Oba przedsiębiorstwa mają długą i dobrze udokumentowaną historię usiłowań nieuczciwego wpływu na międzynarodową politykę. Pod koniec 2020 roku, w okresie gorących prac nad legislacją dotyczącą regulacji platform, dzięki staraniom „Financial Times” wyciekł wewnętrzny dokument Google’a. Przedstawiał między innymi nieetyczny plan wywarcia presji na komisarzu ds. rynku wewnętrznego Thierry’m Bretonie. Przewidziane były w nim agresywne kampanie PR przy pomocy potencjalnych sojuszników, takich jak na przykład Allegro.  Google usiłuje modelować język debaty ośrodków akademickich. Raport Campaign for Accountability przedstawia, jak w ostatnich latach zainwestował dziesiątki milionów euro w promowanie nauki w wybranych ośrodkach akademickich oraz think-tankach w Europie. Instytucje zasilane przez środki kalifornijskiego przedsiębiorstwa opublikowały setki prac zawierających co do zasady przyjazne Google’owi interpretacje takich zjawisk, jak prawo antymonopolowe czy prawa autorskie.  Po nieudanych próbach zatrzymania zamysłów władz publicznych Google ostatecznie postawił na współpracę, co podkreślił premier Australii w wypowiedzi krytykującej Facebooka. Mark Zuckerberg odważył się na to, przed czym wstrzymał się Google. Mel Silva, dyrektorka zarządzająca Google’a zapowiadała w styczniu przed komisją senacką odłączenie Australijczyków od najważniejszego elementu portfolio usług giganta: wyszukiwarki. Rząd zareagował stanowczo i uznał to za niedopuszczalną dyplomację. Przedsiębiorstwo z Mountain Valley zmienia strategię i rezygnuje z twardej retoryki, gdy utrzymanie statusu quo jest niemożliwe. Po długich sporach Google we Francji doszedł do porozumienia z wydawcami gazet, czyli związkiem francuskich wydawców – Alliance de la presse d’information générale (APIG). Szczegóły umowy nie zostały ujawnione, jednak mówi się o kwocie 63 milionów euro za najbliższe trzy lata.  Francja jako pierwsza wprowadziła do swojego porządku prawnego unijną dyrektywę w sprawie prawa autorskiego i praw pokrewnych na jednolitym rynku cyfrowym. Zawiera ona mechanizmy dzielenia się przychodami z reklam internetowych z dostarczycielami treści jak wydawcy gazet.  13 lutego 2021 Podobnie jak w przypadku Francji Google także w Australii ostatecznie nie wycofał się z rynku i zaczął samodzielnie podejmować rozmowy z branżą medialną. Jeszcze przed przyjęciem ustawy przez izbę niższą firma zaczęła zawierać umowy z grupami wydawniczymi. Liczyła, że w ten sposób zatrzyma proces legislacyjny. Nie znamy póki co szczegółów umów. Można spodziewać się, że przepisy jeszcze wzmocnią pozycję mediów wynikającą z kontraktów. Opór Marka Zuckerberga przed dzieleniem się zyskami koresponduje z innymi problemami Facebooka. Tego samego dnia wypłynęła alarmująca informacja z pozwu zbiorowego przeciwko korporacji z 2018 roku. Facebook od lat oszukiwał swoich klientów – zawyżał dane dotyczące zasięgu, by pobierać większe zyski. Zgodnie z doniesieniami w narzędziach planowania kampanii wliczał fałszywe i zduplikowane konta do kategorii „potencjalnego zasięgu”.  Naprawa tego błędu obniżyłaby przedstawiane klientom możliwości promocji nawet o 10 proc. Mimo różnych poprawek algorytmów w silniku Facebooka w ostatnich dwóch latach analitycy wskazują, że rozbieżności między zapewnieniami firmy a rzeczywistością to wciąż nawet setki tysięcy osób. Procedowana ustawa zapewniałaby większą transparentność narzędzi Facebooka. Korporacje nie grają w jednej drużynie nawet mimo okazjonalnych sojuszy. W styczniu Apple ogłosił zmiany w śledzeniu reklam w swoim ekosystemie iOS. System będzie pytał użytkowników, czy chcą wyrazić zgodę na udostępnianie swoich informacji w celu śledzenia reklam. Generuje to losowy identyfikator reklamowy służący do wyświetlania spersonalizowanych reklam i śledzenia kampanii marketingowych. Bill Gates postanowił zagrać na nosie Facebookowi podobnie jak Elon Musk po aferze z nową polityką prywatności WhatsAppa. Microsoft wyraził pełne poparcie dla australijskich projektu i chwalił go za próbę przywrócenie równowagi na rynku.  21 stycznia 2021 Coraz trudniej także korzystać Facebookowi z opieszałości irlandzkiego urzędu ochrony danych osobowych, którego do intensywniejszych działań przymusza monitoring organizacji pozarządowych i opinii publicznej (korporacja wybrała Dublin w Europie z przyczyn podatkowych). Mark Zuckerberg jest także na celowniku amerykańskiego urzędu antymonopolowego po zakupie Instagrama oraz WhatsAppa.  Po próbie zamachu stanu podczas ataku na Kapitol wzrosła nieufność polityków wobec BigTechu. W najbliższych miesiącach nastąpią kolejne przesłuchania zarządców Google’a, Facebooka i Twittera pod kątem praktyk zapobiegania dezinformacji. Pierwsze powyborcze spotkanie CEO z przedstawicielami Komitetu ds. Energii i Handlu Izby Reprezentantów Stanów Zjednoczonych zaplanowane zostało na 25 marca. Komentatorzy zgodnie zwracają uwagę, że działania Marka Zuckerberga przekreślają jego wcześniejsze deklaracje o podjęciu odpowiedzialności za walkę z fake-newsami.  Użytkownicy australijskiego Internetu są w tej chwili wyjątkowo wystawieni na fałszywe informacje i radykalne grupy.  W  wielokrotnie pisaliśmy o niezgodności interesów wielkich korporacji technologicznych z wartościami demokracji. Wolne i silne media są potrzebne do sprawowania kontroli obejmującej nie tylko władze państwowe, ale też działania przedsiębiorstw mających wpływ na kształtowanie polityki. Facebook wielokrotnie pokazywał, że preferuje materiały nakręcające ruch w sieci, co prowadzi do spadku jakości dziennikarstwa. Z punktu widzenia platformy media są wyłącznie wehikułem dla danych oraz reklam. Shoshana Zuboff, autorka „Wieku kapitalizmu inwigilacji” ostrzegała miesiąc temu w „New York Timesie”: „Zwróciliśmy się do Facebooka w poszukiwaniu informacji. Zamiast tego znaleźliśmy zabójcze strategie epistemicznego chaosu dla zysku”.  Zdaniem ekonomistki z Harvardu grozi nam instytucjonalizacja dominacji platform i zastąpienie demokratycznej kontroli przez zarządzanie obliczeniowe prywatnego kapitału. 8 stycznia 2021 W analizie jednego z najpotężniejszych ludzi świata klasyczne kategorie polityczne nie wystarczają.  Mark Zuckerberg nie jest typowym despotą, politykiem, właścicielem wielkiego majątku. Mimo to ma władzę poza zasadami demokracji.  Są to zasoby dość potężne, by móc porzucić lobbing czy metodę prawnych kruczków. Może wpływać na politykę bezpośrednimi metodami. Facebook do pewnego stopnia sam zaczyna przypominać państwo z własnym systemem sprawiedliwości. Lorenzo Gradoni z Max Planck Institute na prestiżowym blogu konstytucyjnym Verfassungsblog wskazał, że nadzór sprawowany przez Oversight Board przy Facebooku od 22 października 2020 roku spełnia wiele cech sądowej kontroli konstytucyjności prawa. Mark Zuckerberg okazał się jeszcze bardziej zdeterminowany do wcielenia w życie swojej wizji Internetu niż podczas pierwszych zeznań przed amerykańskimi komisjami senackimi i urzędnikami Unii Europejskiej po aferze Cambridge Analytica. Wybronił się wtedy dzięki technologicznej niekompetencji przesłuchujących go osób. Zaczął być jednak postrzegany jako technokrata uznający regulacje za problemy do pokonania, a nie obowiązujące wszystkich zasady gry.  Minęły trzy lata. Tym razem Zuckerberg nie musi się uśmiechać, przepraszać ani tłumaczyć przed nikim. Podejmuje negocjacje z państwami jak równy z równym.  W środku kryzysu pogłębiającego światowe nierówności postawił na siłę i pokazał, że imperium Facebooka stało się czymś w rodzaju nowoczesnego czarnego charakteru – doskonale zrośniętym z rzeczywistością złem koniecznym.  Jest coraz bliżej modelu, w którym Facebook i Google stają się synonimami Internetu, korporacyjnie kontrolowanym oknem na świat. 15 stycznia 2021 Australia nie jest kluczowym rynkiem dla Facebooka. Procesy rozgrywające się na najmniejszym kontynencie pokazują nowy kierunek działań BigTechu – próbę zmiany mechanizmów ekonomii XXI wieku z cyfrowej anarchii na cyfrową tyranię. Kanada, kolejny po Australii kraj przygotowujący regulacje wspierające media, zapowiedziała jasno: działania Facebooka nie powstrzymają procedowania przepisów. Gospodarka, Media, Australia Facebook Mark Zuckerberg
243^Dużo samobójstw, niskie zadowolenie z życia. Polska na dole rankingu ONZ o sytuacji dzieci^Anna Wójcik^20 lutego 2021^https://oko.press/duzo-samobojstw-niskie-zadowolenie-z-zycia-polska-na-dole-rankingu-onz-o-sytuacji-dzieci/^"„Przez statystyki przebija pasywna i aktywna agresja, nieumiejętność udźwignięcia różnic z bezpiecznego miejsca, lęk przed zranieniem i przekonanie, że szczerość zagrozi więzi zamiast ją wzmocnić"" – współautorka raportu UNICEF o tym, dlaczego polskie dzieci nie są szczęśliwe Rozmawiamy z Anną Gromadą, główną autorką raportu ONZ o dobrostanie dzieci i młodzieży w krajach bogatych, o wynikach Polski na tle innych bardziej i mniej bogatych krajów, roli państwa i pożądanych kierunkach zmian w Polsce w czasie i po pandemii koronawirusa. Anna Wójcik: Jest pani główną autorką raportu UNICEF, agendy ONZ, na temat dobrostanu dzieci w najbardziej rozwiniętych państwach świata. Co w tym badaniu nowatorskiego? Anna Gromada*: Jeszcze kilkanaście lat temu badania tego typu skupiały się na zdrowiu i kompetencjach szkolnych. To tak, jakby dzieciństwo miało znaczenie przez pryzmat przyszłości, której nada kształt. To myślenie o ludziach jakby byli portfelem inwestycyjnym: rokują czy nie rokują jako przyszła siła robocza? My rozpatrujemy dzieciństwo nie tylko jako okres przygotowawczy, ale jako wartość samą w sobie. Polska zajmuje 31. miejsce pod względem dobrostanu dzieci. Dlaczego jest tak nisko? Patrzymy na trzy filary: dobrostan psychiczny, zdrowie fizyczne i kompetencje. Polska zajmuje tu pozycję 31. na 38 krajów. Są dwa główne powody tak niskiego położenia: dużo samobójstw, mało zadowolenia z życia. Rocznie w Polsce jest około dziewięciu samobójstw na 100 tys. nastolatków – o połowę więcej niż międzynarodowa średnia. Zaś na skali zadowolenia z życia od 0 do 10, prawie trzech na dziesięciu 15-latków w Polsce zaznacza mniej niż sześć. To jeden z najgorszych wyników. Jeśli chodzi o kompetencje, Polska wypada w rankingu nieźle pod względem podstawowych umiejętności szkolnych, które ma siedmioro na dziesięcioro piętnastolatków. Nie najlepiej za to się mają kompetencje społeczne. Troje na dziesięcioro dzieci twierdzi, że trudno przychodzi im nawiązywanie głębszych relacji, co jest najgorszym wynikiem oprócz Japonii i Chile. Są też aspekty, w których lepiej się porównywać do samego siebie z przeszłości niż do innych krajów. Czasami bycie lepszym od innych nie oznacza bycia obiektywnie dobrym. Na przykład otyłość wysuwa się naprzód jako niedożywienie bogatego świata. Jedno na troje dzieci w krajach bogatych ma nadwagę, a tendencja jest rosnąca. Można utrzymać wysokie miejsce w rankingu pogarszając się, ale w wolniejszym tempie niż inni. Dziś co czwarty nastolatek w Polsce ma nadwagę, co daje Polsce teoretycznie niezłe 12. miejsce na 41 krajów. Ale nie wiem jakim pocieszeniem miałoby być to, że w Nowej Zelandii i Stanach Zjednoczonych dzieci z nadwagą jest niemal dwukrotnie więcej. W takich przypadkach lepiej spojrzeć w przeszłość: w 2000 roku co czternasty nastolatek w Polsce miał nadwagę, dzisiaj – co czwarty. 6 lutego 2021 Jak ocenialiście umiejętności szkolne dzieci? Po tym, czy dzieci dzieci w Polsce mają piątki w szkołach? Nigdy nie patrzymy na oceny szkolne, bo ich nie da się uczciwie porównywać między krajami. Poza tym one odzwierciedlają inną dynamikę, w tym systematyczność pracy, stosunek do systemu czy relacje z nauczycielem. Patrzymy wyłącznie na międzynarodowe testy umiejętności, takie jak PISA, TIMMS czy PIRLS. Ważne jest dla nas nienarzucanie perspektywy dorosłych i oddzielanie osiągnięć od dobrostanu. Czym innym są kompetencje do dostania się na prestiżowe studia, o których marzą rodzice, a czym innym kompetencje do dobrego życia. W raporcie o dobrostanie skupiamy się na tym drugich. Dla każdego kraju obliczyliśmy odsetek nastolatków, których umiejętności czytania ze zrozumieniem i matematyki są tak niskie, że będą utrudniać funkcjonowanie w społeczeństwie. Mówimy tu o ludziach, którzy mogą zatruć się Paracetamolem, bo nie zrozumieją różnicy między „sześć tabletek na dobę”, „do sześciu tabletek na dobę” i „do sześć tabletek na dobę, ale przy zachowaniu 4-godzinnej przerwy między każdą tabletką”. W krajach bogatych jest 38 proc. takich piętnastolatków, we Francji 33 proc., a w Polsce 28 proc. Niezła sytuacja Polski nie musi być zasługą systemu edukacji, ale niskiego stopnia migracji z krajów odległych kulturowo. Dzieci imigrantów mają trudniej, zwłaszcza gdy nie znają języka. We Francji słyszałam określenie Étudiants Zombies (uczniowie-zombie) na określenie osób, które są tak wyalienowane z systemu edukacji, że już nie potrafiłyby się włączyć w to, co się dzieje na lekcjach, nawet gdyby chciały. Osiem lat temu, gdy pracowałam jeszcze w OECD, publikowaliśmy wyniki PISA 2012. Była to edycja, która wstrząsnęła francuskim snem o edukacji. Francuska Piąta Republika, która część swojej tożsamości zbudowała na wierze w edukację równych szans, okazała się państwem o niskiej średniej we wszystkich dziedzinach – czytaniu ze zrozumieniem, matematyce i naukach przyrodniczych – oraz o największym na świecie wpływie pochodzenia klasowego na wyniki. Aż 57 punktów, czyli półtora roku nauki różnicy, przypadało tam na każdy szczebel w drabinie społecznej. To o połowę więcej niż w Anglii i prawie dwa razy więcej niż w USA. Republikański system oświaty, jak system francuski, w którym mniej niż 1 proc. uczniów chodzi do szkół prywatnych, okazał się bardziej nierówny niż otwarcie elitarystyczne systemy anglosaskie zdominowane przez panów w tweedach. Le Monde wypuścił wtedy okładkę „Nasze elity zawsze były wybitne”. Fantazjowano, że gdyby zignorować najgorzej radzące sobie 15 proc. młodzieży, Francja wysunęłaby się na prowadzenie. I tutaj jest pies pogrzebany. Czym innym są osiągnięcia, a czym innym dobrostan. Porównywanie osiągnięć w stylu „liczenia jajogłowych” trwa co najmniej od paniki sputnikowej lat 50. Wtedy magazyn Life porównywał, że niefrasobliwe dzieci z Chicago się bawią, podczas gdy dzieci w Moskwie uczą się fizyki. W dobie wyścigu zbrojeń oświata miała być sprawą racji stanu. Dziś wyniki edukacyjne nadal bywają rozpatrywane przez ten pryzmat. Sekretarz edukacji USA, Arne Duncan, otwarcie przyznawał, że trzeba zwiększać liczbę lekcji w szkole, bo „nasze dzieci nie będą mieć przewagi komparatywnej” w porównaniu z Indiami i Chinami, gdzie dzieci siedzą w szkole 25-30 proc. dłużej. Jest to niebezpieczne myślenie. Po pierwsze pokazaliśmy, że ślepe zwiększanie liczby godzin nie musi podnosić wyników edukacyjnych. Po drugie, wszystko ma swoją cenę. Gwiazdy rankingów edukacyjnych z Dalekiego Wschodu przestają błyszczeć, gdy uznamy umiejętności społeczne za równie ważne jak umiejętności akademickie, a zdrowie psychiczne za tak samo ważne jak fizyczne. Największym paradoksem w krajach bogatych jest Japonia: najlepsze zdrowie fizyczne, najgorsze zdrowie psychiczne. To właśnie tam nasz raport odbił się najszerszym echem – dotarł do ponad miliona ludzi. 7 lutego 2021 Jakie kompetencje społeczne uwzględnialiście w rankingu? Patrzyliśmy, czy dzieci czują, że są w stanie nawiązać przyjaźnie. Jest to oczywiście algorytm, który odzwierciedla wartości jego twórcy. W tym przypadku moje przekonanie, że trudno mieć dobre życie bez prawdziwych przyjaciół. Z czego może wynikać przekonanie młodzieży w Polsce, że trudno im nawiązywać przyjaźnie? Nie badaliśmy tego aspektu, więc mogę mówić tylko o prywatnych intuicjach. Ostatnio słyszałam w podcaście Marty Niedźwieckiej, że czterech na pięciu Polaków uważa, że lepiej w ogóle nie poruszać tematów, na które mamy inne zdanie niż rozmówca. Śledzę też cykliczne badania CBOS na temat bicia dzieci. Trzydzieści lat temu połowa Polaków uważała, że „lanie jeszcze nikomu nie zaszkodziło”. W 2008 roku takie traktowanie dzieci nadal akceptowało czterech na dziesięciu Polaków. Dziś tak uważa co czwarta osoba. Przez te statystyki przebija pasywna i aktywna agresja, nieumiejętność udźwignięcia różnic z bezpiecznego miejsca, lęk przed zranieniem i przekonanie, że szczerość zagrozi więzi zamiast ją wzmocnić. Nie umiemy ze sobą rozmawiać, nie mamy kultury słuchania ani kultury mówienia o swoich oczekiwaniach. Żaden z tych elementów nie ułatwia wchodzenia w relacje, również rówieśnicze. Ale jest też nadzieja. Lawinowo rośnie liczba rodziców, którzy już nie chcą używać przemocy, której często sami byli ofiarami ze strony własnych rodziców, ale jeszcze nie czują się biegli w narzędziach, które mogłyby ją zastąpić. 25 listopada 2020 Czy są znaczące różnice w tym jak dziewczynki i chłopcy w Polsce i innych krajach oceniają swoje zadowolenie z życia? To zależy od wieku. W większości krajów nie widać różnic w zadowoleniu z życia w wieku 11 lat. W niektórych krajach, jak Anglia, Grecja czy Polska, różnica pojawia się w wśród dzieci w wieku trzynastu lat. Zaś w wieku piętnastu lat już prawie we wszystkich krajach dziewczynki są mniej zadowolone ze swojego życia niż chłopcy. Jedną z przyczyn może być negatywny stosunek do własnego ciała. Tu Polska nosi żółtą koszulkę lidera. Mamy najwięcej na świecie młodzieży niezadowolonej z własnego ciała – aż 55 procent. Prawie tyle samo chłopców i dziewcząt jest niezadowolonych z własnego ciała, ale z innych powodów. Dziewczyny zwykle uważają, że są za grube, chłopcy, że są za chudzi. Oczywiście niewiele ma to wspólnego z rzeczywistością. Np. wśród 13-latków w Polsce dwa razy więcej chłopców (32 proc.) niż dziewcząt (16 proc.) ma faktyczną nadwagę. Jednoczenie w tym wieku 30 proc. chłopców i 50 proc. dziewczyn uważa się za zbyt grubych. Czyli co trzecia dziewczynka ma zdrową wagę, ale wmawia sobie, że coś z nią jest nie tak. Co ważniejsze, negatywny stosunek do własnego ciała jest dwukrotnie silniej powiązany z niską satysfakcją z życia dziewcząt niż chłopców. To dla mnie niezwykle przykre statystyki, ponieważ uważam, że człowiek, który nie lubi swojego ciała tak naprawdę nie lubi siebie. Zaś fałszywość założeń nie zmienia prawdziwości cierpienia. 6 grudnia 2020 Jaki wpływ na ocenę życia przez dzieci i nastolatków mają zmiany technologiczne? Między 2010 a 2018 rokiem czas spędzany przez dzieci w internecie wydłużył się z 105 do 165 minut. Pandemia prowadzi do dalszych wzrostów, które niepokoją rodziców – zwłaszcza jeśli słyszą, że arystokracja pieniądza i high-techu zabrania dzieciom korzystania z własnych wynalazków. Na przykład w domu Billa Gatesa była polityka zero komórek przed 14. rokiem życia. A Steve Jobs wychwalając tablet, zapominał wspomnieć, że jego własne dzieci mają zakaz zbliżania się do tego dobrodziejstwa. To przekaz, który wiele osób może przerazić. Skoro coś się tak szybko zmienia, to jak na nas wpływa? Najczęściej przywoływane powody trwogi to dobrostan psychiczny i wyniki w nauce. Jednak badania naukowe nie wskazują na narzuconą abstynencję, lecz na kontrolowane samoograniczenie. Najwyższy psychiczny dobrostan mają nie dzieci, które są izolowane od technologii, ale te, które korzystają z niej z umiarem. Punkt najwyższego zadowolenia zależy od technologii: pół godziny dziennie dla smartfonów, godzina dla telewizji i komputera i dwie godziny dla gier komputerowych. Powyżej tych ram czasowych dobrostan radykalnie spada, choć w innym tempie w zależności od technologii. Każde pokolenie ma swoje paniki moralne, bo umysł ludzki jest alarmowany przez zmianę, a nie przez kontynuację. Ale czas ekranowy musi być oceniany na tle innych życiowych czynności, a nie jako odizolowana nowinka. W takich porównaniach okazuje się, że czas ekranowy ma cztery razy mniejszy efekt niż gnębienie w szkole. Czyli jeśli chcemy podnieść dobrostan młodzieży, powinniśmy gnębieniem w szkole zajmować się kilkukrotnie intensywniej niż czasem ekranowym. Oczywiście są też realne problemy, które łączą się z czasem ekranowym. Najniższy dobrostan mają dzieci, które korzystają bardzo intensywnie z elektroniki. Te grupy to jednak margines. A poza tym używanie czegokolwiek w sposób skrajny wiąże się z niskim dobrostanem, a podłożem mogą być skłonności depresyjne i stany lękowe. Ten mechanizm działa w obie strony: człowiek z określonymi predyspozycjami nadużywa, ale używka pogarsza jego stan wyjściowy. Elektronika dokonuje też klasowej wolty. W latach 90-tych martwiono się, że wysokie koszty nowych technologii wystawią najmniej uprzywilejowane dzieci na pastwę gospodarki informacyjnej, w której nie będą potrafiły się odnaleźć. Ale trzydzieści lat później widzimy, że to właśnie ta grupa społeczna konsumuje najwięcej mediów elektronicznych, które już nie są dobrem luksusowym, tylko chlebem powszednim. Np. dziś w USA dzieci niezamożnych rodziców spędzają przed ekranami trzy godziny więcej każdego dnia niż dzieci zamożnych rodziców. W jaki sposób w raporcie uwzględniacie rolę państwa w kształtowaniu dobrostanu dzieci? W rankingu uwzględniamy obiektywną i subiektywną ocenę polityk państwa. Obiektywna, to na przykład procent domów z dostępem do bezpiecznej wody pitnej. Subiektywna – to na przykład procent ludzi zadowolonych z jakości wody, jaką mają w kranie. Jak to wygląda w Polsce? Polska w tym drugim rankingu wypada nienajgorzej, na 13. pozycji. Jest tam głównie dzięki hojnym urlopom macierzyńskim i redukcji ubóstwa. W Polsce mamy całkiem dobrze rozwinięty system urlopów po urodzeniu dziecka – to w sumie 52 tygodnie, w trakcie których statystyczny rodzic dostanie 80 proc. rocznych zarobków. Proszę to porównać do Stanów Zjednoczonych, gdzie kobietom w połogu proponuje się tydzień odliczony z urlopu chorobowego. Druga rzecz to spadek ubóstwa względnego dzieci, częściowo dzięki programowi 500 plus. Jak wiadomo, mam wiele uwag do tego programu z perspektywy projektowania polityki. Jednak raporty UNICEF piszę z perspektywy praw dzieci i z tego miejsca skupiałam się wyłącznie na redukcji ich ubóstwa. Są dwa główne sposoby patrzenia na ubóstwo – absolutne i względne. Ubóstwo absolutne jest wtedy, kiedy dochód na osobę jest tak niski, że nie pozwala na zakup minimalnych dóbr do życia: jedzenia, odzieży czy środków czystości. Jednak w krajach bogatych ubóstwo często ma twarz nie głodu, tylko wykluczenia. Wykluczenie jest widoczne wtedy, kiedy dziecko nie jest w stanie uczestniczyć w czynnościach, które danej społeczności są uznawane za normalne. Na przykład nie może pojechać na wycieczkę szkolną. Dlatego mierzymy, jaki procent dzieci mieszka w gospodarstwach domowych, których dochód jest poniżej 60 proc. mediany dla danego kraju. Jaki procent dzieci żyje w ubóstwie względnym w krajach, które najlepiej wypadły w rankingu? W krajach bogatych co piąte dziecko żyje w tak rozumianym ubóstwie. Najlepszy wynik osiąga Islandia – ok. 10,5 proc. Potem Czechy, Dania, Korea i Finlandia na poziomie 11 proc. i Słowenia 12 proc. Najgorzej jest w Stanach Zjednoczonych i Izraelu, gdzie co trzecie dziecko żyje w ubóstwie. Polska sześć lat temu z wynikiem 22 procent była trochę poniżej średniej. Obecnie mamy bardzo dobry wynik, na poziomie Holandii, czyli 13 proc. Holandia, odsądzana przez część polskich polityków od czci i wiary, jest na szczycie rankingu dobrostanu dzieci. Dlaczego? Holandia świetnie wypada w naszych zestawieniach dzięki temu, co można nazwać całościowym dobrym życiem. Nie ma żadnego wskaźnika, gdzie pozostaje w tyle. W Holandii jest najwyższy na świecie wskaźnik młodzieży zadowolonej z własnego życia – 90 proc. Ma też jeden z najwyższych wskaźników młodzieży, która czuje, że jest w stanie zaprzyjaźnić się z ludźmi, na których im zależy, ok. 83 proc. Holandia też ma wzorcowe usługi publiczne, mierzone zarówno obiektywnymi wynikami jak i subiektywnym zadowoleniem np. ze służby zdrowia, przedszkoli czy żłobków. Ma jeden z najniższych poziomów ubóstwa dzieci (13 proc.), który osiąga przy dużo niższych wydatkach z budżetu państwa niż Polska czy Francja, czyli jest bardziej efektywna. Do tego stosunkowo niewielu holenderskich rodziców czuje, że nie dają rady z obowiązkami rodzinnymi ze względu na przeciążenie pracą. Ten wskaźnik w Holandii wynosi 25 proc., a w Polsce – 50 proc. Nie ma na świecie kraju, w którym łatwo jest być rodzicem. Ale są kraje, w których być rodzicem jest trochę prościej. 23 września 2020 Jak bogactwo kraju przekłada się na dobrostan dzieci? Większość krajów grupy G7, dysponujących prawie połową światowego bogactwa, znajduje się na końcu, jeśli przestaniemy patrzeć na PKB, a zaczniemy na zdrowie psychiczne, kompetencje miękkie czy środowisko. Nie przekładają swojego dobrobytu na dobrostan. W naszych zestawieniach słabo sobie radzą Stany Zjednoczone. To najbogatszy kraj w historii, licząc produkcją całkowitą, ale dla kilkudziesięciu milionów dzieci niewiele z tego bogactwa wynika: 42 proc. dzieci ma nadwagę, 40 proc. jest poniżej poziomu kompetencji, które nazwaliśmy minimalnymi do prowadzenia życia, 30 proc. żyje w ubóstwie, 29 proc. jest niezadowolonych z własnego życia. Ponadprzeciętnie dużo rodzi się z niską wagą urodzeniową – co często wynika z nieprawidłowego prowadzenia ciąży. Ich rodzice mają zero gwarantowanych dni urlopu rodzicielskiego. Dotyczy to nawet szans dzieci na przetrwanie. Stany Zjednoczone, z dochodem powyżej 60 tysięcy dolarów na osobę, notują śmiertelność niemowląt na poziomie krajów trzykrotnie biedniejszych, takich jak Rumunia, Bułgaria i Chile. Dlatego, że w krajach bogatych śmiertelność niemowląt jest ściślej powiązana z poziomem nierówności niż z bogactwem. Powyżej pewnego poziomu bogactwa, dobrostan zwiększa się nie przez dalsze pompowanie PKB, ale przez zmianę priorytetów politycznych, działające państwo i włączanie grup zmarginalizowanych do życia społecznego. To optymistyczna konkluzja: najbogatsze kraje wcale nie muszą mieć najlepszej polityki społecznej, a wiele można poprawić zmieniając priorytety polityk państwa. Tak. Na szczycie rankingu dobrostanu w naszym zestawieniu są wyłącznie państwa z Unii Europejskiej lub z nią stowarzyszone – Holandia, Dania, Norwegia, Szwajcaria, Finlandia, Hiszpania, Francja, Belgia, Szwecja, Irlandia, Luksemburg. Na dole rankingu mamy dwie grupy państw: mniej zamożne, czyli Chile, Bułgarię, Łotwę, Litwę, Polskę, Słowację. Oraz bogate kraje anglojęzyczne o dużych nierównościach: Stany Zjednoczone, Nowa Zelandia, Australia, Kanada, Wielka Brytania. Jakimi obszarami powinno się zająć państwo w Polsce, żeby poprawić dobrostan dzieci? Problemem jest stan środowiska. Polska ma najgorsze powietrze w Unii Europejskiej. Złe powietrze szkodzi dzieciom bardziej niż dorosłym, bo mają nierozwinięte płuca i układ odpornościowy oraz są bliżej gruntu, gdzie kumulują się zanieczyszczenia. Galopujące wskaźniki nadwagi wśród dzieci alarmują, żeby dbać o ruch i jakość żywności. Pozostaje dużo do zrobienia co do sieci wsparcia dla rodziców. Kształt rynku pracy nie pomaga godzić ról rodzinnych i zawodowych. Brakuje też wysokiej jakości usług edukacyjno-opiekuńczych dla dzieci do 3 lat. Kluczowe jest zadbanie o zdrowie psychiczne. W Polsce mamy najniższy ze wszystkich krajów wskaźnik leczenia depresji młodzieży – być może w wyniku niewiedzy i stygmatyzacji. Jednocześnie mamy ponadprzeciętnie dużo samobójstw, które zwykle są skutkiem nieleczonej depresji. 25 stycznia 2021 Dane z waszego badania obejmują czas przed pandemią COVID-19. W jaki sposób pandemia wpływa na dobrostan dzieci? Pandemia nie wpływa na nas w sposób losowy. Często wzmacnia wcześniejszą dynamikę i wzory nierówności. Jeśli rodzice dziecka należą do klasy średniej, prawdopodobnie są w stanie kontynuować pracę w domu. Często mają typ umiejętności ceniony przed system edukacji, więc są w stanie pomóc dziecku w lekcjach. Mają też środki na korepetytorów. Statystycznie mają lepsze warunki mieszkaniowe. Jeśli jesteś człowiekiem, który ma dobre warunki mieszkaniowe, kochającą się rodzinę, w której nikt nie stracił pracy i jest w stanie pomagać dzieciom, to pandemia może być znośna. W sytuacji, gdzie nie ma dobrych warunków mieszkaniowych, pracy, pieniędzy, są złe relacje, przemoc domowa, pandemia, nawet bez kontaktu z koronawirusem, może być przeżyciem traumatycznym. Dlatego tak ważne jest, żeby kształtując polityki publiczne w czasie i po pandemii, nie utracić zdobyczy ostatnich lat, takich jak zmniejszenie skali ubóstwa u dzieci. *Anna Gromada – socjolożka i ekonomistka, badaczka w Polskiej Akademii Nauk, współzałożycielka Fundacji Kaleckiego. Doradza rządom i organizacjom międzynarodowym w kwestiach polityki społeczno-gospodarczej.  Zdrowie, edukacja ONZ zdrowie zdrowie psychiczne"
244^„Młodzi przestali postrzegać publiczną szkołę jako przepustkę do lepszego życia” [ROZMOWA]^Anton Ambroziak^20 lutego 2021^https://oko.press/szkola-publiczna-spadek-zaufania-ekspert/^"„Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych"" - dr Paweł Marczewski komentuje sondaż Ipsos dla  Najnowszy sondaż Ipsos dla  pokazał, że lawinowo spada zaufanie do publicznej oświaty. Aż 55 proc. badanych, gdyby pieniądze nie były przeszkodą, wolałoby posłać dziecko do płatnej szkoły społecznej lub prywatnej. Dlaczego? Co z tego wynika?  rozmawia z dr. Pawłem Marczewskim, szefem działu Obywatele w forumIdei, think tanku pro publico bono Fundacji im. Stefana Batorego, w którym zajmuje się nierównościami w dostępie do usług społecznych. Anton Ambroziak, : Młodzi, starzy, kobiety, mężczyźni, mieszkańcy wsi, małych miasteczek, a także wielkomiejskich aglomeracji – wszyscy, gdyby tylko pieniądze nie były barierą, wybraliby płatną edukację niepubliczną. Co pokazał sondaż Ipsos dla ?  Paweł Marczewski, Fundacja im. Stefana Batorego: Na tym najbardziej ogólnym poziomie pokazał, że znaczna część Polek i Polaków uznaje szkoły publiczne za nieadekwatne, nie dość renomowane, a także niebezpieczne. Lęk o bezpieczeństwo uczniów pojawił się szczególnie po reformie edukacji, która skutkowała przepełnieniem części placówek, kumulacją roczników, odpływem nauczycieli z zawodu. Na pewno te dane pokazują też aspiracje. Dla części rodziców płatna szkoła z samej definicji jest lepsza. Gdy wchodzi się w szczegóły obraz staje się mniej wyraźny, bo trzeba zapytać pod jakimi względami ta szkoła ma być lepsza: czy chodzi o wyniki na egzaminach, wszechstronny rozwój dziecka, a może jeszcze coś zupełnie innego. 17 lutego 2021 A czy fantazja o lepszej, płatnej szkole nie jest po prostu odpryskiem całego systemu edukacji? Skoro skupiamy się na wyścigu po jak najlepsze wyniki to naturalne wydaje się wskazanie na szkołę, która – przez sam fakt selekcjonowania uczniów – zapewni „lepszy start”.  Myślę, że precyzyjne opisanie aspiracji wymagałoby przeprowadzenia pogłębionych badań, wywiadów jakościowych. Na pewno możemy powiedzieć, że krytyczne nastawienie wobec publicznego systemu edukacji staje się coraz bardziej rozpowszechnione. Coraz więcej rodziców jest przekonanych o jego kostyczności, o przeładowanej podstawie programowej. Dużo słyszymy o tym, że szkoła — zamiast uczyć współpracy – bez przerwy testuje, sprawdza i kontroluje. Pewnie część rodziców wskazuje na szkołę prywatną, licząc że uda im się uciec właśnie przed tą gonitwą. Najczęściej są to rodziny inteligenckie, statystycznie – na pewno mniejszość. Szukają szkół otwartych, demokratycznych, uczących kompetencji miękkich. Często chcą mieć też wpływ na program nauczania, oczywiście w ramach podstawy programowej. Myślę jednak, że sporo rodziców faktycznie marzy o szkołach rankingowych. Wychodzą z założenia, że im wcześniej zacznie się selekcja, tym lepiej wyjdą na tym ich dzieci na kolejnych progach. Musimy też pamiętać, że szkoły podstawowe i licea to dwa inne światy. Pomiędzy nimi mamy próg selekcji, który różnicuje poziom nauczania. Mamy przecież wiele, świetnych publicznych szkół średnich, do których bardzo trudno się dostać. Wymagania są tak wyśrubowane, że przyjmuje się tylko tych z najwyższymi wynikami. Kwestia tego, czy płaci się czesne czy nie, jest tu drugorzędna. Możemy oczywiście dyskutować o tym, co o jakości edukacji mówią nam rankingi, które nie mierzą wartości dodanej edukacji, a jedynie pokazują wyniki egzaminów. Na ile mamy faktycznie do czynienia z rewelacyjną pracą szkoły, a na ile do szkoły przychodzą uczniowie, którzy w każdych warunkach osiągnęliby podobne wyniki. Wydaje mi się, że kluczowa w dyskusji o selekcjonowaniu jest dziś szkoła podstawowa. To wczesna edukacja jest najważniejsza dla uczniów mniej uprzywilejowanych i to tu powstają często luki, których nie sposób potem zakopać. Średnie wyniki uczniów niepublicznych szkół podstawowych na egzaminie ósmoklasisty są o kilkanaście procent wyższe niż ich kolegów z publicznych placówek. W 2020 roku w pierwszej 50. stołecznych szkół z najwyższymi wynikami znalazły się tylko cztery samorządowe szkoły podstawowe.  No tak, ale rankingi bazują jedynie na wynikach egzaminu ósmoklasisty. Nie dowiemy się z nich, w jaki sposób szkoła podnosi kompetencje dzieci albo czy rozbudza w uczniach zainteresowania. Siłą rzeczy wśród tych szkół płatnych znajdziemy takie, które swoim sposobem nauczania i kryterium doboru uczniów będą celować w rankingi. I w tym sensie będą one spełnionym marzeniem o prawdziwie pruskiej szkole, która wyciska z uczniów ostatnie poty. Nie są to wcale szkoły ogólnorozwijające, a na pewno nie przystają do naszych wyidealizowanych wyobrażeń o wzorowych modelach edukacji, jak fiński czy holenderski. Wiemy też, że szkoły niepubliczne często odnoszą sukcesy kosztem wielokrotnej selekcji. Słyszymy historie o uczniach, którzy są wypychani ze szkół, bo nie dociągają do najlepszych wyników. Jestem więc sceptyczny w pokazywaniu przepaści między jakością publicznych i prywatnych placówek w oparciu o rankingi. Odłóżmy na bok renomę szkół i nietrafione rankingi. Egzamin ósmoklasisty budowany jest na wzór badań PISA, które zamiast wiedzy sprawdzają kompetencje. Skoro uczniowie publicznych placówek osiągają średnio znacznie gorsze wyniki, szczególnie w części matematycznej i językowej, to chyba pokazuje nam pewien niepokojący trend.  Tyle że to nie jest tak, że to polska szkoła publiczna jest o wiele gorsza w uczeniu kompetencji, niż szkoły niepubliczne w naszym kraju. Uśrednione lepsze wyniki w teście PISA uzyskują uczniowie szkół niepublicznych we wszystkich krajach OECD. Do szkół niepublicznych trafiają po prostu na ogół uczniowie z lepszym zapleczem społeczno-ekonomicznym. 13 listopada 2020 Możemy spodziewać się niestety, że konieczność nauki zdalnej w czasie pandemii tylko pogłębi te różnice. Na podstawie danych OECD wiemy, że wyróżnikiem klasowym w czasie pandemii stało się utrzymanie motywacji. O sukcesie edukacyjnym decydują kwestie miękkie, o które wydaje się, że łatwiej zadbać w szkole społecznej, gdzie nauczyciel ma więcej czasu na indywidualną pracę z dzieckiem, a także ogólnie w domach, w których rodzice mają czas i zasoby, żeby intensywnie wspierać edukację swoich dzieci. W naszym badaniu to osoby młode najchętniej wybrałaby szkołę niepubliczną. Czy to po prostu rozczarowanie własnymi doświadczeniami?  Myślę, że rozczarowanie własnym doświadczeniem w zestawieniu z oczekiwaniami. Najmłodsze pokolenie wyrastało w micie edukacji jako przepustki do podwyższenia standardu życia: lepszej pracy, lepszych zarobków. I to dla nich zderzenie aspiracji z rzeczywistością było dużo bardziej bolesne niż dla starszych. W wielu badaniach wychodziło, że to pokolenie ich rodziców i dziadków bardziej ceni szkołę jako źródło sukcesu. W tym sensie, młodzi na szkołę prywatną mogą po prostu projektować swoje – często niezrealizowane – aspiracje i marzenia. Z badań CBOS wynika, że rośnie nam najbardziej lewicowe pokolenie: nie powinniśmy obserwować zwrotu przynajmniej części z nich w stronę usług publicznych?  Niekoniecznie. Ta lewicowość w badaniach CBOS nie była doprecyzowana. Niekoniecznie musi chodzić o pakiet znany powojennym pokoleniom jako socjaldemokracja, w którym chodziło o rozbudowane państwo dobrobyty, redystrybucję, dobrze sfinansowane usługi publiczne. Bardzo możliwe, że lewica, która nadchodzi oznacza coś zupełnie innego, bardziej kulturowego, czyli troskę o klimat, prawa mniejszości. Może to być też prosty wyraz sympatii politycznych. W 2019 roku w badaniu CBOS na zlecenie Fundacji im. Stefana Batorego 30 proc. rodziców przyznało, że gdyby mogło, zdecydowałoby się na szkołę prywatną. W sondażu Ipsos nie mieliśmy pytania filtrującego, ale w grupach, w których statystycznie znajdziemy rodziców, odsetek osób, które wskazały płatne szkoły był nawet dwukrotnie wyższy. Czy możemy z tego wyciągać wnioski? Nie sposób porównywać tych wyników bez żadnych zastrzeżeń i to nie tylko dlatego, że pytania zadano w nich nieco inaczej. Przede wszystkim nasze badanie było wykonane półtora roku temu, w zupełnie innych okolicznościach. Nie mieliśmy pandemii i nauczania zdalnego. Byliśmy za to w apogeum strajku nauczycieli. Myślę, że gdybym miał ocenić, co może zniechęcać Polaków od szkół publicznych, to powiedziałbym właśnie o doświadczeniach ostatniego roku: problemach z nauczaniem zdalnym, utrzymaniem motywacji, sprowadzeniem edukacji do sprawdzania wiedzy. Tak naprawdę niewiele wiemy o tym, jak wygląda porównanie edukacji zdalnej w szkołach niepublicznych i publicznych. Myślę, że intuicja badanych jest taka, że te płatne dają sobie lepiej radę w nadzwyczajnych okolicznościach, bo mają lepszą infrastrukturę czy mniejsze klasy. Na płatną szkołę niepubliczną zdecydowanie częściej wskazywali też mieszkańcy dużych miast niż wsi. Czy to po prostu kwestia dostępu do oferty edukacyjnej?  Zdecydowanie tak. W dużym mieście prywatna szkoła jest elementem doświadczenia: twojego albo otoczenia, wielu rodziców może nie mieć dziecka w szkole niepublicznej, ale zna kogoś, kto ma. Na wsi takich placówek jest mniej, choć i tam funkcjonuje jest sieć dobrze działających szkół społecznych, które próbują odejść od centralizacji. Inne badania pokazują też, że płatna szkoła prywatna na wsi uchodzi za fanaberię. Jest to duży wydatek, który wydaje się być nieopłacalny, również dlatego, że do najbliższej szkoły niepublicznej jest na ogół bardzo utrudniony dojazd. Poza tym jeśli lokalna szkoła jest nieduża, a kontakt między rodzicami a kadrą nauczycielską dobry, to duże nakłady finansowe na prywatną edukację dziecka nie wydają się sensownym wyborem. Migracja dzieci z rodzin o wyższym kapitale społeczno-ekonomicznym do szkół prywatnych i społecznych to zjawisko, które obserwujemy od lat. Największą falę odnotowano w 2018 roku, po reformie edukacji. Czy powinniśmy się obawiać coraz większego rozwarstwienia? Szczerze mówiąc po reformie spodziewaliśmy się skokowego wzrostu uczniów uczących się w szkołach niepublicznych. Wzrost był, ale stabilny. Ekspansja oświaty niepublicznej ma swoje oczywiste ograniczenia związane z pieniędzmi i dostępnością. Gdy musisz płacić, a dodatkowo okazuje się, że dziecko trzeba jeszcze dowozić na lekcje, to raczej odpuszczasz. Jaką twarz mają więc polskie nierówności edukacyjne? Wbrew pozorom są bardziej pochowane. Używając skrótu myślowego powiedziałbym, że polskie nierówności edukacyjne mają oblicze korepetytora. Nie trzeba wyjmować dziecka z systemu, by tworzyły się wyrwy nie do zasypania. Często „wygrywają” ci, którzy potrafią wykorzystać ofertę publiczną, a do tego uzupełniają ją rozmaitymi zajęciami dodatkowymi. I niekoniecznie są to ci zamożniejsi, raczej ci najlepiej wykształceni i za największymi aspiracjami. Za to nierówności majątkowe w edukacji faktycznie przebiegają na linii płatne-publiczne. 25 stycznia 2021 Co najbardziej powinno nas martwić w badaniu ? Najbardziej niepokojące jest to, że Polacy tracą zaufanie do szkoły publicznej. Innymi słowy, tracą zaufanie do państwa, którego podstawową funkcją jest dostarczanie bezpłatnej edukacji. Myślę, że publiczna szkoła powoli dogania opinią publiczny system ochrony zdrowia. Dlaczego to niepokojące? Bo każda reforma będzie napotykać opór społeczny. A to oznacza, że usługi publiczne tracą zdolność samonaprawy. Edukacja, nierówności reforma edukacji szkoła"
245^W zamarzniętym Teksasie grzeją tylko spory o to, kto zawinił. Republikanie mogą stracić ten stan^Piotr Tarczyński^19 lutego 2021^https://oko.press/w-zamarznietym-teksasie-grzeja-tylko-spory-o-to-kto-zawinil/^Dlaczego stan wydobywający na potęgę ropę naftową i gaz ziemny (41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Bo republikanie odmówili podłączenia stanu do sieci ogólnokrajowej Burza śnieżna Uri (bo taką nieoficjalną nazwę jej nadano) przyniosła atak zimy, jakiego w Stanach Zjednoczonych nie widziano od lat. Temperatury poniżej zera utrzymują się na obszarze prawie całego kraju, cieplej jest właściwie tylko na wybrzeżu Kalifornii, w Georgii i na Florydzie. Federalna agencja meteorologiczna szacuje, że ekstremalnych warunków pogodowych doświadcza w tej chwili ponad 100 milionów Amerykanów. Wstrzymano szczepienia przeciw koronawirusowi w Nowym Jorku, a transport publiczny w Chicago ulega jednej awarii za drugą. O ile jednak mieszkańcy Środkowego Zachodu czy Wschodniego Wybrzeża są do zimy przyzwyczajeni, o tyle stany południowe rzadko mają do czynienia z intensywnymi opadami śniegu i niskimi temperaturami. Brakuje pługów do odśnieżania dróg, a kierowcy nie potrafią jeździć po oblodzonych nawierzchniach, dochodzi więc do wielu wypadków, są ofiary śmiertelne. Nigdzie sytuacja nie jest tak dramatyczna, jak w Teksasie, drugim co do wielkości stanie kraju, zarówno pod względem terytorium, jak i ludności. Mieszkańcy „stanu samotnej gwiazdy” lubią się przechwalać, że „w Teksasie wszystko jest większe” i rzeczywiście tak jest. Również jeśli chodzi o skutki katastrofalnego ataku zimy. W niektórych rejonach zarejestrowano temperatury nienotowane od stu lat, jest tam zimniej, niż w północnym stanie Maine czy w niektórych częściach Alaski. W Houston, największym mieście stanu, było w poniedziałek -7 stopni, a w Dallas nawet -13. Mróz nie ustępuje, władze zalecają unikać podróży i nie opuszczać domów – sęk w tym, że w części domów jest prawie tak zimno, jak na zewnątrz. W środę 17 lutego prawie 3 miliony Teksańczyków nie miało prądu – dla niektórych był to już trzeci taki dzień. Kilka osób już straciło życie, próbując się ogrzać – w pożarach, wywołanych awarią piecyków, czy zatruci tlenkiem węgla, bo spędzali noc w samochodach z włączonym silnikiem. Kiedy w czwartek udało się przywrócić dostawy prądu, największym problemem okazała się woda pitna: w zamarzniętych rurach nie ma odpowiedniego ciśnienia i władze niektórych miast, np. Austin, stolicy stanu, zalecają picie wyłącznie wody przegotowanej. Zalecenie to obejmuje w sumie około 7 milionów ludzi. Problem w tym, że zamarznięte rury pękają i mieszkańcy tracą też dostęp do wody. Szacuje się, że problem ten dotknął 13 milionów Teksańczyków. Ludzie chronią się w kościołach, noclegowniach, nawet galeriach handlowych. Synoptycy zapowiadają kolejne burze śnieżne, poprawa pogody może nastąpić dopiero w weekend. Republikańskie władze stanu, które nieraz kpiły z rzekomo niekompetentnych władz liberalnej Kalifornii, gdzie latem często dochodzi do przerw w dostawie prądu, kompletnie nie radzą sobie z usuwaniem skutków awarii. Gubernator Greg Abbott próbuje zrzucić całą winę na energię odnawialną, dzielnie sekunduje mu w tym telewizja Fox News, która trąbi, że tak właśnie będzie w całym kraju, jeśli Demokraci wprowadzą swój Zielony Nowy Ład. Do tego dochodzą klasyczne dla prawicy kpiny z globalnego ocieplenia (bo skoro opady śniegu, to jakie znowu ocieplenie), które doskonale znamy z własnego podwórka. 14 lutego 2021 Eksperci powtarzają jednak, że to nie energia odnawialna odpowiada za dzisiejszy kryzys: owszem, niektóre wiatraki rzeczywiście zamarzły, ale energia wiatrowa dostarcza jedynie 7 procent zimowej produkcji prądu w tym stanie. Reszta pochodzi z paliw kopalnych, przede wszystkim z gazu ziemnego – a gazociągi również zamarzły. Teksańska infrastruktura energetyczna, bez względu na to, z jakiego źródła pochodzi prąd, po prostu nie wytrzymuje ekstremalnych temperatur. Republikanie obwiniający o dzisiejszy kryzys Demokratów to klasyczny przykład kieszonkowca krzyczącego „Łapać złodzieja!”. Za problemy Teksasu z dostarczaniem prądu w przeważającej mierze odpowiadają władze stanu – czyli od ćwierć wieku Republikanie. To oni kontrolują obie izby stanowej legislatury (od 2003 roku), Abbott zaś jest trzecim kolejnym gubernatorem z tej partii, po George’u W. Bushu, późniejszym prezydencie, i Ricku Perrym, sekretarzu energii (sic!) w gabinecie Trumpa. Dlaczego stan wydobywający na potęgę ropę naftową i gaz ziemny (odpowiednio 41 i 25 procent całego amerykańskiego wydobycia), największy producent energii elektrycznej w kraju, nie może dostarczyć prądu swoim mieszkańcom? Powód jest tyleż technologiczny, co polityczny. Kontynentalne Stany Zjednoczone (czyli 48 stanów, bez Alaski i Hawajów) podzielone są na trzy sieci elektroenergetyczne – wschodnią i zachodnią, rozgraniczone Górami Skalistymi, oraz teksańską właśnie. Teksas celowo utrzymuje własną sieć, ERCOT (Electric Reliability Council of Texas), bo w ten sposób nie następuje przesyłanie prądu przez granice stanowe i unika się kontroli FERC, federalnej agencji regulującej kwestie energetyczne. „Nie zadzieraj z Teksasem”, „Nie mieszajcie się w sprawy Teksasu” itd., to bardzo popularne hasła w stanie, który nieustannie podkreśla swoją wyjątkowość i niezależność od władzy w Waszyngtonie. Teksańczycy chcieli „rządzić się sami” i ERCOT, czyli „energetyczna wyspa”, to praktyczny wymiar tej niezależności – jako że są „energetyczną wyspą”, nie da się łatwo uzupełnić niedoborów energią z sąsiednich stanów. Równo dziesięć lat temu Teksas doświadczył podobnej katastrofy: surowa zima doprowadziła do przerw w dostawie prądu, ale – jak dziś widać – nie wyciągnięto z tego żadnej nauczki. Zaniedbano remonty, nie ulepszono sieci energetycznej, a przede wszystkim nie utrzymywano rezerw na poziomie zalecanym przez FERC. Teksańskie wiatraki zamarzły, bo nie zabezpiecza się ich przed mrozem, w przeciwieństwie do infrastruktury w północnych stanach, gdzie zima nie jest ewenementem. Iowa (stan też republikański) aż 40 procent prądu pozyskuje z wiatraków, a jednak nie doświadcza teraz tego, co „stan samotnej gwiazdy”. Teksas – przygotowany do wzrostu zużycia prądu w lecie – okazał się kompletnie nieprzygotowany na gwałtowny wzrost zapotrzebowania na energię elektryczną zimą. Znamienne, że te części stanu, które nie podlegają pod ERCOT (czyli np. miasto El Paso, przy samej granicy z Nowym Meksykiem), nie doświadczyły żadnych przerw w dostawach prądu. Ledwie dwa tygodnie temu gubernator Abbott pomstował na administrację Bidena, że chce ograniczyć wydobycie paliw kopalnych, walczyć ze zmianą klimatu; zapowiadał pozwy wobec rządu federalnego, który chce się mieszać w sprawy Teksasu. W grudniu, po przegranych przez Trumpa wyborach prezydenckich, lokalne władze Partii Republikańskiej zaczęły przebąkiwać coś o secesji – jak to się czasem zdarza w stanie, który lubi podkreślać, że do unii przystąpił dobrowolnie, wyrzekając się niepodległości. 175. rocznica aneksji przez Stany Zjednoczone Republiki Teksasu (aneksji za porozumieniem stron, dodajmy) minęła zresztą dopiero co, w grudniu 2020 roku. Ubiegłego lata teksański senator Ted Cruz kpił z władz Kalifornii, które z powodu upałów – i katastrofalnych pożarów lasów – apelowały o ograniczenie zużycia prądu. „Kalifornia nie jest w stanie zapewnić podstawowych funkcji cywilizacji, jak dostarczania prądu”, pisał na Twitterze. W miniony weekend, razem z drugim senatorem z Teksasu, Johnem Cornynem, zaapelował do Abbotta, by poprosił Waszyngton o pomoc dla dotkniętego kataklizmem stanu – po czym w środę, jak gdyby nigdy nic, poleciał na wakacje do słonecznego Meksyku, co wzbudziło oburzenie nawet części Republikanów. Samowystarczalność i niezależność Teksasu okazała się iluzją. Dzień po prośbie gubernatora prezydent Biden zatwierdził pomoc FEMA, Federalnej Agencji Zarządzania Kryzysowego. Warto przypomnieć, że kiedy w 2020 roku Kalifornia walczyła z pożarami, Trump na finiszu kampanii wyborczej, początkowo odmówił wsparcia stanowi, który głosuje na Demokratów – zmienił zdanie dopiero po krytycznych opiniach części kalifornijskich Republikanów oraz błaganiach gubernatora tego stanu. O zmianie nastrojów politycznych w Teksasie mówi się od dawna – przemiany demograficzne sprawiają, że Demokraci optymistycznie patrzą na swoje szanse w kolejnych wyborach. Nieudolność obecnych, republikańskich władz może mieć efekt podobny do tego, jaki miał dla całego kraju huragan Katrina z roku 2005 – fatalne zarządzenie kryzysowe, liczne błędy, śmierć blisko dwóch tysięcy osób, przyczyniły się do klęski Republikanów i przejęcia władzy w Kongresie przez Demokratów. Wybory na gubernatora Teksasu już za rok. Świat, Joe Biden, energetyka katastrofa klimatyczna OZE USA
246^Czteropasmówką w bagna. S16 przetnie Krainę Wielkich Jezior Mazurskich i Biebrzański Park Narodowy^Robert Jurszo^19 lutego 2021^https://oko.press/s16-przetnie-kraine-wielkich-jezior-mazurskich-i-biebrzanski-park-narodowy/^Trudno w to uwierzyć, ale Generalna Dyrekcja Dróg Krajowych i Autostrad planuje poprowadzić drogę ekspresową S16 przez dwa unikalne na skalę europejską ekosystemy: Krainę Wielkich Jezior Mazurskich oraz Dolinę Biebrzy, w tym Biebrzański Park Narodowy. Kilkanaście organizacji złożyło protest „Kraina Wielkich Jezior Mazurskich i Dolina Biebrzy są unikalnymi krajobrazami stanowiącymi dziedzictwo przyrodnicze Polski i Europy, dlatego powinna być opracowana właściwa dla tego obszaru polityka transportowa, która nie pozwoli zostać tym regionom wykluczonym komunikacyjnie, ale jednocześnie nie zniszczy ich walorów” – pisze kilkanaście organizacji ekologicznych i przyrodniczych w złożonej dziś petycji do ministrów: infrastruktury, klimatu i środowiska, finansów oraz do Generalnej Dyrekcji Dróg Krajowych i Autostrad (GDDKiA). Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska.Adresatami apelu są:Minister Infrastruktury Andrzej AdamczykMinister Klimatu i Środowiska Michał KurtykaMinister Finansów, Funduszy i Polityki Regionalnej Tadeusz KościńskiGeneralny Dyrektor GDDKiA Tomasz ŻuchowskiDyrektor GDDKiA w Olsztynie Mirosław NicewiczDyrektor GDDKiA w Białymstoku Wojciech Borzuchowski  Apel podpisały: Stowarzyszenie na rzecz Ochrony Krajobrazu Kulturowego Mazur „Sadyba”, Inicjatywa Społeczna „Ratujmy Mazury”, Fundacja Dla Biebrzy, Stowarzyszenie Pracownia na rzecz Wszystkich Istot, Greenpeace Polska, Fundacja Greenmind, Fundacja Psubraty, Towarzystwo Przyjaciół Słońska „Unitis Viribus”, Górnośląskie Towarzystwo Przyrodnicze, Ogólnopolskie Towarzystwo Ochrony Ptaków, Centrum Ochrony Mokradeł oraz Fundacja WWF Polska. Adresatami apelu są: Sygnatariusze domagają się: Jak podał PAP, rzecznik białostockiego oddziału GDDKiA Rafał Malinowski poinformował, że Dyrekcja odniesie się do postulatów z petycji „w ustawowym terminie”. 24 grudnia 2020 S16 ma połączyć „Via Baltica” i „Via Carpatia”. W praktyce oznacza to skumulowanie tranzytu do państw bałtyckich przez Mazury i Biebrzański Park Narodowy. Organizacje boją się znaczącego wzrostu natężenia ruchu pojazdów ciężarowych, hałasu, a także zniszczenia unikatowych na skalę europejską walorów przyrodniczych tych obszarów. „Zdewastowany zostanie atrakcyjny krajobraz i miejsca licznie odwiedzane przez turystów, co napędza dziś lokalną ekonomię. Kosztowna budowa na podmokłych terenach czteropasmowej drogi niepotrzebnie obciąży zwielokrotnionymi kosztami kieszeń podatników”. Trudno się dziwić tym obawom, bo wystarczy zobaczyć, jakie tereny przetnie S16. W przypadku odcinka biegnącego przez Krainę Wielkich Jezior Mazurskich (trasa Mrągowo – Orzysz – Ełk) w wybranym w grudniu 2020 roku wariancie B będą to: 1 lutego 2021 Ponadto, niedaleko lub w bezpośredniej bliskości planowanego przebiegu trasy znajdują się rezerwaty przyrody: Ostoja Bobrów Bartosze, Jeziorko koło Drozdowa, Jezioro Łuknajno, Jeziora Mazurskie oraz Bagna Nietlickie. A także obszary Natura 2000: Jezioro Łuknajno, Ostoja Piska i Murawy na Poligonie Orzysz. Z kolei na odcinku przebiegającym przez Dolinę Biebrzy (trasa Ełk – Knyszyn) przetnie: Niedaleko bądź w bezpośredniej bliskości znajdą się obszary Natura 2000: Ostoja Narwiańska i Bagienna Dolina Narwi, a także tereny Narwiańskiego Parku Narodowego. 14 grudnia 2020 „Niezbędne jest przeprowadzenie strategicznej oceny oddziaływania na środowisko dla całej inwestycji zamiast sztucznego cięcia jej na krótkie odcinki. Decyzja o wyborze przebiegu tej inwestycji liniowej powinna zapaść na podstawie analiz społecznych, ekonomicznych, środowiskowych i transportowych wszystkich możliwych tras alternatywnych” – mówi Małgorzata Górska z Fundacji Greenmind. Małgorzata Stanek z Fundacji dla Biebrzy podkreśliła, że pomysł poprowadzenia S16 przez tak cenne przyrodniczo tereny przeczy jakimkolwiek standardom ochrony przyrody w Polsce. Jej zdaniem rozwiązaniem jest budowa obwodnicy Wielkich Jezior Mazurskich i Doliny Biebrzy, tak jak buduje się obwodnice miast. Pozwoliłoby to zachować bez uszczerbku cenne przyrodniczo obszary, a jednocześnie przeprowadzić ruch tirów tam, gdzie nie będzie on uciążliwy dla przyrody i mieszkańców. „Postępujący kryzys klimatyczny i szybki spadek różnorodności biologicznej wymagają zasadniczej zmiany podejścia do zarządzania przestrzenią i potraktowania w sposób priorytetowy ochrony naturalnych ekosystemów” – podkreśla dr hab. Wiktor Kotowski z Uniwersytetu Warszawskiego i Centrum Ochrony Mokradeł. Zaznacza, że chodzi tu nie tylko o ochronę gatunków, ale zabezpieczenie tzw. usług ekosystemowych, które – również nam – świadczą, np. regulacja klimatu, oczyszczanie wód. „Na kontynencie europejskim, gdzie wpływ człowieka na strukturę krajobrazu był szczególnie znaczący, duże obszary naturalnej przyrody należy uznać za nienaruszalne” – mówi naukowiec. Ekologia, Biebrzański Park Narodowy kraina wielkich jezior mazurskich s16
247^Rok 2020 ekstremalnie ciepły. Mieliśmy najcieplejszą zimę w historii pomiarów temperatury^Robert Jurszo^19 lutego 2021^https://oko.press/rok-2020-ekstremalnie-cieply-mielismy-najcieplejsza-zime-w-historii-pomiarow-temperatury/^Instytut Meteorologii i Gospodarki Wodnej opublikował pierwszy raport o stanie klimatu Polski w roku 2020. Jasno pokazuje, że globalne zmiany klimatu dotyczą również Polski Niech mróz i śnieg za oknem was nie zmyli. Średnie temperatury cały czas rosną. Jak to się dzieje? Mówił o tym w rozmowie ze mną prof. Szymon Malinowski: 14 lutego 2021 Potwierdza to raport IMGW, pierwszy taki roczny raport opracowany przez ten instytut. „Rok 2020 był drugim najcieplejszym rokiem od początku regularnych pomiarów instrumentalnych na ziemiach polskich. Cieplejszy był jedynie rok 2019” – czytamy w raporcie „Klimat Polski 2020” opublikowanym 16 lutego 2021 roku przez Instytut Meteorologii i Gospodarki Wodnej – Państwowy Instytut Badawczy (IMGW-PIB). Okazuje się też, że zima 2019/2020 była najcieplejszą zimą w historii pomiaru temperatury na ziemiach polskich. „Rok 2020 należy zaliczyć do ekstremalnie ciepłych, jeśli wziąć pod uwagę średnią dla Polski”. W kolejnych latach IMGW-PIB zamierza przygotowywać następne tego rodzaju raporty o stanie polskiego klimatu. 15 lutego 2021 Opracowanie wskazuje również na to, że w Polsce jest coraz cieplej. Od 1951 do 2020 roku temperatura powietrza wzrosła o ponad 2 st. C. Największy skok, o 2,1 st. C, odnotowano w pasie pojezierzy oraz na obszarze nizin, Podkarpacia i Karpat. Najmniejszy – o 1,8 st. C – w Sudetach. Natomiast zdecydowanie w ciągu ostatnich 70 lat wzrosły temperatury zimą i latem: kolejno o 2,5 st. C, a lata – o 1,9 st. C. „Analiza serii historycznych pokazuje, że od 1851 roku temperatura powietrza w wybranych dużych miastach Polski wzrosła w zakresie od 1,4°C do 2,3°C. Należy podkreślić, że w ciągu ostatnich 40 lat tempo wzrostu temperatury w dużych aglomeracjach miejskich istotnie się zwiększyło” – czytamy w opracowaniu. Raport zawiera wykres, który pokazuje wzrost temperatury na obszarze całego kraju od 1950 roku do dziś w podziale na regiony fizjogeograficzne. „Wyraźnie widoczny jest proces ocieplenia. W miarę przesuwania się wzdłuż osi czasu kolory chłodne są zastępowane przez ciepłe. Taka zmiana barw odzwierciedla zachodzący we wszystkich regionach proces ocieplania się klimatu. Temperatury wzrastają!” – czytamy w raporcie. Zaś wzrost średniej temperatury pokazuje poniższy wykres. Trend wynosi 0,29 st. C na 10 lat. Raport pokazuje również, że w 2020 roku był problem z wodą. W centralnej ziemia oddawała więcej wody przez parowanie, niż jej przyjmowała z opadami. Występowały też kilkudziesięciodniowe okresy bezopadowe. Natomiast wiosną i latem zdarzały się gwałtowne i silne opady, które prowadziły do lokalnych wezbrań i podtopień. Ten scenariusz powtórzył się w październiku. Tego rodzaju zmiana struktury opadów od lat jest coraz wyraźniej dostrzegalna w Polsce. Mówił o tym w jednym z wywiadów dla  dr hab. Zbigniew Karaczun: „Od lat obserwujemy też zmniejszenie ilości opadów o niskiej częstotliwości. Deszczowe tygodnie, podczas których opady nie są intensywne, ale wolno i równomiernie nawadniają glebę, zastępują dziś tzw. deszcze nawalne bądź katastrofalne. Czyli gwałtowne ulewy, kiedy podczas kilkunastu czy kilkudziesięciu minut spada tyle wody, ile zwykle w miesiąc”. 1 sierpnia 2018 Ekologia, katastrofa klimatyczna klimat
248^PO zmienia zdanie o aborcji. A Polacy? Większość chce legalnego zabiegu w trudnej sytuacji [SONDAŻ]^Magdalena Chrzczonowicz^18 lutego 2021^https://oko.press/po-zmienia-zdanie-o-aborcji-a-polacy-wiekszosc-chce-legalnego-zabiegu-w-trudnej-sytuacji-sondaz/^52 proc. Polek i Polaków uważa, że prawo powinno zezwalać na aborcję, gdy kobieta jest w trudnej sytuacji osobistej. Uważają tak przede wszystkim młodzi oraz wyborcy Lewicy i Koalicji Obywatelskiej - wynika z sondażu Ipsos dla  Platforma Obywatelska ogłosiła w czwartek 18 lutego swoje stanowisko w kwestii przerywania ciąży – opowiedziała się za prawem do aborcji do 12. tygodnia ciąży. Warunek? „Wyjątkowo trudna sytuacja” kobiety oraz konsultacja z lekarzem i psychologiem. Wg sondażu Ipsos dla  takie stanowisko powinno być dobrze przyjęte przez większość Polek i Polaków. Ankietowanym zadaliśmy następujące pytanie: „Pana/Pani bliska znajoma chce przerwać ciążę z powodu ciężkich warunków życiowych lub trudnej sytuacji osobistej. Czy uważa Pan(i), że prawo powinno jej na to zezwalać czy zakazywać?” Na tak zadane pytanie ponad połowa respondentów odpowiedziała: „Prawo powinno jej na to zezwalać”. To o 3 pkt proc. mniej niż w kwietniu 2018 roku, kiedy zadaliśmy bardzo podobne pytanie: „Proszę sobie wyobrazić, że Pana/Pani bliska znajoma chce przerwać ciążę z powodu trudnej sytuacji osobistej. Czy uważa Pan\i, że prawo nie powinno jej tego zakazywać / prawo powinno jej tego zakazywać”. Wtedy 55 proc. odpowiedziało, że prawo nie powinno zakazywać kobiecie aborcji. Warto jednak zaznaczyć, że opcja „brak zakazu” mogła być łatwiejsza do akceptacji przez część ankietowanych niż „zezwolenie”. Sondaże dotyczące aborcji są bardzo czułe na sposób zadania pytania. Więcej piszemy o tym w dalszej części tekstu. 27 kwietnia 2018 Z całą pewnością można powiedzieć, że spektakularna zmiana postaw nastąpiła wśród najmłodszych badanych w grupach wiekowych. W najnowszym sondażu aż 76 proc. najmłodszych dorosłych Polaków (18-29 lat) wybrało opcję „zezwalać”. W 2018 roku w tej grupie za brakiem zakazu opowiedziało się tylko 61 proc.. Widać tutaj wyraźnie skutki protestów po wyroku TK Julii Przyłębskiej, których fenomenem był właśnie udział najmłodszych, także tych poniżej 18. roku życia.   W kolejnych grupach wiekowych także dominuje „zezwolenie”, ale już nie tak zdecydowanie. Na aborcję w trudnej sytuacji nie godzą się jedynie najstarsi – dużo bardziej konserwatywni, częściej związani z Kościołem katolickim i najczęściej głosujący na PiS, który opowiada się za niemal całkowitym zakazem aborcji. Ale nawet w tej grupie przewaga opcji „zakazywać” nie jest duża. Na pozór wyniki kobiet i mężczyzn są identyczne – 52 proc. kobiet i 52 proc. mężczyzn wybrało odpowiedź „zezwalać”. Ale gdy skrzyżujemy płeć z wiekiem różnice wychodzą na jaw. Młode (18-39 lat) kobiety są bardziej liberalne niż mężczyźni w tym samym wieku. Jeszcze większa różnica jest w grupie 40- i 50-latków – 56 proc. kobiet i 49 proc. mężczyzn wybrało odpowiedź „zezwalać”. To nie zaskakuje, bo większość badań pokazuje, że kobiety, szczególnie młode, są bardziej liberalne. Liberalna postawa wśród 50-latek może natomiast wynikać z tego, że pamiętają one jeszcze czas, w którym aborcja była dostępna praktycznie „na żądanie” (do 1993 roku). W najstarszej grupie tendencja się odwraca – to mężczyźni są bardziej liberalni. Kobiety po 60. r.ż także częściej niż mężczyźni głosują na PiS. W elektoracie KO postawy liberalne dominują już od dawna. W sondażu z 2018 roku 70 proc. wyborców PO uznało, że prawo nie powinno zabraniać aborcji, gdy kobieta jest w złej sytuacji osobistej. W najnowszym sondażu nastąpiła ledwie widoczna zmiana – 73 proc. wyborców KO wybrało odpowiedź „zezwalać”. Zmalał także zdecydowanie odsetek przeciwników prawa do aborcji, ale wzrósł odsetek niezdecydowanych. W 2021 roku to 14 proc., gdy w 2018 było to tylko 8 proc. W tym miejscu trzeba przypomnieć, że w 2021 roku pytamy wyborców KO (PO + Nowoczesna + Zieloni), a w 2018 pytaliśmy osobno wyborców PO i Nowoczesnej. Postawy wyborców Nowoczesnej były zawsze nieco bardziej progresywne i stąd może wynikać nieznaczne przesunięcie. Zdecydowanie przeciwko jest elektorat PiS. Aż 70 proc. wybrało odpowiedź „zakazywać”. To wzrost postaw konserwatywnych wśród wyborców PiS w porównaniu do sondażu z 2018 roku. Wtedy odpowiedź „prawo powinno tego zakazywać” wybrało 56 proc., a odpowiedź „prawo nie powinno tego zakazywać” – 31 proc. Mniej progresywna postawa wyborców PiS może skutkiem dwóch czynników. Po pierwsze, działa propaganda antyaborcyjna, szczególnie ostra po wyroku TK Julii Przyłębskiej. Po drugie, elektorat PiS od 2018 roku mocno się skurczył. W sondażu przeprowadzonym przez Ipsos dla  trzy lata temu na rządzącą partię chciało głosować 39 proc., teraz – tylko 29 proc. Może to oznaczać, że z PiS odpłynęły osoby bardziej centrowe, które głosowały na ugrupowanie Jarosława Kaczyńskiego, ale niekoniecznie zgadzały się ze wszystkimi jego postulatami. Teraz przy rządzących pozostał twardy elektorat, bardziej konserwatywny, który podziela wszystkie poglądy partii. Warto też zauważyć liberalną postawę wyborców Polski 2050 Szymona Hołowni – 67 proc. wyborców tej formacji wybrało odpowiedź „zezwalać”. Najczęściej za prawem do aborcji są osoby z wyższym, a potem ze średnim wykształceniem. Warto jednak zwrócić uwagę na dość liberalne postawy w grupie z wykształceniem podstawowym. Być może po części wynika to z faktu, że osoby z niższym wykształceniem, czyli często mniej zamożne, mają ograniczone możliwości uzyskania dostępu do aborcji, bo np. nie stać ich na zabieg za granicą. Musza zatem liczyć w tej sprawie wyłącznie na państwo. Bardzo podobne – niemal identyczne – wyniki uzyskaliśmy w sondażu z 2018 roku. Pytanie, które postawiliśmy w omawianym sondażu różni się od zadawanych wcześniej. Dotyka bardziej prywatnej perspektywy i odwołuje się do konkretu – nie pytamy, co respondent ogólnie myśli o aborcji, ale jakie regulacje prawne uważałby za najlepsze, gdyby sytuacja dotyczyła osoby mu bliskiej. Wyniki w tak postawionych pytaniach wypadają zazwyczaj bardziej „pro-choice” niż w pytaniach ogólnych, np. „Czy jesteś za liberalizacją ustawy aborcyjnej”. Taką dwoistość postaw Polaków opisywał w rozmowie z  lekarz ginekolog: „Bo widzi pani, u mnie było dużo takich pacjentek, co były za zakazem przerywania ciąży, ale przerywały. Przychodzi pacjentka, mówi, że chce przerywać ciążę z powodu wad płodu, bo jej sytuacja jest wyjątkowa. Ale generalnie jest przeciwko. Wiele lat temu przyszedł do mnie znany działacz pro-life z córką. Oczywiście jest przeciwko aborcji, ale córka to co innego, córka tego nie zniesie, ta sytuacja jest wyjątkowa. Terminację ciąży wykonała za granicą. Teraz jest szczęśliwą mamą dwojga dzieci. A rzeczywiście wcześniejsza sytuacja pewnie by ją przerosła”. 5 lutego 2021 To wynik prawnej i moralnej presji antyaborcyjnej, którą obserwujemy w Polsce od 30 lat zarówno ze strony Kościoła, jak i kolejnych ekip rządzących. Po zmianie prawa w 1993 roku postawy Polaków stopniowo stawały się coraz bardziej konserwatywne. Co nie zmieniało faktu, że aborcje były wykonywane, ale za granicą lub w podziemiu. Trwający od 1993 roku tzw. kompromis aborcyjny zakończył wyrok Trybunału Konstytucyjnego Julii Przyłębskiej. Ipsos dla  zadał jeszcze jedno pytanie: jak respondenci oceniają decyzję Trybunału. Wyrok ogłoszony w październiku 2020 roku, a opublikowany w styczniu 2021, praktycznie likwiduje legalną aborcję w Polsce. W mocy pozostają dwie przesłanki, ale procent wykonywanych aborcji z tych powodów jest znikomy. Źle decyzje TK ocenia aż 73 proc. Polaków. Wyniki dla tego pytania opisała Dominika Sitnicka: 16 lutego 2021 Koniec tzw. kompromisu zmusił partie opozycyjne do dyskusji na temat aborcji. Strajk Kobiet i Lewica zdecydowanie opowiadają się za prawem do aborcji do 12. tygodnia ciąży. PO, która do tej pory jak ognia unikała tematu i obstawała przy ustawie z 1993 roku, rozpoczęła wewnętrzną dyskusję i dzisiaj, 18 lutego, ogłosiła jej wynik: zdecydowano, że aborcja powinna być dostępna do 12. tygodnia ciąży po obowiązkowej konsultacji z psychologiem i lekarzem. To oznacza, że obecnie większość partii opozycyjnych opowiada się za prawem kobiety do wyboru: to Lewica, Zieloni, Nowoczesna, Inicjatywa Polska i Platforma Obywatelska, natomiast Polska 2050 nie ma w tej sprawie jasnego stanowiska. PSL opowiada się za zakazem aborcji z trzema wyjątkami. Konfederacja chce niemal całkowitego zakazu aborcji. 18 lutego 2021 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Prawa człowieka, Kobiety, aborcja sondaż IPSOS
249^Daniel Obajtek, superbohater, na którego nie zasługujemy. O Polsce PiS jako kraju z komiksu^Michał Danielewski^18 lutego 2021^https://oko.press/daniel-obajtek-superbohater/^Groteskowo przerysowane peany na cześć Daniela Obajtka pokazują, jak ludzie PiS wyobrażają sobie kraj, którym rządzą: to takie miejsce, gdzie do wykonania najprostszych czynności potrzeba nadludzkich mocy. Państwo zwykłych ludzi kierowane przez superbohaterów Tygodnik „Sieci” nagrodę Człowieka Wolności wręczył we wtorek 16 lutego szefowi Orlenu Danielowi Obajtkowi. Uroczystość odbyła się z godną podziwu pompą. Były węgierskie pieśni, operowe śpiewy, jeden szef NBP (Adam Glapiński), jedna marszałek Sejmu (Elżbieta Witek) oraz trzech wicepremierów (Jarosław Kaczyński, Piotr Gliński, Jacek Sasin). „A teraz wysłuchajmy słów kolejnego wicepremiera…” – mówili prowadzący galę Michał Adamczyk i Dorota Łosiewicz z TVP, a na ekranie zgodnie z zapowiedzią pojawiał się wicepremier. Co ważne – za każdym razem inny. Ale o Danielu Obajtku wszyscy – tak przecież różni i sami w sobie nietuzinkowi – prelegenci mieli do powiedzenia jedno: to człowiek wybitny i wyposażony w wielu talentów. „Dokonania naszego laureata obserwuje z zapartym tchem cała Polska i chyba możemy zgodnie przyznać, że wszyscy od dawna czekaliśmy na managera tej klasy, managera, który przywrócił Polakom wiarę w patriotyzm” – mówił z poważną miną redaktor Adamczyk, reasumując niejako słowa zaproszonych mężów stanu. Jakie więc są dokonania Obajtka? A to wszystko w zaledwie 36 miesięcy, bo prezes Daniel Obajtek jest szefem Orlenu do lutego 2018 roku. 9 grudnia 2020 Dla utrwalenia poznaliśmy również prezentowaną już wcześniej opinię Jarosława Kaczyńskiego o Danielu Obajtku: „Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu”. Trwająca 97 minut gala, sponsorowana przez największe firmy z udziałem Skarbu Państwa, była niczym komiksowy film o superbohaterze. Obajtek był w tym spektaklu Superorłem, na co dzień skromnym wójtem małej gminy, który w fotelu prezesa państwowych spółek nabywa niezwykłych mocy, zakłada biało-czerwoną pelerynę i wybawia Polaków a to od wirusa, a to od niemieckiej propagandy. Do tego powiększa wolność nas wszystkich, w wolnych chwilach zwiększając moc bolidu sponsorowanego przez Orlen Roberta Kubicy. Tylko że superbohater w uniwersum stworzonym przez PiS to postać specyficzna: robiąca rzeczy zwykłe, którym propaganda partyjna ex post przypisuje nadludzkie właściwości. Więcej powiemy o tym za chwilę. Jak wygląda świat, gdzie wydarzają się te fantastyczne historie? Rzecz dzieje się w Polsce-wyspie otoczonej przez wrogów. Wrogów tym perfidniejszych, że często udają przyjaciół, a czasami nawet – o zgrozo – Polaków. By ich przechytrzyć i pokonać potrzebna jest wzmożona czujność. 11 lipca 2020 „O polską wolność trzeba codziennie walczyć, trzeba ją pielęgnować, trzeba jej pilnować” – wskazywał w laudacji dla superbohatera Jacek Karnowski. Trzeba pilnować, bowiem jeszcze niedawno „zagrożenia dla polskiej wolności były bardzo konkretne, wynikały z deptania prawdy, z dążenia do monopolu informacyjnego i publicystycznego”. Uściślijmy, że były to między innymi owe mroczne czasy, gdy Jacek Karnowski za rządów PO był szefem „Wiadomości” TVP, a Michał Karnowski wicenaczelnym wydawanego przez Axel Springer dziennika „Dziennik”. Dlatego nagroda dla Obajtka to oczywistość. Karnowski: „Takich ludzi właśnie chcemy nagradzać, którzy robią rzeczy nieoczywiste, podejmują się działań beznadziejnych na bardzo różnych polach”. Polska PiS potrzebuje superbohaterów, ponieważ w tej opowieści jest wciąż zagrożona przez Jokerów tego świata, geniuszy zła. Opór stawiany im przez zwykłych ludzi jest daremny, potrzeba do tego herosów. Gradacja superbohaterów w omawianym uniwersum jest niezwykle klarowna. Wzorem jest prezydent Lech Kaczyński, przykład nieustępliwości i bezkompromisowej walki o wolność Polski i Polaków. Pozostali wzorują się na nim, tak jak w komiksowym świecie Marvela Miles Morales wzorował się na prawdziwym Spidermanie. Ważnym elementem spektaklu jest oddanie hołdu wielkiemu poprzednikowi – na galach Człowieka Wolności robili to Daniel Obajtek, Mateusz Morawiecki, Julia Przyłębska.  Szanowni Państwo, w tej mojej pracy towarzyszą mi pewne słowa. Słowa świętej pamięci profesora prezydenta Lecha Kaczyńskiego: „Aby utrwalić niepodległość trzeba skonsolidować i zmodernizować Polskę”.   To jest pytanie, na które Polacy muszą już wkrótce odpowiedzieć: czy chcą gwarancji kontynuacji takiej wolności, która realizuje hasło, że nie ma wolności bez solidarności. Realizujemy je w praktyce, jak realizował je Lech Kaczyński.   Kiedyś ważny polityk powiedział, że Polska to „brzydka panna” i w zasadzie nie ma wielkiego wyboru, jej wolność jest ograniczona. Ale pojawił się mąż stanu i przedefiniował pojęcie naszej wolności. Kiedy bowiem Lech Kaczyński, prezydent RP, stanął na placu w Tbilisi i zabrał głos w imieniu naszym i wielu innych narodów, okazało się, że Polska to nie tylko dzielna, ale mądra i piękna panna.  Łącznikiem między superbohaterami jest prezes PiS Jarosław Kaczyński, który łączy rolę M oraz Q ze świata przygód Jamesa Bonda. M wyznaczała Bondowi zadania, Q wyposażał go w narzędzia i gadżety, dzięki którym mógł je realizować. Jak już wspomnieliśmy, ważną cechą superbohaterów PiS, jest robienie rzeczy najzwyklejszych w świecie, którym później dopisuje się legendę niesamowitości. Lech Kaczyński był zwykłym, średnim prezydentem. Miał sukcesy w polityce wschodniej, negocjował i ratyfikował Traktat Lizboński, ale jego przerwana tragicznie katastrofą w Smoleńsku kadencja nie wyróżniała się niczym szczególnym. W marcu 2010 roku nieufność do niego deklarowało 44 proc. badanych, więcej osób nie ufało tylko Romanowi Giertychowi i Jarosławowi Kaczyńskiemu. W komiksowym świecie PiS jest natomiast niekwestionowanym przywódcą narodu, który nieustraszenie walczył z zakusami obcych mocarstw, ocalając dla Polaków resztki suwerenności i niezależności. 22 października 2017 Beata Szydło w komiksowej rzeczywistości ujawniła swoje supermoce, przeciwstawiając się w 2017 roku wyborowi Donalda Tuska na drugą kadencję w Radzie Europejskiej. „Jesteśmy dumni z naszej premier. Naprawdę dumni. To, co pokazała w Brukseli w ciągu przedwczorajszego, wczorajszego i dzisiejszego dnia, napawa dumą. Była w bardzo trudnej sytuacji, była pod ogromnym naciskiem i broniła polskiej sprawy. Broniła dzielnie, broniła w sposób, który pozostanie w naszej pamięci, w naszej historii” – oceniał wtedy Jarosław Kaczyński. Tak naprawdę, natomiast, Szydło zrobiła rzecz najzwyklejszą ze zwykłych: przeprowadziła fatalnie przygotowaną akcję dyplomatyczną, która zakończyła się spektakularną klęską. 23 listopada 2019 Mateusz Morawiecki przemienił się w superbohatera, gdy rządził polską gospodarką w rządzie Szydło i w naszym komiksie dokonywał cudów męstwa, zwiększając PKB i na pohybel wrogom tworząc innowacyjną (i zupełnie fikcyjną, jak to w komiksie) wunderwaffe: masowo produkowany polski samochód elektryczny. „Niezwykle zdolny człowiek. Może najzdolniejszy w polskiej polityce po 1989 roku” – zachwycał się w 2018 roku Kaczyński. W rzeczywistości Morawiecki ze zwykłą urzędniczą sprawnością zarządzał krajem w okresie prosperity. Wreszcie Daniel Obajtek: o jego wyczynach pisaliśmy wcześniej. Ale czy jest coś niezwykłego w tym, że szef największego polskiego koncernu zdołał zorganizować produkcję zwykłego płynu do dezynfekcji, dokonuje akwizycji na rynku i za miliony państwowej firmy skupuje lokalne media na polityczne zlecenie? Za pomocą metafory można by powyższy schemat opisać następująco: superbohater z PiS-owskiego komiksu nie wbija gwoździa, lecz za każdym razem nadludzkim wysiłkiem woli pokonuje opór deski. Dla nas, dla Polaków, dla Ciebie i mnie. Pozostawiają nam przy tym wybór: możemy im przeszkadzać, ale możemy też pomóc. Podczas tegorocznej gali Człowieka Wolności obrazowo opisał to szef NBP Adam Glapiński: „Mam nadzieję, że marka Orlen stanie się z czasem jedną z najbardziej rozpoznawalnych na europejskich drogach. Każdy z nas, każdy Polak i każda Polka może się do tego przyczynić, kupując produkty na stacjach sygnowanych znakiem Orlen”. Wlewając benzynę do baku, zasilacie paliwem moce superbohatera Obajtka. Kupując wegańskiego hotdoga, żywimy superbohatera Obajtka. Kupując wino, relaksujemy superbohatera Obajtka. Tak mało trzeba, by zrobić tak wiele. To co, pomożecie? Władza, Media, Człowiek Wolności Daniel Obajtek
250^Ziobro przyblokował Morawieckiego. Konflikt w rządzie opóźni pieniądze z UE na odbudowę gospodarki?^Maria Pankowska^18 lutego 2021^https://oko.press/ziobro-przyblokowal-morawieckiego-konflikt-w-rzadzie-opozni-pieniadze-z-ue-na-odbudowe-gospodarki/^Polska jest jednym z ośmiu państw UE, które nie przesłały jeszcze do Brukseli Krajowego Planu Odbudowy, czyli strategii wydawania pieniędzy na walkę ze skutkami pandemii. W rządzie PiS nie ma zgody, czy w ogóle zaakceptować Fundusz Odbudowy, który wzmocni unijną jedność „Dokument jest już praktycznie gotowy. Zbieraliśmy propozycje inwestycji i reform od pozostałych resortów. Te reformy i założenia znajdą się w KPO. Projekt najpewniej pojawi się na stronie 26 lutego, wtedy też rozpoczną się konsultacje społeczne. Będzie można się do niego odnieść” – zapewnia  rzecznik Ministerstwa Funduszy i Polityki Regionalnej Paweł Nowak. KPO czyli Krajowy Plan Odbudowy to dokument, w którym Polska wyjaśni Komisji Europejskiej, w jaki sposób będzie wydawać dodatkowe pieniądze na walkę ze skutkami koronakryzysu. W ramach Funduszu Odbudowy UE mamy dostać 28 mld euro grantów i 34 mld euro pożyczek. Czyli ok. 260 mld złotych. Środki będą mogły popłynąć do Warszawy i pozostałych europejskich stolic, gdy te ratyfikują Fundusz w krajowych parlamentach i przedstawią Komisji przemyślane KPO. Jak na razie Polska ociąga się w obu tematach. Jesteśmy jednym z ośmiu krajów UE i ostatnim dużym, który jak dotąd nie przesłał KE swojego planu. Oprócz nas nie zrobiły tego jedynie Luksemburg, Holandia, Irlandia, Austria, Malta, Litwa i Estonia. Problemem może być też sama ratyfikacja, bo Solidarna Polska Zbigniewa Ziobry pryncypialnie sprzeciwia się przyjęciu Funduszu (więcej na ten temat poniżej). Rzecznik MFiPR zapewnia, że polski rząd jest w kontakcie z Komisją, a na decyzję wciąż ma dużo czasu. „To nie jest wyścig. Mamy do czynienia z nowymi środkami, a dla Polski jest ich bardzo dużo. Chcemy stworzyć jak najlepszy plan, a nie ścigać się z innymi krajami. Formalnie czas na złożenie dokumentu mamy do końca kwietnia” – uspokaja Nowak. 2 sierpnia 2020 Organizacje pozarządowe są innego zdania. 12 lutego 2021 18 z nich – głównie ekologicznych NGO i stowarzyszeń przedsiębiorców – zaapelowało do premiera o dopuszczenie ich do prac nad projektem. W liście otwartym alarmowały, że źle przygotowany KPO może oznaczać zmarnowanie szansy na przebudowę polskiej gospodarki. „Konsultacje społeczne są po to, by wszyscy mogli wziąć w nich udział i zgłosić uwagi. W liście otwartym była mowa o ekologii, cyfryzacji, przedsiębiorczości – te wszystkie obszary będą w KPO. Komisja Europejska wstępnie ukierunkowuje zresztą część środków na cele środowiskowe i innowacyjność” – tłumaczy rzecznik Paweł Nowak. NGO obawiają się jednak, że forma konsultacji nie pozwoli im skutecznie wpłynąć na założenia projektu. „Ministerstwo zamierza prowadzić konferencje online, na których będzie można zapewne zadawać pytania i słuchać, co resort ma do powiedzenia. Uwagi będą zgłaszane przez e-formularz. Wyobrażaliśmy sobie to zupełnie inaczej. Oczekiwaliśmy bardziej pogłębionego dialogu, żeby przygotowania były adekwatne do wyzwań. Na to się nie zanosi” – mówi  Izabela Zygmunt z Polskiej Zielonej Sieci. „Konsultacje powinny się rozpocząć już dawno temu. Były zresztą dwa razy przekładane, a KPO powstaje od połowy ubiegłego roku. Nawet jeżeli teraz rozpoczniemy dyskusję, to jest już bardzo mało czasu na jej przeprowadzenie. Obawiamy się, że nie będzie przestrzeni na poważne zmiany” – dodaje Zygmunt. Eurodeputowany Jan Olbrycht, który pracuje w komisji budżetowej Parlamentu Europejskiego, podkreśla, że należyte konsultacje to warunek zatwierdzenia planu przez KE. „W przepisach mówi się nie tyle o skonsultowaniu, co o włączeniu partnerów w przygotowanie projektów KPO. KE sugerowała że optymalnie byłoby, gdyby dostała plany do końca lutego” – mówi Olbrycht w rozmowie z . „Obawiamy się, że zabraknie strategicznego myślenia, zrozumienia dla skali wyzwań i niezbędnego poziomu ambicji. Na razie nikt nie wie, co się w KPO znajduje – ani organizacje ekologiczne, ani przedsiębiorcy – mimo że chodzi o plan odbudowy gospodarczej, w ramach którego jedną trzecią środków trzeba wydać na ochronę środowiska i klimatu. Wychodziliśmy z propozycjami, ale nikt się nigdy do nich nie odniósł. Nie mamy powodu sądzić, że nasze postulaty zostały w planie uwzględnione” – ubolewa Izabela Zygmunt. „Fundusz Odbudowy to duże pieniądze, ale wciąż jednak pieniądze ograniczone. Żeby dobrze je wykorzystać, trzeba wiedzieć, co za pomocą tych środków chce się osiągnąć. Do pewnego stopnia cele narzuca UE, która mówi o transformacji ekologicznej, energetycznej i cyfrowej. Dla każdego kraju może to jednak znaczyć trochę co innego” – podkreśla Zygmunt. Zapytaliśmy Jana Olbrychta, co powinno znaleźć się w projektach KPO. „Muszą spełniać kilka warunków: brać pod uwagę wskazania semestru europejskiego z lat 2019 i 2020, czyli rekomendacje KE co do niezbędnych reform w państwie. Muszą też zawierać propozycje inwestycji związanych z zieloną transformacją (min. 37 proc.) i gospodarką cyfrową (min. 20 proc.)” – wskazuje Olbrycht. Po przedłożeniu projektu Komisja będzie miała dwa miesiące na jego zaopiniowanie. Potem przekaże go do Rady. Każdy KPO będzie musiał być zaakceptowany przed Radę kwalifikowaną większością głosów. „Oczywiście, że nie ma wyścigu, ale im później Polska położy plan na stole, tym później zostanie on zatwierdzony i tym później popłyną pieniądze” – mówi Olbrycht. Aby Fundusz Odbudowy dla całej UE w ogóle mógł powstać, narodowe parlamenty wszystkich państw członkowskich muszą jeszcze ratyfikować tzw. decyzję o zasobach własnych UE. Ta pozwoli Brukseli powiększyć budżetową przestrzeń pod pożyczki na stworzenie Funduszu. W niektórych krajach ratyfikować muszą też parlamenty regionalne (w sumie w 27 krajach aż 42 parlamenty), co dodatkowo wydłuża cały proces. Bruksela liczy na pośpiech, by wypłaty z Funduszu Odbudowy mogły ruszyć jeszcze w połowie 2021 roku. „Według stanu na 16 lutego decyzję ratyfikowały Portugalia, Chorwacja, Cypr, Słowenia, Francja i Bułgaria. Są kraje, w których ratyfikować będzie komisja parlamentarna. W Holandii, która jest teraz przed wyborami, spodziewamy się dużej dyskusji. Posłowie holenderscy będą chcieli debatować przed wyborami, ale zagłosować zaraz po wyborach” – mówi Jan Olbrycht. Jak pisaliśmy w  polski proces ratyfikacyjny wymaga przygotowania ustawy, która musi przejść standardowy proces legislacyjny w Sejmie i Senacie. Tutaj nie obędzie się bez politycznej awantury, bo koalicjant PiS – Solidarna Polska Zbigniewa Ziobry – zapowiada, że zagłosuje przeciwko Funduszowi. Jak ustaliło RMF FM 16 lutego 2021 Ziobro zablokował przyjęcie ustawy przez Radę Ministrów. Premier Morawiecki na konferencji prasowej tłumaczył, że to dopiero początek dyskusji, ale wspomniał o „wątpliwościach” i „różnicy zdań”, które „muszą być wyjaśnione”. 19 grudnia 2020 Solidarna Polska chce powstrzymać Fundusz w ramach protestu przeciwko kontrowersyjnemu rozporządzeniu łączącego wypłaty z budżetu UE z praworządnością. Mechanizm wszedł w życie 1 stycznia 2021 po tym, jak Morawiecki ostatecznie nie zawetował pakietu budżetowego na unijnym szczycie w grudniu 2020. Ziobro wszem wobec ogłasza, że to błąd. Jego partia ma też zastrzeżenia co do istoty powstania Funduszu. „Mówimy […] o znaczącym obciążeniu finansów publicznych Polski. […] Nowe opłaty, podatki i wspólny dług zaciągany przez UE. To dokument, który na lata zdefiniuje przyszłość Unii, a zatem będzie wpływał na poziom suwerenności” – wskazywał wiceminister Sebastian Kaleta. Wstrzymanie procesu ratyfikacyjnego to kolejna odsłona konfliktu na linii Morawiecki – Ziobro. Decyzje w Radzie Ministrów zwykle zapadają w drodze uzgodnienia, premier ma jednak możliwość poddania danej kwestii pod głosowanie. Jeśli w ten sposób odrzuci weto Ziobry, Sejm najpewniej ratyfikuje Fundusz Odbudowy głosami PiS i części opozycji. Będzie to jednak kolejny poważny cios dla jedności koalicji Zjednoczonej Prawicy. „Mówimy o decyzji o uwspólnotowieniu długu, a co za tym idzie nowych dochodach własnych Unii, a co za tym idzie wzmocnieniu UE. Jesteśmy świadkami pęknięcia pomiędzy tymi, którzy będą chcieli tego wzmocnienia, a tymi, którzy będą chcieli UE osłabić. Gdyby z jakichś powodów polski Sejm nie ratyfikował tej decyzji, Funduszu nie będzie w całej Unii, a nie tylko u nas” – ostrzega Olbrycht. Gospodarka, Świat, Władza, Mateusz Morawiecki, Zbigniew Ziobro, Sebastian Kaleta, Unia Europejska, Komisja Europejska, budżet UE
251^Polki i Polacy nie ufają publicznej oświacie. Ponad połowa wybrałaby płatną szkołę prywatną [SONDAŻ]^Anton Ambroziak^17 lutego 2021^https://oko.press/polki-i-polacy-nie-ufaja-publicznej-oswiacie-sondaz/^Młodzi, starzy, mieszkańcy dużych miast i wsi - wszyscy wybraliby płatną edukacją niepubliczną. Nawet 44 proc. wyborców PiS, gdyby mogło, nie posłałoby dzieci do szkół zreformowanych przez Annę Zalewską. Skąd ten odwrót i co to oznacza? W najnowszym sondażu Ipsos dla * sprawdziliśmy, jaki stosunek do publicznej i niepublicznej oświaty mają Polki i Polacy. Przy okazji udało nam się zbadać, z czym mogą utożsamiać sukces edukacyjny i jakie są ich aspiracje. Zadaliśmy pytanie: Czy gdyby pieniądze nie były przeszkodą posłałaby Pan/Pani dziecko do płatnej szkoły społecznej lub prywatnej?  Wyniki są porażające. Aż 55 proc. badanych odpowiedziała twierdząco, z czego co czwarta osoba wybrała odpowiedź „zdecydowanie tak”. Odsetek negatywnych odpowiedzi wyniósł 35 proc. Szkołę prywatną najchętniej wybraliby młodzi (18-29 lat), dla których wspomnienia edukacji wciąż są żywe. W tej grupie odsetek pozytywnych odpowiedzi wynosi aż 65 proc. Chęć ucieczki z publicznej oświaty deklarują też ci, wśród których statystycznie znajdziemy najwięcej osób posiadających dzieci w wieku szkolnym lub młodsze. W sondażu Ipsos nie było co prawda pytania filtrującego, które pozwoliło nam zbadać, jaką popularnością mogłyby cieszyć się szkoły płatne wśród rodziców. Przyjmujemy jednak, kierując się danymi demograficznymi, że najwięcej z nich znajdziemy wśród osób w wieku 30-59 lat. Wśród trzydziesto- i pięćdziesięciolatków na edukację niepubliczną wskazuje odpowiednio 62 i 60 proc. pytanych. Dla czterdziestolatków wybór jest mniej oczywisty: 48 proc. na „tak” do 44 proc. na „nie”. Najmniejszym uznaniem niepubliczne placówki cieszą się wśród najstarszych. Ten rozdźwięk (20 pkt. proc.) pomiędzy najstarszymi i najmłodszymi, to nie tylko kwestia bezpośredniego kontaktu z systemem edukacji. Badania jasno wskazują, że szkołę oceniamy najczęściej przez pryzmat własnych doświadczeń. A to oznacza, że dzisiejsza szkoła publiczna wypada w oczach absolwentów dużo gorzej niż ta sprzed lat. Choć trzeba też brać poprawkę na to, że najstarsze pokolenie nie uczyło się w systemie, który dzielił się na szkoły publiczne i niepubliczne. Na płatną edukację najczęściej wskazywali mieszkańcy największych miast, w których oferta edukacyjna jest najbogatsza (62 proc.), a także mieszkańcy mniejszych ośrodków miejskich (20-100 tys. mieszkańców). Wśród tych drugich ważny mógł być aspekt aspiracyjny. Jak jeszcze dokładnie pokażemy dalej, w Polsce powszechne jest przekonanie, że prywatna szkoła — w systemie edukacji nastawionym na ostrą selekcję, rywalizację i rankingi — po prostu zapewnia lepszy start. Najmniej placówkami niepublicznymi zainteresowani są mieszkańcy wsi, a i tak — gdyby pieniądze nie były przeszkodą — wybrałoby je 48 proc. pytanych. Bardzo ciekawie rozkładają się też głosy w podziale na elektoraty. Zdziwią się ci, którzy myśleli, że wyborca Lewicy będzie z definicji przywiązany do usług publicznych. Płatną edukację w tej grupie wybrałoby 59 proc. badanych, więcej niż wśród wyborców Koalicji Obywatelskiej (56 proc.). Zaskoczeniem są też odpowiedzi wyborców PiS. Aż 44 proc. z nich wolałoby, żeby ich dziecko nie chodziło do szkół zreformowanych przez minister Annę Zalewską. Tyle samo wybrałoby publiczny system edukacji, a 13 proc. (być może nie chcąc wystawiać złej recenzji polityce edukacyjnej partii, na którą głosowali) odpowiedziało: „trudno powiedzieć”. Ten wynik ciekawie kontrastuje z pytaniem o ocenę „deformy” minister Anny Zalewskiej. W 2019 roku w sondażu Ipsos dla  przeważająca większość elektoratu rządzącej partii (77 proc.) była przychylna zmianom wprowadzonym przez PiS. Na wyniki, które otrzymaliśmy, trzeba patrzeć dwutorowo. Po pierwsze, jest to niewątpliwie ponura recenzja publicznego systemu oświaty rozchwianego nieudaną reformą, a także pandemią. Nawet jeśli ktoś nie ma bezpośredniego kontaktu ze szkołą, w ciągu ostatnich pięciu lat wielokrotnie słyszał o chaosie wywołanym likwidacją gimnazjów, anachronicznej i przeładowanej podstawie programowej czy masie zadań domowych, którymi dręczeni są uczniowie. Powszechna jest też wiedza o największym w historii strajku nauczycieli, problemach z nauczaniem zdalnym, znikających z systemu uczniach czy kryzysie zdrowia psychicznego dzieci i młodzieży. 25 stycznia 2021 26 grudnia 2020 Czy to dlatego ludzie chcieliby uciekać z publicznych szkół? Część faktycznie może poszukiwać wybawienia od presji, nudy, tłoku, przeładowanej podstawy programowej, punktozy, a czasem — konserwatyzmu czy homofobii. Wtedy na pierwszy plan w ofercie wysuwają się szkoły, które wyróżniają się inną kulturą pracy: zindywidualizowanym podejściem do ucznia, dbaniem o rozwój kompetencji społecznych, troską o dobrostan psychiczny, a także nauką krytycznego myślenia czy przekazywania nowoczesnej wiedzy np. z zakresu ludzkiej seksualności. Innymi słowy, zawiedzeni mogą znaleźć w szkołach społecznych i prywatnych to, na co w szkole publicznej często albo nie ma czasu albo wręcz przyzwolenia. Badani mogą też podejrzewać, że w płatnych szkołach znajdą mniej wypalonych nauczycieli: takich, którzy nie są przytłoczeni obowiązkami biurokratycznymi, mogą pracować w mniejszych grupach ze wsparciem zespołów pedagogicznych i specjalistów, a także są lepiej opłacani. Szkoły niepubliczne mogą być też w końcu lepszym wyborem dla uczniów ze specjalnymi potrzebami edukacyjnymi lub dla dzieci cudzoziemców. To oczywiście uogólnienia, ale w części na pewno wyjaśniają, dlaczego tak duża grupa osób byłaby gotowa szukać alternatywny do publicznej szkoły. Jest też drugi aspekt, który wynika z aspiracji i ustawienia całego systemu edukacji na wczesną selekcję uczniów. W tym scenariuszu, wyjęcie dziecka z publicznej szkoły ma być gwarantem sukcesu edukacyjnego mierzonego osiągnięciami na egzaminach czy maturze. Chodzi więc o marzenie o elitarnej szkole, która skupia się na „najzdolniejszych uczniach” i nie traci czasu na wyrównywanie szans. Tu warto zaznaczyć, że dość powszechne przekonanie o tym, że uczniowie ze środowisk defaworyzowanych szkodzą tym z wyższym zapleczem społeczno-ekonomicznym, nie broni się w badaniach. Pierwsze niepubliczne szkoły w Polsce powstały w 1989 roku, w następstwie wyroku Naczelnego Sądu Administracyjnego, który stwierdził, że bezpłatność szkoły publicznej jest prawem, a nie obowiązkiem obywateli. Zaczęło się od 32 placówek. Z danych ministerstwa edukacji narodowej z 2018 roku wynika, że obecnie w kraju istnieje 1 552 niepublicznych szkół podstawowych, w których uczy się już ponad 155 tys. dzieci (4,4 proc. wszystkich uczniów klas I-VIII). Za to do niepublicznych szkół średnich w 2018 roku uczęszczało 30 tys. uczniów (6,6 proc. wszystkich licealistów). Szkoły niepubliczne w Polsce można podzielić ze względu na organ prowadzący: Można też wyszczególnić ich rodzaje: międzynarodowe, językowe, katolickie, Waldorfskie, Montessori i wiele, wiele innych. Największą migrację do niepublicznego systemu oświaty obserwowano po reformie edukacji PiS. We wrześniu 2018 roku do prywatnych i społecznych szkół podstawowych w Warszawie przeniosło się 1,5 tys. uczniów. Podobne tendencje obserwowały inne samorządy, najczęściej w dużych miastach: 1,5 tys. więcej uczniów w niepublicznych placówkach we Wrocławiu, 1,3 tys. — w Lublinie, 800 — w Gdańsku, 450 – w Poznaniu. 8 grudnia 2020 Ile wynosi czesne? To zależy od: regionu, w którym szkoła funkcjonuje (najwięcej płaci się dużych miastach), kwestii budżetowych (czy ma miks dochodowy: część pieniędzy z subwencji oświatowej, część z czesnego), czy ma przynosić zyski, i wreszcie — jaka jest jej renoma. Jak piszą entuzjaści edukacji niepublicznej na portalu „Our Kids”, za szkołę niepubliczną w Polsce można zapłacić od 200 do nawet 10 tys. zł. miesięcznie (międzynarodowa szkoła w stolicy). Trzeba też liczyć się dodatkowymi opłatami za: zajęcia pozalekcyjne, wyjazdy szkolne czy mundurki. Czy faktycznie dzieci ze szkół niepublicznych osiągają lepsze wyniki? Szkoły samorządowe wypadają szczególnie blado, gdy porównamy wyniki egzaminów w części matematycznej i językowej. Średni wynik egzaminu ósmoklasisty w szkołach niepublicznych w 2018 roku z matematyki był o 12 pkt. proc. wyższy niż ich kolegów z placówki publicznej. W teście z języka angielskiego różnica rośnie do 16 pkt. proc. Wyniki z 2020 roku jeszcze mocniej pokazały, że edukacja w Polsce ma dwie prędkości. Na pierwszym miejscu w rankingu CKE z uśrednionym wynikiem 62,1 proc. znalazło się województwo mazowieckie. Gdy spojrzymy na mapę okaże się, że średni wynik warszawskich uczniów (68 proc.) jest o kilkanaście punktów procentowych wyższy niż ich kolegów i koleżanek z innych powiatów. Co więcej, z roku na rok maleje też liczba uczniów, którzy plasują się pośrodku stawki. Szczególnie widać to w kompetencjach językowych: uczniowie dzielą się na tych, którzy dostają maksymalny zakres punktacji, i tych, którym brakuje podstawowych umiejętności. Jak na tym tle wypadają placówki niepubliczne? Wśród 50 stołecznych szkół z najlepszymi wynikami zaledwie cztery są publiczne, reszta to placówki społeczne i prywatne. Nie wszystkie z nich są szkołami kameralnymi, które w roczniku gromadzą nie więcej niż kilkanaście osób. Coraz częściej mowa o trzydziestu, czterdziestu, a czasem nawet osiemdziesięciu ósmoklasistach przystępujących do egzaminu. W zestawieniu stworzonym na podstawie danych CKE znalazły się tylko szkoły, w których do egzaminu w 2020 roku przystąpiło conajmniej 15 uczniów.  Co więcej, w roku szkolnym 2017/2018 na liście laureatów konkursów przedmiotowych z języka polskiego uczniowie szkół społecznych i prywatnych stanowili połowę nagrodzonych, mimo że w ich placówkach uczy się zaledwie 6 proc. uczniów mazowieckich szkół. Za to w Małopolsce „w konkursach dla szkół podstawowych średnio 30–45 proc. laureatów uczy się w szkołach pobierających czesne. Zaś z fizyki aż 64 proc. laureatów przygotowały szkoły niepubliczne”. By zobaczyć, jak radzą sobie uczniowie niepublicznych szkół średnich, można zajrzeć do rankingu „Perspektywy”. W 2021 w pierwszej pięćdziesiątce „złotych szkół” w Polsce, tych z najbardziej wyśrubowanymi wynikami, znalazło się siedem placówek niepublicznych. To także wysoki wynik, biorąc pod uwagę, że właśnie na tym etapie edukacji ustawiony jest próg selekcji. Jednak licea publiczne wcale nie potrzebują zaporowego czesnego, by odsiewać kandydatów. Jak powstaje bowiem zestawienie „Perspektyw”? Nie dowiemy się z niego, jaka kultura przekazywania wiedzy panuje w szkole. Nie poznamy też faktycznego progresu edukacyjnego młodzieży, czyli porównania kompetencji na wejściu i wyjściu ze szkoły. Liczą się tylko wyniki końcowe, czyli egzamin maturalny oraz laureaci olimpiad. I od lat ranking działa jako samonapędzająca się przepowiednia. Innymi słowy, sam fakt, że operuje taką, a nie inną metodologią, wpływa na sposób funkcjonowania szkół i ich postrzeganie. Im wyższy wynik szkoły, tym lepsi uczniowie powalczą o rekrutację. Cały proceder prowadzi do segregacji. W złotych szkołach rankingowych nie ma miejsca na klasy mieszane, które jak wynika z badań PISA, nie wpływają negatywnie na wyniki najlepszych uczniów, za to bardzo pomagają podciągnąć się uczniom nieuprzywilejowanym. Co więcej, próg selekcji tak naprawdę przenosi się do szkoły podstawowej, bo jeśli dziecko ma powalczyć o jak najlepszy wynik na maturze, z „inwestycją” nie ma, co zwlekać. I tu dotykamy kolejnego systemowego problemu: zamożność coraz bardziej decyduje o szansach edukacyjnych dzieci i młodzieży w Polsce. I nie chodzi tylko o migracje do szkół niepublicznych. Rodzic, który chce zapewnić dziecku lepszy start, może też zainwestować w zajęcia dodatkowe lub korepetycje. Jak wynika z badań CBOS zleconych przez Fundację im. Stefana Batorego już co trzeci rodzic w Polsce płaci za usługi edukacyjne na rynku prywatnym. Jak to wpływa na dzieci i młodzież? Badania PiSA wskazują, że aż 25 proc. polskich 15-latków o najniższym zapleczu społeczno-ekonomicznym nie posiada kompetencji, które umożliwiają skuteczne zdobywanie wiedzy. Wśród uczniów uprzywilejowanych ten odsetek maleje do 5 proc. W tej grupie co czwarta osoba ma za to szansę wspiąć się na dwa najwyższe poziomy kompetencji, które świadczą o innowacyjności i potencjale rozwojowym młodego pokolenia. Wśród uczniów z rodzin o niższym kapitale społeczno-kulturowym zaledwie 4 proc. cechuje się takimi kompetencjami. Szkoły niepubliczne nie są z definicji złe. W Irlandii większość szkół prowadzona jest przez stowarzyszenia i podmioty prywatne. Ale dostęp do nich jest otwarty: obowiązuje rejonizacja, a za ich utrzymanie płaci państwo. W takim scenariuszu, gdy wysokie czesne nie stoi na przeszkodzie, można tylko cieszyć się, że dzięki szkołom niepublicznym mamy większą różnorodność i prowadzimy eksperymentalne programy nauczania. I tak też czasem się dzieje. Są w Polsce szkoły społeczne, które dbają o dostępność oferty: rozwijają programy stypendialne, obniżają wysokość czesnego. Odpływ od szkół publicznych, który dziś obserwujemy, można jednak uznać za jeden z symptomów niekontrolowanej prywatyzacji edukacji w Polsce. A to oznacza, że gdzieś po drodze zgubiliśmy jeden z głównych celów publicznej oświaty, czyli wyrównywanie szans. 13 listopada 2020 Edukacja, Anna Zalewska, Ministerstwo Edukacji Narodowej, Prawo i Sprawiedliwość, nierówności szkoła
252^Panel klimatyczny w Poznaniu, Warszawie i Wrocławiu: dużo partycypacji, efekt wątpliwy^Piotr Trzaskowski^17 lutego 2021^https://oko.press/panel-klimatyczny-w-poznaniu-warszawie-i-wroclawiu/^Urząd miasta Poznań organizuje panel obywatelski nt. klimatu. Lokalna komórka Extinction Rebellion ogłasza sukces, jednak fanfary są przedwczesne. Wątpliwości budzą też rezultaty paneli we Wrocławiu i Warszawie – pisze dla  aktywista klimatyczny Piotr Trzaskowski Panel obywatelski to jedno z nowoczesnych narzędzi demokracji. Polega na tym, że władze przekazują w ręce losowo wybranej i reprezentatywnej grupy obywatelek i obywateli decyzję w ważnej sprawie. Eksperci i ekspertki dostarczają ludziom wiedzę. Facylitatorzy tak układają dyskusję, by wszystkie głosy były wysłuchane a wątpliwości rozwiane. Ostatecznie grupa podejmuje decyzję metodą bliską konsensusowi – zwykle większością 80 proc. głosów. Politykom i urzędnikom pozostaje już tylko wdrożyć decyzje. Panel obywatelski może również dotyczyć tego, jak radzić sobie z globalnym ociepleniem, np. jak zmniejszać emisje. Takie obywatelskie panele klimatyczne odbyły się już w Warszawie i Wrocławiu. Trwają prace nad organizacją kolejnych w stolicach Małopolski i Wielkopolski. Są poważne wątpliwości co do efektów paneli w Warszawie i Wrocławiu. W Poznaniu może być jeszcze gorzej. 12 listopada 2020 W Poznaniu politycy zdecydowali, że panel klimatyczny będzie miał dwa tematy. Pierwszy to adaptacja lasów i zieleni miejskiej do skutków zmian klimatu. W adaptacji nie chodzi o zapobieganie, ale o leczenie samych skutków. Oznacza to dbałość o to, by miejskie parki nie zmarniały, jeśli nie zrobimy nic, by w porę zatrzymać emisje gazów cieplarnianych. Oczywiście dbanie o zieleń miejską to temat ważny. Ale nie jest to pierwszy i najważniejszy krok, by uniknąć katastrofy klimatycznej. Drugi z tematów wygląda bardziej obiecująco: chodzi o to, czy wycofać z użycia w Poznaniu piece węglowe. Ma to sens, bo w końcu spośród paliw kopalnych węgiel emituje najwięcej gazów cieplarnianych, a do tego zanieczyszcza powietrze. Problem jednak w tym, że władze miasta nie mogą niczego w tej sprawie zrobić. Przyjęcie wiążącej uchwały w tej sprawie leży w kompetencjach Sejmiku Wojewódzkiego. Mamy więc sytuację, w której prezydent Poznania zleca zorganizowanie panelu, by obywatele Poznania poprosili inny organ samorządowy, na który prezydent ma mały wpływ, o zrobienia czegoś w tej sprawie. Dalekie to od ideału oddania prawdziwej decyzji w ręce ludzi. Od efektywnej ochrony klimatu też. Warto sobie zadać pytanie o to, czy naprawdę potrzebujemy wielkiej deliberacji, by zdecydować się na tak zdroworozsądkowy krok, jakim jest odejście od węgla w ogrzewaniu domów i kamienic? Małopolski Sejmik Wojewódzki pod naciskiem Krakowskiego Alarmu Smogowego i innych organizacji przyjął takie rozwiązanie już w 2013 roku. W 2017 roku podobną decyzję ogłoszono dla Wrocławia, później dla Sopotu. Są więc szybsze i tańsze niż panel obywatelski sposoby na wycofanie pieców węglowych z użycia. 20 czerwca 2019 Koniec poznańskiego panelu przewidziany jest na lato 2021 roku – dwa lata od początku starań Extinction Rebellion w tej sprawie. Inicjatywę wsparło wiele grup proklimatycznych, w tym poznańska część ruchu Extinction Rebellion, Młodzieżowy Strajk Klimatyczny, Zazieleń Poznań i Obóz Dla Klimatu. Przypomnę, że oficjalnym postulatem Extinction Rebellion jest redukcja emisji gazów cieplarnianych do zera netto w 2025 roku. Młodzieżowy Strajk Klimatyczny chce tego do roku 2040. Tymczasem w rozmowie z radiem TOK.fm Iwona Matuszczak-Szulc z poznańskiego ratusza bez ogródek wymieniała edukację jako główny powód podjęcia tej inicjatywy przez Urząd Miasta. Zaraz potem przechodziła do stwierdzenia, że każdy z nas może chronić klimat indywidualnie. Nie do końca też wiadomo, o edukowanie kogo chodzi. Edukowanie tych kilkudziesięciu osób zasiadających w panelu? Ale wtedy 200 tys. złotych budżetu inicjatywy to zdecydowanie za dużo. Mglista opowieść o edukacji i przerzucanie odpowiedzialności na obywateli i obywatelki przesłania brak działań oraz brak odwagi politycznej, by podjąć radykalne kroki w stronę głębokiej przebudowy naszej infrastruktury. 5 kwietnia 2019 Inna ścieżka jest możliwa. Władze miejskie mogą przerzucić większe środki na transport publiczny i infrastrukturę rowerową, ograniczyć emisyjny transport indywidualny, inwestować w energetykę odnawialną na budynkach miejskich, czy rozpocząć program głębokiej termomodernizacji. Mogą, ale wolą nie narażać się grupom interesu oraz części mieszkańców. Łatwiej zorganizować panel obywatelski na tematy poboczne, zrobić sobie dobry PR i sfotografować się z przedstawicielkami ruchów klimatycznych, którzy potem chętnie zasiadają w ciałach nadzorujących przedsięwzięcie, dodatkowo je legitymizując. Działacze i działaczki z Extinction Rebellion dali się nabrać na szeroki uśmiech urzędników miejskich. Gorliwie weszli więc we współpracę i wymianę uprzejmości. W najlepszym scenariuszu, parę miesięcy później i po wydaniu 200 tys. złotych z budżetu miejskiego otrzymamy rezultaty, które każdy specjalista od klimatu i energii napisałby na serwetce w kawiarni jako pierwszy krok działań klimatycznych, a wiele samorządów w Polsce już wdraża bez panelu. Tymczasem lokalnym urzędnikom udało się uniknąć tych „niekomfortowych” manifestacji, z których słynie ruch na świecie. Z kolei wrocławski panel klimatyczny wpadł w inną pułapkę. Zaczęło się od dobrych pytań o transport publiczny i ograniczenie ruchu samochodów. Jednak, koniec końców, i wbrew wcześniejszym obietnicom prezydenta Jacka Sutryka, podlegli mu urzędnicy odmówili realizacji najważniejszych decyzji panelu. W budżecie na 2021 roku nie znalazły się środki na projekty linii tramwajowych, które wsparło 90 proc. osób. Symboliczny jest los budowy nowych przystanków i zwężenia jezdni dla samochodów na ulicy Świdnickiej w centrum miasta. Zdaniem panelistów miało to nastąpić jeszcze w 2021 roku. Urzędnicy odpowiedzieli, że się nie da. Ich zdaniem niemożliwe jest również składanie kwartalnych sprawozdań z postępu prac nad budową nowych linii tramwajowych. „Władze miasta mówią dziś, że panel potwierdził kierunki ich polityki. W rzeczywistości było inaczej. Panel zaproponował zmianę polityki transportowej, ale głos mieszkańców został zignorowany” – mówi Jakub Nowotarski z wrocławskiej Akcji Miasto. 2 października 2019 W Warszawie w tematach panelu nie zmieścił się transport – najważniejszy z sektorów odpowiadających za emisje gazów cieplarnianych, na który miasto może istotnie wpłynąć. Rozmawiano o oszczędzaniu i o odnawialnych źródłach energii. Na ekranach reklamowym znajdujących się w każdym autobusie miejskim przeczytamy, że panel zakończył się sukcesem. Z reklamówki nie dowiemy się jednak o szczegółach żadnej z 49 rekomendacji panelu. Nie dowiemy się również od organizacji Miasto Jest Nasze, która panel wspierała. „Nie komunikujemy tego, bo rekomendacje nie przyniosły żadnego przełomu. Panel obywatelski jako narzędzie się sprawdził. Czekamy na kolejny, który podejmie bardziej kontrowersyjny temat” – tłumaczy Jan Mencwel przewodniczący organizacji. „Panel to dobre narzędzie do dyskutowania najbardziej kontrowersyjnych tematów. Jednak urzędnicy miejscy zupełnie nie rozumieją jego potencjału. W ten sposób marnowana jest energia mieszkańców” – podsumowuje Jakub Nowotarski. 29 stycznia 2020 W Irlandii panel odegrał ważną rolę w zmianie konstytucji legalizującej zabieg aborcji. We Francji 150 osób starało się odpowiedzieć na pytanie o to, jak zredukować emisje w całym kraju o 40 proc. do 2030 roku. Panel włącza do dyskusji głosy tych, którzy często są z dyskusji wyłączeni. Zmniejsza podatność na lobbying. Pozwala unikać polaryzacji. Jednak nie każdy panel obywatelski jest dobry dla klimatu i nie każdy mikro-kroczek, czy szczytna deklaracja są adekwatne wobec skali i pilności wyzwań. Nie jest zaskoczeniem, że siły broniące status quo będą dalej udawały, że coś robią. Warto, by ruchy klimatyczne im w tym chociaż nie pomagały. Ekologia, katastrofa klimatyczna klimat panel klimatyczny
253^Czas COVID-u to socjalizm dla wielkiego biznesu i neoliberalizm dla mas [ROZMOWA]^Grzegorz Makowski^17 lutego 2021^https://oko.press/czas-covid-socjalizm-dla-wielkiego-biznesu-i-neoliberalizm-dla-mas/^Pandemia stworzyła nowe okazje do korupcji, ale także uwidoczniła korupcję, wcześniej niedostrzeganą. Korupcja zawsze staje się problemem, gdy pojawiają się możliwości przy jednoczesnej - jak w czasie epidemii - słabej kontroli - mówi prof. Nikos Passas*, kryminolog, specjalista od korupcji i czarnego rynku Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Jest autorem ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. (Pełna sylwetka na końcu wywiadu). W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. Panel z jego udziałem prowadził dr hab. Grzegorz Makowski. Dr hab. Grzegorz Makowski**: Co to jest korupcja? Prof. Nikos Passas*: To nadużycie funkcji publicznej w celu uzyskania prywatnych korzyści. Przy czym można piastować też funkcję w sektorze prywatnym, która może zostać wykorzystana w celu zaspokojenia prywatnych, osobistych interesów ze szkodą dla jakiegoś interesu wspólnego, który taka osoba powinna chronić z uwagi na wybór, czy mianowanie na określone stanowisko. Czy pandemia COVID-19 zwiększyła ryzyko korupcji w skali globalnej? A jak to wygląda na poziomie poszczególnych państw?  Pandemia nie tylko zwiększyła ryzyko i stworzyła nowe okazje do korupcji, ale także uwidoczniła korupcję, która wcześniej mogła być niedostrzegana. Pierwszą rzeczą do zbadania jest to, czy ludzie za to odpowiedzialni wykonali pracę, jeśli chodzi o przygotowanie do pandemii. Czy systemy opieki zdrowotnej były przygotowane? Czy obywatele mają równe szanse w dostępie do ochrony zdrowia? Czy zapewniono odpowiednie zasoby finansowe i materialne? Czy odpowiedź na pandemię jest adekwatna do tego, na co może sobie pozwolić dany kraj, czy społeczność, czy też nie? Pandemia obnażyła wiele problemów z korupcją w ochronie zdrowia – czy to w sektorze prywatnym, czy publicznym. Pojawiły się też nowe ryzyka nepotyzmu, klientelizmu związanego z preferencyjnym traktowaniem określonych grup społecznych. Jednych świadomie się wspiera i chroni, innych świadomie naraża się na większe ryzyko. Mówimy o ogromnych pieniądzach, które wydają rządy na całym świecie. A robią to – bardzo dynamicznie – przy osłabionym pandemią nadzorze i kontroli. I tu pojawia się ryzyko związane z tym, że skoro standardy kontroli i nadzoru nie są zachowane, a pieniądze duże, to naturalnie mamy wiele pokus korupcji. W USA widzieliśmy już wszelkiego rodzaju oszustwa – związane z ubieganiem się o dotacje i wsparcie – dokonywane przez ludzi, którzy się do tej pomocy nie kwalifikowali. Widzieliśmy ogromne kwoty przeznaczane na wsparcie konkretnych firm i całych branż. A jeśli chodzi o ludzi w trudnej sytuacji, to okaże się, że większość amerykańskiego społeczeństwa – prawie w ogóle – nie otrzymała wsparcia. Są więc miliardy dolarów dla „Wall Street” i mnożenie barier pomocy ludziom, którzy nie mają pracy lub uzyskują niskie dochody. To też przejaw bezprecedensowej dysproporcji między wynikami giełdy a realną gospodarką. Rynek finansowy był już bliski bańki, zanim zaczęła się pandemia, przy równoczesnym spowolnieniu gospodarczym. A w pandemii uruchomiono drukarkę z pieniędzmi i ogromne wsparcie amerykańskiej Rezerwy Federalnej i banków centralnych na całym świecie. Rynek finansowy tymczasem zachowuje się, jakby nic się nie stało. To niezwykle ryzykowna sytuacja i rodzaj korupcji instytucjonalnej. Polega ona na tym, że w instytucjach – które powinny wspierać dobro wspólne, równość w dostępie do ochrony zdrowia i innych usług publicznych, realną gospodarkę – są ludzie, którzy nie spełniają tego, co powinni. Zamiast tego chronią potężne interesy „Wall Street”. I inny przykład. Są bezzwrotne pożyczki udzielane przedsiębiorstwom. Czytałem już raporty z wielu krajów, od Indii i Brazylię po Grecję i USA, gdzie opisywane są oszustwa przy udzielaniu tego rodzaju wsparcia. Wielu polityków mówi, że teraz nie czas się tym martwić. Sprawdzimy to wszystko, kiedy będzie dobrze. A jakby Pan ocenił sytuację w Europie? Cóż, wspomniałem już o Grecji. Tam mamy właściwie wszystkie problemy, o których mówiłem. Wszelkiego rodzaju nielegalne rynki, dezinformacja itd. Wszystko to nawet oficjalnie wspierane przez polityków i biznes. Jeśli chodzi o dostęp do leczenia i szczepionek, tu również mamy – w Europie, czy gdzie indziej – do czynienia z wszelkimi problemami związanymi z zaufaniem do naukowców, instytucji państwa, polityków, mediów, firm farmaceutycznych. Kiedy mamy problem z zaufaniem w środku pandemii, to oczywiście utrudnia zaszczepienie wystarczającego odsetka populacji, co umożliwiłoby powrót do normalności. Z perspektywy badań nad zaufaniem wszystkie te problemy są także efektem ogólnie złej jakości rządzenia państwami, lub co najmniej negatywnej percepcji rządzących i braku do nich zaufania. A to ma realne konsekwencje dla państwa, gospodarki i zdrowia publicznego. 13 lutego 2021 Tak więc ogólnie, korupcja zawsze jest problemem, gdy pojawiają się możliwości i silne zachęty do korupcji przy słabej kontroli i nadzorze. Wtedy mamy do czynienia z przestępstwami. W przypadku pandemii dodatkowo mamy do czynienia z masowym drukowaniem i wydawaniem publicznych pieniędzy właściwie bez kontroli. Skutkiem tegoż będzie nie tylko korupcja sama w sobie, ale też problemy z zarządzaniem długiem publicznym. Ktoś przecież w końcu będzie musiał zapłacić za to rachunek. I co to będzie oznaczać w praktyce? Czekają nas fale cięć wydatków publicznych? Czy też będziemy świadkami załamania gospodarek? Inflacja? Bezrobocie? Spadek produktywności? Jak w dłuższej perspektywie wpłynie to na alokację wszelkiego rodzaju zasobów? Rzecz w tym, że wszelkie interwencje w gospodarce także można postrzegać w kategoriach korupcji, łamania zasad wolności gospodarczej – samoregulacji cen, czy nieingerowania państwa w gospodarkę. W rzeczywistości udajemy tylko, że hołdujemy zasadom wolnorynkowym. W praktyce natomiast mamy socjalizm dla niewielu i neoliberalizm dla mas. Tniemy wydatki socjalne dla ogromnych segmentów społeczeństwa, a jednocześnie państwo stosuje socjalistyczne formy interwencji hojnie wspierając wielki biznes. To jest ogromna korupcjogenna niespójność, niekonsekwencja i nierówność, przy dokonywaniu wyborów kogo obejmiemy jakąś formą interwencji, a kogo nie. No dobrze, mówimy z perspektywy Zachodu. A gdyby spojrzeć z perspektywy na przykład Chin, które właściwie nie pojawiają się w dyskusjach na temat związków pandemii z korupcją. Jak Pan to widzi?  Sądzę, że Zachód, i ogólnie świat, popełnił błąd nie przyglądając się dokładniej temu, jak drastyczne środki zastosowali Chińczycy natychmiast, gdy uznali, że u ich drzwi pojawiła się pandemia. Kiedy Chińczycy zamknęli setki milionów ludzi i wstrzymali gospodarkę, na Zachodzie debatowano o polityce, braku wolności i tak dalej. Nie analizowaliśmy dlaczego Chiny robiły to, co zrobiły. Można dyskutować, jak sobie z tym poradzili, ale sam fakt, że podjęli kroki, które szkodziły ich krótkoterminowym interesom, powinien skłonić Zachód przynajmniej do zastanowienia się: dlaczego, u licha, to robią? Jakie to ma znaczenie z perspektywy zdrowia publicznego? Czy to oznacza, że mamy do czynienia z czymś wyjątkowym – ryzykiem, któremu musimy dokładnie się przyjrzeć? Nie zwracaliśmy na to uwagi na Zachodzie. A spójrzmy dziś na liczby w Europie, w Stanach Zjednoczonych i Ameryce Łacińskiej. USA – najpotężniejszy, najbardziej zaradny, najbardziej zaawansowany technologicznie kraj na świecie, z nauką i podręcznikami na temat wszelkich pandemii – jest w dramatycznym stanie. Wszystko było na miejscu. Nie musieliśmy niczego wymyślać, żeby zareagować na pandemię. A my mamy w USA 20 proc. globalnej liczby ofiar śmiertelnych tej pandemii. Mamy 30 milionów ludzi bez pracy, mamy tysiące bankrutujących restauracji i innych małych biznesów. Mamy przeciążone szpitale. Jak można to usprawiedliwić? Jeśli chcemy mówić o korupcji instytucjonalnej, to jest to najlepszy przykład w historii. Chodzi mi o to, że przed pandemią było już wiele ostrzegawczych sygnałów. Wiedzieliśmy, że pandemie się zdarzają. O tym mówiły wszystkie doniesienia naukowców, medyków, mediów. Istniały wszelkiego rodzaju procedury, aby sobie z tym poradzić. Rządy wszystkim tym dysponowały. Chiny, druga co do wielkości gospodarka na świecie, zamyka się, kiedy uznaje, że ma problem. Że istnieje ogromne ryzyko. No i na końcu Chińczycy świętują tłumnie Nowy Rok 2021, a ulice Nowego Yorku – w tym samym czasie – świecą pustkami. Według mnie to najlepsza ilustracja porażki Zachodu w walce z pandemią. I trwa to nadal. Przy takim sposobie wprowadzania szczepionek, w którym dziesiątki krajów są całkowicie pominięte, przy takim niewydolnym sposobie dystrybucji szczepionek, jak w USA, potrzeba będzie pięciu lat, aby osiągnąć odporność stadną. Podobnie w Polsce…  Jeśli chodzi o szczepienia, to najszybciej robi to Izrael, potem Wietnam i Tajwan. Liczby zachorowań i zgonów w tych państwach są wyjątkowo niskie. Ich gospodarki sobie radzą. Nie trzeba więc brać za wzór tylko Nowej Zelandii, czy Islandii. My natomiast w USA doszliśmy do punktu, w którym liczba nowych przypadków dziennie jest dwa, trzy razy wyższa niż całkowita liczba zachorowań w Chinach w ciągu jednego roku. 15 stycznia 2021 To druzgocące liczby – nie można z nimi polemizować i mówić: „Och, testujemy więcej, lub robimy to, czy tamto”. To nie o to chodzi. Właściwie nie testujemy więcej. A myśli Pan, że można ufać danym i informacjom przekazywanym przez Chiny? A muszę im ufać? Są badania pokazujące, że liczby zachorowań w Chinach były wielokrotnie wyższe niż to, co było podawane. Tylko co z tego? Ważne jest to, co widać w praktyce. Ich gospodarka znów idzie w górę. Mogą w dużym stopniu wrócić do tego, jak żyli przed pandemią. W Europie czy w Ameryce Północnej, tak nie jest. Jest Pan światowej sławy ekspertem w dziedzinie badania czarnego rynku. Czy mamy już czarny rynek szczepionek przeciwko COVID-19? Możemy to przynajmniej jakoś monitorować? Skala problemu nie jest jeszcze znana. To skomplikowane. Są z tym związane kwestie własności, ochrony marki, konkurencji. I są interesy finansowe producentów. Jeśli dojdzie do sfałszowania jakiegokolwiek leku w jakiejś części świata i dowie się o tym opinia publiczna, wtedy ludzie mogą przerzucić się na konkurencyjny produkt, a władze mogą go wycofać. Wówczas producent ma ogromny problem. Z drugiej strony, to jest bardzo podobne do sytuacji firmy, której system informatyczny został zhakowany, i która następnie publicznie mówi o włamaniu. Taka firma nie tylko obnaża własną podatność na ataki hakerów, ale ujawnia ryzyko, które dotyczy wszystkich. Ważne jest więc, aby to zrozumieć, a jednocześnie dostrzec, że jeśli nie ma jakiegoś bezpiecznego sposobu komunikacji, zaufania do kogoś, kto ujawnia takie niebezpieczeństwa i może pomóc w wykrywaniu i zapobieganiu im, wówczas problem jest podwójny. Dlatego potrzebna jest współpraca między rządami, firmami farmaceutycznymi, uniwersytetami, żeby monitorować, jak najszybciej wykrywać i zwalczać to zjawisko. Znamy je z poprzednich pandemii. Sprzyjają mu różnice w cenach preparatów. Dawka szczepionki AstraZeneca kosztuje około 3 USD, Pfizera/BioNTech – ponad 20 USD. W sytuacji pandemii – przy tych różnicach – może pojawić się czarny rynek podrabianych i kradzionych szczepionek. W interesie nas wszystkich jest przerywanie nielegalnych łańcuchów dystrybucji kradzionych lub podrabianych preparatów. Inaczej będzie bardzo trudno uniknąć strat finansowych, zapewnić bezpieczeństwo leczenia, zwalczyć pandemię i odbudować gospodarkę. Biorę udział w projekcie, w którym współpracujemy z 39 prywatnymi firmami i uniwersytetami m.in. z USA, Hiszpanii, Niderlandów, próbujemy też nawiązać współpracę z uczelniami z Chin. Celem projektu jest opracowanie sposobów wykrywania czarnego rynku szczepionek i radzenia sobie z tym problemem. A jest to problem globalny. Dotyka w szczególności państw, które nie mają dostępu do szczepień, lub mają utrudniony – bardziej niż na Zachodzie – do nich dostęp. Szczepieniami musimy objąć globalne społeczeństwo i osiągnąć globalną, stadną odporność. W związku z tym zapobieganie nadużyciom jest niezwykle istotnym zadaniem. Konieczna jest praca nad efektywnymi metodami dystrybucji szczepień, szkolenia, budowanie zdolności zarządzania kryzysem nie tylko w państwach rozwiniętych, ale też – a może przede wszystkim – w państwach rozwijających się. Dlatego stworzyliśmy multidyscyplinarny zespół. Mamy farmaceutów, analityków internetu, informatyków, bioinżynierów, prawników, kryminologów. Mamy grupę zadaniową, która nad tym pracuje i jest to bardzo obiecujące. Już widzimy, jak potrzebne są duże zbiory danych dzięki, którym możemy identyfikować i dostarczać wskazówek organom ścigania, żeby lepiej wykrywać fałszerstwa i kradzieże. Naszym celem jest przekształcenie tego wszystkiego, co ustalimy w materiały edukacyjne, które mogą być wykorzystywane do dalszych badań naukowych, ale też na przykład do szkoleń. Na koniec chciałbym poruszyć inny wątek. Jak ocenia Pan sytuację w USA po odejściu Trumpa? W Polsce – jak i na całym świecie – moment jego odejścia wzbudził ogromne zainteresowanie. Obóz rządzący w Polsce był bardzo bliski mentalnie Trumpowi. Czego nauczył nas Trump? Lekcja zarówno dla Stanów Zjednoczonych, jak i dla każdego, jest taka: ​​kiedy kłamiesz i wspierasz kłamstwa, to możesz prowadzić do przemocy. Widzieliśmy już jak faszyzm, nazizm i inne reżimy autorytarne budują się na kłamstwie i zyskują poparcie społeczne. Nigdy w życiu nie widziałem postaci – poza Trumpem – która kłamałaby na taką skalę. Jego wielkim kłamstwem – przygotowywanym od ponad sześciu miesięcy – jest to, że system wyborczy w jakiś sposób nie działa, i jest skorumpowany. To była część politycznej narracji przed wyborami. Mieliśmy przywódcę kraju, który mówił swoim wyborcom, że tak naprawdę nie ma żadnej kontroli nad własnym państwem. Że państwo, które powinno być przykładem dla reszty świata, nie może zagwarantować wolnych wyborów. W ten sposób wiodąca demokracja na świecie stała się dla świata problemem. Ale to nie jest problem tylko jednej osoby – Trumpa. Mamy część mediów, mamy dużą liczbę polityków, którzy pomagają i podżegają do tego rodzaju fałszywej narracji o korupcji w wyborach. A to na koniec przekłada się na przemoc. To już przełożyło się na groźby wobec polityków, nawet samych Republikanów, którzy w całym kraju otrzymują pogróżki i potrzebują ochrony dla swoich rodzin. Na to wszystko nakłada się ideologia wolnego dostępu do broni, posiadania jej i używania w przestrzeni publicznej, na ulicach w USA. Tak więc problem, powtarzam, nie dotyczy tylko jednej osoby, ale wszystkich innych, którzy świadomie się do niego przyczyniają. Podkreślam to świadomie, ponieważ sprzyjają mu ludzie, którzy ukończyli elitarne uniwersytety, studiowali prawo i rozumieją związek między tym, co mówią, a konsekwencjami. Są obawy co do dalszej radykalizacji osób pracujących w organach ścigania, czy nawet w wojsku. Już teraz toczą się śledztwa wobec kilkunastu policjantów z Waszyngtonu, którzy mieli brać udział w ataku na Kapitol. Są członkowie Kongresu, którzy wzywali do przemocy. Takich spraw spodziewam się więcej. To szokuje. To będą setki spraw. Ale to nie jest problem, który skończył się wraz z zaprzysiężeniem nowego prezydenta. Będziemy musieli się z nim zmagać długi czas. * Nikos Passas jest profesorem kryminologii i sądownictwa karnego na Uniwersytecie Northeastern w Bostonie. Ma stopnie naukowe uniwersytetów w Atenach, Paryżu i Edynburgu. Jest także profesorem wizytującym na Beijing Normal University; przewodniczącym Rady Akademickiej Akademii Antykorupcyjnej w Indiach oraz członkiem Rady Doradczej Centre for Crime, Justice and Policing na University of Birmingham.  Biegle włada 6 językami. Ma ponad 240 publikacji na temat korupcji, dobrego rządzenia, nielegalnych przepływów finansowych/handlowych, sankcji, nieformalnych przepływów pieniędzy, terroryzmu i regulacji finansowych. Obecnie jego główny projekt, wspierany przez National Science Foundation, koncentruje się na wykrywaniu obiegu nielegalnych i sfałszowanych produktów leczniczych. Jest konsultantem w kancelariach prawnych, instytucjach finansowych i organizacjach takich jak ONZ, UE, OECD, OBWE, MFW, Bank Światowy, instytucjach badawczych i agencjach rządowych na wszystkich kontynentach.  Zasiada w Radzie Dyrektorów ds. Compliance and Capacity Skills International w Nowym Jorku, Radzie Doradczej Global Risk Profile w Genewie, Międzynarodowym Panelu Doradców w Institute for Australia India Engagement w Brisbane oraz jako wiceprzewodniczący zarządu Komitetu Akademii Antykorupcyjnej Uniwersytetu Genewskiego (GENACA).  W grudniu 2020 roku był gościem konferencji „Czas wielkiej korupcji?” zorganizowanej przez Fundację im. Stefana Batorego. ** Grzegorz Makowski – doktor habilitowany socjologii, ekspert forum Idei Fundacji im. Stefana Batorego, adiunkt w Kolegium Ekonomiczno-Społecznym SGH. Zajmuje się między innymi zagadnieniem korupcji i polityki antykorupcyjnej, problematyką społeczeństwa obywatelskiego i organizacji pozarządowych. Autor książek, artykułów naukowych i publikacji prasowych. Świat, Afery, Zdrowie, korupcja
254^Aż 72 proc. badanych nie wyklucza głosu na jedną listę opozycji. Ale pułapek nie brakuje [SONDAŻ]^Michał Danielewski^16 lutego 2021^https://oko.press/az-72-proc-badanych-nie-wyklucza-glosu-na-jedna-liste-opozycji/^Projekt Zjednoczonej Opozycji ma ogromny potencjał: poparcie go w 2023 roku wyklucza tylko 28 proc. Poparcie PiS wyklucza 60 proc., a 4 na 10 wyborców partii Kaczyńskiego dopuszcza możliwość głosowania na listę opozycji! Ale perspektywa wyborczego triumfu może nie wystarczyć Sensacyjny sondaż Ipsos dla  pokazał, że gdyby wybory odbywały się w najbliższą niedzielę, hipotetyczna jedna lista opozycji mogłaby liczyć na 57 proc. głosów i aż 280 mandatów w Sejmie. Ale to nie wszystko. W naszym badaniu sprawdziliśmy również siłę deklaracji wyborców: Wniosek w skrócie: projekt jednej listy opozycji daje wielkie możliwości, ale na drodze ku realizacji celu czyhają gęsto rozstawione pułapki – by je pokonać, potrzeba gotowości do rezygnacji z ideowych pryncypiów i politycznej gibkości, jakiej do tej pory u polityków opozycji nie widzieliśmy. Teraz szczegóły. Co dokładnie zbadaliśmy w sondażu Ipsos? Oprócz standardowych pytań o preferencje wyborcze („gdyby wybory odbywały się w najbliższą niedzielę”), zadaliśmy pytanie o realistyczny scenariusz wyborów 2023. Brzmiało następująco: Wiemy, że trudno przewidywać, co się zdarzy za trzy lata, ale chcielibyśmy zapytać, jak może Pan/Pani zagłosować w wyborach w 2023 roku? Do wyboru były następujące odpowiedzi: Analogiczne pytanie zadaliśmy o poparcie dla Prawa i Sprawiedliwości. Spytaliśmy o wybory w 2023 roku, aby badani jak najbardziej abstrahowali od dzisiejszych emocji politycznych związanych z jednej strony z praktyką rządów PiS i z drugiej strony – z podziałami i animozjami po stronie opozycyjnej. Wynik jest bardzo obiecujący dla jednego bloku opozycji: Identyczne pytanie o poparcie dla PiS zadaliśmy już w listopadzie 2020 roku – wynik był niemal identyczny, 16 proc. deklarowało, że na pewno zagłosuje na PiS, 59 proc. – że na pewno nie. O Koalicję Sił Opozycji w tym kontekście spytaliśmy po raz pierwszy. Okazuje się, że tylko 28 proc. badanych deklaruje, że na pewno nie zagłosuje w 2023 roku na Koalicję Sił Opozycyjnych, co oznacza, że aż 72 proc. dorosłych Polaków teoretycznie dopuszcza taką możliwość. 16 lutego 2021 Ten wynik robi wrażenie tym większe, gdy zestawi się go z rezultatem analogicznego pytania, które zadaliśmy o głos na Prawo i Sprawiedliwość: w tym drugim wypadku aż 60 proc. Polaków deklaruje dziś, że w 2023 roku na pewno nie zagłosuje na PiS. Czyli zaledwie 40 proc. badanych dopuszcza głos na partię Jarosława Kaczyńskiego. To przepaść. Niewiele również wskazuje, by PiS miał zasoby w postaci ukrytego elektoratu. Klasyczne pytania o preferencje wyborcze – zarówno standardowe, o partie startujące oddzielnie, jak i to w scenariuszu jednej listy opozycyjnej – zadaliśmy tylko badanym deklarującym udział w wyborach w najbliższą niedzielę. Omawiane pytanie o potencjalny głos w 2023 roku zadaliśmy już wszystkim badanym, możemy więc sprawdzić sympatie tych, którzy dziś w wyborach nie wzięliby udziału. 27 listopada 2020 Rewolucji wśród tej grupy nie ma, wyniki są bliźniacze: tylko 29 proc. mówi, że na pewno nie zagłosuje na opozycję, aż 59 proc. – że na pewno nie zagłosuje na PiS. Jak preferencje wyborców wyglądają w elektoratach partyjnych? Jak widać, hipotetyczna Koalicja Sił Opozycyjnych ma duże możliwości łowienia wyborców poza elektoratami tworzących ją ugrupowań. Zaskakujące, że aż połowa wyborców Konfederacji nie odrzuca możliwości głosu na KSO. Wręcz zdumiewające są odpowiedzi elektoratu PiS: aż 4 na 10 wyborców partii Kaczyńskiego nie wyklucza głosu na opozycję. Oczywiście – podkreślamy to mocno – te opinie dotyczą projektu na razie mglistego, bo jedna lista po pierwsze nie istnieje, po drugie, nie wiemy, jakie miałaby założenia programowe, po trzecie zaś, kto nadawałby jej ton: czy siłą dominującą byłaby Koalicja Obywatelska, czy Polska 2050 (obie formacje mają w naszym sondażu partyjnym po 20 proc. poparcia). Tak czy inaczej sondaż dowodzi, że: Słowo „wstępnie” jest w tym wypadku kluczowe: 72 proc. badanych nie wyklucza głosu na Koalicję Sił Opozycyjnych, ale tylko 33 proc. deklaruje, że na pewno zagłosuje w 2023 na taki projekt. Dla porównania w przypadku PiS 19 proc. ankietowanych twierdzi, że na pewno zagłosuje na partię Kaczyńskiego. Innymi słowy, sufit poparcia dla zjednoczonej opozycji znajduje się o wiele wyżej od obozu władzy, ale też trudniej będzie do niego doskoczyć. Do głosowania na jedną listę opozycji najbardziej są przekonani zwolennicy Koalicji Obywatelskiej, co nie dziwi: to KO najczęściej podnosi konieczność stworzenia wyborczego porozumienia. Wśród wyborców pozostałych ugrupowań bezwarunkowy entuzjazm wobec wspólnego startu jest mniejszy – 60 proc. wyborców PSL, połowa wyborców Lewicy i 46 proc. zwolenników Polski 2050 nie jest przekonanych na 100 proc. Do jednej listy trzeba ich będzie przekonać innymi argumentami, niż tylko sam wspólny start z perspektywą doskonałego wyniku. W ten sposób dochodzimy do problemów, które opozycja musiałaby rozwiązać przed wspólnym startem: Jak duża jest skala tego wyzwania, pokazuje ostatni publiczny spór o stosunek do kwestii aborcji w Platformie Obywatelskiej – jeśli takie emocje wywołuje to w jednej partii, jak w spójny sposób pokazać różne stanowiska w gronie dziewięciu ugrupowań? Pojawiały się propozycje szukania minimum programowego – „sprzątania po PiS” (Marka Borowskiego), a nawet pomysł wyborów „Sejmu Wielkiego” – koalicja idzie po władzę, aby przywrócić podstawy demokracji i już po roku zorganizować kolejne wybory na zasadzie „normalnej” rywalizacji (Adama Szłapki; więcej o tym tutaj). Tym bardziej, że na różne poglądy dotyczące praw kobiet i mniejszości nakładają się różnice pokoleniowe. Dziś najmocniej przekonani do koncepcji Zjednoczonej Opozycji są starsi wyborcy (największy odsetek deklaracji pewności głosu), młodsi – deklarują ostrożne poparcie, ale przyglądają się, co będzie dalej: Co więcej, na podział pokoleniowy nakłada się również podział wg płci: twardzi zwolennicy wspólnego startu dominują wśród starszych mężczyzn, miękki – a więc kluczowy, bo trzeba go stale przekonywać i utwierdzać w wyborze – elektorat takiego projektu to młode kobiety: To różnica nie tylko statystyczna, ale również podział, który przekłada się na wybory ideowe i co za tym idzie – oczekiwania wobec polityków. Przykład? Młode kobiety w 82 proc. w listopadowym sondażu Ipsos dla  opowiadają się za prawem do aborcji do 12. tygodnia ciąży, starsi mężczyźni – zaledwie w 42 proc. Rzecz jasna, to nie są przeszkody nie do pokonania przy tworzeniu jednej listy, ale na pewno zagrożenie dla tego projektu: dziś jeszcze nie wyartykułowane, ale im bliżej będzie wyborów, tym sprzeczności programowe i oczekiwania różnych grup wyborców będą przybierać na sile. Sondaż i ogromna – choć wstępna – przychylność Polek i Polaków to jedno, praktyczna robota polityczna, to drugie. Ważna informacja: czasu, by się rozumnie dogadać będzie sporo, bo perspektywa przyspieszonych wyborów nie wydaje się obecnie realna. Po pierwsze, do skrócenia kadencji Sejmu wg Konstytucji potrzeba 307 głosów – a więc zgody PiS.  1. Sejm i Senat są wybierane na czteroletnie kadencje. Kadencje Sejmu i Senatu rozpoczynają się z dniem zebrania się Sejmu na pierwsze posiedzenie i trwają do dnia poprzedzającego dzień zebrania się Sejmu następnej kadencji. 2. Wybory do Sejmu i Senatu zarządza Prezydent Rzeczypospolitej nie później niż na 90 dni przed upływem 4 lat od rozpoczęcia kadencji Sejmu i Senatu, wyznaczając wybory na dzień wolny od pracy, przypadający w ciągu 30 dni przed upływem 4 lat od rozpoczęcia kadencji Sejmu i Senatu. 3. Sejm może skrócić swoją kadencję uchwałą podjętą większością co najmniej 2/3 głosów ustawowej liczby posłów. Skrócenie kadencji Sejmu oznacza jednoczesne skrócenie kadencji Senatu. Przepis ust. 5 stosuje się odpowiednio. 4. Prezydent Rzeczypospolitej, po zasięgnięciu opinii Marszałka Sejmu i Marszałka Senatu, może w przypadkach określonych w Konstytucji zarządzić skrócenie kadencji Sejmu. Wraz ze skróceniem kadencji Sejmu skrócona zostaje również kadencja Senatu. 5. Prezydent Rzeczypospolitej, zarządzając skrócenie kadencji Sejmu, zarządza jednocześnie wybory do Sejmu i Senatu i wyznacza ich datę na dzień przypadający nie później niż w ciągu 45 dni od dnia zarządzenia skrócenia kadencji Sejmu. Prezydent Rzeczypospolitej zwołuje pierwsze posiedzenie nowo wybranego Sejmu nie później niż na 15 dzień po dniu przeprowadzenia wyborów. 6. W razie skrócenia kadencji Sejmu stosuje się odpowiednio przepis ust. 1.  Po drugie, nawet gdyby opozycja (np. z Porozumieniem Jarosława Gowina) uzyskała zwykłą większość 231 posłów i powołała rząd techniczny, prawdopodobnie taki gabinet musiałby rządzić do końca kadencji, bo jak wynika z art. 225 ustawy zasadniczej przesłanka do skrócenia kadencji wynikająca np. z nieuchwalenia budżetu nie jest obligatoryjna dla prezydenta. Podobnie prezydent nie musi przyjmować dymisji wynikającej z rezygnacji Prezesa Rady Ministrów – to konsekwencja art. 162 Konstytucji.  Jeżeli w ciągu czterech miesięcy od dnia przedłożenia Sejmowi projektu ustawy budżetowej nie zostanie ona przedstawiona Prezydentowi Rzeczypospolitej do podpisu, Prezydent Rzeczypospolitej może w ciągu 14 dni zarządzić skrócenie kadencji Sejmu   1. Prezes Rady Ministrów składa dymisję Rady Ministrów na pierwszym posiedzeniu nowo wybranego Sejmu. 2. Prezes Rady Ministrów składa dymisję Rady Ministrów również w razie: 1) nieuchwalenia przez Sejm wotum zaufania dla Rady Ministrów, 2) wyrażenia Radzie Ministrów wotum nieufności, 3) rezygnacji Prezesa Rady Ministrów. 3. Prezydent Rzeczypospolitej, przyjmując dymisję Rady Ministrów, powierza jej dalsze sprawowanie obowiązków do czasu powołania nowej Rady Ministrów. 4. Prezydent Rzeczypospolitej, w przypadku określonym w ust. 2 pkt 3, może odmówić przyjęcia dymisji Rady Ministrów.  Po trzecie, opozycji zostałby manewr związany z powołaniem rządu technicznego, by po jakimś czasie nie udzielić mu wotum zaufania, co rozpoczęłoby procedurę trzech kroków opisanych w art. 154 i 155 Konstytucji , która mogłaby się skończyć skróceniem kadencji bez zgody PiS i prezydenta Dudy. Ale polityczny koszt takiej operacji byłby ogromny.  1. Prezydent Rzeczypospolitej desygnuje Prezesa Rady Ministrów, który proponuje skład Rady Ministrów. Prezydent Rzeczypospolitej powołuje Prezesa Rady Ministrów wraz z pozostałymi członkami Rady Ministrów w ciągu 14 dni od dnia pierwszego posiedzenia Sejmu lub przyjęcia dymisji poprzedniej Rady Ministrów i odbiera przysięgę od członków nowo powołanej Rady Ministrów. 2. Prezes Rady Ministrów, w ciągu 14 dni od dnia powołania przez Prezydenta Rzeczypospolitej, przedstawia Sejmowi program działania Rady Ministrów z wnioskiem o udzielenie jej wotum zaufania. Wotum zaufania Sejm uchwala bezwzględną większością głosów w obecności co najmniej połowy ustawowej liczby posłów. 3. W razie niepowołania Rady Ministrów w trybie ust. 1 lub nieudzielenia jej wotum zaufania w trybie ust. 2 Sejm w ciągu 14 dni od upływu terminów określonych w ust. 1 lub ust. 2 wybiera Prezesa Rady Ministrów oraz proponowanych przez niego członków Rady Ministrów bezwzględną większością głosów w obecności co najmniej połowy ustawowej liczby posłów. Prezydent Rzeczypospolitej powołuje tak wybraną Radę Ministrów i odbiera przysięgę od jej członków.   1. W razie niepowołania Rady Ministrów w trybie art. 154 tryb powoływania Rady Ministrów ust. 3 Prezydent Rzeczypospolitej w ciągu 14 dni powołuje Prezesa Rady Ministrów i na jego wniosek pozostałych członków Rady Ministrów oraz odbiera od nich przysięgę. Sejm w ciągu 14 dni od dnia powołania Rady Ministrów przez Prezydenta Rzeczypospolitej udziela jej wotum zaufania większością głosów w obecności co najmniej połowy ustawowej liczby posłów. 2. W razie nieudzielenia Radzie Ministrów wotum zaufania w trybie określonym w ust. 1, Prezydent Rzeczypospolitej skraca kadencję Sejmu i zarządza wybory.  Dlatego wybory zapewne odbędą się jesienią 2023 roku, przed nami więc jeszcze wiele zmian w sondażach, partyjnych przepychanek, starć ambicji liderów i programowych potyczek. Czy jedna lista opozycji jest realna, przekonamy się ostatecznie najwcześniej za dwa lata. Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Władza, Opozycja, Wybory, Koalicja Obywatelska, Prawo i Sprawiedliwość, Polska 2050, PSL, Sojusz Lewicy Demokratycznej, Konfederacja lewica
255^Na wolne media obława i Ministerstwo Prawdy. Tak wygląda sytuacja w Białorusi Łukaszenki^Nikita Grekowicz^16 lutego 2021^https://oko.press/wolne-media-w-bialorusi/^Trwają przeszukania w siedzibach białoruskich niezależnych organizacji. Dziennikarki stawiane są przed sądem. Władze represjonują media na wszystkie możliwe sposoby, a mimo to Białorusini są poinformowani lepiej niż kiedykolwiek 16 lutego o świcie OMON-owcy wyważyli drzwi kilkunastu białoruskich mieszkań. Represje dotknęły jednocześnie co najmniej 27 przedstawicieli niezależnych mediów, obrońców praw człowieka i ich rodzin. Funkcjonariusze struktur siłowych przeszukali siedzibę niezależnego Białoruskiego Zrzeszenia Dziennikarzy, Centrum Obrony Praw Człowieka „Viasna” i niezależnego Związku Zawodowego Radioelektroników. Każdemu zatrzymaniu i kipiszowi towarzyszyła konfiskata sprzętów, w tym osobistych telefonów i komputerów.  Tego samego dnia odbyła się druga rozprawa reporterek Biełsatu – Kaciaryny Andrejewej i Darii Czulcowej. Obu grozi do trzech lat więzienia za rzekomą organizację protestów i blokowanie ruchu drogowego. Dostępne w sieci relacje prowadzone przez dziennikarki z Placu Przemian w centrum Mińska z łatwością podważają te zarzuty, ale wobec upolitycznienia sądów prawdopodobnie nie zdołają obronić ich przed skazującymi wyrokami. Dowodzące niewinności wideo z tych relacji prokuratura wykorzystuje do oskarżania kobiet. Pokazowe procesy to tylko jeden z głośnych przykładów zaczerpniętych z nowego, brutalnego rozdziału opresyjnej polityki Łukaszenki, obliczonej na wyniszczenie wolnych mediów w Białorusi. Przez lata niezależne media były głównym wrogiem reżimu, ale w sierpniu 2020 roku siłowicy zdwoili wysiłki, by powstrzymać redakcje przed informowaniem o wydarzeniach w kraju. Nieskutecznie. 8 lutego 2021 Kamizelki z napisem PRESS stały się dla OMON-owców odpowiednikiem płachty na byka; dziennikarzy bito i poniżano z wyjątkową zajadłością, a do dziennikarek z premedytacją strzelano, jak w przypadku Natalii Łubnieuskiej albo fotoreporterki Iryny Arakhouskiej. Niezależne dziennikarstwo stało się dla reżimu wrogiem numer jeden.  Po wybuchu masowych protestów władze rozpoczęły szeroko zakrojoną akcję ograniczania legalności głównych kanałów informacyjnych w kraju, nawet tych uchodzących dotychczas za apolityczne, albo wręcz proreżimowe. Zamaskowani siłowicy wielokrotnie przeszukiwali redakcje, rekwirując przy tym cały sprzęt. Wielu przedstawicieli mediów wrzucono, często dosłownie, do tymczasowych aresztów. Portale informacyjne zablokowano. TUT.by, jednemu z największych dostawców informacji w kraju, odebrano licencję masowego nadawcy. Niektóre redakcje, jak skierowane do milenialsów kyky.org albo the-village.me zmuszone były przenieść swoją działalność poza granice Białorusi. Posowieckiej „Komsomolskiej Prawdzie”, jednemu z największych dzienników, czytanemu przede wszystkim przez pokolenia wychowane w ZSSR, najpierw odmówiono drukowania w kraju, a później zablokowano kolportaż wydań wydrukowanych w zaprzyjaźnionej rosyjskiej drukarni. Dzisiaj funkcjonariusze MSW w cywilu wyprowadzają przedstawicieli mediów z mieszkań o świcie albo uprowadzają ich w nieoznakowanych busach prosto z ulicy. Regularnie okradane i przeszukiwane są wszystkie niezgodne z reżimem redakcje. Funkcjonariusze grożą dziennikarzom nie tylko fizycznym uszczerbkiem na zdrowiu i więzieniem, ale też represjami wobec ich rodzin, w tym dzieci. Przykład dziennikarek Biełsatu, Andrejewej i Czulcowej, pokazuje, że dotychczas to były tylko krótkofalowe przejawy nasilonych represji. Te długofalowe reżim dopiero planuje. W więzieniach i aresztach przebywają od tygodni, niekiedy miesięcy, dziesiątki przedstawicieli mediów, wszyscy zatrzymani za wykonywanie swojej dziennikarskiej pracy. Większość z nich jeszcze nie poznała nawet stawianych im zarzutów. 16 lutego to grono powiększyło się o kilkanaście nazwisk. Lutowe nasilenie represji wobec niezależnych mediów jest wyprzedzającym atakiem reżimu przed nadchodzącymi w marcu protestami. Łukaszence zależy na wyeliminowaniu aktywistów będących w stanie dostarczać Białorusinom szczegółowych informacji o nadchodzących przypadkach oburzających nadużyć. Już teraz media, obrońcy praw człowieka i szeregowi działacze skutecznie spenetrowali system i nagłaśniają nowe metody szykanowania Białorusinów jeszcze przed ich wprowadzeniem. 29 listopada 2020 Oprócz zastraszenia dziennikarzy władza chce zapewnić sobie monopol na decydowanie o prawdzie. Białoruskie MSW czyniło wszelkie starania, by jedynym źródłem informacji stały się publiczne, propagandowe media. W praktyce kraj ma pogrążyć się w medialnej ciszy przerywanej orędziami wodza, oklaskiwanymi przez smutnych i wystraszonych ludzi spędzanych groźbami do wielkich sal kongresowych. Próbki takiej rzeczywistości dostarczyły obrady Wszechbiałoruskiego Zgromadzenia Ludowego. Łukaszenka zwołał je, by udowodnić światu, że wciąż sprawuje władzę w Białorusi. Chce dzięki temu zmusić Zachód do uwzględnienia go w negocjacjach o przyszłości regionu, a Rosję przekonać do dalszego dostarczania morfinowych zastrzyków z gotówką. Podczas wielokrotnych wystąpień w trakcie Zgromadzenia Łukaszenka przyznawał się do kolejnych przestępczych czynów zarzucanych mu w przestrzeni publicznej. Otwarcie mówił, że podjął decyzję o „zdecydowanej” reakcji na protesty, omawiał sfałszowane wyniki wyborów oraz opisywał niewyobrażalną i trudną do ogarnięcia skalę nadużyć w trakcie liczenia głosów. („Nikt nie jest w stanie ocenić jakie były prawdziwe wyniki wyborów”), by w końcu wygrażać prywatnemu biznesowi. Powtórzył przy tym urosłe do gorzkiego mema zdanie: „ukochanej [władzy Białorusi] nie oddam”. Karykaturalnego obrazu tej dyktatury dostarczyło głosowanie, mające nadać Zgromadzeniu uprawnienia do zmiany konstytucji. Jedna z 2500 tysięcy osób, radna z Mińska, zagłosowała przeciwko, ale oficjalny wynik głosowania nie uwzględnił tego sprzeciwu. Relacja uchwyciła moment, w którym Łukaszenka się o tym dowiaduje, zapomina wyłączyć mikrofon i niedowierzaniem dopytuje jak to możliwe. Głosowania nie powtórzono. Najważniejsze jednak, że niepewnym głosem, przerywanym pokasływaniem, dyktator próbował przekonać obecnych na sali, w tym przede wszystkim siebie, że wypracowywane terrorem poparcie dla jego władzy jest w kraju większościowe. A przynajmniej, że może to bezkarnie powiedzieć. Łukaszence bardzo zależy na tym, by to on decydował o tym, co będzie uznane za prawdę. Wierzy, że monopol na prawdę legitymizuje utrzymywaną przemocą władzę. Być może z tego powodu dziennikarzy z niepublicznych mediów zatrzymano przed wejściem do budynku na długo przed początkiem obrad Zgromadzenia. 4 stycznia 2021 Przez lata Łukaszenka dokładał wszelkich starań, by powiązać niezależne dziennikarstwo z opozycją. W konsekwencji redakcje Svabody, Biełsatu czy Karty97 zwyczajni Białorusini odbierali jako upolitycznione i radykalne. Białoruskojęzyczne media z zasady uchodziły za opozycyjne, opłacane przez Zachód, albo skierowane do „kołchoźników” [polski odpowiednik obraźliwego określenia „wieśniaków”]. Inne redakcje musiały albo unikać polityki, albo uwzględniać reżimową wersję rzeczywistości. Ocena działań władz, również tych lokalnych, była domeną mediów publicznych, podobnie zresztą jak opiniowanie wydarzeń poza granicami kraju. Ten monopol utrzymał się nawet wtedy, kiedy internet stał się dominującym środkiem medialnego przekazu. Portale informacyjne latami otwarcie unikały krytykowania władz. Doszło do tego, że wtłaczana od dziecka autocenzura powodowała, że pokolenie milenialsów unikało polityki, tworząc deklaratywnie apolityczne media skupione na przetwarzaniu kultury albo „postironicznej” problematyzacji codzienności. Opiniotwórcze media, inne niż publiczne, nie miały w Białorusi racji bytu. Mogły istnieć wewnątrz kraju tylko jeśli nie poruszały opiniotwórczych i politycznych tematów. Dlatego też zarzuty o finansowanie z Zachodu były ostatecznie zasadne – Svaboda, jako część Radia Wolna Europa jest finansowana z pieniędzy amerykańskiego Kongresu, a Biełsat utrzymuje polski podatnik, najpierw poprzez TVP, a po interwencjach ówczesnego szefa MSZ Witolda Waszczykowskiego, przez polskie MSZ. Propaganda wykorzystywała to zewnętrzne finansowanie, by podkopać zaufanie Białorusinów do niezależnych białoruskich redakcji i dziennikarzy-Białorusinów. Jednocześnie, zewnętrznie finansowane były przecież główne kanały emitowane w telewizji rządowej – ze względu na jakość produkcji rosyjskie kanały były niejednokrotnie bardziej popularne od ich białoruskich odpowiedników, ale tych białoruskie władze nie przedstawiały w niekorzystnym świetlne, ani tym bardziej nie ograniczały ich zasięgów. Niezależna media opiniotwórcze wyrosły samoistnie – na Youtubie i w Telegramie. Białorusini w skrytości własnych mieszkań obserwowali jak liczni blogerzy pokazywali otaczającą ich przygnębiającą rzeczywistość. Ośrodkiem tej wymiany stały się liczne, telegramowe kanały, w tym Nexta, służący początkowo pokazywaniu takich materiałów szerszej publiczności bez własnych komentarzy. Protesty po sfałszowaniu wyborów prezydenckich w sierpniu 2020 zmieniły charakter tych kanałów. W 2020 roku Nextazyskał ponad pół miliona subskrybentów, a informacyjny kanał Nexta_live od zera zgromadził 1,5 miliona obserwujących. (Białoruś ma około 9 milionów obywateli). Kilkusettysięczne przyrosty zarejestrowały właściwie wszystkie blogi tego typu. Teraz Nexta stała się kanałem, w który Białorusini oburzeni działaniami Łukaszenki mogą prezentować swoje opinie. Sciepan Puciło, założyciel kanału, prowadzi wraz ze współpracownikami własne wydanie wiadomości, by jakoś ustrukturyzować tę wzburzoną masę rewolucyjnych emocji. Trzeba jednak dodać, że pojawiają się na tym kanale także niezweryfikowane informacje. Dla Białorusinów Nexta jest dzisiaj głównym dostarczycielem bieżących wiadomości, przekazuje i zbiera też oświadczenia liderów i liderek opozycji, ale mimo swojej wagi i niepodważalnego znaczenia, pozostaje blogiem. Nawet po próbie wypchnięcia portali informacyjnych z internetu, Białorusini wolą czytać to, co piszą niezależni dziennikarze i analitycy na telegramowych kanałach, niż pozostać na niełasce publicznych i rosyjskich nadawców. Uprzednio apolityczne portale informacyjne takie jak TUT.by stały się dla Białorusinów głównym dostarczycielem opinii. Na Telegramie roczny przyrost obserwujących TUT.by jest prawie porównywalny do Nexty, wynosi ponad 450 tysięcy subskrypcji. Z tą różnicą, że TUT.by startowało tam niemal od zera. Przed wejściem na platformę Telegramu ta białoruska redakcja docierała do ponad 60 proc. Białorusinów – dzisiaj jest bez wątpienia w telefonach wszystkich obywateli tego kraju, również tych podtrzymujących działanie reżimu. Reporterzy i reporterki wszystkich niezależnych mediów, również tych utożsamianych z opozycją, urośli do rangi bohaterów narodowych. Okazało się, że białoruskie niezależne media, zahartowane latami represji, były gotowe na rewolucję, mimo że w większości się jej nie spodziewały. Niezależni dziennikarze są jedną z trzech dźwigni uruchamiania międzynarodowych sankcji wobec reżimu Łukaszenki. Dzięki obrazom dostarczanym przez białoruskie media, lokalne diaspory i media za białoruską granicą budują atmosferę wsparcia dla Białorusinów. Ta bezpośrednio przekłada się na działania polityków w wielu krajach, których rezultatem są kolejne fale sankcji i bezkompromisowa pozycja demokratycznych państw w rozmowach z Łukaszenką. W kraju, dzięki nagłaśnianiu i wyszukiwaniu informacji o bohaterach i przykładach wyjątkowej solidarności, Białorusinom udaje się utrzymać wolę zmian nawet w momencie zimowego zwątpienia. Dostęp do tych informacji przyczynił się do zmiany opinii Białorusinów o własnym społeczeństwie. Dzisiaj, po raz pierwszy w swojej historii, widzą je jako zdolne do samostanowienia. Co więcej, pod wpływem dostarczanych relacji z tygodnia na tydzień uwierzyli w możliwość zwycięstwa z reżimem, bo zrozumieli, że są w przytłaczającej większości. Ostatecznie sianie dezinformacji i fałszu zemściło się na reżimie – Łukaszenka ocknął się w sierpniu 2020 ze świadomością, że od dłuższego czasu nie ma poparcia większości. Białoruscy dziennikarze od lat pokazują, że funkcjonowanie w państwie autorytarnym jest możliwe. Ciągłe represje, zagrożenie przeszukaniami, odbieraniem sprzętu czy aresztem zmusiło ich do wypracowania metod pracy adekwatnych do warunków, w których funkcjonują. Większość reporterów w przeddzień sierpniowych wyborów nie spała we własnych mieszkaniach, by uniknąć zatrzymań. W ostatnich miesiącach niezależne media docierają do ludzi z informacjami o działaniach reżimu wobec nich – pobicia, postrzały, haniebne groźby czy wizja długoletniego więzienia uwiarygadniają ich pracę w oczach współobywateli, zamiast ich ograniczać. Łukaszenka z właściwym sobie barbarzyństwem próbuje skorzystać z opracowanych w Rosji i na Węgrzech metod stygmatyzowania aktywistów. Reżim pracuje nad nowym prawem, które pozwala karać niezależnych dziennikarzy i działaczy jako obcych agentów. Jeśli władze uznają ich działalność za polityczną i wykażą jakiekolwiek zagraniczne finansowanie, to już niedługo będą mogły nałożyć na nich grzywnę (przy pierwszym oskarżeniu) lub zagrozić odpowiedzialnością karną (od drugiego oskarżenia). W dzisiejszej Białorusi każde działanie może zostać uznane za polityczne, jak pokazuje przykład więzionych za wykonywanie dziennikarskiej pracy Andrejewej i Czulcowej. Reżim każde opozycyjne działanie chce powiązać z Zachodem, bo sami Białorusini wpłat na portale informacyjne i fundusze samopomocowe dla bezpieczeństwa dokonują poza granicami kraju. Jednak ta propaganda Łukaszenki o obcych agentach jest nieprzekonywająca, bo reżimowe media aplikują ją razem z imperialną narracją Kremla. W międzyczasie całe życie społeczno-polityczne odbywa się na niezawisłym, ale przecież zagranicznym (rosyjskim) Telegramie. Niezależność mediów oraz cena, którą za tę niezależność płacą swoim zdrowiem dziennikarze, przemawia do Białorusinów dużo dobitniej niż oskarżenia o „obce” źródła finansowania poszczególnych redakcji. Świat, Policja i służby, Alaksandr Łukaszenka, Białoruś wolne media
256^73 proc. ocenia źle wyrok TK w sprawie aborcji. Nawet wyborcy PiS się wahają [IPSOS]^Dominika Sitnicka^16 lutego 2021^https://oko.press/73-proc-ocenia-zle-wyrok-tk-w-sprawie-aborcji-nawet-wyborcy-pis-sie-wahaja-ipsos/^Nieważny wiek, płeć, wykształcenie, miejsce zamieszkania. Polki i Polacy nie zgadzają się z październikową decyzją Trybunału Konstytucyjnego Julii Przyłębskiej. Niespodzianka także w elektoracie PiS W najnowszym sondażu Ipsos dla * spytaliśmy Polki i Polaków o ocenę październikowego wyroku TK Julii Przyłębskiej w sprawie aborcji. Pytanie brzmiało: Po wyroku Trybunału Konstytucyjnego zakazana została aborcja z uwagi na trwałe uszkodzenie i ciężką chorobę płodu. Czy uważa Pan/Pani, że to dobrze czy źle, że nastąpiła taka zmiana prawa? Pytanie jest złożone. Osoby badane oceniały odrzucenie legalności aborcji ze względu na przesłankę embriopatologiczną. Ale mogły też odnosić się do oceny tzw. TK i brać pod uwagę konsekwencje polityczne i społeczne, jakie wywołała decyzja Trybunału. I aż 73 proc. respondentów wyrok TK oceniło negatywnie. Nie ma statystycznych różnic w odpowiedziach kobiet i mężczyzn. Źle wyrok ocenia 72 proc. mężczyzn, kobiet – 73 proc. Dobrze – 19 proc. mężczyzn, kobiet – 21 proc. Nie zaskakuje rozkład odpowiedzi w grupach wiekowych. Najbardziej krytyczni są oczywiście ci w wieku 18-29 lat. Wyrok TK popiera zaledwie 9 proc., 87 proc. jest przeciw, z czego aż 74 proc. ocenia go zdecydowanie źle. Z wiekiem poparcie zaczyna rosnąć, najwyższy wynik notując w grupie 60 plus. Starsze osoby są bardziej przywiązane do Kościoła katolickiego i jego nauk, w tej grupie wiekowej PiS ma również rekordowe (choć spadające) poparcie. A jednak z decyzją Trybunału zgodziło się zaledwie 34 proc. seniorów. Przeciwnych jej było aż 56 proc. Co ciekawe, w młodszej grupie wyborców (18-39 lat) nie ma też większych różnic w ocenie wyroku między kobietami, a mężczyznami. Aż 79 proc. mężczyzn w tym wieku negatywnie ocenia decyzję TK, wśród kobiet odsetek ten rośnie do 86 proc. Ta zgodność w ocenie rzuca się w oczy, ponieważ w preferencjach politycznych obie grupy różnią się diametralnie. Z naszego sondażu wynika, że gdyby Sejm wybierały kobiety w wieku 18-39 lat, koalicja KO, Polski 2050 i Lewicy miałaby większość konstytucyjną – 312 mandatów. Gdyby głosowali młodzi mężczyźni, koalicja PiS oraz Konfederacji mogłaby sformować rząd z 234 posłami, przy czym to Konfederaci byliby silniejszym partnerem. Prawicowo-konserwatywne nastawienie młodych mężczyzn nie obejmuje zatem kwestii aborcji, a przynajmniej nie w takim stopniu, w jakim mogłyby się spodziewać prawicowe partie. 13 lutego 2021 Negatywna ocena wyroku TK przeważa we wszystkich grupach wykształcenia. Przeciwnych wyrokowi jest 79 proc. badanych z wykształceniem wyższym i 66 proc. badanych z wykształceniem podstawowym. Co ciekawe ta kilkunastoprocentowa różnica przechodzi w grupie wykształcenia podstawowego i zawodowego nie na rzecz poparcia dla wyroku, ale do wstrzymania się od oceny (13 proc.). Podobnie jest w grupach według miejsca zamieszkania. Im większy ośrodek tym większy sprzeciw wobec wyroku, choć i tu różnice te nie są duże. We wszystkich wyszczególnionych grupach zawodowych sprzeciw wobec wyroku przekraczał 50 proc. Najwyższe wyniki notowali studenci (89 proc.), dyrektorzy, kierownicy, specjaliści (89 proc.). Na kolejnych miejscach znaleźli się pracownicy administracji i usług (83 proc.), właściciele firm (82 proc.), robotnicy (71 proc.), robotnicy (68 proc.), rolnicy (62 proc.). Najmniej krytyczną wobec wyroku grupą byli emeryci i renciści (55 proc. przeciwnych wyrokowi, 35 proc. popierających wyrok). Poparcie dla decyzji Trybunału pojawia się dopiero w rozbiciu na poglądy polityczne oraz elektoraty partyjne. Wśród osób deklarujących się jako prawicowcy z wyrokiem zgadza się 50 proc. badanych, przeciwnych jest 34 proc. We wszystkich innych grupach poglądów poparcie drastycznie spada. Wśród osób deklarujących się jako centroprawica to już tylko 24 proc., wśród centrystów 7 proc. Wśród lewicy oraz centrolewicy wyrok odrzuca aż 98 proc. badanych. Elektoraty trzech największych ugrupowań opozycyjnych (KO, Lewica, Polska 2050) w sposób radykalny odrzucają wyrok TK, przy czym zwolennicy Hołowni uważanego za światłego konserwatystę, są niemal tak samo krytyczni. Z drugiej strony elektorat Konfederacji, popierającej wyrok TK był w większości przeciw. Najwyższy odsetek osób popierających wyrok jest oczywiście w elektoracie Prawa i Sprawiedliwości, gdzie osiągnęło 56 proc. Nawet wśród wyborców PiS nie zgadza się z nim aż 27 proc., a kolejnych 17 proc. deklaruje, że nie ma zdania. Z perspektywy kierownictwa PiS to nie są wcale dobre wyniki. Zazwyczaj ich elektorat nie ma wątpliwości w ocenie polityki partii. W głośnych sporach oceny wyborców PiS zgadzają się z przekazem partii rządzącej i są zazwyczaj rewersem ocen wyborców partii opozycyjnych. Jeśli interwencję UE w reformę sądową PiS popierało 73 proc. badanych w elektoracie opozycji, to wśród elektoratu PiS takiej interwencji przeciwnych było 77 proc. itd. Z czego wynika to zawahanie elektoratu PiS w kwestii aborcji? Oficjalny przekaz partii, który można zrekonstruować na podstawie relacji TVP jest przecież jednoznaczny: wyrok jest sprawiedliwy, mądry i zgodny z konstytucją, a każdy, kto się z nim nie zgadza jest nihilistą i politycznym pieniaczem. Istnieje jednak niemała grupa wyborców PiS, którzy z tym wyrokiem się nie zgadzają. Twierdzenie, że partia okazuje się bardziej konserwatywna, niż jej wyborcy  powtarzało najczęściej w kontekście Platformy Obywatelskiej. Okazuje się, że w kwestii aborcji do pewnego stopnia pasuje ono także do Prawa i Sprawiedliwości. Warto zwrócić przy tej okazji uwagę na dosyć duży odsetek (aż 17 proc.) elektoratu PiS, który stwierdził, że nie ma w tej sprawie zdania. Może to oznaczać uchylanie się od odpowiedzi w celu uniknięcia dysonansu poznawczego: „partia, którą popieram, doprowadziła do czegoś, z czym się głęboko nie zgadzam”. Z poprzednich badań, także , wynikało, że całkowity zakaz aborcji popiera w Polsce maksymalnie 10 proc. Wyrok TK de facto oznacza zakaz, bo aborcje ze względu na choroby lub wady płodu stanowiły 93 proc. wszystkich legalnych. Rządzący zdają sobie sprawę, że kwestia aborcji i wyroku TK jest polaryzująca nawet w obrębie ich elektoratu. I próbują sobie jakoś z tym problemem radzić. „Wiadomości TVP” powtarzają na przykład spin niektórych polityków PiS, że wyrok w rzeczywistości niewiele zmienia w dotychczasowym stanie prawnym, a płody obarczone wadami letalnymi (najbardziej niewygodna politycznie kwestia) są nadal dozwolone, bo mieszczą się w przesłance zagrożenia życia i zdrowia kobiety. Szerzej te sprawy omawialiśmy w tekście: Co z wadami letalnymi? PiS twierdzi, że wszystko jest w starej ustawie. „Konfederacja jest jedynym klubem/kołem w Sejmie, którego 100 proc. posłów podpisało się pod wnioskiem do TK, który doprowadził do dzisiejszego rozstrzygnięcia” – chwalił się Krzysztof Bosak 22 października chwilę po ogłoszeniu wyroku. „Wygrało życie! Życie jest najważniejsze!” – cieszył się Artur Dziambor, poseł Konfederacji z frakcji korwinistów. Nieco mniej powodów do radości ma jednak ich elektorat, u którego poparcie dla decyzji TK sięga zaledwie 26 proc., a sprzeciw aż 67 proc. Niewykluczone, że dopiero 22 października 2020 roku część wyborców Konfederacji dowiedziała się wreszcie, czym jest ten mityczny konserwatywny liberalizm proponowany przez formację i co popierają jej politycy, którzy nazywają się „wolnościowcami„. Podczas protestów po wyroku tzw. TK można było nawet zobaczyć transparenty z hasłami „wyborcy Konfederacji, jak tam gospodarka?”, a Krzysztof Bosak był obok Jarosława Kaczyńskiego, Julii Przyłębskiej i Kai Godek jedną z najczęściej pozdrawianych postaci. 9 lipca 2020 *Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Kobiety, Trybunał Konstytucyjny,
257^Walka rządu z wykluczeniem transportowym to fikcja – czyli jak wyblakły wizje Janusza Kowalskiego^Bartosz Józefiak^15 lutego 2021^https://oko.press/pks-zapowiedzi-reform/^Rząd planuje przekazać PKSy pod skrzydła PKP i połączyć przewozowe firmy w wielką dywizję autobusowo-kolejową. Przez lata rządy PiS doprowadziły do upadku autobusowych spółek, traktując je jak bezpieczną przystań dla lokalnych działaczy. Czy tym razem będzie inaczej? Pod koniec stycznia usłyszeliśmy, że rząd będzie łączył należące do skarbu państwa PKSy z przewoźnikami kolejowymi. Wszystko przez nowy projekt rozporządzenia Rady Ministrów. Czytamy w nim, że sześć spółek autobusowych, w których rząd ma większościowe udziały, trafi pod skrzydła PKP SA. W końcu kolejarze posiadają „odpowiednie know-how w zakresie transportu, a także odpowiednie zaplecze analityczne oraz instrumenty finansowe i prawne”, by postawić PKSy na nogi. Pozostałe spółki autobusowe, gdzie skarb państwa ma mniejszościowe udziały, trafią do Agencji Rozwoju Przemysłu. Pomysł pobudził wyobraźnię wielu. Czyżby rząd budował wielkiego narodowego przewoźnika autobusowo- kolejowego? Dotychczasowe dokonania PiS na tym polu podpowiadają raczej, żeby schłodzić emocje. Kilkanaście ostatnich spółek PKS, które nie upadło oraz których skarb Państwa nie sprywatyzował, tułało się za rządów PiS od Ministerstwa Skarbu Państwa do Ministerstwa Infrastruktury, by pod koniec 2019 roku trafić do nowego Ministerstwa Aktywów Państwowych. To kolejny akt okrawania z kompetencji ministra infrastruktury Andrzeja Adamczyka. Adamczyk przy każdej kolejnej rekonstrukcji typowany jest do opuszczenia rządu. Cudem utrzymuje się na stanowisku, ale stopniowo traci a to budownictwo, a to kolej. Politycy PiS lubią opowiadać, jak to walczą z wykluczeniem transportowym. Jednocześnie brakuje dowodów na to, że minister infrastruktury w jakikolwiek sposób pomagał PKS-owym spółkom, które nadzorował. Ministerstwo przed wyborami w 2019 roku uruchomiło co prawda Fundusz Rozwoju Przewozów Autobusowych, ale jego skuteczność, delikatnie mówiąc, pozostawia wiele do życzenia. Poza tym fundusz skierowany jest do samorządów. Spółki przewozowe skorzystają z niego o tyle, o ile wygrają przetargi ogłoszone przez starostów, marszałków czy wójtów. 15 kwietnia 2020 Wiadomo za to, że to pod skrzydłami ministra infrastruktury zbankrutował PKS Lubliniec oraz PKS Gniezno, a w stan upadłości przeszedł PKS Mrągowo. Wiadomo również, że lokalni działacze PiS bardzo troszczą się o autobusowe przedsiębiorstwa. Dość wspomnieć, że przewodniczącym rady nadzorczej PKS Ostrowiec Świętokrzyski od trzech lat jest Mariusz Wesołowski, który w wyborach do rady powiatu kandydował z list PiS (dodajmy, że Ostrowiecki PKS zamknął 2019 rok z wynikiem rzędu minus milion 365 tysięcy). Dobrostanu spółki PPT PKS Katowice pilnuje działacz PiS z Wieliczki Marek Burda. W radzie nadzorczej raczej się nie przemęcza, bo spółka nie prowadzi żadnych przewozów. Jeszcze dwa lata temu w radzie nadzorczej PKS Zielona Góra zasiadał radny miejski PiS Kazimierz Łatwiński. W Warszawie PKS Polonus doglądała Katarzyna Polak, radna Prawa i Sprawiedliwości dzielnicy Ursynów. A w Częstochowie kierowcy PKS wprost mówią, że to PiS wykończył ich firmę. Bo przyprowadzony przez posła Szymona Giżyńskiego prezes Artur Piekacz ciął połączenia do ościennych gmin, czym doprowadził spółkę do ruiny. W połowie stycznia 2020 roku nadzór nad PKSami trafia do wiceministra Janusza Kowalskiego z Solidarnej Polski. Kowalski dostaje również ogromne spółki kolejowe: PKP PLK i PKP SA. Zanim poseł z Opola zasłynie hasłem „Weto albo śmierć” zajmie się za restrukturyzację PKS-ów. Według naszych informacji Kowalski stworzył kilkuosobowy zespół, który przygotował audyt w autobusowych spółkach. Wyniki były dramatyczne. Prawie każda ze spółek wykazała straty: jeśli nie w kapitale własnym, to w wynikach sprzedaży lub wynikach netto za 2019 rok. Najgorzej wyglądał PKS Częstochowa, którego zadłużenie sięgało ośmiu milionów złotych. Najlepiej: PPT PKS Katowice, który, jak już wspomnieliśmy, nie świadczy żadnych przewozów, jedynie zarządza nieruchomościami. Kowalski wymyślił, by podzielić spółki na dwie grupy. Te, w których rząd ma mniejszościowe udziały i które nie rokują na rozwój planował przenieść do Agencji Rozwoju Przemysłu. ARP miałoby je zrestrukturyzować, a następnie sprzedać państwowe udziały lub zamknąć spółki. 16 sierpnia 2018 Inny los miał czekać spółki z większościowym udziałem skarbu państwa, czyli PKS Częstochowa, Katowice, Polonus, Polbus (PKS we Wrocławiu), a także Ostrowiec Świętokrzyski i Ostrów Wielkopolski. Wszystkie firmy miałyby wejść w skład jednej, nowej spółki autobusowej, która następnie zostałaby wchłonięta w struktury PKP. W jakim celu? Po pierwsze dlatego, że największy kolejowy przewoźnik ze względu na remonty na torach co chwilę musi odwoływać kursy i podstawiać autobusy zastępcze. Za te kursy płaci prywatnym przewoźnikom. Własna flota autobusów pomogłaby zaoszczędzić PKP Intercity masę pieniędzy. Po drugie: autobusy uzupełniłyby ofertę przewozową PKP IC, stając się tzw. „przewoźnikiem pierwszej i ostatniej mili”. Mówiąc wprost: pasażerowie pociągów mogliby na tym samym bilecie dojechać autobusem do miejsc, gdzie kolej nie dojeżdża. Dzięki temu oferta PKP zwiększyłaby się, zyski wzrosły, białe plamy transportowe zniknęły. Transport swój minister Kowalski widział ogromny: snuł wizje współpracy z samorządami i przewoźnikami prywatnymi, którzy są właścicielami innych PKS-ów. Planował, że Polonus zakupi nowe autobusy i przejmie miejskie przewozy w Warszawie. Czas na budowę transportowej potęgi dzielił z podróżami po Opolszczyźnie w kampanii Andrzeja Dudy czy walką z konwencją stambulską i ideologią LGBT. Jego projekt miał uratować upadające PKS-y. To właśnie Kowalski obiecywał posłance PO Izabeli Leszczynie, która w lipcu 2020 roku dopytywała o przyszłość PKS-u Częstochowa. Miesiąc później zielone światło do konsolidacji dał minister Jacek Sasin. Tylko że po drodze zdarzyła się „piątka dla zwierząt” i wojna w Zjednoczonej Prawicy. Kowalski zachował stanowisko, ale stracił prawie wszystkie nadzorowane spółki. Dziś kontroluje tylko centralny port komunikacyjny i giełdę papierów wartościowych. PKSy i PKP S.A przeszły do Macieja Małeckiego z PiS. Pomysł połączenia transportowych spółek na pół roku utknął w rządowych szufladach. Odnalazł się dopiero teraz, wraz z zarządzeniem premiera, w wersji zbliżonej do tego, co proponował Kowalski. Co się działo z tym projektem przez pół roku? Nie wiadomo. Ministerstwo Aktywów nie odpowiedziało na nasze pytania. W międzyczasie szalała pandemia, a autobusowe spółki wpadły w kolejne kłopoty. Pracownicy PKS-u w Ostrowcu Świętokrzyskim przestali dostawać wypłaty, sytuacja w PKS Częstochowa ze złej stała się tragiczna, a przewoźnik w Ostrowie Wielkopolskim przeszedł w stan likwidacji i zawiesił większość kursów. Sam pomysł ministra Kowalskiego nie jest zły. Kolejowo-autobusowa synergia funkcjonuje na przykład w Austrii, Niemczech, Czechach czy we Francji. Wszyscy jednak wiemy, gdzie tkwi diabeł. Jakie są więc szczegóły, na których projekt może się wywrócić? Po pierwsze, łączone rozkłady jazdy. W idealnej wizji na pasażerów, którzy dopiero co wysiedli z pociągu, powinny czekać autobusy. To oznacza, że rozkłady jazdy PKP i PKS powinny być zsynchronizowane. A z tym może być poważny problem, bo to dwa zupełnie inne światy. Rozkład kolejowy zmienia się co trzy miesiące. Rozkład autobusowy powstaje dużo wolniej. Zgodnie z ustawą o Publicznym Transporcie Zbiorowym zmianę rozkładu dla połączeń o zasięgu wojewódzkim zatwierdza marszałek. Wyobraźmy sobie sytuację, w której kolejarze informują, że za miesiąc zmieniają swoje rozkłady. „Kolejowa” spółka autobusowa chce się dostosować, więc zgłasza plan zmiany rozkładu do marszałka województwa. Stosowny departament bada, jak nowe godziny kursowania wpłyną na rynek, robi konsultacje z samorządami i innymi przewoźnikami. Efekt? Nowy rozkład autobusów powstanie dwa miesiące po zmianach na kolei. Akurat wtedy, kiedy trzeba go będzie zmieniać znowu. I tak w kółko. Zanim więc nastąpi integracja PKP i PKS-ów, rząd musiałby zmienić ustawę o Publicznym Transporcie Zbiorowym. Zmiany wymagałoby zresztą więcej przepisów, bo np. na dzisiaj PKP SA nie ma w ogóle uprawnień do uruchamiania połączeń autobusowych. Po drugie, autobusowa baza, a raczej bazy. Skarb państwa jest posiadaczem większościowych udziałów w sześciu dość przypadkowo rozrzuconych po kraju spółkach autobusowych. 2 listopada 2019 „Są obszary w Polsce, gdzie ta dodatkowa usługa autobusowa bardzo by się przydała. Wyobraźmy sobie na przykład podróż pociągiem do Nowego Targu, gdzie przesiadamy się na autobusy, które dowiozą nas do Szczawnicy, Krościenka czy innych górskich kurortów, gdzie pociąg nie dojeżdża. A wszystko na jednym bilecie. Brzmi pięknie, tylko że akurat w województwie małopolskim nie ma żadnego PKSu należącego do Skarbu Państwa. Na bazie tego, co rząd posiada, ciężko byłoby zbudować sensowną siatkę połączeń” – analizuje Karol Trammer, wydawca gazety „Z Biegiem szyn” i autor książki „Ostre Cięcie. Jak likwidowano polską kolej”. To oznacza, że budowa sensownej oferty wymaga współpracy z zewnętrznymi podmiotami. A to prowadzi nas do problemu trzeciego, czyli… … integracji z prywatnymi i samorządowymi spółkami PKS. To niezbędne, by plan mógł się powieść. Idealna oferta przewozowa wyglądałaby tak, że pasażerowie na jednej aplikacji sprawdzają rozkład wszystkich pociągów i autobusów, a następnie odbędą swoją podróż na jednym bilecie. Brzmi świetnie, tylko gwoli przypomnienia: żyjemy w kraju, gdzie od pięciu lat trwają prace nad integracją biletów kolejowych różnych przewoźników. Jak do tej pory proces ten udał się tylko w ograniczonym zakresie. A także w kraju, gdzie stworzenie centralnego rejestru rozkłady jazdy autobusów jest zadaniem tak skomplikowanym, że przerastającym możliwości rządu. Ciężko sobie wyobrazić, by udało się połączyć przewoźników kolejowych i autobusowych, rządowych, samorządowych i prywatnych, zbudować wspólny rozkład jazdy i wprowadzić wzajemne honorowanie biletów. To, co w innych krajach jest standardem, u nas pozostaje pieśnią przyszłości. Problemów będzie więcej. Co na przykład zrobić z PKS-ami Polonus i Zielona Góra, które wciąż radzą sobie bardzo dobrze? Jeśli rząd skieruje je do obsługi pociągów, może przy okazji zarżnąć ostatnich przewoźników, którzy jeszcze są na plusie. Co dalej z projektem? Ministerstwo aktywów państwowych milczy w tym temacie. Rafał Zgorzelski, członek zarządu PKP S.A tłumaczy, że dziś jest za wcześnie, by mówić o szczegółach. Kolejarze najpierw muszą przygotować kompletną analizę działalności operacyjnej PKS-ów, ich sytuacji ekonomicznej, rozpoznać potencjał wszystkich spółek. Dopiero wtedy będą w stanie szerzej opowiedzieć o dalszych planach. Rafał Zgorzelski być może nie wie, że analiza kondycji spółek PKS powstała już pół roku temu w Ministerstwie Aktywów. Kolejarze będą więc przygotowywać kolejny raport, a PKS-y poczekają następne pół roku albo dłużej. Kolejnego opóźnienia mogą już nie przeżyć. Gospodarka, Władza, Janusz Kowalski, Andrzej Adamczyk, Ministerstwo Aktywów Państwowych PKS
258^Z Ordo Iuris, od Kaczyńskiego, brat senatora PiS – oto nowa rada Narodowego Instytutu Wolności^Anton Ambroziak^15 lutego 2021^https://oko.press/glinski-powolal-rade-narodowego-instytutu-wolnosci/^Minister Gliński wybrał skład nowej Rady Narodowego Instytutu Wolności, który rozdziela pieniądze na cele społeczne. Miał być pluralizm, a są sami swoi. W radzie zasiądą m.in.: brat senatora PiS, wiceprzewodniczący Ordo Iuris, współpracownik Kaczyńskiego, była wiceminister edukacji Minister Piotr Gliński, przewodniczący Komitetu ds. Pożytku Publicznego, powołał członków Rady Narodowego Instytutu Wolności, która od 2018 roku rozdziela publiczne środki dla trzeciego sektora, czyli organizacji pozarządowych. Zasiadają w niej przedstawiciele prezydenta RP, przewodniczącego Komitetu ds. Pożytku Publicznego, Kancelarii Premiera, samorządu, a także reprezentanci strony społecznej. W sumie 11 osób. Do ich zadań należy m.in. opiniowanie programów dotacji przygotowanych przez NIW i zatwierdzanie regulaminów konkursów. Co więcej, bez zgody rady dyrektor NIW nie może samodzielnie rozporządzać majątkiem powyżej 200 tys. zł. Jej powołanie miało być gwarantem odporności instytucji na naciski polityczne. Przypomnijmy, że powstaniu NIW towarzyszyły olbrzymie kontrowersje. Duża część organizacji pozarządowych zarzucała władzy, że centralizacja środków dla NGO będzie służyć większej kontroli nad niewygodnymi fundacjami i stowarzyszeniami, a w dłuższej perspektywie — przebudowie trzeciego sektora zgodnie z interesem partyjnym. W opinii Rzecznika Praw Obywatelskich Adama Bodnara zasady funkcjonowania NIW stoją w sprzeczności w międzynarodowymi standardami wolności zrzeszania się. Przy niemal nieograniczonych kompetencjach, które dzierży dyrektor instytucji Wojciech Kaczmarczyk (m.in. tworzenie regulaminów konkursów czy programów dotacji), pole wpływu rady jest oczywiście ograniczone i głęboko niedoskonałe. Jednak obecność w niej pozwalała dbać o jawność działań instytucji, a także proponować kierunki rozwoju trzeciego sektora. 31 maja 2018 W pierwszej, trzyletniej kadencji do składu Rady powołano m.in. Weronikę Czyżewską-Waglowską z Ogólnopolskiej Federacji Organizacji Pozarządowych (jeden z podmiotów, który protestował przeciwko powołaniu nowej agendy rozdzielającej środki). Ten zabieg stwarzał pozory pluralizmu. A organizacjom społecznym, które nie układają się z rządem PiS, pozwalał mieć wgląd w to, co dzieje się w środku. „Zrobiłam to po to, żeby pilnować wartości. Chodzi o to, by pokazywać własny pogląd na działanie sektora społecznego, nawet jeśli na koniec zostaję przegłosowana” – tak decyzję o dołączeniu do rady tłumaczyła Czyżewska-Waglowska w wywiadzie dla portalu ngo.pl. Podkreślała jednocześnie, że uznanie rady za organ niezależny od władzy byłoby nieporozumieniem. W drugiej kadencji w radzie zasiądą „sami swoi”. Do reprezentacji strony społecznej minister Gliński wybrał: Zgodnie z art. 9 ustawy o Narodowym Instytucie Wolności osoby powoływane spośród kandydatów zgłoszonych przez organizacje społeczne powinny „posiadać wiedzę i co najmniej trzyletnie doświadczenie w zakresie funkcjonowania społeczeństwa obywatelskiego, pożytku publicznego i wolontariatu”. Życiorys każdego członka rady dałoby się oczywiście podciągnąć pod ogólne wymagania (wszak prowadzenie fundacji czy działanie w harcerstwie można uznać za ekspertyzę w dziedzinie pożytku publicznego czy wolontariatu), jednak kryteria wyboru kandydatów są inne. W składzie znaleźli się wyłącznie ludzie powiązani z PiS. Co więcej, jednym z argumentów, które podnosił rząd, powołując Narodowy Instytut Wolności, było dbanie o równowagę w reprezentowaniu różnorodności trzeciego sektora. Minister Gliński chciał walczyć z rzekomą dominacją wielkomiejskich organizacji liberalno-lewicowych (czyli zajmujących się prawami człowieka). Głos miały dostać malutkie stowarzyszenia rozsiane po całej Polsce, które według ministra były do tej pory pomijane. W nowym składzie próżno szukać równowagi światopoglądowej, a także regionalnej. Oprócz strony społecznej w radzie zasiadają: Czego możemy się spodziewać w drugiej kadencji? Od początku powstania NIW wiadomo było, że obok Funduszu Sprawiedliwości stanie się on kolejnym źródłem transferu publicznych środków do „swoich organizacji”. Już w pierwszej kadencji opisywaliśmy te, które kluczem politycznym dostały wsparcie NIW, m.in.: Mimo wszystko w ostatnich latach pieniądze trafiały też do organizacji lokalnych, pomocowych, a nawet czasem, tych, których działania nie idą po myśli władzy, np. Rodzić Po Ludzku, Centrum Edukacji Obywatelskiej czy Kongres Ruchów Miejskich. Teraz, gdy kontrolna funkcja rady istnieje jedynie na papierze, można się obawiać, że dyrektor NIW, a także nadzorujący go minister Gliński, nie będą mieli oporów, by jeszcze silniej wspierać organizacje podzielające wizję społeczeństwa na modłę Prawa i Sprawiedliwości. Władza, Piotr Gliński, Wojciech Kaczmarczyk, Piotr Mazurek, Ordo Iuris, Jarosław Bierecki Narodowy Instytut Wolności - Centrum Rozwoju Społeczeństwa Obywatelskiego organizacje społeczne SKOK społeczeństwo obywatelskie Tymoteusz Zych
259^Po sondażu OKO.press. Borowski: „Opozycja musi pokazać, że po wyborach będzie w stanie rządzić”^Agata Szczęśniak^15 lutego 2021^https://oko.press/po-sondazu-oko-press-borowski/^W sprawie aborcji na pewno nie będzie porozumienia. Ale może się okazać, że wyborcy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją - Marek Borowski komentuje sondaż  o jednej liście opozycji Według sondażu Ipsos dla  koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów dla Koalicji Sił Opozycyjnych pozwoliłoby odrzucać weto prezydenta Dudy. Poparcie dla połączonych sił opozycji okazało się większe niż suma poparcia 4 partii osobno. Jak wykorzystać ten kapitał? Rozmawiamy o tym z senatorem Markiem Borowskim. 14 lutego 2021 Agata Szczęśniak, : W sondażu  koalicja partii opozycyjnych ma 57 proc. głosów (PiS 29 proc.) i 280 mandatów. Ale w lutym 2021 roku nie ma wyborów, pewnie będą za ponad dwa lata. Co opozycja może zrobić, żeby utrzymać ten wynik przez ten czas?  Marek Borowski, senator Koalicji Obywatelskiej: Musi pokazywać, że po wygranych wyborach będzie w stanie rządzić. To jest klucz. W związku z tym nie warto dziś zajmować się tym, jak będą wyglądały listy wyborcze opozycji, tylko tym, co tę opozycję łączy. W jakich tematach mogą przez te dwa lata wypracować wspólne założenia? Takie, które będą zmieniały Polskę, przywracały ustrój w pełni demokratyczny, europejskość, itd. Takich tematów jest sporo, ustrojowych, obywatelskich. Zostawmy na razie na boku aborcję, nie próbujmy tu czegoś uzgodnić, bo się nie da. I tak będzie każdy głosował zgodnie ze swoim sumieniem. Powiem więcej, w wyborach kandydaci powinni się określać, czy są za liberalizacją, czy za kompromisem i jeżeli dla kogoś będzie to istotne, to będzie wybierał kogoś, kto reprezentuje pogląd jemu bliski. Ten temat wyprowadził setki tysięcy ludzi na ulice. Czy w związku z tym opozycja nie powinna się dogadać co do jakiegoś minimum w tej sprawie?  Nie sądzę, sondaże pokazują że jeśli chodzi o elektorat Platformy Obywatelskiej, to mniej więcej połowa jest za liberalizacją, połowa jest za kompromisem. Według naszych sondaży dużo więcej jest za liberalizacją. Sondaż z listopada pokazał wręcz, że 91 proc. wyborców Koalicji Obywatelskiej (do której należą też m.in. Zieloni i Nowoczesna) jest za prawem do aborcji do 12. tygodnia. Ja znam inne sondaże. Ale też nie uważam, żeby to była kluczowa sprawa w tej chwili. Może się okazać kluczowa, jeśli zinterpretujemy ją tak: ta sprawa coś przełamała, jeśli chodzi o poparcie dla PiS. I sprawiła, że odruch anty-PiS stał się bardziej powszechny. Zgoda. Zobaczymy. Akurat moje stanowisko w tej sprawie jest znane. Wybór musi należeć do kobiety. A reszta to jest otoczenie, wychowanie seksualne w szkołach, antykoncepcja, krótko mówiąc: trzeba robić wszystko, żeby niechcianych ciąż było jak najmniej. A kobieta ma decydować i kropka. Wróćmy do pytania, jak utrzymać przewagę przez trzy lata? To się może udać? Mówił pan o tematach, w których opozycja się zgadza. To te, o których mówili ostatnio Borys Budka i Rafał Trzaskowski?  Między innymi. To jest sprawa sądownictwa, prokuratury, Trybunału Konstytucyjnego, mediów publicznych, organizacji pozarządowych, służby cywilnej, polityki europejskiej. Można wymienić wiele tematów, gdzie można dojść do porozumienia, nawet jeśli nie kompletnego – bo jakieś różnice będą – to do tzw. minimum programowego. Nawet w ochronie zwierząt pewne wspólne elementy spokojnie można zawrzeć. 6 lutego 2021 A Kościół? Też mi się wydaje, że pewne minimum da się zrobić. Nawet PSL pewne rzeczy jednak uwzględni. Nie chodzi o to, żeby wszystkie partie zaczęły mówić dokładnie to samo w każdej sprawie. Na przykład trzy czy cztery partie powiedzą, że fundusz kościelny musi być zlikwidowany czy zastąpiony jakimś podatkiem. Ale w sprawie religii w szkołach będą między nimi różnice. To niech ogłoszą tą pierwszą rzecz jako wspólną, a w pozostałych każda partia mówi swoje. To pozwoli wyborcom wybrać. Po wyborach europejskich, kiedy PSL opuszczał Koalicję Europejską, liderzy ludowców argumentowali: jak nasi wyborcy widzą nas razem z Lewicą, która jest za adopcją dzieci przez małżeństwa jednopłciowe, to mówią, że w życiu na taką listę nie zagłosują. Prawa osób LGBT miały odstraszać i zmniejszać poparcie dla wspólnej listy. Niech nie narzekają, bo dostali trzy mandaty, których nigdy w życiu by nie mieli, gdyby nie wystąpili w tej koalicji. Uważam, że to jest dęte. W PSL byli ludzie, jak Marek Sawicki, którzy od początku odciągali PSL od jakiejkolwiek współpracy, wspólnych list. To był taki peeselowski patriotyzm, który pchał tę partię na dno. Wymyślili te argumenty „a bo nasz elektorat”. Żadnych badań na ten temat nie widziałem. Poza tym to jest postrzeganie wsi jako ciemnogrodu, jakby ludzie tam rozumowali kategoriami sprzed stu lat. Wieś dzisiaj zupełnie inaczej wygląda. Tam jest masa ludzi, którzy nie są antyreligijni, ale są antyklerykalni. Czy trzeba przypominać przedwojnie? PSL Wyzwolenie tym się różnił od PSL Piast, że był antyklerykalny i miał poparcie na wsi. Rolników na wsi jest mniejszość, wieś to ludzie różnych zawodów, którzy akurat tam żyją. 22 maja 2019 Wyobraźmy sobie wyborcę, a zwłaszcza wyborczynię Lewicy, zobaczy listę, która ustaliła np., że minimum programowe to powrót do poprzedniej ustawy aborcyjnej, a nad resztą będziemy dyskutować. Taka osoba powie: „Średniowiecze!”. I może nie zagłosuje.  Dlatego powiedziałem, że w sprawie aborcji na pewno nie będzie porozumienia. Ale może się okazać, że wyborcy przywiązani do tej sprawy znajdą na liście swoich kandydatów i w przyszłym Sejmie wśród opozycji zdecydowana większość będzie za liberalizacją. A co pan myśli o takim pomyśle na współpracę: opozycja już dziś tworzy „gabinet cieni” i dzieli ministerstwa pomiędzy różne partie, np. Platforma bierze pod swoje skrzydła ministerstwo sprawiedliwości, Hołownia – zdrowie, Lewica – pracę, PSL – rolnictwo, Nowoczesna – edukację…  Normalnie w koalicji tak jest, że określone partie ze względu na swój wizerunek polityczny, społeczny chcą mieć pewne ministerstwa. Ale to się dogrywa później. Broń boże rozmawiać o tym teraz, bo to zostanie odebrane jako dzielenie stołków. Tego bym w żadnym razie nie robił. Jeszcze raz podkreślam: kluczową sprawą jest dzisiaj zacząć wypracowywać wspólne projekty. To będzie pokazywało, że jeżeli te partie będą miały większość w przyszłym Sejmie – bez względu na to, czy będą na wspólnej liście, czy pójdą blokami dwoma, czy inaczej – to będą w stanie rządzić. Co powoduje, że w tym sondażu jest tych parę punktów procentowych więcej dla wspólnej listy niż dla osobnych? Część z tych, którzy chcą odsunąć PiS od władzy, nie bardzo wierzy, że partie opozycyjne potrafią się porozumieć. A kiedy im się mówi: „ale startują na wspólnej liście”, to jest reakcja: „to znaczy, że się porozumiały, skoro tak, to ja na nich zagłosuję”. Dotąd z naszych sondaży wychodziło raczej, że wyborcy mieli wątpliwość, czy opozycja będzie rządzić lepiej niż PiS.  No tak, ale pierwszym warunkiem jest porozumienie się, jeśli chodzi o listy. Jeżeli udało się porozumieć na listach, to jest większe prawdopodobieństwo, że uda się porozumieć później przy rządzeniu. 30 listopada 2020 Wspólne projekty, o których pan mówi, to projekty ustaw, czy coś innego? W czerwcu 2016 roku w „Gazecie Wyborczej” zaproponowałem powołanie czegoś w rodzaju alternatywnego parlamentu, Sejmu-bis. Zespoły razem z ekspertami miały pracować nad przywróceniem Polsce demokracji z uwzględnieniem własnych błędów z przeszłości. I te błędy eliminować. Niestety nic takiego się nie stało. Może teraz? Zostały dwa lata. To mogą być ustawy albo założenia ustaw. Proponowałem wtedy, żeby wstępne propozycje były dyskutowane publicznie przez reprezentacje tych partii. Taki drugi Sejm, obok tego, w którym to nie jest możliwe. Jak to miałoby działać? Na przykład opozycja pokazuje propozycję ustawy w sprawie edukacji. Ona jest względnie uzgodniona jako pewne minimum. A przedstawiciele każdej z partii występują, tak jak posłowie w Sejmie i mówią: „Naszym zdaniem trzeba by jeszcze pójść w tę stronę, to zmienić”, a inni mówią: „Nie, nie, my się na to nie zgadzamy, uważamy, że to trzeba zostawić tak jak jest w projekcie”. Wyborca wiedziałby, czego się spodziewać. Przy okazji przyciągnęłoby to uwagę mediów, wszyscy by zobaczyli, że to są poważne partie, które nad czymś dyskutują. Cały czas do tego namawiam. Marszałek Włodzimierz Czarzasty powiedział w , że takie zespoły zostały powołane.  Słyszałem, bardzo dobrze, trzymam kciuki. Chodzi tylko o to, jakie otrzymały wytyczne. Szefostwo partii opozycyjnych powinno mniej więcej wyznaczyć, co chce osiągnąć, jakieś zasady. Tu stawiam kropkę, nie chcę tego tematu rozwijać, jeżeli te zespoły powołano, to bardzo dobrze. Wróćmy jeszcze do sondażu, on zakłada jedną, koalicyjną listę opozycji… Nie wiem, czy to się uda zrobić, nie ze względów programowych, tylko ze względów czysto technicznych. Dwa lata temu, jeszcze przed wyborami 2019 roku, zaproponowałem dwie rzeczy. Pierwsza: żeby partie opozycyjne wystawiały po jednym kandydacie do Senatu. To się stało w zdecydowanej większości okręgów i dlatego wygraliśmy te wybory. Ale proponowałem też, żeby w wyborach do Sejmu każda z czterech partii okupowała zawsze to samo miejsce na liście. Jeżeli PSL byłby na trzecim miejscu, to wszędzie – w każdym okręgu. To się nie przebiło. Wiem, że Schetyna próbował do tego doprowadzić, ale to się nie udało. Koalicja Europejska dostała o 1,8 mln mniej głosów niż główne komitety opozycji (PO, SLD, PSL) we wcześniejszych wyborach samorządowych. Ja mówię o wyborach parlamentarnych. Ale w wyborach europejskich KE dostała 38 proc. z kawałkiem, PiS 45 z kawałkiem, a Biedroń, który poszedł osobno, dostał 6 proc. z kawałkiem. Jak się doda Biedronia do tych trzech partii, które utworzyły Koalicję, wychodzi więcej głosów niż PiS [wychodzi jednak minimalnie mniej: PiS: 6 192 780, KE: 5 249 935, Biedroń: 826 975; KE+B=6 076 910 – red.]. Koalicja straciła, bo część wyborców odeszła do Biedronia, a nie dlatego, że połączenie sił spowodowało, że nagle iluś ludzi zrezygnowało z głosowania. To jest oczywiście dyskusyjne. Nie wiadomo, czy ci, którzy głosowali na Biedronia, zagłosowaliby na wspólną listę. Część z pewnością szukała czegoś nowego, co nie byłoby KE, a zwłaszcza Platformą. Tak można długo dywagować. W wyborach parlamentarnych w 2019 roku, gdyby była jedna lista, PiS też przegrałby wybory. D’Hondt zadecydował, liczba głosów, które padły na partie opozycyjne, była trochę większa niż liczba głosów na PiS [PiS: 8 051 935, KO + SLD + PSL: 8 958 824]. Ale nie wyszło, bo ambicje poszczególnych liderów były takie, że my tu sobie sami. Po czym ich wynik wyborczy w mandatach był niższy, na pewno w wypadku PSL, niż gdyby startowali na wspólnej liście. Może jednak to nie ambicje liderów, tylko znajomość elektoratów. Nie wierzę w to. Moja propozycja była taka, że każdy głosował na swoją partię, wspomagając jednocześnie sumę głosów opozycji. Inaczej to by wyglądało, gdybyśmy zrobili „mieszankę firmową”. Nie wiadomo, na której pozycji na listach jest kandydat PSL czy Lewicy. Wtedy owszem, wyborca ma poczucie, że głosuje na jakąś wspólną listę, ale nie wiadomo, kto właściwie do tego Sejmu wejdzie. I to może go zniechęcać. Po pierwsze nie wiadomo, kto wejdzie, a po drugie głosuje na sprzeczne pomysły, które by się znalazły w ramach tej jednej listy. Dlatego zaproponowałem system, w którym głosuje na swojego kandydata swojej partii. Nie na sprzeczne pomysły, tylko właśnie na tego kandydata. W naszych wyborach proporcjonalnych sytuacja wygląda następująco: na ogół na pierwszym miejscu jest jakaś popularna osoba, która z reguły zgarnia 40-50 proc. głosów. „Numer dwa” bierze kilkanaście procent, natomiast pozostałe rozkładają się na dość dużą liczbę kandydatów. Jeżeli z listy wchodzą cztery, pięć czy sześć osób, w zależności od tego, jak popularna jest ta partia, to poza pierwszym i drugim, pozostałe trzy, cztery osoby wchodzą z bardzo małą liczbą głosów, po 4, 5, 6 tys. Małe partie, a wtedy PSL, Lewica .Nowoczesna to były małe partie, które w sondażach osiągały jednocyfrowe poparcie, osobno mogą nie wejść do Sejmu, a jak wchodzą, to zbierają kilkanaście mandatów. Przykład PSL, który tyle zebrał, a potem ledwo utrzymywał klub. Natomiast jeżeli na każdej liście wystawią jednego kandydata i skoncentrują głosy swojego elektoratu na tym kandydacie, to on wchodzi. Jak obliczyłem później, PSL miałby 30 kilka mandatów, Lewica – 41, .Nowoczesna koło 20. Ale teraz to się nie uda. Dlaczego? Bo doszła Polska 2050. Ta metoda była dobra dla jednej dużej partii, jaką była Platforma, i trzech małych. Po prostu była dobra dla tych małych. Platforma brała swoje, czyli resztę mandatów. Ale kiedy są dwie duże partie, to tak nie zagra. Nie da się ustalić stałych miejsc. Już widzę kłótnie między Platformą a Hołownią, kto ma być na pierwszym miejscu, zakładając pana system. Zaproponowałem wtedy, żeby Platforma była zawsze na pierwszym miejscu. Pozostali mogą być na drugim, trzecim, czwartym i praktycznie w każdym okręgu będą brali mandat. Resztę mandatów z listy brałaby Platforma. Czyli: jeżeli lista w danym okręgu bierze sześć mandatów, to wtedy pierwszy Platforma, drugi PSL, trzeci Lewica, czwarty .Nowoczesna. Zostają dwa mandaty i bierze je Platforma, bo reszta kandydatów jest z Platformy. I wszyscy byliby zadowoleni. Natomiast gdy są dwa duże ugrupowania, które mają powiedzmy po 20 proc., to nie da się już ustalić, że we wszystkich okręgach Platforma jest pierwsza, a Polska 2050 – druga. Ambicjonalnie to nie pójdzie. Mało tego Polska 2050 będzie chciała mieć więcej niż jednego kandydata na liście, będzie uważała, że z wielu okręgów może wejść dwóch, a może trzech. W związku z tym nie da się już tak ustalić: okupujemy jedno miejsce, a to jedno miejsce oznacza 41 mandatów, bo tyle jest okręgów. Musiałby być jakiś inny podział. Platforma bierze parzyste, a wy nieparzyste? To bez sensu. Dlatego ta metoda już nie wyjdzie. Ma pan inny pomysł? Mógłby polegać na dogadaniu się, takim, jak się dogadują koalicje, np. Koalicja Obywatelska. Były okręgi, oczywiście nieliczne, w których Zieloni dostawali pierwsze miejsce, ileś drugich, Inicjatywa Polska gdzieś tam dostała pierwsze, ileś drugich, czy .Nowoczesna, gdzieś dostała pierwsze, ileś drugich, resztę Platforma. Więc teoretycznie można spróbować się dogadać w ten sposób, ale nie ukrywam, jest to trudne. Bardzo często będzie tak, że w jednym okręgu mamy dwóch czy trzech tuzów i będzie trudno to ustalić. Ale to jest sensowne i możliwe. Jeżeli taka lista będzie brała 50 parę procent głosów, i – jak wyliczyliście – 280 mandatów, to po podzieleniu na 41 okręgów, wypada przeciętnie sześć-siedem mandatów z okręgu. Bez względu na to, czy na pierwszym miejscu w danym okręgu będzie Platforma, a na drugim Polska 2050, a na trzecim Lewica, czy inaczej, wszyscy i tak się obłowią, że tak powiem. Starczy tych mandatów. Jeżeli ktoś jest z Polski 2050 i jest na drugim miejscu, to jest tylko kwestia odpowiedniej propagandy. Z całą pewnością wejdzie. Może jeszcze wejdzie drugi i trzeci. Uważam, że to jest możliwe. Ale to są w tej chwili dywagacje. Do układania list jeszcze prawie trzy lata.  Dokładnie tak. Co pan myśli o relacjach między Platformą a Hołownią? Jest w nich w tej chwili dużo napięcia. Hołownia walczy o palmę pierwszeństwa. W dłużej perspektywie może powstać wrażenie nieustannego konfliktu między nimi.  Tego trzeba absolutnie unikać. Uważam, że organizowanie otwartych spotkań wokół uzgodnionych projektów opozycji daje szanse, żeby przedstawiciele ruchu Hołowni się tam pojawili. Żeby powiedzieli swoje. Hołownia jest dla PO największym rywalem w sensie poparcia, ale niekoniecznie rywalem programowym, tu jest dużo zbieżności. Im bardziej będzie się wciągać przedstawicieli tego ruchu do dyskusji, tym większa szansa, że ludzie będą dokonywali właściwych wyborów. Nigdzie nie jest powiedziane, że Hołownia ma patent na mądrość. I że w każdej sprawie będzie miał świetne pomysły, których nikt nie przebije. Ale dopóki ich nie ujawnia, to wiele osób myśli: „Platformę już znam, poprę Hołownię”. Kiedy pokazuje się konkrety, okazuje się, że jedni mają dobre propozycje w tej sprawie, a inni w innej i wybór nie jest taki prosty. 6 lutego 2021 Może Hołownia musi być w konflikcie z Platformą, żeby przyciągnąć wyborców PiS? Nie wiem, czy może ich przyciągnąć. Być może. Na pewno nie teraz. Ewentualnie jeśli w przyszłości sondaże będą niekorzystne dla PiS i będzie widać, że przegra wybory, niektórzy mogą się przesuwać do Hołowni albo do PSL. Bo raczej nie do Platformy. A przyjmowanie tego typu elektoratu będzie oznaczało, że ruch Polska 2050 będzie jednak bardziej konserwatywny niż Platforma. Czyli każdy będzie miał swój elektorat. Dla mnie kluczowe, naprawdę kluczowe, jest wyzwolenie Polski od PiS. Dopóki PiS rządzi, wszystkie te świetne pomysły, które mają partie opozycyjne i to zadęcie, z którym opowiadają, dlaczego one są najlepsze, mogą sobie w buty włożyć. Jeszcze trochę i te partie w ogóle przestaną istnieć, bo im się zatka gęby, zlikwiduje wolne media. Rząd techniczny z Jarosławem Gowinem, to jest jakkolwiek realna opcja? Nie jest. Arytmetycznie to nie wychodzi. Musiałaby w tym być też Konfederacja, a tego to ja sobie nie wyobrażam. Wiem, że jest pomysł, żeby taki rząd powstał i ogłosił wybory. Ale tak się wyborów nie ogłasza. Wcześniejsze wybory można zrobić tylko na trzy sposoby i żaden tutaj nie zajdzie. Nie ma większości dwóch trzecich, budżetu do odrzucenia i jest prezydent, który niekoniecznie wybory ogłosi. Zatem: nie. To po co Borys Budka mówi o rozmowach z Gowinem? Przypuszczam, że chce zwiększyć nieufność Kaczyńskiego do Gowina. Czyli działa rozsadzająco na tzw. zjednoczoną prawicę. A poza tym może i rozmawia. Ale do opozycji musiałaby przejść liczniejsza grupa PiS-owców, tak żeby się mogło obyć bez Konfederacji. Gowin sam nie wystarczy, zwłaszcza okrojony.  Poza tym nie ma żadnej gwarancji, że tych 13 posłów, którzy są z nim, w dłuższym okresie przy nim zostanie. Może się okazać, że oni są gotowi zagłosować przeciwko ustawie o podatku od reklam, ale nie są gotowi, żeby zmieniać marszałka i robić wywrotkę. Opozycja, Marek Borowski, sondaż IPSOS
260^Naukowcy: podnosi się poziom Bałtyku i zagraża miastom na wybrzeżu^Robert Jurszo^15 lutego 2021^https://oko.press/podnosi-sie-poziom-baltyku-i-zagraza-miastom-na-wybrzezu/^Do końca wieku poziom Bałtyku może się podnieść o 60, a nawet o 100 cm. Gdańsk i inne miasta na wybrzeżu będą więc regularnie podtapiane podczas sztormów. Trzeba będzie decydować, które fragmenty lądu oddać morzu „Nieuchronny charakter i narastające tempo wzrostu poziomu morza pokazują niebezpieczeństwo, jakie niesie zmiana klimatu. W razie niepowodzenia w redukcjach emisji gazów cieplarnianych być może już niedługo będziemy musieli zmierzyć się z problemem podtopień w strefie przybrzeżnej i przygotować się na zalewanie coraz większej powierzchni lądu” – czytamy w komunikacie interdyscyplinarnego Zespołu doradczego do spraw kryzysu klimatycznego przy prezesie Polskiej Akademii Nauk (PAN). Zespół zajął się wpływem ocieplenia klimatu na wzrost poziomu morza. Również Bałtyku, co oznacza konkretne negatywne konsekwencje dla wybrzeża, przede wszystkim miast. Jak mówi  prof. Jacek Piskozub, jeden z autorów opracowania, możemy się spodziewać, że Morze Bałtyckie podniesie się do końca o 60-100 cm. Gdańsk i inne miasta wybrzeża jeszcze w tym stuleciu zaczną być regularnie podtapiane podczas sztormów. „Będziemy też musieli zdecydować, których fragmentów lądu bronimy, a które zdecydujemy się oddać morzu. Takie pytanie z pewnością będziemy musieli sobie postawić w przypadku Helu. Być może sensowniej będzie pozwolić Helowi zostać wyspą i zamiast w wały zainwestować w kilka promów, które będą wozić mieszkańców i turystów na ląd” – mówi naukowiec. Prof. Jacek Piskozub jest oceanologiem i pracownikiem Instytutu Oceanologii Polskiej Akademii Nauk. Niżej cała rozmowa z naukowcem. 1 lipca 2020 Robert Jurszo, : Kiedy poziom wody w Bałtyku podniesie się na tyle, że zacznie zalewać Gdańsk? Prof. Jacek Piskozub, Instytut Oceanologii PAN: Jeszcze w tym wieku. Za jakieś 25 lat, do 2050 roku będzie to się zdarzało, ale rzadziej. Ale potem, a już na pewno pod koniec wieku, woda będzie wdzierać się do miasta przy każdym spiętrzeniu sztormowym. W pierwszej kolejności podtopienia będą dotyczyły znajdującego się na wschodnim brzegu Motławy tzw. dolnego miasta, które jest najniżej położoną częścią Gdańska. Bałtyk będzie podtapiać też inne nadmorskie, nisko położone fragmenty miasta, w tym Park Reagana. Co w praktyce oznaczają dla Gdańska te podtopienia? Przykładowo, we wspomnianym Parku Reagana znajdują się ujęcia, z których Gdańsk pobiera 30 proc. swojej wody pitnej. Regularnie zalewane oznacza niebezpieczeństwo ich zasolenia. Z kolei okresowe zalewanie niektórych dzielnic mogłoby doprowadzić do sytuacji znanej choćby z tych rejonów Wenecji, w których po prostu nikt już nie mieszka na parterze. To oczywiście scenariusz ekstremalny dla obecnego stulecia, ale nie niemożliwy. 31 maja 2020 O ile do końca wieku podniesie się poziom Bałtyku? To zależy od tego, ile będzie wynosiła emisja gazów cieplarnianych na świecie. Jeśli pozostanie ona na obecnym poziomie, to możemy się spodziewać podniesienia o jakiś metr. Jeśli zaś uda nam się zatrzymać, zgodnie z celami porozumienia paryskiego, globalny wzrost temperatury na poziomie 1,5 st. C w stosunku do epoki przedprzemysłowej, to będzie to ok. 60 cm. Do końca przyszłego stulecia, XXII wieku, będzie to kolejny metr, może dwa, jeśli nie będziemy próbować zatrzymać ocieplania się klimatu. To by oznaczało w zasadzie trwałe zalanie całej historycznej części Gdańska a także jego głównej części. Czy ten scenariusz jest również aktualny dla innych miast polskiego wybrzeża Bałtyku? Jeśli mówimy o takich miastach jak Ustka, czy Kołobrzeg, to tak. Podobnie może wyglądać sytuacja w Świnoujściu i w Międzyzdrojach. A co z miastami, które są połączone dużymi rzekami z Bałtykiem? Czy podtopienia mogą też występować, przykładowo, w Szczecinie nad Odrą i w Toruniu nad Wisłą? O Toruń bym się nie martwił, bo to miasto znacznie oddalone od wybrzeża morskiego. Natomiast okresowe zalania niektórych nadodrzańskich części Szczecina w przyszłości są realne. Jest niechroniony przed podtopieniami, bo to miasto portowe, które ma nabrzeże przystosowane do cumowania statków, a nie wały przeciwpowodziowe. Nieco generalizując, można powiedzieć, że zagrożone czasowymi zalaniami są wszystkie miejscowości portowe leżące nad Bałtykiem. A także te, które są położone w jego pobliżu i połączone z nim rzekami. 20 lipca 2020 Dwa lata temu prof. Paweł Rowiński spekulował, że w wyniku zmian klimatycznych linia polskiego Bałtyku może się znaleźć na wysokości Płocka. To jest realny scenariusz? Gdyby stopił się cały lód Antarktydy i Grenlandii, to poziom morza podniósłby się o 60 metrów. Wtedy nawet Warszawa mogłaby się stać portem morskim (śmiech). Co ciekawe, nie znaczy to, że wszystko, co na północ od stolicy trafiłoby pod wodę. Na przykład, wyższe części Gdańska i Szczecina nie zostałyby zalane. Ale to oczywiście jest scenariusz całkowicie apokaliptyczny, który w tym momencie nam nie grozi. Na razie martwmy się tym 1 metrem, który stanowi realne zagrożenie dla miast na wybrzeżu. Podnoszenie się poziomu Bałtyku jest skutkiem globalnego ocieplenia. Ale jakie konkretnie zjawiska za tym stoją? Są dwie przyczyny podnoszenia się poziomu Bałtyku, i w ogóle mórz oraz oceanów. Pierwszą jest wytapianie się lądolodu Grenlandii, Antarktydy oraz lodowców górskich. Drugą jest samo nagrzewanie się wody morskiej, w wyniku którego dochodzi do zjawiska zwanego rozszerzaniem się termicznym – woda zwiększa swoją objętość. Kilkanaście lat temu, kiedy zaczynałem wykładać na uczelni, to obydwie przyczyny były zrównoważone. Dziś w większości, w ok. 60 proc., za podnoszenie się poziomu mórz i oceanów odpowiedzialne jest topnienie lodu. Istnieją przypuszczenia, że topnienie dotyczy już głębokich partii Antarktydy i warstwa lodu zaczęła się odklejać od skalnego podłoża. Jeśli się potwierdzą, to będą to fatalne wieści, bo to będzie oznaczało destabilizację dużej części Antarktyki. 18 lipca 2020 Co możemy zrobić w związku z podnoszeniem się poziomu Bałtyku? Czy możemy jakoś temu zapobiegać, czy zostaje nam jedynie adaptacja do tej zmiany? Jak mówiłem, im mniej dwutlenku węgla wyemitujemy, tym lepiej, ale tego procesu nie jesteśmy już w stanie w pełni zatrzymać. Więc pozostaje adaptacja, czyli inwestycje przeciwzalewowe w konkretnych miejscach wybrzeża Bałtyku. Jeśli chodzi o Gdańsk, to dobrym pomysłem byłaby budowa wrót przeciwsztormowych na Martwej Wiśle, które po zamknięciu zabezpieczałyby miasto podczas sztormów. Niestety, takiej konstrukcji nie da się postawić na Odrze, by uchronić Szczecin i pobliskie nadodrzańskie miejscowości, bo to rzeka płynąca wartkim nurtem. Jej zamknięcie z powodu sztormu nawet na dwa dni skończyłoby się wzrostem poziomu rzeki i jej wylaniem się z koryta, więc osiągnięty efekt byłby odwrotny od zamierzonego. Na plażach będzie też trzeba budować kolejne wały przeciwsztormowe, a w portach podnosić nabrzeża. Będziemy też musieli zdecydować, których fragmentów lądu bronimy, a które zdecydujemy się oddać morzu. Na przykład? Takie pytanie z pewnością będziemy musieli sobie postawić w przypadku Helu. Przy czym, zaznaczam, chodzi mi tu o półwysep, a nie samą miejscowość. Już w latach 80. miał miejsce sztorm, który przerwał ciągłość półwyspu. Jeszcze w tym stuleciu będą sztormy, które będą w stanie odciąć część półwyspu od reszty kraju, jeśli nie będziemy temu zapobiegali próbując budować leżące równolegle do siebie wały przeciwsztormowe, które będą też chronić biegnącą środkiem półwyspu drogę i linię kolejową. Być może sensowniej będzie pozwolić Helowi zostać wyspą i zamiast w wały zainwestować w kilka promów, które będą wozić mieszkańców i turystów na ląd. 12 grudnia 2020 Czy w innych krajach nadbałtyckich problem również jest dostrzegany? Tak, i tam jest traktowany bardzo poważnie, czego na razie nie można powiedzieć o naszym kraju. W Niemczech, przykładowo, realizują olbrzymi program budowy i podwyższania wszystkich umocnień, a także wzmacniania wydm. Ryzyko zabierania lądu przez morze jest uwzględnione w prawie budowlanym, bo w landach nadmorskich można stawiać budynki tylko od określonej wysokości nad poziomem morza. W Europie powstają też pomysły szalone, jak budowa tamy na morzu. Tama na morzu? To brzmi jak pomysł z filmu science fiction! Jego autorami są inżynierowie z Holandii. Zamiar jest taki, by w cieśninie La Manche i na Morzu Północnym postawić dwie zapory. Pierwsza miałaby długość ok. 160 km i łączyła Anglię z Francją, druga przebiegałaby między Szkocją a Norwegią i byłaby długa na ok. 500 km. Dzięki temu w basenie bałtyckim nie trzeba by robić żadnych prac związanych z umacnianiem wybrzeża, bo zostałby on odcięty od podnoszących się wód Oceanu Atlantyckiego. Czy to w ogóle jest technicznie wykonalne? To nie jest do końca pewne. Te konstrukcje przez kilkaset lat nie mogłyby w żadnym miejscu pęknąć, np. w wyniku osunięcia się dna, wojny czy ataku terrorystycznego. Musiałyby też być gigantycznie wysokie, ponieważ w kilku miejscach proponowanego przebiegu przez Morze Północne jest nawet 500 metrów głębokości. Inwestycja byłaby niewiarygodnie droga, bo koszty wstępnie oszacowano na 250-500 mld euro, ale pewnie byłyby i tak przynajmniej wielokrotnie większe. Abstrahując już od technicznej wykonalności tego pomysłu, to jakoś nie widzę tego, że Polska dołożyłaby, dajmy na to, ze 20 mld euro do tej inwestycji, skoro mamy finansowy problem, by zbudować wrota przeciwpowodziowe w ujściu Wisły. Podtopienia spowodowane zmianami klimatycznymi to nie tylko europejski problem. Całkowitego zalania obawiają się niektóre pacyficzne państwa jak np. Vanuatu.  Niedawno ukazała się praca naukowa, w której przeczytamy, że w przypadku ograniczenia podniesienia się średniej temperatury do 1,5 st. C od czasów przedprzemysłowych zagrożone przynajmniej okresowym zalewaniem będę tereny, które obecnie zamieszkuje 200 mln ludzi, a bez ograniczenia emisji – nawet 600 mln ludzi. W większości to ubodzy mieszkańcy krajów tropikalnych. I to oni, jak zwykle zresztą, ucierpią najbardziej. Ekologia, Bałtyk globalne ocieplenie katastrofa klimatyczna kryzys klimatyczny Morze Bałtyckie PAN zmiany klimatu
261^Polki i Polacy: Kaczyński chce stłamsić media. Inaczej myśli jeden z elektoratów (zgadnij, który)^Anton Ambroziak^14 lutego 2021^https://oko.press/polki-i-polacy-kaczynski-chce-stlamsic-media/^"PiS nie potrafi wypchnąć swoich pomysłów poza bańkę. 63 proc. Polek i Polaków zgadza się z protestującymi mediami, które twierdzą, że ""podatek od reklam"" zagraża wolności słowa. Dwie grupy mają wątpliwości [SONDAŻ IPSOS DLA OKO.PRESS] Większość Polek i Polaków nie wierzy w narrację PiS dotyczącą „podatku od reklam”. Rząd i jego tuby propagandowe przekonują, że „składka solidarnościowa” to normalne, europejskie, nowoczesne rozwiązanie, które pozwoli ściągać pieniądze od gigantów cyfrowych i podreperować nadszarpnięty pandemią budżet. Z najnowszego sondażu Ipsos dla  wynika, że ludzie podzielają obawy niezależnych mediów, które w podatku widzą poważne zagrożenie dla wolności słowa. Zgadza się z nimi 63 proc. badanych. Odwrotnego zdania jest 35 proc. Wynik jest sukcesem bezprecedensowego protestu mediów. Ipsos rozpoczął telefoniczne badanie dla  10 lutego, gdy widzów, czytelników i słuchaczy witały czarne ekrany i zapętlone komunikaty o wstrzymaniu nadawania treści. Przystąpiło do niego kilkadziesiąt podmiotów medialnych: duże stacje telewizyjne (TVN, Polsat), rozgłośnie radiowe (RMF FM, Radio Zet, TOK FM), gazety i dzienniki ogólnopolskie i lokalne (Tygodnik Podhalański, Dziennik Łódzki, Gazeta Wyborcza, Rzeczpospolita, Polityka), portale internetowe (Onet, Wirtualna Polska, gazeta.pl, businessinsider.com). Także redakcja  dołączyła do protestu  – choć nie utrzymujemy się z reklam, zrobiliśmy to w odruchu solidarności z innymi mediami. Akcja zdobyła wielomilionowe zasięgi w sieci, a także międzynarodowy rozgłos — reagowała zagraniczna prasa, a europejscy i amerykańscy dyplomaci podkreślali wagę niezależności mediów. 11 lutego 2021 13 lutego 2021 Wynik sondażu w zasadzie jeden do jeden odzwierciedla preferencje polityczne Polek i Polaków z ich głęboką polaryzacją. Wyborcy PiS niemal w komplecie bronią narracji władzy. Tylko co dziesiąta osoba w „podatku od reklam” dostrzega zagrożenie dla wolności mediów. Jest to o tyle ciekawe, że jak pokazał sondaż IBRIS z 2019 roku, właśnie wyborcy PiS deklarowali, że korzystają z największego miksu programów informacyjnych – oglądają nie tylko prorządowe „Wiadomości” TVP (80 proc.), ale także „Wydarzenia” Polsatu (49 proc.) i „Fakty” TVN (34 proc.). Innymi słowy, o proteście dowiadywali się nie tylko z rządowej tuby, która wyśmiewała histerię mediów i dziennikarzy, ale także zarzucała im nawet działanie na szkodę kraju. 11 lutego 2021 Podzielone są za to osoby, które nie zamierzają głosować, czyli z definicji są mniej zainteresowane polityką i w ogóle sferą publiczną. W sondażu Ipsos dla  takich osób było 36 proc., więcej niż wyborców PiS (29 proc.). Większość z nich (59 proc.) dostrzega zamach władzy na media, ale 38 proc. mu zaprzecza. Wśród wyborców opozycji sytuacja jest dokładnie odwrotna. „Podatek od reklam” uznaje za niebezpieczny: Także wyborcy Konfederacji, na których głosują głównie młodzi i osoby, które co do zasady sprzeciwiają się jakiemukolwiek opodatkowaniu, w większości zgadzają się z argumentami podnoszonymi przez niezależne media. Poparcie dla argumentów niezależnych mediów maleje wraz z wiekiem. Wśród najmłodszych (18-29 lat) odsetek osób zgadzających się, że nowe opodatkowanie to krok ku stłamszeniu wolności prasy, wynosi aż 84 proc., sześć razy mniej jest odmiennego zdania. Najstarsi (ponad 60 lat) są podzieleni po równo: 47 proc. na „nie”, do 47 proc. na „tak”. Sondaż rozbija też popularne przeświadczenie, że protest mediów dotarł tylko do mieszkańców dużych miast, którzy obficie korzystają z ogólnopolskich tytułów prasowych. Aż 66 proc. mieszkańców wsi i 65 proc. mieszkańców miast do 20 tys. mieszkańców uznaje podatek od reklam za zagrożenie dla wolności mediów. To z pewnością zasługa masowości protestu – jak już pisaliśmy, włączyły się w niego lokalne tytuły prasowe, a także popularne rozgłośnie radiowe i telewizyjne (szczególną wagę miał0 włączenie się Polsatu czy RMF FM). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Media, Jarosław Kaczyński, Rząd Mateusza Morawieckiego, podatek od reklam"
262^Facebook i Whatsapp sięgają głębiej po nasze dane. Skutek? Największa cyfrowa ucieczka w historii^Marcin Kozak^14 lutego 2021^https://oko.press/nowa-polityka-prywatnosci-whatsapp-facebook-siega-glebiej-po-nasze-dane/^Aktualizacja polityki prywatności Whatsappa, popularnego komunikatora oferującego szyfrowaną komunikację, pokazuje alarmujący kierunek działań giganta z Doliny Krzemowej: pełna integracja z resztą imperium Marka Zuckerberga i dążenie do cyfrowego monopolu Użytkownicy WhatsAppa niedługo po wymianie noworocznych życzeń otrzymali krótkie ultimatum od korporacji: akceptacja nowych zasad przetwarzania danych do 8 lutego albo likwidacja konta. Większość osób korzystających z aplikacji zainstalowanej na ponad dwóch miliardach urządzeń zapewne bez mrugnięcia okiem zgodziła się na zmiany. Część jednak dokładnie przyjrzała się nowemu zakresowi informacji udostępnianych WhatsAppowi, zewnętrznym firmom oraz właścicielowi – Facebookowi. Przez Internet przetoczyła się fala niezadowolenia i krytyki pod adresem komunikatora dotąd cenionego za poszanowanie prywatności klientów. O ile w Unii Europejskiej oraz Wielkiej Brytanii regulacje (w szczególności RODO) chronią przed najgroźniejszymi zmianami, to większość użytkowników aplikacji na świecie będzie podlegać jeszcze agresywniejszej monetyzacji danych: globalnej identyfikacji, personalizacji reklam i proponowania treści. To działania zgodne z modelem biznesowym Facebooka: oferowanie usług w zamian za możliwość śledzenia naszych zachowań. Te z kolei tworzą dane zasilające algorytmy dopasowujące treści. W ten sposób kampanie reklamowe we współczesnej sieci (i inne sugerowane przez platformy treści) nie są już statycznym, jednolitym komunikatem dla wszystkich, lecz zindywidualizowaną propozycją aktualizowaną regularnie informacjami z naszego życia. Łącznie ze stanem zdrowia (w tym psychicznego) czy relacjami międzyludzkimi. Dane stanowią ukrytą cenę za wygodę korzystania z aplikacji. Przypadek WhatsAppa jest szczególnie wyraźny na tym tle. Nie wyświetla przynoszących zarobku reklam, więc musi w inny sposób zdobywać wartość dla Facebooka Marka Zuckerberga. Facebook, przerażony skalą reakcji odchodzących klientów, 15 stycznia postanowił przesunąć wdrożenie aktualizacji do 15 maja (jednocześnie sugerując, że niezadowolenie wynika z niezrozumienia dojrzałej wizji firmy). Nie zmieniło to dynamiki zachowań klientów. Alternatywy dla WhatsAppa zyskały niespotykaną dotąd popularność – liczba pobrań w ciągu tygodnia wzrosła nawet kilkadziesiąt razy. Zdaniem Pawła Durowa, twórcy Telegramu, jesteśmy świadkami największej cyfrowej migracji w historii Internetu. W Indiach sam konkurencyjny wobec WhatsApp komunikator Signal – według analitycznej firmy Sensor Tower – między 4 a 17 stycznia został pobrany ponad 26 milionów razy. Wielu użytkowników choć pozostawiło WhatsAppa na telefonie, używa go w mniejszym stopniu. „The Guardian” donosi, że w Wielkiej Brytanii aplikacja ta 6 stycznia nie była nawet w pierwszym tysiącu najczęściej pobieranych aplikacji. Podobnie w Iranie, gdzie Signal okupuje dwie godne uwagi listy – wraz z popularnością stał się także głównym celem rządowej cenzury. Co zawiera aktualizacja, która przejdzie do historii Internetu? Bez zmian zostaje główna funkcjonalność – szyfrowanie wiadomości (end-to-end encryption). Ale WhatsApp będzie zbierać znacznie więcej informacji o samych użytkownikach. Cel jest prosty: scalanie przepływów danych z platform przez największą potęgę mediów społecznościowych przy jednoczesnym zachowaniu pozoru alternatywy dla klientów. W teorii na rynku znajdziemy różne komunikatory od Facebooka, jednak będą one oparte na wspólnych fundamentach: danych, algorytmów i biznesu reklamowo-inwigilacyjnego. 21 stycznia 2021 Przede wszystkim: treść korespondencji wciąż będzie zabezpieczona i tylko rozmówcy mogą ją odczytać. Nawet administratorzy serwerów, przez które przepływają dane, nie mają do nich dostępu. W  pisaliśmy o planach osłabienia kryptografii przez służby specjalne, lecz temat ten wciąż pozostaje wyłącznie przedmiotem politycznej debaty. Co innego w przypadku informacji, które określa się jako metadane. Jeśli przyrównać świat komunikatorów do analogowego odpowiednika, to Facebook i WhatsApp rejestrują wszystko poza treścią listu. Znają nadawcę, odbiorcę, punkt poczty, rodzaj koperty, typ przesyłki, kolor atramentu, a nawet zapach papieru, na którym spisano wiadomość. Co to za dane? Między innymi: numer telefonu, książka kontaktowa, adres e-mail, adres IP, czas korzystania z aplikacji, lokalizacja, płatności w aplikacji, ustawienia, kontakty z użytkownikami, stan baterii, siła sygnału, używana przeglądarka internetowa. Pełna lista pokazuje, jak wiele informacji rejestrują nasze urządzenia (nawet nieużywane). WhatsApp współdzieli większość informacji z Facebookiem od 2016 roku, jednak wcześniej użytkownicy mieli prawo wyrazić sprzeciw wobec integracji i wypisać się z niej w ciągu 30 dni. Tym razem takiej możliwości nie ma. Pokazuje to spóźniony charakter rewolty. Brak furtki oraz rosnąca świadomość społeczna doprowadziła do niespodziewanego dla Zuckerberga scenariusza. Jednocześnie trzeba rozróżnić zbieranie od wykorzystywania. W przypadku Europy WhatsApp – w porozumieniu z unijnymi urzędnikami i na podstawie prawa – oficjalnie nie wykorzystuje zebranych danych dla innych usług giganta z wyjątkiem procesów niezbędnych dla komunikacji firm i klientów w ramach WhatsApp Business. Nikt nie jest w stanie dokładnie ocenić, co naprawdę dzieje się z zebranymi danymi ani przez kogo są przetwarzane. Książka „Mindfuck. Cambridge Analytica, czyli jak popsuć demokrację” Christophera Wylie’go opisała, jak wygląda hakowanie demokracji poprzez mikrotargeting wyborców na przykładzie kampanii, które wstrząsnęły zachodnim światem: brexitu oraz Donalda Trumpa. 24 listopada 2020 Odmienne traktowanie Europy budzi w wielu krajach pozaeuropejskich sprzeciw podobny jak aktualizacja polityki prywatności. Wiele państw – objętych globalną wersją regulaminu – otwarcie kontestuje decyzję korporacji. Turecki urząd antymonopolowy wszczął postępowanie wyjaśniające jej legalność w świetle lokalnych przepisów. Do czasu rozpatrzenia sprawy, żadne dane wynikające z rozszerzenia zasad nie mogą być przekazywane. Postępowanie łączy się z szerzej zakrojoną polityką rządu. Władze zachęcają do odejścia od WhatsAppa na rzecz lokalnego szyfrowanego lokalnego komunikatora BiP – aplikacji rozwijanej przez operatora komórkowego Turkcell, w którym państwo jest największym udziałowcem. Urzędnicy Erdoğana wzywają wręcz do walki z „cyfrowym faszyzmem”, jakim jest ich zdaniem nadmierna koncentracja przepływu danych w rękach monopolisty. Uważają także odmienne zasady dla europejskiego regionu za nieakceptowalne. W łagodniejszym, lecz równie stanowczym tonie zareagowały Indie, największa baza użytkowników WhatsAppa (400 milionów). Ministerstwo Elektroniki i Informatyki wystosowało list do prezesa Whatsappa Willa Cathcarta, wzywający do wycofania nowej polityki prywatności. Zdaniem indyjskiego rządu, zasady stoją w sprzeczności w wyrokiem Sądu Najwyższego Indii z 2017 roku, dotyczącym prywatności, a także aktualnie procedowanych regulacji. List podkreśla też różnice w traktowaniu regionów, wskazując na przykład lepszego traktowania Unii Europejskiej. Regulamin swoją drogą i tak trafił już do sądu w Delhi. Te przykłady pokazują różnorodność strategii państw w walce o cyfrową suwerenność. Władze są zaniepokojone, gdy jedna firma tyle wie o obywatelach i tym samym może wpływać na ich zachowania, postawy i poglądy. O tym, że jest to groźne nie tylko dla gospodarki, ale także dla podstaw demokracji, przekonaliśmy się przy niedawnej debacie nad pozorną neutralnością platform oraz algorytmami Twittera i Facebooka rozpoczętej po blokadzie kont Donalda Trumpa przez powyższe firmy. Wraz ze wzrostem potęg dominujących w cyberprzestrzeni rośnie widmo kolejnej afery pokroju Cambridge Analytica, gdzie platformy stają się miejscem zawężania horyzontów i publicznej debaty, a nie ich poszerzania. Wpływ unijnej polityki na ograniczenie planów gigantów cyfrowych komentuje dla  Maria Magierska z European University Institute oraz NOYB – European Center for Digital Rights: „Zmiana polityki prywatności przez WhatsAppa pokazała, jak ważne są takie unijne regulacje jak RODO czy dyrektywa o e-prywatności. Zmiany, które wywołały najwięcej kontrowersji, Europejczyków właściwie nie obejmą. Europejska polityka prywatności zawiera klauzulę, zgodnie z którą żadne informacje, które WhatsApp udostępnia, nie mogą być wykorzystywane do celów własnych firm należących do Facebooka. W takich momentach wyraźnie widać, jak kontrowersyjne regulacje spełniły pokładane w nich oczekiwania. Także działalność orzecznicza Trybunału Sprawiedliwości Unii Europejskiej wspiera konsekwentnie wartości stojące u założeń RODO”. 22 grudnia 2020 Sama aplikacja od dłuższego czasu nie ma łatwego życia w Unii Europejskiej. Jeszcze przed zaproponowaniem nowej polityki prywatności, w okresie świątecznym irlandzki urząd ochrony danych (najczęściej wybierane miejsce siedzib branży IT z powodów podatkowych) złożył projekt kary dla WhatsAppa między 30 a 50 milionów euro za brak transparentności i niejasną relację wymiany danych z Facebookiem. Teraz czeka na informację zwrotną od pozostałych urzędów ochrony danych osobowych państw członkowskich. Potencjalna kara dotyczy okresu od wejścia RODO w życie – 25 maja 2018 roku. Wydawać się może, że na razie obywatele i obywatelki Unii Europejskiej i Wielkiej Brytanii mogą spokojnie korespondować bez obaw bezprawnego wykorzystania zebranych danych… …jednak Facebook już raz przechytrzył Europę. Gdy Zuckerberg kupował WhatsAppa w 2014 roku gwarantował, że nie będzie wykorzystywać numerów telefonów do kojarzenia kont obu usług, a sama aplikacja pozostanie samodzielna. Zapewnienia okazały się niewiele warte w 2016 roku wraz z nową polityką prywatności WhatsAppa. Co więcej, Komisja Europejska – odpowiedzialna za pilnowanie konkurencji – orzekła, że Facebook planował ten ruch już w chwili nabycia komunikatora. Korporację kosztowało to 122 miliony euro kary, lecz nie cofnięto decyzji o zatwierdzeniu przejęcia. Konsekwencje finansowe mogą wydawać się spore, jednak był to wliczony w transakcję niewielki koszt – ledwie ułamek operacji wartej 19 miliardów dolarów. WhatsApp w chwili zakupu nie był w stanie generować przychodu wartego tej kwoty (szczególnie że aplikacja nie ma reklam), lecz Zuckerbergowi przyświeca inny cel. Walczy o utworzenie alternatywnego ekosystemu. Temu służył poprzedni wielki kontrakt: przejęcie Instagrama w 2012 roku za miliard dolarów. Wtedy także mało kto patrzył wyłącznie na finansowy zysk, a uwaga była zwrócona na bazę 30 milionów użytkowników (dziś – ponad miliard). Nowe możliwości zarobku i ekspansji kryją się w monopolistycznej integracji kolejnych obszarów gospodarki cyfrowej. Do tego właśnie dąży przedsiębiorstwo mimo kolejnych działań urzędów antymonopolowych. Facebook odłożył do maja plany na wdrożenie nowej polityki. Co dalej? Jan Zygmuntowski z Fundacji Instrat i Akademii Leona Koźmińskiego (wzywający w „Polityce” do usunięcia aplikacji) przewiduje w rozmowie z  następujący scenariusz: korporacja może pozwolić sobie na kilka miesięcy zwłoki i wielomilionowy odpływ użytkowników. „To tylko drobne spowolnienie planu realizowanego od blisko dekady. Zuckerberg zbudował ekosystem różnych mediów i aplikacji, które ekstraktują liczone w petabajtach dane, napędzając reklamowy biznes. Unijne organy już ukarały WhatsAppa za nielegalne transfery danych. Teraz jednak toczy się gra o wyższą stawkę: metamorfozę Facebooka wraz z usługami powiązanymi w zamknięty obieg sieci z własną korporacyjną walutą. Próby całkowitej kolonizacji sfery cyfrowej w krajach rozwijających się nieprzerwanie trwają. Wygląda na to, że Zuckerberg wreszcie zdecydował, że wehikułem zmian będzie rozszerzający ofertę biznesową, reklamową i usługową WhatsApp, który cieszy się ogromną popularnością na wszystkich rynkach, łącznie ze wschodnimi. Jednak wygoda modelu wszystko w jednym miejscu to bilet w jedną stronę do wzorca chińskiego z inwigilacją jako modelem biznesowym. Różnicą jest osoba Wielkiego Brata – tutaj rządzi równie wielki kapitał i Mark Zuckerberg”. Na kłopotach WhatsAppa skorzystały inne aplikacje oferujące szyfrowanie end-to-end, które w opinii ekspertów uchodzą za lepszą alternatywę. 7 stycznia Elon Musk wysłał krótki komunikat na Twitterze w reakcji na nową politykę WhatsAppa: Use Signal — Elon Musk (@elonmusk) January 7, 2021  Poparcie jednego z najbogatszych ludzi na ziemi (a przy tym kontrowersyjnego wizjonera) wyznaczyło kierunek migracji. Fala użytkowników, która dołączyła do Signala, przeciążyła chwilowo serwery. Także Telegram – znany z protestów w Białorusi – zdobył wielu nowych zwolenników. Obie aplikacje zbierają znacznie mniej informacji niż WhatsApp, nie mówiąc nawet o skanującym wszystko Messengerze. Z tej dwójki Signal oferuje wyższy standard bezpieczeństwa – ma otwarty i weryfikowalny kod, wiarygodny standard kryptograficzny oraz zbiera metadane potrzebne wyłącznie do funkcjonowania aplikacji. Telegram nie udostępnia całości kodu źródłowego i stosuje autorską kryptografię. Specjaliści podkreślają jednak, że jeśli nie boimy się zainteresowania służb specjalnych obcych mocarstw i komunikatorów używamy do zwykłych rozmów z rodziną i znajomymi, to obie aplikacje mogą skutecznie zastąpić ofertę od Facebooka. WhatsApp już dawno odszedł od wizji swoich twórców – Briana Actona oraz Jana Kouma. Ci zaś rozczarowani polityką firmy wycofali się z niej w 2017 i 2018 roku. Ten pierwszy w wywiadzie dla Forbesa w 2018 roku wprost krytykował politykę Facebooka i przyznał, że „sprzedał prywatność swoich użytkowników” oraz „podjął decyzję, poszedł na kompromis i musi z tym żyć każdego dnia”. Sprzedaż dokonana przez dwójkę założycieli rzeczywiście stanowiła przełomowy punkt dla wizji Marka Zuckerbera, w której działania internautów są pochwycone w system naczyń połączonych ekosystemu Facebooka. W konsekwencji współczesny Internet nie pozwala na neutralne decyzje dotyczące wyboru aplikacji. Komunikacja i (meta)dane z nią związane są wplątane w intensywne działania polityczne i ekonomiczne. Zagrożenie przychodzi zarówno ze strony państwowej legislacji (osłabienie kryptografii, ułatwienie masowych podsłuchów), jak też i kapitalizmu inwigilacyjnego pod płaszczykiem innowacyjności i wygody. 15 stycznia 2021 Prawa człowieka, Media, Unia Europejska, dane osobowe Facebook WhatsApp
263^Jest zimno i śnieg, więc globalne ocieplenie to bzdura? To dopiero bzdura!^Robert Jurszo^14 lutego 2021^https://oko.press/jest-zimno-i-snieg-wiec-globalne-ocieplenie-to-bzdura-to-dopiero-bzdura/^"„Globalne ocieplenie nie wyklucza pojawiania się chłodnych dni w roku. Szczególnie zimą, choć zdarza się to i będzie zdarzało rzadziej niż kiedyś"" - mówi  prof. Szymon Malinowski Na zdjęciu: Dzięki mroźnej zimie lodospad na kieleckiej Kadzielni oficjalnie otwarty. W piątkowe (12 lutego 2021) przedpołudnie z atrakcji skorzystali już miłośnicy ekstremalnej wspinaczki ze Świętokrzyskiego Klubu Alpinistycznego. Co prawda w weekend mamy mieć lekkie ocieplenie, ale zimno ma uderzyć znów w przyszłym tygodniu. Takiej zimy nie było od lat. Szczególnie jeśli weźmiemy pod uwagę zimę 2019/2020, która była niemal bezśnieżna. Zawsze w takich sytuacjach odzywają się kpiarze, którzy dworują sobie z globalnego ocieplenia i katastrofy klimatycznej. Niedawno był to Tomasz Rzymkowski z PiS, wiceminister edukacji i nauki, który napisał na Twitterze pod koniec stycznia 2021: „Piękna zima, jak zapowiadali zwolennicy ocieplenia klimatu. A my poszliśmy na sanki”. Piękna zima, jak zapowiadali zwolennicy ocieplenia klimatu. A my poszliśmy na sanki🛷 pic.twitter.com/4HqEj5uZUy — Tomasz Rzymkowski (@TRzymkowski) January 30, 2021  Rzymkowski nie jest jedyny. W 2013 roku Andrzej Duda, wtedy jeszcze przyszły prezydent, napisał przy okazji zimnego i śnieżnego początku wiosny: „Jak sobie pomyślę, że płacimy za »globalne ocieplenie« i popatrzę za okno to mnie trafia szlag”. Jak sobie pomyślę że płacimy za ""globalne ocieplenie"" i popatrzę za okno to mnie trafia szlag:/ — Andrzej Duda (@AndrzejDuda) April 4, 2013    Podobnych przykładów można podać wiele. A jak jest naprawdę?   Jest zimno i śnieg, więc globalne ocieplenie to bzdura! O wytłumaczenie, dlaczego to błędna teza,  poprosiła fizyka atmosfery, prof. Szymona Malinowskiego – dyrektora Instytutu Geofizyki UW, bohatera filmu dokumentalnego o globalnym ociepleniu „Można panikować”, współtwórcę i członka zespołu redakcyjnego portalu naukaoklimacie.pl. Na stronie portalu znajdujemy wykres, który jasno wskazuje, że w Polsce robi się coraz cieplej. 30 stycznia 2021 Robert Jurszo, : Gdy ktoś mówi, że globalne ocieplenie to bujda, bo przecież właśnie spadł śnieg, a za oknem jest minusowa temperatura, to co pan odpowiada? Prof. Szymon Malinowski: Że termin „globalne ocieplenie” składa się z dwóch słów: „globalne” i „ocieplenie”. Za oknem nie widać tego, co jest globalne. Natomiast każdy bardzo łatwo może sobie znaleźć w Internecie wykresy z aktualnym odchyleniem temperatury od średniej wieloletniej. I bez trudu da się zauważyć, że w wielu regionach świata te odchylenia są dużo bardziej na plus niż na minus. To, że temperatury u nas są chwilowo ujemne podczas tej zimy, nie sprawia, że teza o globalnym ociepleniu nadaje się do kosza. Drugie słowo, „ocieplenie”, z kolei oznacza wzrostowy trend temperatury powietrza przy powierzchni naszej planety. I ten dodatni trend pokazują pomiary prowadzone na całym świecie. Osoby używające argumentu „nie ma globalnego ocieplenia bo śnieg” mylą też pogodę z klimatem. Klimat, mówiąc ogólnie, to statystyczne ujęcie stanów pogody. Dlatego, jak mówiłem, błędem jest próba wskazywania na rzekomą nieprawdziwość tezy o globalnym ociepleniu tylko dlatego, że gdzieś zimą zrobiło się zimniej albo spadł śnieg. Nawet globalne ocieplenie nie wyklucza pojawiania się chłodnych dni w roku. Szczególnie zimą, choć zdarza się to i będzie zdarzało rzadziej niż kiedyś. Statystycznie rzecz biorąc, zimne zimy będą coraz rzadsze, ale mogą się zdarzyć również takie, które będą ekstremalnie zimne i śnieżne. Jednak zdecydowanie częściej są bite rekordy dodatnich, a nie ujemnych temperatur zimą. 1 sierpnia 2018 Polską zimę charakteryzuje też „huśtawka” temperatur: są dni bardzo zimne, potem się ociepla i śnieg topnieje, następnie znów robi się bardzo zimno itd. Dlaczego tak się dzieje? To jest w ogóle cecha naszego położenia na globie, że zimą mamy sporą zmienność temperatur, ponieważ może napływać do nas powietrze z różnych obszarów, gdzie nagrzało się lub wychłodziło. Natomiast ewidentnym skutkiem globalnego ocieplenia jest to, że względnie większe prawdopodobieństwo wystąpienia chłodnych dni jest w drugiej połowie zimy niż w pierwszej. Wynika to z tego, że choć w Arktyce jest mniejsza niż kiedyś powierzchnia lodu, to przyrasta ona podczas trwającej od listopada do lutego nocy arktycznej. Zalegające nad nią masy powietrza ochładzają się i mogą napływać również nad Polskę. Kiedyś na morzu Karskim i Barentsa lodu było więcej, więc zimne powietrze mogło do nas napływać częściej również w pierwszej połowie zimy. Ale, jak mówiłem, dziś jest to dużo, dużo rzadsze. Ponadto, w wyniku globalnego ocieplenia sama Arktyka wychładza się dziś wolniej, co również ma wpływ na opisywane przeze mnie procesy. 20 lipca 2020 Dlaczego tak jest, że w dobie globalnego ocieplenia w jednym roku zima jest ciepła, ale już w kolejnym może być bardzo zimna? Kluczowe dla zrozumienia tego procesu jest zjawisko adwekcji, czyli napływu mas powietrza, które kształtowały się w różnych miejscach globu. W jednych z nich występowały warunki odpowiednie do tego, by powietrze się wychładzało, w innych – by się ogrzewało. O charakterze zim w Polsce decyduje głównie tzw. cyrkulacja zachodnia, czyli napływ mas powietrza znad Atlantyku. Temperatura powietrza nad tym oceanem jest stosunkowo wysoka i gdy dominuje cyrkulacja zachodnia, to możemy się spodziewać, że zima w Polsce będzie łagodna. Zdarza się jednak, że napływ tego powietrza nad nasz kraj zostaje, jak mówi się w żargonie meteorologicznym, „zablokowany” przez stacjonarny wyż. Wtedy w zależności od położenia tej blokady, może do nas trafić albo ciepłe powietrze znad Afryki, albo zimne z mórz arktycznych, północnej Rosji czy Syberii. I to, jak często i długo występują takie sytuacje, decyduje o tym, jaka jest zima. Jak już mówiłem wcześniej, kiedyś tych epizodów zimna było dużo więcej niż dziś, choć cały czas się zdarzają. 27 kwietnia 2019 Czy w takim razie pogoda w okresie zimowym jest jeszcze dla nas przewidywalna? Ponieważ Arktyka w wyniku globalnego ocieplenia wolniej się wychładza, to zmniejsza się różnica temperatur między biegunem północnym a równikiem. W tej sytuacji cyrkulacja mas powietrza znad Atlantyku staje się mniej stabilna, bardziej podatna na inne czynniki klimatyczne, a blokady, o których mówiłem, występują częściej i trwają dłużej. I to nam rzeczywiście, jak trafnie sugeruje pańskie pytanie, utrudnia przygotowanie do zimy. Mówiąc kolokwialnie: coraz mniej prawdopodobna jest „normalna”, czyli zimna i śnieżna zima, coraz bardziej prawdopodobna ciepła. Coraz bardziej zaczyna nam to utrudniać życie. Bo u progu zimy nie bardzo wiemy, czego się spodziewać. To prawda, bo np. trudno nam skalkulować, ile mamy zgromadzić opału, ile pieniędzy w budżetach miejskich przeznaczyć na odśnieżanie. Ta większa zmienność pogody zimą może też sprawić, że stosunkowo rzadkie na przestrzeni ostatnich lat sytuacje mrozu i zasypania śniegiem będą dla nas bardziej dotkliwe niż kiedyś. Choćby dlatego, że władze miast nie będą chciały rezerwować środków finansowych na akcje odśnieżania, skoro nie wiadomo, czy ten śnieg spadnie. 29 listopada 2020 Czy malejąca przewidywalność zimowej pogody jest już z nami na stałe? Niestety, musimy się do tego przyzwyczaić i przystosować. Co prawda, ta sytuacja jest odwracalna, choć w ogromnie długiej perspektywie, bo tysięcy lat. Ale by to się stało, musiałaby w atmosferze spaść zawartość gazów cieplarnianych, przede wszystkim dwutlenku węgla i tlenków azotu. Tymczasem my cały czas emitujemy ich za dużo i ich koncentracja w atmosferze stale rośnie, więc jedynie pogarszamy naszą sytuację. Moglibyśmy ją poprawić gdyby udało się opracować technologię wychwytującą dwutlenek węgła z atmosfery. No właśnie, „teoretycznie” jest to możliwe, jednak użycie takiej technologii przypuszczalnie byłoby przeciwskuteczne. A to dlatego, że dwutlenku węgla w atmosferze jest relatywnie niewiele, czterysta kilkadziesiąt cząsteczek na milion – i są one dobrze wymieszane, więc ich „wyłapanie” jest trudne, wymaga ogromnych ilości energii. W naszej obecnej sytuacji pozostaje nam raczej przyśpieszanie naturalnych procesów pochłaniania CO2 z atmosfery. Mam tu np. na myśli zalesianie terenów dotąd niezalesionych, czy troskę o zachowanie bagien i torfowisk, które są wielkimi magazynami węgla. Raczej nie pokładałbym nadziei w jakiejś wielkiej technologii, która miałaby nas uratować. Ekologia, Andrzej Duda, Tomasz Rzymkowski, globalne ocieplenie katastrofa klimatyczna"
264^Koalicja 280, czyli sensacyjny wynik opozycji w sondażu IPSOS dla OKO.press^Piotr Pacewicz^14 lutego 2021^https://oko.press/koalicja-280-czyli-sensacyjny-wynik-opozycji-w-sondazu-ipsos-dla-oko-press/^Koalicja KO, Polski 2050, Lewicy i PSL zmiażdżyłaby PiS w wyborach 57 do 29 proc., a 280 mandatów pozwoliłoby odrzucać weto Dudy. Wbrew oczekiwaniom poparcie dla połączonych sił opozycji okazało się większe niż suma poparcia 4 partii osobno. Dlaczego tak jest? Jak to wykorzystać? Ten wynik zaskoczy wielu analityków. Także  argumentowało, że tworzenie jednej listy koalicyjnej może być dla opozycji nieopłacalne, bo np. wyborców Lewicy odepchnie dominująca pozycja liberałów z KO, wyborcy Hołowni głosują na Polskę 2050, właśnie dlatego, że przełamuje duopol PiS – PO, zwolennicy PSL „kupują” zarzuty, że Platforma skręca w lewo. Pokazywaliśmy na przykładzie wyborów 2019, że suma poparcia partii opozycyjnych w wyborach do Sejmu była większa niż skądinąd zwycięski wynik koalicji w wyborach do Senatu. Zakończony 12 lutego sondaż Ipsos dla  spłatał nam figla. Notowania sześciu partii wypadły w nim tak:    Jak widać, cztery partie demokratycznej opozycji uzyskały łącznie 54 proc. głosów, aż 1,8 raza więcej niż PiS. Pytanie brzmiało, ile z tego poparcia ubędzie w wariancie wspólnej listy KO, Polski 2050, Lewicy i PSL. Odpowiedź okazała się zdumiewająca: poparcie takiej Koalicji okazało się większe niż suma poparcia 4 partii osobno. Sejm wybrany w wariancie czterech partii osobno wyglądał tak (najedź na pole partii, by odczytać liczbę jej mandatów): W wariancie „osobno” opozycja „traciła mandaty” PSL, bo ludowcy nie przekroczyli 5 proc. progu wyborczego. Według algorytmu opracowanego przez analityka Leszka Kraszynę (zobacz jego artykuł), który schodzi na poziom okręgów i korzysta z wyników wcześniejszych wyborów, trzy pozostałe opozycyjne partie mogłyby jednak rządzić z wygodną większością 244 mandatów. Sejm wybrany w wariancie z Koalicją wyglądałby jeszcze bardziej prodemokratycznie: Wyliczenie mandatów – 280 – jest mniej precyzyjne niż w poprzednich symulacjach, bo wariant tak dużej Koalicji prodemokratycznej nie ma precedensu. Leszek Kraszyna modelował tu wyniki Koalicji korzystając m.in. z wyników Trzaskowskiego i Hołowni w I turze wyborów prezydenckich 2020. Sprawdziliśmy też, w jakim stopniu wyborcy KO, Polski 2050, Lewicy i PSL, byliby gotowi głosować na Koalicję, gdyby powstała. Okazało się, że w ogromnym, po 95 – 97 proc. Zawahanie towarzyszyło jedynie wyborcom PSL, ale i tutaj tylko 8 proc. nie potrafiło się zdecydować, jak by zagłosowali. Powyższy wykres daje sugestywny obraz postaw politycznych. Mamy w Polsce dwie siły prawicowe, których zamknięte elektoraty darzą się wzajemną niechęcią oraz cztery elektoraty opozycji prodemokratycznej, które są bardziej płynne i otwarte na siebie niż ich liderzy. Premia za jedność opozycji, która przeważa nad różnicami programowymi i animozjami, wymagałaby poważniejszej analizy. Narzuca się jednak hipoteza, że na przełomie 2020 i 2021 roku doszło zwiększenia znaczenia motywu anty-PiS. Potwierdza to seria sondaży, które pokazywały na spadek notowań PiS, a także rządu i prezydenta. PiS zapracował na ten efekt dokonując – za pomocą wyroku tzw. TK – drastycznego ograniczenia prawa do aborcji, co zostało odebrane jako bezduszne i okrutne zastosowanie ideologii katolickiej i – jak to ujęła w  Małgorzata Fuszara – przejaw „odklejenia się od współczesności polityków PiS, a zwłaszcza Jarosława Kaczyńskiego”. W dodatku doszło do momentami brutalnych pacyfikacji demonstracji Strajku Kobiet. PiS płaci też zapewne za potężną falę zachorowań i zgonów na COVID-19 zwłaszcza w listopadzie, co dowiodło, jak nieodpowiedzialne były uspokajające wypowiedzi ministrów zdrowia czy premiera Morawieckiego, który „odwołał epidemię” zachęcając seniorów do udziału w lipcowych wyborach prezydenckich. Zagrożenie chorobą i utratą pracy podważyło zaufanie do rządu i poczucie bezpieczeństwa socjalnego, jakie PiS wcześniej zapewniał przede wszystkim grupom uboższym. Apodyktyczne i agresywne wystąpienia lidera PiS też mogły odegrać rolę. W listopadowym sondażu  aż 80 proc. badanych deklarowało, że „nadszedł już czas na polityczną emeryturę Jarosława Kaczyńskiego”, został on także liderem badanego przez CBOS braku zaufania do polityków. Na mobilizację antypisowskich nastrojów osób badanych mógł też wpłynąć potężny i solidarny protest niezależnych mediów. 13 lutego 2021 Warto zwrócić uwagę, że w wariancie z koalicją nieco ubyło głosów „nie wiem, trudno powiedzieć” (z 6 do 3 proc.). Tak jakby ludziom było łatwiej wybierać między tylko dwiema głównymi siłami. Ryzykowna i arogancka polityka PiS końca 2020 roku nasiliła w Polsce polaryzację. Nawet wśród seniorów PiS wypada gorzej niż Koalicja, choć różnica jest bez porównania mniejsza niż wśród ludzi młodszych. Na Koalicję chce głosować siedem razy więcej najmłodszych obywateli i obywatelek (18-29 lat) niż na PiS. Partię Kaczyńskiego wskazuje ledwie 9 proc. z nich. A przecież w 2019 roku PiS wygrał wybory w tej grupie wiekowej (por. analiza Michała Danielewskiego).     PiS przegrywa z Koalicją nawet na wsi, która była bastionem Kaczyńskiego. Może to mieć związek ze słabnącą pozycją i zaufaniem do Kościoła katolickiego, który jest przedstawiany jako sojusznik władzy. Wpływ księdza proboszcza maleje nawet na wsi. W dużych miastach przewaga Koalicji nad PiS jest trzy, czterokrotna.   PiS zawsze dominował w grupach osób mniej wykształconych, ale z Koalicją opozycji ledwie remisuje. Przewaga Koalicji wśród osób po maturze jest dwukrotna, a po studiach – czterokrotna. Tak działa efekt synergii – głosy w mniejszych ośrodkach zbiera dla Koalicji głównie Polska 2050, w metropoliach KO i Lewica.   Koalicja mocniej wygrywa wśród kobiet (61 do 31 proc.) niż wśród mężczyzn (53 do 28 proc.). Uderzająca jest różnica genderowa w poparciu Konfederacji: 14 proc. mężczyzn i 6 proc. kobiet.   Te różnice płci wyostrzają się w młodszych grupach. Wśród kobiet przed czterdziestką (18-39 lat) poparcie dla Koalicji jest rekordowo wysokie – 71 proc., co może być wskazówką dla liderów opozycji, o czyje potrzeby powinni zadbać w programach. Poparcie dla PiS spada tu do 14 proc. Szokujące, że w grupie mężczyzn przed czterdziestką (18-39 lat) Konfederację wybiera aż 30 proc., prawie dwa razy więcej niż PiS (17 proc.). Wygrywa – jak wszędzie – Koalicja, ale z poparciem tylko 47 proc. Wyniki sondażu można pewnie potraktować jako zachętę do refleksji o tworzeniu Koalicji, która mogłaby miażdżąco wygrać wybory i skutecznie rządzić pomimo prezydentury Dudy (do odrzucenia prezydenckiego weta potrzeba 276 głosów). Zapewne wymaga to znacznie większej elastyczności i delikatności niż ogłaszanie „koalicji 276” przez Borysa Budkę i Rafała Trzaskowskiego na Kongresie PO, bez porozumienia nawet z własnymi koalicjant/k/ami, nie mówiąc o Lewicy, Hołowni czy PSL. Z drugiej strony sondaż  dowodzi, że hasło „koalicja 276”, jakie rzucili liderzy PO, ma potencjał wyborczy. 6 lutego 2021 Sondaż  wskazuje jednak tylko na gotowość elektoratu. Pytanie do polityków brzmi, jak stworzyć wspólną listę i jak rządzić po wyborach. W kwietniu 2018 roku Adam Szłapka z Nowoczesnej proponował koalicję partii i innych ugrupowań prodemokratycznych. Opozycja miała w ten sposób wygrać wybory w 2019 roku, ale z góry zakładając, że tak wybrany „Sejm Wielki działa najwyżej rok, przywraca trójpodział władzy, zabezpiecza Konstytucję, zabiera partiom łupy w spółkach Skarbu Państwa czy mediach publicznych, rozlicza PiS i odbiera przywileje dużym partiom w ordynacji wyborczej”. A następnie rozpisuje „normalne wybory”. 15 kwietnia 2018 Wcześniej lider Obywateli RP Paweł Kasprzak przekonywał do jednej listy opozycji w wyborach samorządowych 2018, wyłonionej w toku prawyborów. Senator Marek Borowski już w 2017 roku proponował wariant wspólnej listy opozycyjnej, który jego zdaniem pozwoliłby partiom zachować autonomię i odrębność programową. Polegałoby to m.in. na przydzieleniu stałych miejsc na liście poszczególnym partiom, np. czwórki dla Lewicy, a dwójki dla Polski 2050. Wyborcy wiedzieliby, że głosując na Koalicję popierają też „swoją partię”. Borowski – tak jak Szłapka – proponował ustalenia minimum programowego, „swego rodzaju antidotum na PiS”. Należałoby je poddać pod publiczną debatę, „ruszyć z nim w teren”. Być może Koalicja byłaby w stanie pójść programowo o krok dalej i zaproponować kilka rozwiązań gospodarczych, społecznych czy ustrojowych, dogadując się – jak to ujął Rafał Trzaskowski – co do „unowocześnienia państwa” (np. edukacji) i proeuropejskiego kursu, a także gruntownego „posprzątania po PiS” i likwidacji przywilejów polityków także następnych rządów. Taki program mógłby też objąć ograniczenie przywilejów Kościoła i wpływu anachronicznej katolickiej moralności na życie publiczne (przywrócenie in vitro, związki partnerskie itd.). Sondaż Ipsos zrealizowany metodą CATI 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Wybory, Jarosław Kaczyński, Szymon Hołownia, Andrzej Duda, PSL, Prawo i Sprawiedliwość, Polska 2050, Sojusz Lewicy Demokratycznej, Ipsos dla  Konfederacja
265^Dlaczego Kaczyński boi się niezależnych mediów? 6 powodów^Piotr Pacewicz^13 lutego 2021^https://oko.press/dlaczego-kaczynski-boi-sie-niezaleznych-mediow-6-powodow/^Dla państwa, które próbuje zbudować Kaczyński, otwarte na świat media, służące prawdzie i zdrowemu rozsądkowi, są śmiertelnym zagrożeniem. Podważają podstawy konstrukcji, jaką próbuje ulepić z populizmu, katolicyzmu i nacjonalizmu Terapia szokowa jaką była akcja „Media bez wyboru” w środę 10 lutego przypomniała szerszej opinii publicznej o zasadniczym konflikcie między PiS a światem wolnych mediów. W dodatku kawę na ławę widzom TVP wyłożył w czwartek marszałek Grodzki w swoim najostrzejszym do tej pory orędziu. Pisaliśmy w , że uderzenie w media nowym podatkiem to wyraz rywalizacji Morawieckiego z Obajtkiem o względy prezesa PiS. Czas na szersze spojrzenie. Analizujemy powody, dla których Jarosław Kaczyński obawia się wolnych mediów i chce je ograniczyć, promując mediopodobne wyroby typu TVP. Pierwszy powód jest natury ogólnej, kolejne są coraz bardziej specyficzne. Jest w demokracji naturalna sprzeczność między władzą a mediami (niezależnymi, bo inne nie zasługują na tę nazwę). Po pierwsze, każda władza dążąc do osiągnięcia celów napotyka przeszkody i na nich skupia uwagę. Łatwo dokonuje tzw. atrybucji zewnętrznej porażek, nie widząc winy po swej stronie, za to sukcesy przypisuje sobie w całości. Tymczasem media z upodobaniem rozliczają władzę z porażek i wytykają niespełnione obietnice, nie zwracając zwykle uwagi na okoliczności – niespodziewanych utrudnień, zdarzeń przypadkowych itd. Każda, nawet najbardziej demokratyczna władza, czuje się pokrzywdzona przez media. I poniekąd słusznie. Po drugie, rolą mediów nie jest przedstawianie wszystkich działań władzy w równym stopniu lecz skupianie uwagi właśnie na błędach, zagrożeniach, przekrętach itd. Media w demokracji są jak system ostrzegawczy. Takie działanie mediów jest wzmacniane przez oczekiwania odbiorców. Negatywne informacje są dla ludzi dużo bardziej interesujące, ekscytujące. Pozytywne są „nudne”, tak jak nudny jest szlachetny w intencjach Międzynarodowy Dzień Dobrej Wiadomości (8 września). Należałoby ograniczać to negatywne przegięcie mediów i można ubolewać nad ludzką naturą, która poznawczo przedkłada zło nad dobrem, ale lepiej na to spojrzeć z perspektywy funkcji informacji. Dla siedzących w jaskini naszych przodków news „już nie pada” choć użyteczny (można wyjść zbierać korzonki) nie wywoływał aż takiego zainteresowania jak wiadomość, że „zbliża się tygrys szablozębny i wygląda na głodnego”. Tak, politycy w demokracji mają trudno z mediami. Ale Kaczyński nie jest politykiem demokratycznym, bo wbrew doktrynie PiS sama wygrana w wyborach nie wystarcza, by zasłużyć na tę nazwę. Razem z Orbánem, Bolsonaro, Putinem, Erdoğanem, Jansą ze Słowenii, czy Trumpem, należy do szczególnej kategorii polityków – prawicowych populistów. Według politologa z Uniwersytetu Princeton Jana-Wernera Müllera, ich podstawowy przekaz brzmi: „My i tylko my reprezentujemy interesy narodu”. My – to partia kierowana przez populistycznego lidera i/lub nawet on sam. Jak mówił  Müller, populiści twierdzą wręcz, że obywatele, którzy nie popierają ich wizji „prawdziwego narodu” (i dlatego nie głosują na populistów), być może w ogóle nie są narodem. Stąd ulubione zajęcie Kaczyńskiego, czyli dzielenie społeczeństwa na część dobrą i złą. Operuje bogatym zestawem epitetów „ZOMO”, „komuniści”, „drugi sort”, „zdrajcy”, a ostatnio – coraz częściej – operuje odmową polskości. Wobec mediów obowiązuje ten sam podział. Szczery do bólu Kaczyński powiedział 28 stycznia 2021: „Musimy mieć własne media. Media niepolskie powinny być w naszym kraju wyjątkiem, i to rzadkim wyjątkiem”. Polskość oznacza tu aprobatę dla rządów PiS, a Kaczyński ogłasza się sędzią tego, co jest polskie, a co nie. Szczególną łatwość mają politycy PiS w operowaniu wykluczającą kategorią „Niemca” czy „niemieckiego interesu”. Kiedy w lipcu 2020 „Fakt” (własność koncernu szwajcarsko-niemieckiego) dał typową dla tabloidów okładkę z Dudą ułaskawiającym przestępcę seksualnego, prezydent uznał, że to „podłość Niemców, którzy chcą wybierać w Polsce prezydenta”. O Donaldzie Tusku, wybranym wbrew rządowi PiS na przewodniczącego Rady Europejskiej, europoseł PiS Zdzisław Krasnodębski powiedział, że „dla jasności sytuacji powinien przyjąć obywatelstwo niemieckie”.  Wątek antyniemiecki w propagandzie PiS to klasyka. Pomijając „dziadka z Wehrmachtu” Tuska (wynalazek Jacka Kurskiego w kampanii prezydenckiej Donald Tusk kontra Lech Kaczyński 2005 roku), można znaleźć dziesiątki wypowiedzi, które mają wprowadzać elektorat w stan patriotycznego alertu. „Polska nie potrzebuje od Niemiec lekcji demokracji” – komentował Kaczyński satyryczne komentarze tamtejszych mediów na swój temat. I z komiczną powagą dodawał: „Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Jarosław Kaczyński 2 lipca 2017 przypomniał Niemcom, że „Polska nie otrzymała nic za gigantyczne szkody wojenne, których tak naprawdę nie odrobiliśmy do dziś”. Czy wobec tego, historycznie rzecz biorąc, nie mamy pewnych moralnych praw? Kiedy Martin Schulz, przewodniczący Parlamentu Europejskiego, powiedział, że Polska jest „beneficjentem europejskiej solidarności i nie powinna teraz twierdzić, że uchodźcy to tylko problem Niemców”, poseł PiS Mariusz Błaszczak (rocznik 1969) w TVN24 uznał to za „słowa skandaliczne i butę”. I wypomniał… mu egzekucję z czasów Powstania Warszawskiego: „Rozmawiamy w Warszawie. Warszawa została zniszczona przez Niemców. Niedaleko stąd, na Woli 50 tys. ludzi wymordowali funkcjonariusze państwa niemieckiego. Niemcy się zachowują, jakby tego wszystkiego nie było”. „Jeśli na pół dnia przed rozpoczęciem szczytu w niemieckim Bundestagu kanclerz Merkel wygłasza opinię, że cieszy się z wyboru Tuska, to znaczy, że z Berlina poszła dyrektywa do tych państw, które słuchają”. Kaczyński też nie miał 8 marca wątpliwości: „Jesteśmy zawiedzeni postawą premiera Węgier. Ale to tylko dowód na dominację Niemiec w Europie”. Kaczyński, 8 marca 2017, o Beacie Szydło: „Wbrew wszystkim, potrafiła przeciwstawić się wszystkim. Pokazała, że Donald Tusk nie będzie już w tej chwili mógł funkcjonować z biało-czerwoną flagą, że nie będzie mógł swoich interwencji w polskie sprawy i innych wypowiedzi jakoś łączyć z Polską”. W tej sytuacji ostre wypowiedzi na temat Niemców i Niemiec stanowią o wartości polityki PiS. Czyli wypowiedź Kownackiego liczy mu się na partyjny plus. Kaczyński opisuje to tak: „Państwo, które potrafi postawić się wszystkim, także Niemcom, w bardzo ważnej dla nich sprawie, to jest państwo o bardzo wysokim statusie. Być może nikt inny w Europie nie mógłby dziś poważyć się na coś podobnego”. Beata Szydło się nie gięła, nie kłaniała, tylko z podniesioną głową walczyła o to, co jest najważniejsze. Realizowała misję „polskiego męża stanu”. Mąż stanu to osoba, która stawia się Niemcom.  Obawa Kaczyńskiego przed mediami jest uzasadniona, bo demaskują (a czasem ośmieszają) narodową narrację PiS. W dodatku media liberalne krytykują koncepcję „Europy ojczyzn” jaką eurosceptyczny PiS próbuje lansować w UE, są z reguły za silniej zintegrowaną Europą. Szczególnie niebezpieczne dla Kaczyńskiego jest też zaangażowanie mediów w misję społeczną, edukacyjną czy prozdrowotną, w tym w akcje typu WOŚP. Podważa to monopol PiS na patriotyzm i utrudnia wpisanie mediów do kategorii „niepolskich”. Kaczyński bezskutecznie stara się iść śladem Orbána, który na tyle wyciszył głos mediów, że nawet wybitny materiał śledczy może skwitować epitetem, że to robota „marionetki Sorosa”. Erdoğan każdy akt sprzeciwu  opisuje jako element gigantycznego spisku, na czele którego ma stać żyjący na emigracji w USA duchowny Fetullah Gülen. I wsadza do więzienia polityków, dziennikarzy, sędziów i nauczycieli. Obsesyjne ataki Trumpa na „łże prasę” zmobilizowały jego zwolenników do fizycznej agresji na dziennikarzy. Jarosław Kaczyński daje sobie prawo do ferowania moralnych wyroków, a swoją formację opisuje jako partię wolności. W akcie politycznego zadufania unicestwia wszelkie inne punkty widzenia, instytucje, osoby, odbierając im moralne prawo do istnienia w życiu publicznym. Jestem tylko ja, jesteśmy tylko my – mówi Kaczyński zupełnie wprost. Media burzą tę narrację ukazując liczne przypadki korupcji politycznej i wykorzystywania przywilejów władzy. Sam Kaczyński – jak komunistyczny przywódca Władysław Gomułka (1956-1970) – unika bogacenia się, choć bez żenady korzysta z pieniędzy publicznych na osobistą ochronę, a jego dom w czasie manifestacji Strajku Kobiet zamienia się w twierdzę. Zbulwersował też opinię publiczną odwiedzając rodzinne groby na zamkniętym z powodu epidemii cmentarzu (co Piotr Gliński próbował bezskutecznie tłumaczyć). Jak pokazało dziennikarskie śledztwo „Wyborczej”, był Kaczyński całkiem obrotny w zabiegach o budowę siedziby PiS w centrum Warszawy, przy okazji oszukując austriackiego biznesmena. Szczególnie drastycznym przykładem korzystania z przywilejów grupowych były też odszkodowania smoleńskie, systematycznie opisywane w  przez Biankę Mikołajewską. W doktrynie PiS sam Kaczyński musi być moralnie czysty, poza podejrzeniem, a gdy korupcja i nadużycia władzy w partii stają się zbyt jaskrawe, występuje w roli przywracającego ład moralny. W 2018 roku próbował bronić nagród, które premier Szydło dała sobie i swemu rządowi, ale gdy oburzenie opinii publicznej urosło nakazał pieniądze wpłacić na Caritas. 6 marca 2018 To był kolejny przykład jak niebezpieczne dla Kaczyńskiego są media, nawet jeśli część wyborców prawicy nie reaguje na sygnały o korupcji czy kolesiostwie wychodząc z założenia, że wszyscy politycy kradną, a ci przynajmniej się dzielą z nami dokonując transferów socjalnych. W ideologii Kaczyńskiego samo rozumienie prawdy zmienia znaczenie: ci, którzy myślą inaczej niż „my”, z definicji kłamią, są oszustami, albo zostali zmanipulowani. Prawdę mówimy „my”.  zanalizowało już jednak grubo ponad 1000 kłamstw Kaczyńskiego i polityków PiS, w tym partyjnej czołówki: 7 grudnia 2017 24 lipca 2018 10 lipca 2020 Koniunkturę dla kłamstwa w polityce PiS stworzyła mitologia smoleńska, z której Kaczyński uczynił polityczne paliwo.  już w drugim miesiącu swego istnienia w lipcu 2016 zestawiło 24 spiskowe teorie smoleńskiego zamachu, potem doszły kolejne dziesiątki artykułów o coraz bardziej kabaretowych „dowodach” (w tym „eksperymentach”), ale władza przegrała tu z mediami – w szczytowym natężeniu propagandy smoleńskiej w zamach wierzyło wg sondażu IPSOS dla  27 proc. Polek i Polaków, w znacznej większości z elektoratu PiS. Najnowszym przykładem powtarzanego w kółko kłamliwego przekazu dnia jest teza, że TK Julii Przyłębskiej musiał wprowadzić zakaz aborcji w przypadku trwałego uszkodzenia czy nieuleczalnej choroby płodu, bo tak stanowi art. 38 Konstytucji: „Rzeczpospolita Polska zapewnia każdemu człowiekowi prawną ochronę życia”. Ton podał tu Jarosław Kaczyński w trudnym do zapomnienia orędziu do narodu z 27 października: „W świetle konstytucji innego wyroku być nie mogło (…) I musimy pamiętać, że mamy całkowitą rację jeśli chodzi o kwestie prawne”.  starannie dowodziło, że teza o jednoznaczności art. 38 Konstytucji RP jest bezczelnym odwróceniem prawdy. Twórcy Konstytucji celowo nie uregulowali jednoznacznie definicji „życia”, by nie otwierać drogi do całkowitego zakazu aborcji i pozostawić sprawę do rozstrzygnięcia ustawowego. Przypomnieliśmy, że podczas pracy nad obecną konstytucją, 21 marca 1997 roku głosowano nawet wniosek mniejszości, że „życie człowieka podlega szczególnej ochronie od poczęcia do naturalnej śmierci”. W głosowaniu wzięło udział 436 osób. Wymagana większość 2/3 wynosiła 291 osób, ale „za” głosowało tylko 154, a przeciw – 262. Polskie media, podobnie jak amerykańskie w czasach Trumpa, coraz częściej dowodzą, że władze kłamią, manipulują i mylą się na potęgę. Żaden polityk nie lubi być na tym przyłapywany. Ale w przypadku populisty typu Kaczyńskiego każdy fact-checking podważa fundament politycznego panowania, jakim jest polityczna i etyczna doskonałość jego osoby i i jego formacji. Nadzieją Kaczyńskiego może być nieoczekiwany efekt intensywnego używania post-prawdy. Jak pisał Harry Frankfurt w znanej książce „On Bullshit” („O wciskaniu kitu”), nie chodzi tyle o odrzucanie autorytetu prawdy, jak to czyni zwykły kłamca, ale o nieprzywiązywanie do niej najmniejszej wagi. Innymi słowy, polityk w epoce post-prawdy tworzy narrację w całkowitym oderwaniu do faktów. W efekcie odbiorcy przestają reagować na kłamstwo, bo nie operują już tą kategorią. Już pisaliśmy, że przenikliwą refleksję o post-prawdzie (bez używania nazwy) sformułowała już w 1967 roku Hanna Arendt: „Rezultatem stałego i zupełnego przedstawiania kłamstw jako prawdy nie jest to, że kłamstwo zostanie zaakceptowane jako prawda, a prawda odrzucona jako kłamstwo. Dzieje się coś gorszego. Niszczony jest azymut, którego używamy do określenia naszego umiejscowienia w świecie”. Taką negatywną rolę mogą pełnić np. programy publicystyczne, do których zapraszane są pary „władza – opozycja” i wiadomo, że dojdzie do chaotycznej kłótni. Emocje sprawiają, że przedstawiciele opozycji sięgają po demagogię à rebours i odbiorca ma wrażenie, że nie liczy się prawda, istnieją tylko skonfliktowane narracje. Zadanie obrony prawdy w mediach polega zatem nie tylko na uporczywym trzymaniu się faktów, ale także na nieuleganiu pokusie uproszczeń płynących z polaryzacji politycznej (co w epoce internetu trzeba pogodzić z wyrazistością – karkołomne zadanie). „Kościół katolicki jest depozytariuszem i głosicielem powszechnie znanej w Polsce nauki moralnej. Nie ma ona w szerszym społecznym zakresie żadnej konkurencji, dlatego też w pełni jest uprawnione twierdzenie, że w Polsce nauce moralnej Kościoła można przeciwstawić tylko nihilizm” – głosi program PiS na wybory 2015 i na wybory 2019 roku.  Kaczyński i jego obóz próbują wcielać w życie strywializowane i uskrajnione postaci „nauki katolickiej” wykluczając, zakazując czy deprecjonując przy pomocy państwowych narzędzi inne punkty widzenia, style życia, czy grupy społeczne (np. LGBT). Nie są to deklaracje bez pokrycia. Homofobiczne wezwanie Kaczyńskiego do LGBT „Wara od naszych dzieci”,  czy też jego potencjalnie groźne w skutkach bajki o „normalnej polskiej rodzinie„, są przełożeniem na politykę treści „Katechizmu kościoła katolickiego” w wersji hard. Wiadomo, że Kaczyński stoi za wyrokiem tzw. Trybunału Konstytucyjnego z 22 października 2020, który – jak pisaliśmy – odebrał kobietom prawo do sumienia. Próbował zakazać aborcji już w 2016 roku agitując za tym, by „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście (szeroko wtedy popieranym – zobacz sondaż  z września 2016). Kaczyński – zupełnie wprost – podaje też czysto endecką definicję narodu. „Dobrzy Polacy”, nawet jeśli ateiści, muszą zrozumieć, że obowiązuje nauka katolicka. Pełnię władzy w takim narodowo-katolickim państwie sprawuje wybrana w wyborach partia i na tym polega „demokracja skonstruowana prosto”. 9 września 2019 Ten religijny rys polityki Kaczyńskiego dopełnił się w wygłoszonym w kościele w Starachowicach przemówieniu (w styczniu 2021, w rocznicę śmierci matki). PiS bierze udział w światowej wojnie dobra ze złem. Utrata rządów przez Prawo i Sprawiedliwość nie będzie demokratycznym werdyktem, ale triumfem zła, apokalipsą. „Dzisiaj odrzucenie zła jest czymś niezwykle istotnym. Bo to zło atakuje. Atakuje nasz kraj, naszą ojczyznę, nasz naród” – mówił Kaczyński, jak narodowy prorok. 13 maja 2019 Problem Kaczyńskiego z mediami polega tu nie tylko na tym, że demaskują związek tronu z ołtarzem, ale także, że ujawniają patologie kościelnej instytucji, skandale przemocy seksualnej i równie wstrząsające przypadki krycia ich przez hierarchię Kościoła. Szwankująca reputacja Kościoła ciągnie w dół notowania PiS. Ponadto, media niezależne – jak wszędzie na świecie – są bliskie postawom świeckim i mniej konserwatywnym. Polska przechodzi proces laicyzacji, który przyspiesza radykalizm jednych i konformizm innych hierarchów. Przejawem jest cała seria świadectw traum i upokorzeń doznanych w trakcie tzw. wychowania katolickiego, jakie ukazały się w  (por. np. zwierzenia kobiety, która dokonała apostazji, czy cykl „Katolicyzm, jako źródło cierpień„). Demaskatorską rolę odgrywają też analizy treści podstawy programowej szkolnej katechezy (tu wybór tekstów). To wszystko podmywa ideologiczne uzasadnienie rządów PiS, bo podstawa moralności katolickiej okazuje się niemoralna. Ponadto, jak o politykach prawicy mówi  prof. Małgorzata Fuszara, „Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi”. Media, które na dobre i złe są wyrazem współczesnej kultury Zachodu przyspieszają proces podmywania władzy PiS. W wielu wypowiedziach Kaczyńskiego uderza przekonanie, że jego formacja i on sam są w stanie wielkiego zagrożenia ze strony potężnych sił. To może być wyraz wieloletnich doświadczeń politycznej i osobistej frustracji. Starszy już pan, jak się mówiło nikczemnej postury, staromodny w obyczajach i poglądach, łatwo ulegający irytacji jest też dogodnym obiektem kpin i często niewybrednych żartów. W dodatku – przynajmniej w swej publicznej postaci – jawi się, jako totalnie pozbawiony poczucia humoru i dystansu do siebie samego. Na karykatury (np. w formie kartofla) w niemieckich mediach reagował ze śmiertelną powagą: „Polska nie potrzebuje od Niemiec lekcji demokracji. Niemcy są nam winni bardzo dużo w każdym wymiarze, począwszy od moralnego, a skończywszy na ekonomicznym. Rachunek krzywd jest ogromny”. Prezes PiS doskonale nadaje się cel żartów, zwłaszcza że stracił resztki politycznej swady inteligenckiego gaduły i zamienił się – jak go określił ktoś z naszej redakcji – w takiego nieprzyjemnego sąsiada z IV piętra, który ma wszystkim za złe, patrzy spode łba, łatwo wrzeszczy, a jak na parterze jest impreza, to wzywa policję, że hałasują.  Demonstrantki doceniają – może nawet przeceniają – rolę Jarosława Kaczyńskiego i biją w niego śmiechem i złością. Oto wybór haseł demonstracji Strajku Kobiet, z komentarzami: Jarek, to nie wojna polsko-polska, to wojna między nami a tobą (skrótowa definicja sytuacji). Cała seria następnych haseł jest spojrzeniem młodej osoby na oderwanego od realiów lidera, który postanowił regulować życie młodym ludziom: Jarek wstawaj, posrałeś się, Jarek, jesteś u pani (trochę dawno kończyłem szkołę, więc dopiero koleżanka z redakcji mi wyjaśniła, że chodzi o sytuację, gdy uczeń, który coś przeskrobał jest wzywany do pani), Bajo Jaro (bajo – od ang. bye, w slangu oznacza pożegnanie), Jarku oderwałeś mnie od Netflixa. Nigdy ci tego kurwa nie wybaczę (obrazowe), Zamiast się uczyć do matury, muszę protestować, Obyś chuju wdepnął w Lego (to z perspektywy młodego rodzica, któremu to się przydarzyło). Kobiety chcą się Kaczyńskiego pozbyć. Krzyczą na niego: Jarek nie wpierdalaj mi się, Jarek wypierdalaj, Zawsze i wszędzie Kaczyński jebany będzie (do zaśpiewania na melodię pieśni kibiców), Jarku, otworzyłeś bramy do piekła kobiet! Kaczor zbok, Kot może zostać, reszta wypierdalać, Twój kot, nasze bobry, Kobieta to nie kot, ma jedno życie, Żeby ci się kot w łóżku zesrał (każdy, komu to się przydarzyło, wie jak straszna to groźba).  Ostatnie lata politycznych sukcesów nie przekreśliły doświadczeń frustracji i marginalizacji, jakie Jarosław Kaczyński ma za sobą. Autor tego tekstu miał to okazję obserwować jako sekretarz prof. Bronisława Geremka w 1988 i 1989 roku w pracach przygotowawczych i w negocjacjach przy Okrągłym Stole. Jarosław Kaczyński należał do ok. 30-osobowego zespołu Geremka, szykującego się do rozmów politycznych z komunistami. Lech Kaczyński w wywiadzie dla „Newsweeka” mówił, że byli z bratem „uważani za pułkowników, a Geremek czy Mazowiecki byli generałami”. Ciągnąc tę metaforę, Jarosławowi Kaczyńskiemu należałoby przypisać niższy stopień wojskowy, powiedzmy starszego kaprala, ale był to kapral z ambicjami i myśleniem generalskim.  Podczas obrad ze „stroną partyjno-rządową” Kaczyński nie zabierał głosu (brylowali Michnik i Kuroń), podczas narad, przed i w trakcie Okrągłego Stołu także siedział raczej cicho. Starał się natomiast nawiązać ze mną kontakt, np. komentował moje sprawozdania i dzielił się pomysłami politycznymi. Pewnie przeceniał moją rolę i liczył na to, że wpłynę na stosunek Bronisława Geremka do jego osoby. Rozmowy z Jarosławem Kaczyńskim były – żałuję, że nie prowadziłem notatek – ciekawe. Rysował koncepcje polityczne, które wydawały mi się kompletnie utopijne. Zapewne wcześniej niż inni zobaczył możliwość, że efektem Okrągłego Stołu może być zmiana całego układu politycznego, a nie tylko legalizacja „Solidarności” i innych niezależnych od władz organizacji. Jarosław Kaczyński był przy Okrągłym Stole wyraźnie sfrustrowany, ale robił wszystko, by przy nim zaistnieć i starał się przebić ze swoimi politycznymi ideami. Pół roku później przeszedł jego pomysł na rząd „Solidarności” z przybudówkami partii komunistycznej – ZSL i SD.  Także epizod pracy (razem z bratem) w charakterze „zderzaków” Lecha Wałęsy dostarczył Kaczyńskiemu frustracji, która zamieniła się we wzajemną nienawiść; spotkali się też w sądzie. W czasach ośmiu lat rządów PO-PSL Kaczyński przeżywał frustrację marginalizowanej mniejszości sejmowej. W końcu 2020 roku stał się postacią powszechnie odrzucaną, w rankingach zaufania CBOS, po wypadnięciu z listy Antoniego Macierewicza, cieszy się (czy raczej martwi) największym odsetkiem osób deklarujących „brak zaufania”: w styczniu 2021 – 55 proc., drugi był Ziobro (49 proc.). W listopadowym (2020) sondażu  aż 80 proc. uznało, że „już czas na polityczną emeryturę Jarosława Kaczyńskiego”. Podejrzliwy stosunek do świata, poczucie zagrożenia i odrzucenia, odklejanie się od nowoczesnego świata, wszystko to wzmacnia obawę Kaczyńskiego przed mediami, poczucie obcości, a nawet nienawiść do nich. 30 listopada 2020 Media, Władza, Jarosław Kaczyński, Mateusz Morawiecki, Piotr Duda, Donald Tusk, Beata Szydło, Prawo i Sprawiedliwość, Episkopat Polski,
266^PiS może zapomnieć o trzeciej kadencji. Opozycja łatwo tworzy rząd [SONDAŻ OKO.press]^Michał Danielewski^13 lutego 2021^https://oko.press/pis-w-stagnacji-od-wiekszosci-dzieli-go-przepasc-sondaz-oko-press/^Gdyby wybory były 14 lutego, Koalicja Obywatelska, Polska 2050 i Lewica mogłyby stworzyć rząd z bezpieczną większością 244 posłów - wynika z najnowszego sondażu Ipsos dla . PiS od trzeciej kadencji rządów dzieli przepaść - minimum 10 pkt proc. Jeśli partia Jarosława Kaczyńskiego spodziewała się łatwego odrobienia strat po tąpnięciu wywołanym orzeczeniem Trybunału Przyłębskiej ws. aborcji, musi być srodze rozczarowana. Wynik Prawa i Sprawiedliwości w sondażu Ipsos to jedynie 29 proc., czyli o wiele za mało nie tylko, żeby rządzić samodzielnie, ale nawet wspólnie z Konfederacją, mimo dobrego wyniku (10 proc.) skrajnej prawicy. Co na opozycji? Po raz pierwszy w naszym sondażu Polska 2050 Szymona Hołowni zrównała się z Koalicją Obywatelską (dwa razy mocne 20 proc.), Lewica (10 proc.) wciąż nie może dogonić swoich prawie 13 proc. z wyborów w październiku 2019 roku, tuż pod progiem jest PSL i wg tego badania nie wchodzi do Sejmu. Ipsos rozpoczął sondaż dla  po południu 10 lutego, a więc w trakcie protestu przeciwko podatkowi wymierzonemu w niezależne media. Telefoniczne badanie zakończyło się w piątek 12 lutego po południu. Poparcie dla partii wygląda w nim następująco:   Kto miałby szanse rządzić? Głosy na mandaty przeliczamy na poziomie okręgów według wzoru przygotowanego przez analityka Leszka Kraszynę. Jeśli rozłożymy wyborców niezdecydowanych pomiędzy poszczególne partie, otrzymamy następujące wyniki hipotetycznych wyborów i rozkład mandatów sejmowych: UWAGA! Różnice w mandatach mimo identycznego poparcia dla KO i Polski 2050 oraz Lewicy i Konfederacji wynikają z nierównomiernego rozkładu mandatów w poszczególnych okręgach. By oszacować rozkład mandatów na poziomie okręgu używamy wzoru analityka Leszka Kraszyny, opartego na podziale mandatów w poprzednich wyborach oraz rozkładu głosów dla Szymona Hołowni w wyborach prezydenckich. Według obecnego stanu nastrojów Sejm w połowie lutego 2021 wyglądałby następująco:   Jak widać, koalicja KO, Polski 2050 i Lewicy dysponowałaby bezpieczną większością 244 posłów i mogłaby stworzyć rząd. Mimo utraty czwartego potencjalnego koalicjanta – PSL. PiS jak zwykle zawdzięcza swój – wciąż najlepszy – wynik dwóm dużym grupom wyborców: mieszkającym na wsi oraz Polakom, i zwłaszcza Polkom, powyżej 60. roku życia. Ale przewaga partii Kaczyńskiego nie jest już wśród nich na tyle duża, by wyrównać straty w innych grupach. 9 lutego 2021 Ba, żeby przy obecnej konfiguracji partyjnej liczyć na samodzielne rządy, Prawo i Sprawiedliwość musiałoby zwiększyć poparcie o co najmniej o 10 pkt. proc. – dopiero wynik w okolicach 41 proc. dawałby obozowi władzy szansę (ale wcale nie pewność!) na większość w Sejmie. Tymczasem od listopada PiS nie zyskał nic – ma wynik identyczny jak w sondażu  w końcu listopada 2020. Skąd takie kłopoty? Pokazuje to poniższy wykres.   Szary słupek po prawej stronie wyniku dla partii to rezultat danej formacji w wyborach 2019 roku. Porównanie nie dotyczy Polski 2050, która jeszcze wówczas nie istniała.  Jak widać, PiS wciąż wygrywa na wsi, ale stracił tam w porównaniu do wyborów 2019 aż 1/4 wyborców. Jak się wydaje, głównym beneficjentem jest nowy gracz, czyli ugrupowanie Szymona Hołowni, które może liczyć na 15 proc. wiejskich wyborców i jednocześnie nie zabrało ich innym partiom opozycyjnym, które mają poparcie identyczne jak w wyborach. Inaczej rzecz ma się w największych miastach, gdzie Hołownia najprawdopodobniej żywi się głównie elektoratem KO. Ale wróćmy do PiS i spójrzmy na inne ubytki w poparciu dla partii Kaczyńskiego w porównaniu do wyborów z października 2019 roku. Straty jakie poniósł obóz władzy wśród młodych wyborców (w wieku 18-29 lat i 30-39 lat) w zaledwie półtora roku, to fenomen, który przejdzie do historii polskiej polityki. Na złe wyniki w tej grupie składa się zapewne zabójcza dla rządzących mikstura religijnego fundamentalizmu i uciążliwości związanych z pandemią koronawirusa. Wyrok Trybunału Przyłębskiej niemal całkowicie zakazujący aborcji odrzucił od PiS najmłodszych wyborców – to głównie oni protestowali na ulicach. Do tego obostrzenia związane z epidemią, jakkolwiek słuszne, również najbardziej uderzają w młodych – to ich styl życia ograniczają w największym stopniu, to młodzi zatrudnieni na umowach cywilno-prawnych mają coraz słabszą pozycję na niestabilnym rynku pracy. W pierwszym wypadku PiS sam sobie zgotował ten los, w drugim – miał pecha. Tak czy inaczej niewiele dziś wskazuje, by poniesione straty były łatwe do odrobienia dla obozu władzy. 9 grudnia 2020 Prawo i Sprawiedliwość wygrało wybory 2019 wśród młodych, obecnie przegrywa spektakularnie. Tak jest obecnie:   A oto wykres strat, jakie poniósł PiS w porównaniu z wyborami w kolejnych grupach wiekowych: Różnica w poglądach między młodymi Polkami i Polakami to temat na pracę doktorską, jeśli nie habilitację. Dość powiedzieć, że gdyby Sejm wybierały kobiety w wieku 18-39 lat, koalicja KO, Polski 2050 i Lewicy miałaby większość konstytucyjną – 312 mandatów. Gdyby głosowali młodzi mężczyźni, koalicja PiS oraz Konfederacji mogłaby sformować rząd z 234 posłami, przy czym to Konfederaci byliby silniejszym partnerem.   Warto w tym kontekście zwrócić uwagę na wynik Polski 2050. Hołownia dokonuje sztuki akrobatycznej na najwyższym poziomie, uzyskując równy (i najwyższy) wynik w obu tak różnych grupach. Przeciwnicy lidera Polski 2050 zarzucają mu często, że siedzi okrakiem na barykadzie, chce o wszystkim deliberować i nie zajmuje jasnego stanowiska w kilku ważnych sprawach poruszających opinię publiczną. Okazuje się, że to umiejętnie wybrana i sprawnie realizowana strategia, która może być kluczowa dla wyniku wyborów. Udział w głosowaniu zadeklarowało 65 proc. badanych, co oznacza, że wg szacunków na podstawie poprzednich sondaży Ipsos – do urn poszłoby ok. 48-50 proc. wyborców. W sondażu zmierzyliśmy również poparcie w scenariuszu, gdy opozycja łączy siły przeciwko PiS, tworząc jedną listę. Analiza tego badania w kolejnym tekście już w niedzielę rano 14 lutego. Warto czekać, bo będzie się działo! Sondaż Ipsos zrealizowany metodą CATI w dniach 10-12 lutego 2021 roku. Badanie na ogólnopolskiej reprezentatywnej próbie dorosłych Polaków N=1014. Losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i kategorii wielkości miejscowości. Wybory, Opozycja, Władza, Prawo i Sprawiedliwość, Koalicja Obywatelska, Polska 2050, Sojusz Lewicy Demokratycznej, PSL, Konfederacja lewica sondaż IPSOS
267^Oceny rządu dołują trzeci miesiąc. Coś się skończyło?^Jakub Szymczak^13 lutego 2021^https://oko.press/oceny-rzadu-doluja-trzeci-miesiac-cos-sie-skonczylo/^Jeszcze nigdy rząd PiS nie był tak źle oceniany przez Polaków. Dołek trwa trzeci miesiąc i końca nie widać. W ciągu roku rząd stracił poparcie wsi, małych miasteczek, seniorów. Nawet wśród wyborców PiS co dziesiąta osoba jest niezadowolona Tylko co czwarty Polak pozytywnie ocenia działania rządu. Trzeci miesiąc z rzędu w bezpośrednim badaniu Kantara* – a bezpośrednie badanie często promuje władzę – dobrą ocenę rządowi wystawia tylko 26 proc. badanych. Badanie przeprowadzono w dniach 29 stycznia – 3 lutego 2021. Kantar co miesiąc pyta o ocenę rządu, premiera i prezydenta. Jak złe są obecnie wyniki, obrazowo możemy zobaczyć na wykresie poparcia netto (oceny pozytywne minus negatywne) od początku rządów PiS: Obecnie wszystkie trzy instytucje są na mocnym minusie. Zwykle też dołki kończyły sie – jak w wypadku początku 2019 roku – po dwóch miesiącach. Teraz końca nie widać. To kryzys notowań PiS, jakiego nie było. A wiadomości dla PiS nie są dobre. Od kilku miesięcy kryzys goni kryzys. W październiku 2020 rozpoczęła się najgorsza, śmiertelna fala epidemii. W tym samym miesiącu Trybunał Konstytucyjny praktycznie zakazał w Polsce aborcji. Buntują się przedsiębiorcy, a Polaków irytuje, że władza nakłada ograniczenia (często słuszne, ale dla ludzi męczące), których sama ostentacyjnie nie przestrzega. W najnowszym wydaniu serialu pod tytułem „Przepychanki w koalicji”, Porozumienie przebąkuje, że nie zamierza poprzeć nowego podatku dla mediów, który bardzo podoba się Jarosławowi Kaczyńskiemu. To wszystko doprowadziło do tego, że w lutym 2021 zdecydowana większość Polaków ocenia rząd źle. Jak na przełomie stycznia i lutego wyglądają oceny najważniejszych władz w państwie według badania firmy Kantar? Oceny z grubsza pokrywają się z ostatnim badaniem partyjnym Kantara, gdzie PiS miał 29 proc. wskazań. W badaniu możemy prześledzić rozkład nastrojów według płci, wieku, wykształcenia, wielkości miejscowości zamieszkania, poglądów politycznych, zainteresowania polityką i preferencji partyjnych. To łącznie trzydzieści grup socjoekonomicznych. Rząd jest na plusie w zaledwie dwóch grupach. To: Rok temu – w styczniu 2020 – rząd był na plusie w jedenastu grupach, a w jednej był remis. Tutaj spadł pod kreskę w następujących grupach: Niektóre z nich – jak seniorzy czy wieś i małe miasta – były kluczowe w wyborczych zwycięstwach ostatnich lat. Zmiana przez ostatni rok jest tutaj najbardziej uderzająca. Rok temu na wsi negatywne oceny dla rządu miało 41 proc. badanych. Dziś – 60 proc.  W miastach do 20 tys. mieszkańców też mamy tąpnięcie. Rok temu z pracy rządu zadowolonych było 48 proc. badanych. W skali roku mamy więc ponad dwukrotny spadek – do zaledwie 21 proc.  W miastach między 20 tys. a 100 tys. mieszkańców dobrą ocenę dla rządu ma 24 proc. badanych, wobec 45 proc. rok temu. Nawet wśród osób powyżej 60. roku życia – jednej z kluczowych grup demograficznych dla PiS – ponad połowa ocenia rząd źle. A dopiero co Sejm przyklepał czternastą emeryturę – obiecywany przed wyborami prezent dla najstarszych. O tym, że są lepsze pomysły naprawy systemu emerytalnego niż wyborczy prezent w postaci czternastki, pisaliśmy tutaj. Czy wypłaty trzynastki w kwietniu i czternastki w listopadzie zmienią ocenę osób powyżej 60. roku życia? Przy zeszłorocznej trzynastce nie można było zauważyć takiego trendu. Warto natomiast porównać ten wynik z zeszłorocznym. W styczniu 2020 było dokładnie odwrotnie – wówczas 53 proc. osób w tej grupie oceniało rząd pozytywnie, 37 proc. – negatywnie. Uczestnicy protestów przeciwko wyrokowi upolitycznionego Trybunału Konstytucyjnego w sprawie aborcji zapowiadali obalenie rządu. To się nie wydarzyło, z czego wielu prawicowych komentatorów dziś kpi. Ale ich zadowolenie może być przedwczesne. Z prezentowanych danych Kantara widać wyraźnie, że wydarzenia jesieni i zimy w Polsce silnie pogorszyły oceny pracy rządu. Dotychczasowe wyniki badania pokazują, że po spadku zawsze następowało odbicie. Ale jesteśmy dziś na nieznanych wodach – nigdy spadek nie był tak głęboki i długotrwały. Ostatni raz pozytywne oceny rządu wzrosły w lipcu 2020. Teraz trzeci miesiąc z rzędu zaledwie co czwarty badany rząd ocenia pozytywnie. Między kwietniem 2017 a majem 2020 – czyli ponad trzy lata – dobre oceny dla rządu tylko na dwa miesiące spadły poniżej 40 proc. Było to w styczniu i lutym 2019 – kolejno 38 i 37 procent. Najważniejszym wydarzeniem okołopolitycznym stycznia 2019 było zabójstwo prezydenta Gdańska Pawła Adamowicza. Być może podniosła atmosfera tamtego czasu połączona z przekonaniem, że za nagonkę na Adamowicza odpowiedzialna jest kontrolowana przez PiS Telewizja Polska, dała tymczasowy spadek notowań. Ale już w marcu wszystko wróciło do bezpiecznej normy powyżej 40 proc. Przy okazji wyborów parlamentarnych w październiku 2019 było to 42 proc. Powołanie nowego rządu Mateusza Morawieckiego to nawet 47 proc. Z badania można wywnioskować, że młodzi są dla PiS nie do odzyskania. W grupach wiekowych 15-19, 20-29 i 30-39 pozytywne oceny to jedynie 15-16 proc. Najbardziej niechętni są trzydziestolatkowie – tutaj złe oceny to aż 80 proc. Może to sugerować, że próba tłumaczenia wyborcom, że PiS nie ma z wyrokiem Trybunału Konstytucyjnego Julii Przyłębskiej nic wspólnego, poniosła spektakularną porażkę. A tak przecież próbowali się tłumaczyć politycy PiS. To wśród dzisiejszych trzydziestolatków jest najwięcej osób, które potencjalnie mogą podjąć decyzję o posiadaniu potomstwa. Jeśli spojrzymy na podział według płci, różnice są w granicach błędu statystycznego – mężczyźni 24 proc., kobiety – 26 proc. pozytywnych ocen. Decyzja TK i protesty kobiet z pewnością są jednym z głównych przyczyn spadku notowań rządu. Ale w równym stopniu wkurzyły mężczyzn. Zwraca uwagę też spory odsetek osób z prawicowymi poglądami, które rząd oceniają źle. Obecnie to 35 proc. A to dwa razy więcej niż rok temu, gdy było to 17 proc. 11 proc. osób deklarujących, że są wyborcami PiS, ocenia rząd źle. Dla porównania – np. w kwietniu 2020 był to zaledwie jeden procent. To wierny elektorat, który wiele może wybaczyć. To też jednak grupa, która może PiS opuścić, gdy pojawi się dla nich wyborcza oferta. Interesujące może wydawać się to, że najgorzej rządu wcale nie oceniają wyborcy Lewicy czy KO, tylko Ruchu Polska 2050. To grupa skrajnie antyrządowa – 95 proc. z nich jest z rządu niezadowolona, pozytywne oceny nieznacznie tylko wystają ponad granicę błędu statystycznego. W przypadku ocen premiera dynamika ocen jest bardzo podobna. Jaki odsetek wyborców PiS źle ocenia premiera? To 12 proc. badanych w tym elektoracie – podobnie jak ci, którzy źle oceniają rząd. Prezydent natomiast niemal cały czas cieszy się nieco większym poparciem. Odsetek badanych, którzy dobrze go oceniają, cały czas był o kilka punktów procentowych wyższy niż w przypadku rządu i premiera. We wrześniu 2017 zadowolonych z jego pracy było aż 56 proc. badanych. Jego ocena netto (pozytywne minus negatywne) wynosiła wtedy aż 22 punkty na plusie, a to najlepszy wynik którejkolwiek z badanych instytucji od początku rządów PiS. O tym w PiS powinni już jednak zapomnieć. Co na to rząd? Premier Morawiecki szykuje ucieczkę do przodu – „Nowy Polski Ład”. Ma to być gospodarczy program odbudowy Polski po kryzysie i po epidemii. Z założeń, które poznaliśmy, wygląda to raczej na odgrzewanie starych pomysłów z dodatkiem kilku nowych. Nawet jeśli część z nich wygląda na dobre, to łatwo zwątpić, czy rządowi uda się zrealizować chociaż część z nich. Mający już pięć lat Plan Morawieckiego, znany jako Strategia na Rzecz Odpowiedzialnego Rozwoju, okazał się spektakularną porażką, nie udało się zrealizować większości założeń. Rząd musi też liczyć na sukces programu szczepień. Na razie zaliczył kilka falstartów, ale tempo szczepień w przeliczeniu na mieszkańca jest na razie nawet nieznacznie lepsze od średniej unijnej. Tutaj – i w dobrych wynikach gospodarczych – rząd będzie szukał ratunku. Nigdy jednak nie startował z tak niskiego pułapu. Tak niskie notowania miał tylko rząd SLD Leszka Millera przed dymisją – ale było to badanie CBOS, nie Kantara. W kwietniu 2004 notowania rządu Millera wynosiły 48 punktów na minusie. Dwa miesiące wcześniej – 37 punktów na minusie. Więcej niż PiS teraz. Rząd Jarosława Kaczyńskiego w 2007 roku nie spadł poniżej 30 ujemnych punktów. Rząd Tuska swój dołek – 26 punktów na minusie – osiągnął w listopadzie 2013 roku. Te dane nie będą jednak w pełni porównywalne – w badaniu CBOS w styczniu 2021 ocena rządu Mateusza Morawieckiego jest 18 punktów na minusie, i ma 40 proc. negatywnych ocen. Wieloletnie badanie, które obecnie firmuje Kantar, było wcześniej prowadzone przez TNS OBOP, przed złączeniem się kilku marek pod wspólną nazwą Kantar w 2019 roku. W listopadzie 2013 roku, gdy swój dołek zaliczał rząd Tuska, w TNS OBOP miał on aż 64 punkty na minusie. I przetrwał jeszcze dwa lata, do wyborów parlamentarnych. Ale te wybory przegrał. *Badanie Kantar Polska na reprezentatywnej grupie 1011 mieszkańców Polski w wieku 15 i więcej lat. Technika: wywiady bezpośrednie, wspierane komputerowo (CAPI). Termin: 29 stycznia – 3 lutego 2021. Władza, Mateusz Morawiecki, Jarosław Kaczyński, Andrzej Duda, Prawo i Sprawiedliwość,
268^Pięć pierwszych decyzji opozycji po przejęciu władzy? Pytamy Lubnauer, Pasławską i Zandberga^Agata Szczęśniak^13 lutego 2021^https://oko.press/5-pierwszych-decyzji-opozycji-po-przejeciu-wladzy/^Zainspirowani tym, jak Joe Biden sprząta po Trumpie, zapytaliśmy przedstawicieli 3 opozycyjnych klubów parlamentarnych o pięć decyzji, które podjęliby natychmiast po przejęciu władzy. Czekamy na Wasze - Czytelniczek i Czytelników - opinie. Jak sprzątać po PiS? Nowy prezydent Stanów Zjednoczonych Joe Biden pierwszego dnia urzędowania podpisał aż 17 rozporządzeń (executive orders). To bardzo konkretne, punktowe decyzje, które dają urzędnikom podstawę do natychmiastowego działania. Nie wymagały ciągnących się miesiącami debat w amerykańskim Kongresie. Biden nie zreformował jednym dekretem całego systemu opieki zdrowotnej w USA, ale wielu osobom pozwolił od razu odczuć realną zmianę. Niektóre zaś decyzje to mocne symbole. Jego rozporządzenia dotyczyły najróżniejszych spraw: od walki z koronawirusem po prawa osób LGBT. Wiele z nich anulowało wcześniejsze decyzje Donalda Trumpa. Biden zarządził między innymi, że noszenie maseczek w budynkach federalnych jest obowiązkowe. Wprowadził moratorium na eksmisje na bruk oraz na spłatę kredytów studenckich. Zdecydował, że Stany Zjednoczone wrócą do Światowej Organizacji Zdrowia (WHO) i paryskiego porozumienia klimatycznego, a na granicy z Meksykiem nie powstanie ulubiony przez Trumpa mur. 23 stycznia 2021 Polscy politycy też potrafią działać w błyskawicznym tempie – jeśli wiedzą, co chcą osiągnąć. Sejm VIII kadencji, w którym większość zdobył PiS, rozpoczął prace 12 listopada 2015. Już tydzień później – 19 listopada uchwalił nowelizację ustawy o Trybunale Konstytucyjnym. To rozpoczęło rozmontowywanie konstytucyjnego ładu Rzeczpospolitej. Czy szuflady i głowy polityków opozycji są pełne pomysłów na natychmiastowe działania? Opozycyjni politycy lubią mówić: „Jesteśmy gotowi w każdej chwili na przyśpieszone wybory” (ostatnio: Rafał Trzaskowski w TVN24). A czy są gotowi, żeby je wygrać i zacząć rządzić? Co by zrobili, gdyby rzeczywistość tak przyspieszyła, że musieliby przejąć władzę teraz – na początku 2021? Nie są to pytania czysto teoretyczne. Sondaże pokazują, że gdyby wybory odbyły się dziś, opozycja by w nich zwyciężyła. A obóz władzy po raz kolejny puchnie od konfliktów. 26 stycznia 2021 Kilkoro polityków postawiliśmy przed „testem Bidena”. Zapytaliśmy: Jakie byłoby pięć pierwszych decyzji, gdyby Pan/Pani przejął władzę w najbliższym czasie? Pozostawiliśmy dowolność interpretacji, czym są „decyzje”. Adrian Zandberg (Lewica/Razem) zliberalizowałby ustawę aborcyjną, przywróciłby pensje obniżone z powodu pandemii i wprowadziłby minimalną emeryturę 1600 zł. Katarzyna Lubnauer (Koalicja Obywatelska/Nowoczesna) podniosłaby nakłady na służbę zdrowia, zakręciłaby kurek z publicznymi pieniędzmi dla Tadeusza Rydzyka i wprowadziłaby prawidłowo wybranych sędziów do TK. Urszula Pasławska (PSL) wprowadziłaby umowę rodzinną dla par żyjących bez ślubu i dobrowolny ZUS, podniosłaby 500 plus. Nie dostaliśmy niestety odpowiedzi od Szymona Hołowni, czekamy, będziemy też pytać kolejne osoby. Jesteśmy ciekawi, czy Waszym zdaniem, Czytelników i Czytelniczek, te odpowiedzi pozwalają sobie wyobrazić, co zrobiłaby opozycja po wygranych wyborach? Co Waszym zdaniem powinni zrobić w pierwszej kolejności, gdyby przejęli władzę? Co jest najpilniejsze i najważniejsze? Po rządach PiS wiele trzeba będzie naprawić. Pięć decyzji tu nie wystarczy. Premier Morawiecki zostawi po sobie rozwalone instytucje publiczne, zagłodzoną budżetówkę, wiele grup społecznych zaszczutych przez władzę. Lewicowy rząd skończy z dyskryminacją mniejszości, zadba o pełną równość, zapewni świeckość państwa i przestrzeganie praw człowieka, zbuduje sprawiedliwy system podatkowy. Gdyby Lewica przejęła stery dzisiaj, musielibyśmy oczywiście zmierzyć się z pandemią i jej społecznymi skutkami. Dlatego pierwszych pięć decyzji wyglądałoby zapewne tak: Trzeba jak najszybciej posprzątać to, co zostawił po sobie Trybunał pani Przyłębskiej. Barbarzyńskie prawo, zmuszające kobiety do rodzenia ciężko chorych, niezdolnych do życia dzieci, nie wchodzi w życie. Lewica wprowadza ustawę regulującą przerywanie ciąży według europejskich standardów. Decyzja należy do kobiety, a nie do księdza czy polityka. Niestety, Morawiecki poszedł drogą obcinania wynagrodzeń i uderzył w domowe budżety setek tysięcy ludzi. Ten błąd może się zemścić. Przecież to od popytu będzie zależeć, jak szybko wyjdziemy z gospodarczego dołka. Lewica idzie droga duńską – w sytuacji kryzysowej państwo jest gwarantem utrzymania poziomu wynagrodzeń. Na tym nie ma co oszczędzać. Po poprzednim kryzysie w 2008 roku rozwiązania „antykryzysowe” zmieniły się w trwałą demolkę praw pracowniczych. Nie wolno powtórzyć tego błędu. Całą ochronę zdrowia trzeba postawić na nogi, podnosząc nakłady do 7 proc. PKB. Sprawa na już to odbudowa silnego sektora farmaceutycznego. Pandemia pokazała, czym się kończy uzależnienie od zewnętrznych dostawców. W sytuacjach kryzysowych nie możemy być zdani na łaskę i niełaskę korporacji. Możliwe, że szczepionki na koronawirusa będą nam towarzyszyć przez lata, więc trzeba jak najszybciej doprowadzić do tego, żebyśmy produkowali je w kraju. To samo dotyczy substancji czynnych, które są składnikami leków przyjmowanych przez setki tysięcy chorych. Powołamy publiczny fundusz, który od razu zacznie pompować pieniądze w badania naukowe, rozwój i produkcję nowych leków – w tym szczepionek – w Polsce. To nie będzie łatwy czas, trzeba się przygotować na turbulencje. Państwo jest od tego, żeby zapewnić w takiej sytuacji elementarne poczucie bezpieczeństwa. Dlatego Lewica wprowadza świadczenie kryzysowe, a po pandemii – nowy system wsparcia dla osób tracących pracę. Bezrobotny, który szuka pracy, dostanie połowę ostatniego wynagrodzenia, nie mniej niż 1400 złotych na rękę. Pod rządami Morawieckiego przybywa ludzi, którzy dostają głodowe świadczenia. Nowy system emerytalny spycha w ubóstwo tych, którzy pracowali na śmieciówkach i mieli nieciągłe zatrudnienie. Jest wśród nich bardzo wiele kobiet. Trzeba to naprawić, zanim dziurawy system emerytalny pochłonie kolejne ofiary. Dlatego wprowadzamy emeryturę minimalną 1600 złotych. Przeszukanie wszystkich rezerw finansowych w celu przekierowania jak największych środków na ochronę zdrowia, dojście do wydatków na poziomie 6 proc. PKB. Przekierowanie większej puli niż dotychczas na psychiatrię dzieci i dorosłych oraz badania przesiewowe chorób nowotworowych, które zostały zawieszone przez pandemię. Program edukacyjny, naprawczy po Covid-19, by pomóc najsłabszym, którzy najwięcej stracili na zdalnej edukacji. Należy ustalić warunki sanitarne pozwalające na otwieranie kolejnych branż, m.in. restauracji i klubów fitness po pandemii. A potem pozwolić na otwieranie. Likwidacja ograniczeń działalności gospodarczej. Uchylenie ustaw: ograniczającej handel ziemią, o zakazie handlu w niedziele, ustawy o aptekach, uwolnienie tworzenia farm wiatrowych na racjonalnych warunkach. Naprawa KRS, wprowadzenie do TK prawidłowo wybranych sędziów, rozdzielenie funkcji Prokuratora Generalnego i Ministra Sprawiedliwości. Realizacja decyzji TSUE w sprawie Izby Dyscyplinarnej SN. Przywrócenie do pracy sędziów bezprawnie pozbawionych prawa do orzekania i powrót prokuratorów z zesłania. Rezygnacja z Centralnego Portu Komunikacyjnego, a w zamian duży program mieszkaniowy, pobudzający gospodarkę po Covid-19. Wykorzystanie pieniędzy z Funduszu Odbudowy UE na inwestycje lokalne w zieloną energię, cyfryzację życia (powszechny dostęp do sieci bezprzewodowej, sprawy urzędowe załatwiane online) i kwestię utylizacji śmieci. Zakaz wwozu śmieci do Polski. Uchylenie przez wojewodów wszystkich uchwał samorządów o „Strefach Wolnych od LGBT”. Wprowadzenie związków partnerskich dla wszystkich chętnych oraz depenalizacja aborcji (na żądanie do 12. tygodnia ciąży oraz ze względów medycznych według zasad sprzed wyroku) – czyli uporządkowanie spraw po wyroku TK, ale bez powrotu do „kompromisu” z 1993 roku. Zakręcenie kurka z publicznymi pieniędzmi Rydzykowi oraz audyt dotychczasowych wpłat. Zmiana organizacji religii w szkole (po lekcjach, bez oceny na świadectwie). mocne wsparcie przedsiębiorców: dobrowolny ZUS i obniżka VAT z 23 do 15 procent i z 8 do 5 procent. umowa rodzinna: pary żyjące w Polsce bez ślubu muszą w końcu mieć adekwatne prawa. natychmiastowy wzrost wydatków na opiekę zdrowotną do 7 proc PKB: to pierwszy krok do uzdrowienia służby zdrowia. Po czwarte, wyższe 500 plus, np. w kwocie wolnej dla rodzin, w których rodzic pracuje. Zlikwidowanie zakazu dorabiania na świadczeniu pielęgnacyjnym. Bo dziś świadczenie pielęgnacyjne przysługuje opiekunom osób niepełnosprawnych, którzy nie są aktywni zawodowo, a za pracę nie wolno karać. wyższe ulgi i zwolnienia podatkowe dla czystej energii prosumenckiej każdego rodzaju: rozwój OZE to niezbędny warunek czystego powietrza, ale i tańszego prądu. Opozycja, Katarzyna Lubnauer, Adrian Zandberg, PSL, Koalicja Obywatelska, Urszula Pasławska
269^W sieci ogromne zainteresowanie protestem mediów: milionowe zasięgi, tysiące wzmianek^Anna Mierzyńska^11 lutego 2021^https://oko.press/w-sieci-ogromne-zainteresowanie-protestem-mediow/^Miliony zapytań w wyszukiwarce internetowej Google, prawie 130 tys. wzmianek i wielomilionowe szacowane zasięgi w sieci, do tego publikacje w największych mediach zagranicznych. To efekty protestu polskich mediów z 10 lutego Dyskutowano o proteście mediów nie tylko na rozpolitykowanym Twitterze, ale też na Facebooku, Instagramie, Reddicie i polskiej platformie Wykop.pl. Solidarność z protestującymi wyrażali aktorzy, blogerzy i piosenkarze. 11 lutego 2021 Dyskusja pod wpisami zawierającymi najpopularniejsze hashtagi akcji: #mediabezwyboru i #protestmediów to do tej pory aż 96 tys. wzmianek, których zasięg szacunkowo określono na 37 milionów (algorytm narzędzia unamo.com szacuje liczbę odbiorców, którzy zobaczyli/mogli zobaczyć te wpisy, nie podaje jednak ich dokładnej liczby). Do tego zestawienia trzeba dodać posty, w których nie było żadnych tagów i opisów, jedynie sama grafika z napisem „Media bez wyboru” – narzędzia monitorujące najczęściej ich nie zliczają ze względu na brak tekstu, a 10 lutego tego rodzaju publikacji pojawiło się bardzo dużo. Oznacza to, że potencjalny zasięg mógł być jeszcze większy. Ponieważ nie wszyscy używali hashtagów, sprawdziłam także, jak wyglądała dyskusja o mediach, podatku reklamowym i proteście. Powstało 32,5 tys. wzmianek, których zasięg oszacowano na 23,3 mln. Biorąc pod uwagę wszystkie dane oraz niedoszacowanie wpisów z samą grafiką, można uznać, że potencjalny zasięg akcji wyniósł w Polsce ok. 60 milionów (do dużej grupy internautów treści docierały kilka lub kilkunastokrotnie, przez różne kanały komunikacji, stąd ta wysoka liczba, znacznie przekraczająca liczbę mieszkańców Polski). To bardzo dużo – na wyższe zainteresowanie tematem politycznym mógł liczyć ostatnio jedynie październikowy Strajk Kobiet. 10 lutego 2021 Liderami sieci były oczywiście media, które często na platformach społecznościowych zamieszczały informacje wyjaśniające, dlaczego protestują. Najszerszy odbiór miały posty TVN24 i TVN, zarówno na Facebooku, jak i na Twitterze. Szacunkowy zasięg tylko dwóch wpisów z tych kanałów, zamieszczonych na Fb, to 2 miliony. W dyskusji bez użycia hashtagów na pierwszym miejscu znalazły się wpisy radia RMF FM. Zaraz za nimi w rankingu jest post prezydenta Warszawy Rafała Trzaskowskiego (KO), który na Facebooku wyraził swoją solidarność z protestującymi i zebrał 49 tys. reakcji pod postem. „Dzisiaj niezależne media nie poinformują o żadnej aferze, o żadnym nadużyciu władzy. Tym razem jeszcze w ramach protestu. Ale niedługo to może być polska codzienność” – napisał prezydent Warszawy.  Szymon Hołownia co prawda nie użył akcyjnego hashtagu przy porannej transmisji live, ale mówił w niej właśnie o proteście mediów. Live został (do czwartku rano) wyświetlony 740 tys. razy, zebrał 23 tys. reakcji i prawie 9 tys. udostępnień. Spośród polityków dużym zainteresowaniem cieszyły się jeszcze wpisy: europosła Roberta Biedronia i posła PO Sławomira Nitrasa. Medialna akcja połączyła całą opozycję – głos w obronie mediów zabrała również skrajnie prawicowa Konfederacja. W jej wpisie pojawił się m.in. apel do mediów, by dołączyły do protestów przeciwko innym podatkom nakładanym lub podnoszonym przez rząd.  W zestawieniu wpisów o największym szacowanym zasięgu za TVN24 i Trzaskowskim znalazło się TVP Info – ale to jedyny kanał komunikacyjny z wpisami przeciwko całej akcji, który znalazł się w jakimkolwiek rankingu. Tuż za publiczną telewizją były kolejne duże media lub fanpage`e konkretnych programów: „Gazeta Wyborcza”, Fakty TVN, „Rzeczpospolita”, Dzień Dobry TVN. 9 lutego 2021 Warto zauważyć, że na Twitterze, na którym powstało najwięcej wzmianek na analizowany temat, trzecie miejsce pod względem zebranych reakcji zajął tweet Amelii – przedstawicielki młodego pokolenia, które na TT bardzo rzadko wchodzi w jakiekolwiek dyskusje polityczne, wyjątkiem są szczególne sytuacje, które młodzi identyfikują jako ważne dla nich. Amelia opublikowała kilkanaście wpisów dotyczących protestu mediów, ale kluczowy był jeden, który spotkał się ze znacznym oddźwiękiem – zebrał 9,6 tys. polubień, a udostępniono go dalej 2,6 tys. razy.  Na Facebooku wyrazy solidarności z protestującymi mediami opublikowali także aktorzy, piosenkarze, celebryci. Najbardziej popularny był wpis Martyny Wojciechowskiej, ale swoje wsparcie wyrażali także choćby: modelka Anja Rubik, muzyk Muniek Staszczyk, aktor Michał Żebrowski, Kinga Rusin, Mela Koteluk, Kayah, Szymon Majewski, Ewa Wachowicz, Kabaret Neo-Nówka, blogerzy Make life harder, blogerka Nieperfekcyjna mama, popularne fanpage`e: Filmweb czy „Nie czytasz? Nie idę z Tobą do łóżka”. Natomiast na Instagramie, jak wynika z zestawienia przygotowanego przez analityków Sotrender.com, hashtagu #mediabezwyboru użyto ponad 6,4 tys. razy.  Przez cały dzień hasła związane z protestem znajdowały się na najwyższych miejscach w Google Trends, czyli zestawieniu obrazującym liczbę zapytań, adresowanych do wyszukiwarki internetowej Google. 10 lutego był to jeden z najpopularniejszych tematów, zmieniały się tylko hasła: czasami wyszukiwano informacje, wpisując hasło akcji, czyli „media bez wyboru”, czasem używano po prostu nazw konkretnych mediów, głównie telewizji – zapewne po to, by dowiedzieć się więcej o proteście. Telewizje emitowały informację o braku programów wraz zaproszeniem do zapoznania się ze szczegółami na stronach internetowych stacji. Stąd wysoko w wyszukiwaniach hasło: TVN, Polsat, ale także Onet. Bardzo popularne było też hasło „media”. O godz. 19 wieczorem najpopularniejsza w Google Trends była informacja, opublikowana na wszystkich portalach należących do Grupy Onet, o proteście właśnie – 2 miliony wyszukań. Jeszcze później, po godz. 22, czyli w czasie tradycyjnie wysokiej oglądalności programów telewizyjnych, Onet spadł na drugie miejsce, a częściej szukano informacji o samej akcji (ponad 1 mln zapytań) oraz o tym, kiedy się skończy. Największe wrażenie robi jednak zestawienie Google Trends, w którym porównałam zainteresowanie w tym dniu trzema tematami: Okazało się, że rano protest mediów wyraźnie przebił tematy zdrowotne. Co ciekawe, duże zainteresowanie było widoczne m.in. w województwie podlaskim, a przed południem – w województwie warmińsko-mazurskim. Częściej o koronawirusa niż o media pytali Google przez cały dzień mieszkańcy woj. podkarpackiego.  O proteście miał szanse wczoraj dowiedzieć się cały świat – poinformowały o nim bowiem największe zagraniczne media, m.in. BBC, Reuters, AFP, Politico, France24, Guardian, Times, Washington Post, Telegraph, Financial Times, Irish Times. 11 lutego 2021 Narzędzie monitorujące sieć, Brand24.com, szacuje zasięg tych informacji na platformach społecznościowych na 2,6 miliona, a zasięg w sieci poza platformami (czyli głównie wejścia na strony internetowe) – na 7 milionów. Przy czym część informacji ukaże się dopiero dzisiaj, liczba odbiorców, którzy mieli szanse zapoznać się z informacjami o proteście polskich mediów, będzie jeszcze rosła. Liczba wzmianek w sieci na danych temat, np. podczas badania popularności hashtagów, oraz ich zasięg, podawane są na podstawie analiz dokonanych przez narzędzia Unamo, Brand24 i Sotrender. Ogólna liczba wszystkich wzmianek na dany temat to suma wszystkich wzmianek zawierających analizowane słowa kluczowe oraz komentarze do nich. Zbierane dane pochodzą tylko z profili publicznych.  Ważny wskaźnik to zasięg, inaczej: potencjał wpływu. Zasięg postu/tweeta to potencjalna liczba odsłon danego wpisu. Analizowana jest wielkość profilu: algorytm używany przez narzędzie analityczne ustala mnożnik procentowy (od 3 do 18 proc.), bada także ilość reakcji pod wpisem, aktywność konta i na podstawie tych danych szacuje zasięg. Jest to zasięg potencjalny, szacowany. W ten sposób powszechnie badane są zasięgi sieciowe w mediach społecznościowych.  Rankingi najpopularniejszych wpisów lub ich autorów prezentują najbardziej wpływowe wzmianki oraz konta, wypowiadające się w obrębie badanego tematu. Ranking powstaje po zsumowaniu wartości ze wszystkich publicznych wpisów, udostępnionych na kanałach społecznościowych w wybranym okresie. Media, Protesty,
270^Amerykańscy naukowcy zmierzyli, jak w Polsce upada demokracja: wzrost podziałów i rządowej kontroli^Anna Mierzyńska^11 lutego 2021^https://oko.press/amerykanscy-naukowcy-zmierzyli-jak-w-polsce-upada-demokracja/^Polska rozpędza się na węgierskiej ścieżce, prowadzącej od demokracji liberalnej do rządów autokratycznych. Co gorsze, regres ustrojowy w naszym państwie przebiega szybciej i gwałtowniej niż na Węgrzech - omawiamy raport opublikowany przez Cambridge University Press Wskaźniki, którymi właśnie posłużyli się amerykańscy naukowcy, Stephan Haggard, Robert Kaufman, nie pozostawiają wątpliwości: upadek polskiej demokracji jest silniejszy niż w innych państwach z podobnymi doświadczeniami. W raporcie „Backsliding. Democratic Regress in the Contemporary World”, piszą, że przez ostatnie pięć lat Polacy doświadczyli Amerykanie zmierzyli te wskaźniki w kilkunastu państwach – okazało się, że od 2015 roku nasza sytuacja pogorszyła się bardziej niż w Stanach Zjednoczonych, na Węgrzech, Ukrainie, czy nawet w Rosji. Jednocześnie szybko rośnie w Polsce polaryzacja społeczno-polityczna – tu tąpnięcie nastąpiło w 2014 roku (od tzw. afery taśmowej) i wciąż się pogłębia. Mamy skrajnie podzielone społeczeństwo.  Opublikowany przez Cambridge University Press rozległy raport dwóch wybitnych politologów, Stephana Haggarda z Uniwersytetu Kalifornii w San Diego, i Roberta Kaufmana z Uniwersytetu w Rutgers, opisuje regres demokracji w różnych państwach. Autorzy dokonali w nim trudnej sztuki – zmierzyli poziom kilkunastu wskaźników, które odzwierciedlają erozję ustroju. Oparli się na sześciu dużych badaniach międzynarodowych organizacji oraz na wskaźnikach, używanych w projekcie V-Dem. V-Dem prowadzony jest przez Wydział Nauk Politycznych Uniwersytetu w Göteborgu (Szwecja), a realizowany przez międzynarodowy zespół 50 naukowców z sześciu kontynentów. Gromadzą oni dane na temat demokracji i mierzą poziom przestrzegania jej zasad (lud odstępstw od nich). Naukowcy z V-Dem zaliczają Polskę do grupy państw „autokratyzujących się”. Autorzy amerykańskiego raportu mówią jeszcze bardziej dobitnie: w Polsce rządzą autokraci, czyli partia Prawo i Sprawiedliwość, na czele z Jarosławem Kaczyńskim. Podkreślają przy tym, że w procesie regresu kluczową rolę odgrywa kontrola przestrzeni informacyjnej przez władzę. Przebiega ona dwutorowo: z jednej strony mamy centralizowanie mediów i odgórne kontrolowanie ich przekazu, wykorzystywanie mediów publicznych do propagandy, której jednym z elementów jest demonizowanie wrogów politycznych (by zmobilizować swoich wyborców). Z drugiej strony widać inny rodzaj oddziaływania na tę samą przestrzeń: świadome rozpowszechnianie nieprawdziwych, zniekształconych informacji, tworzenie chaosu informacyjnego, aby zaciemnić obraz i utrudnić odbiorcom negatywne dla rządzących wnioskowanie. Kiedy Amerykanie pisali swój raport, nie wiedzieli jeszcze o kolejnych krokach polskich władz wobec mediów: kupnie prasy regionalnej przez państwową spółkę, projekcie ustawy o wolności słowa czy o projekcie wprowadzającym dodatkowy podatek od reklam. 9 lutego 2021 A mimo to stwierdzili, że poziom cenzurowania i kontrolowania mediów przez rząd od 2015 r. wzrósł w Polsce bardziej niż na Ukrainie czy Węgrzech. Zmianę, jaka nastąpiła w tym obszarze, oszacowano na podobną do zmiany w Brazylii (gdzie rządzi skrajnie prawicowy prezydent Jair Bolsonaro) i w Turcji (pod reżimem Erdoğana). Tylko nieznacznie poważniejszy regres w dziedzinie wolności mediów odnotowano w Rosji. Możemy się pocieszać jedynie tym, że wciąż mamy lepiej niż obywatele Wenezueli, Nikaragui i Macedonii. W Polsce erozja liberalnej demokracji rozpoczęła się w 2016 roku, tuż po zwycięstwie wyborczym PiS-u. Choć oczywiście pewne zjawiska zaczęły się wcześniej. Polaryzacja polityczna miała swój początek w pierwszych latach XXI wieku, gdy wykształciły się główne partie: Platforma Obywatelska oraz Prawo i Sprawiedliwość. W kolejnych latach na ten dwubiegunowy, polityczny podział zaczęły nakładać się kwestie kulturowe, tożsamościowe, które pogłębiały różnice między grupami społecznymi. Lata 2005-2007, czyli pierwsze rządy PiS-u to, według wymiernych wskaźników, regres w niektórych przestrzeniach demokracji, ale po nich nastąpił szybki powrót do równowagi. Tyle że negatywne procesy społeczne trwały, zwłaszcza po katastrofie smoleńskiej. Jak piszą Amerykanie, „katastrofa smoleńska spowodowała, że Jarosław Kaczyński – skuteczny przywódca partii – wybrał mroczniejszą stronę polityki”. Tak jak Trump wykorzystał rasistowską teorię spiskową na temat miejsca urodzenia Baracka Obamy (wg tej teorii Obama miał się urodzić w Kenii, co jest nieprawdą), tak „Jarosław Kaczyński wykorzystał tragedię smoleńską do mobilizacji swoich zwolenników”. Kolejne tąpnięcie nastąpiło w 2014 roku, w wyniku ujawnienia nagrań z tzw. afery taśmowej – nagrane słowa polityków rządu PO-PSL pozwoliły PiS-owi pogłębiać podziały i przedstawiać swoich politycznych przeciwników jako znienawidzone elity polityczne i biznesowe, okradające uboższych obywateli z tego, co się im należy (wg narracji PiS). Naukowcy zwracają uwagę, że inaczej niż w wielu innych państwach, w Polsce regres nie miał przyczyn ekonomicznych (pewną rolę odegrały jedynie indywidualne czynniki finansowe), nie zaczął się bowiem w czasie wielkiego kryzysu gospodarczego czy tuż po nim, wręcz przeciwnie – Polska była wówczas w świetnej sytuacji ekonomicznej. Mimo to wyniki wyborów parlamentarnych w 2015 roku, które dały zwycięstwo PiS-owi, były w zasadzie odrzuceniem stanu istniejącego. Zaś obowiązujący system podziału mandatów w parlamencie, oparty na metodzie d’Hondta, sprawił, że liczba mandatów w Sejmie nie odzwierciedlała w sposób proporcjonalny poparcia partii i pozwoliła Zjednoczonej Prawicy na samodzielne rządy. Jak się okazuje, nieproporcjonalność podziału mandatów jest widoczna także w innych państwach z regresem demokracji. Spójrzmy na liczby: Przy takiej większości PiS mógł w Sejmie zrobić co chciał – i zrobił. „Kierownictwo partii szybko wykorzystało przewagę do zainicjowania szerokiego wachlarza reform instytucjonalnych, a także innych zmian politycznych, które podważały liberalną demokrację na wielu frontach, przede wszystkim przez atakowanie wymiaru sprawiedliwości i ograniczanie swobód obywatelskich, takich jak wolność wypowiedzi. Osłabiono również horyzontalne kontrole władzy wykonawczej i ogólnie naruszano praworządność” – napisali autorzy raportu. Kontrole horyzontalne, inaczej poziome, odnoszą się tu przede wszystkim do możliwości kontrolowania rządu przez parlament oraz przez instytucje do tego powołane. W ten sposób opisano więc zjawisko doskonale nam znane: polski Sejm zamienił się w maszynkę do głosowania i akceptuje (prawie) wszystkie pomysły – może nawet nie tyle rządu, ile samej partii. Warto zauważyć, że oznacza to nie tylko ograniczenie wpływu opozycji, ale też roli posłów PiS: oni także są zaledwie trybikami w maszynie. Proces regresu charakteryzuje się między innymi tym, że – zwłaszcza na pierwszym etapie, gdy autorytarne intencje wciąż są ukrywane – łamane są przede wszystkim tzw. głębsze zasady demokracji, czyli te, które wynikają z uzusu, ale nie są literalnie zapisane w prawie. Chodzi na przykład o zwyczajowe przyznawanie opozycji miejsc w rozmaitych strukturach parlamentarnych i pozaparlamentarnych, czy konsultowanie z innymi ugrupowaniami najważniejszych propozycji rządu. Przy silnej polaryzacji takie zachowania są niestety akceptowane przez wyborców, ponieważ w konkurentach politycznych widzą oni prawdziwych, groźnych wrogów. A przecież, aby ochronić się przed wrogiem, można nieco nagiąć obowiązujące zasady, prawda? W czasie wojny działa się inaczej niż w czasie pokoju. Autokraci to wykorzystują. Z czasem okazuje się, że bronić się trzeba non stop, zasady więc nigdy nie wracają do poprzedniej formy, ewoluują, władza krok po kroku oddala się od demokracji – ale wciąż może liczyć na poparcie swoich zwolenników, ponieważ utrzymuje ich w przekonaniu, że trwa wojna o podstawowe wartości. Nieważne, że w rzeczywistości w ogóle nie są one atakowane – chodzi o stworzenie wrażenia świata przepełnionego walką i wrogością. Tylko wtedy można liczyć na wysoką mobilizację wyborców i ich akceptację dla łamania demokracji. To właśnie stąd bierze się wojenny język, stosowany regularnie przez PiS i jego akolitów, a także przez Kościół katolicki, który odgrywa poważną rolę w procesie regresu demokracji w Polsce. Bez silnej polaryzacji społeczno-politycznej nie byłoby możliwe wejście na ścieżkę autorytarną bez użycia siły. Dlatego, choć polaryzacja jest jednym z trzech elementów analizowanego procesu (dwa pozostałe to: zmiany instytucjonalne i legislacyjne oraz naruszenie integralności procesu wyborczego), autorzy raportu poświęcili jej wiele uwagi. Wyszczególnili cztery jej wskaźniki, które można zmierzyć. Są to: Na wykresie polaryzacji w Polsce widać znaczący spadek pierwszych trzech wskaźników od 2014 roku (najniższy poziom odnotowano w 2016 roku) oraz wzrost poparcia dla antysystemowców, narastający do 2017, a przez ostatnie lata utrzymujący się na podobnym poziomie.  Polaryzacja społeczna oscyluje w granicach zera, co wskazuje na poważne różnice poglądowe, dotyczące wszystkich kluczowych kwestii politycznych. Jesteśmy, można by powiedzieć, totalnie podzieleni. Ale według amerykańskich naukowców nie stało się tak z przyczyn obiektywnych – najistotniejsze było (i jest) podsycanie podziałów przez polityków.  Silne podziały i rosnące poparcie dla ruchów radykalnych to zjawiska, które wywierają presję na partie mainstreamowe – chcąc zachować wysoką liczbę wyborców, muszą one ewoluować w kierunku radykalnym. Ich postulaty robią się bardziej ekstremalne, zaś polityczne centrum zostaje puste, wydrążone z treści i z wyborców. Wcześniej mogły się w nim spotykać osoby o różnych poglądach, by wypracować kompromis akceptowalny dla większości obywateli, teraz staje się ono najbardziej niepopularnym miejscem w polityce. Tym samym znika przestrzeń otwartej dyskusji i kontrolowanego, ale kreatywnego sporu – czyli absolutna podstawa demokracji. To zjawisko może tłumaczyć spore problemy ideowe Platformy Obywatelskiej, partii centrowej. Nie może ona trwale zwiększyć liczby swoich wyborców, bo ci są już gdzie indziej. Ich poglądy ewoluują głównie w kierunku lewicowym (jako przeciwwaga do coraz bardziej skrajnie prawicowych poglądów rządzącej koalicji), natomiast PO nie chce opuścić centrum. Analiza systemu partyjnego w innych państwach, dokonana w omawianym raporcie, nie pozostawia złudzeń: przy takim układzie partie centrowe nie mają przyszłości – rozpadają się lub przynajmniej stale spada im poparcie. Wyborcy chcą ugrupowań, których postulaty będą zbieżne z ich poglądami – a te podlegają ciągłemu procesowi polaryzacji, a więc i radykalizacji. To dlatego sympatykom PO nie wystarczają na przykład propozycje powrotu do kompromisu aborcyjnego, oczekują oni jasnej deklaracji, że ich partia popiera zniesienie wszelkich ograniczeń wobec aborcji. Podobnie nie zaspokaja ich oczekiwań „miękki” rozdział Kościoła od państwa. „Chociaż Freedom House (który przygotowuje coroczne raporty o stanie demokracji i wolności we wszystkich państwach świata) nadal uważa Polskę za wolne i demokratyczne państwo – w przeciwieństwie do Węgier – wzorzec w tych dwóch krajach w rzeczywistości jest niesamowicie podobny” – piszą amerykańscy naukowcy. Tyle że proces uwstecznienia demokracji zachodzi w Polsce szybciej niż na Węgrzech – tam początkiem był rok 2010, u nas 2016, a dziś spadki na skali mierzącej przestrzeganie zasad demokracji mamy szybsze niż państwo rządzone przez Victora Orbána. Tymczasem jeszcze w 2015 r. Polska uważana była za jedną z najbardziej stabilnych demokracji wśród nowych państw członkowskich Unii Europejskiej. Autorzy raportu wyliczają podobieństwa między Polską a Węgrami: w obu państwach wczesnym celem „reform” autokratycznej władzy było sądownictwo. Zmiany wskaźnika V-Dem, mierzącego ataki na wymiar sprawiedliwości, uwidaczniają dramatyczny charakter zmian w Polsce w tym zakresie.  Poza sądownictwem w obu państwach celem ataku stały się media: „Kiedy media publiczne znalazły się pod skuteczną kontrolą PiS, rząd wykorzystał swoje uprawnienia regulacyjne i reklamowe do faworyzowania źródeł prorządowych, a głosy mediów opozycyjnych są nieustannie przedmiotem kontroli i rosnącej krytyki” – napisano w opracowaniu. I wyliczono szczegółowo, że Rada Mediów Narodowych, w której większość stanowią nominaci PiS, podejmuje decyzje personalne dotyczące obsadzenia władz: Telewizji Polskiej, Polskiej Agencji Prasowej oraz Polskiego Radia. Dodajmy do tego, iż telewizja publiczna stała się w zasadzie „rzecznikiem rządzących”, a wobec niezależnych dziennikarzy zaczęto znacznie częściej stosować artykuł 212 Kodeksu Karnego, zgodnie z którym mogą zostać skazani nawet na rok więzienia za zniesławienie. Nic dziwnego, że w światowym rankingu wolności prasy World Press Freedom Index Polska spadła z 18. miejsca w 2015 na 62. miejsce w 2020 roku. Według Amerykanów, ataki na inne podstawowe prawa – na przykład do zgromadzeń – były nieco subtelniejsze, ale w 2019 roku Freedom House obniżył wskaźnik dla Polski w tym obszarze z najwyższego wyniku 4 do 3. Zaś Amnesty International w raporcie z 2018 roku opisało represje wobec antyrządowych protestantów, którzy wyszli na ulice w 2017 roku, aby sprzeciwić się zmianom dotyczącym wymiaru sprawiedliwości. Były to: użycie siły przeciwko demonstrantom, inwigilacja aktywistów oraz zatrzymania przez policję i oskarżenia o popełnienie przestępstwa. W 2019 problemy te skupiły się wokół społeczności LGBTQ. Amerykańscy naukowcy podkreślają, że PiS zaingerował również w proces wyborczy, co zwiększyło kontrolę rządu nad przebiegiem głosowań. Chodzi o zmiany w składzie Państwowej Komisji Wyborczej (siedmiu członków jest obecnie mianowanych przez Sejm i nie muszą to być sędziowie, jednego nominuje prezes Trybunału Konstytucyjnego, a jednego prezes Naczelnego Sądu Administracyjnego) oraz Krajowego Biura Wyborczego (szefa KBW wybiera PKW, spośród osób wskazanych przez Ministra Spraw Wewnętrznych). To, co tak szeroko opisali w raporcie amerykańscy naukowcy, oglądamy codziennie od środka. Ich beznamiętna, oparta na mierzalnych wskaźnikach analiza, dokonana z dystansu, pokazuje wyjątkowo mocno jak zmieniła się sytuacja w Polsce w ciągu ostatnich pięciu lat. Nie należymy już do grupy stabilnych państw demokratycznych. Nasze miejsce jest dziś między – z jednej strony – Ukrainą (która według Amerykanów już wychodzi z okresu regresu demokracji) i Stanami Zjednoczonymi (które po wyborze nowego prezydenta mają szansę na powrót do demokratycznej stabilności), a z drugiej – Węgrami Victora Obrana i Turcją Erdoğana. Nie miejmy wątpliwości, w którą stronę idzie PiS. Władza, Opozycja, Jarosław Kaczyński, Prawo i Sprawiedliwość, demokracja
271^Media in Poland protest against the planned 'advertising tax'. This means bankruptcy for many media and limits to pluralism^Sebastian Klauziński^9 lutego 2021^https://oko.press/media-in-poland-protest-against-the-planned-advertising-tax-this-means-bankruptcy-for-many-media-and-limits-to-pluralism/^'Advertising 'contributions' will mean the weakening or even liquidation of some media operating in Poland,’ write media publishers in Poland in a letter to the authorities. The government wants to introduce a new levy under the pretext of fighting the Covid pandemic. ‘We are addressing the announced new, additional charge on media operating on the Polish market, misleadingly called a ‘contribution’, introduced under the pretext of Covid-19. This is simply extortion, striking at the Polish viewer, listener, reader and Internet user, as well as Polish productions, culture, entertainment, sport and media’ – reads an open letter to the Polish authorities and leaders of the political groups. It was signed by several dozen media titles, including  (the list is being updated). The full text of the letter can be found here. It is a protest against the so-called solidarity tax on media, which the United Right governing coalition wants to introduce. Why the government wants to introduce the new levy precisely now? What the money obtained in this way should be used for? What threat this Act poses to the media? More than 40 statewide and local publishers oppose the announced advertising tax which may shrink media pluralism due to its selective nature. pic.twitter.com/mXl0XHksBw — Rule of Law in Poland (@RULEOFLAWpl) February 9, 2021  A draft ‘Act on additional revenues of the National Health Fund, the National Fund for the Protection of Monuments and the establishment of a Fund for Supporting Culture and National Heritage in the Area of the Media’ prepared the Ministry of Finance was included in the list of legislative and programme work of the Council of Ministers at the beginning of February 2021. This applies to a levy on revenues from advertisements published in the media. Where did the idea for such a levy come from? The government claims this is about the battle against the coronavirus. The justification reads: ‘in view of the long-term consequences of the emergence and spread of the SARS CoV-2 virus and its impact on the health of the population, the legislator sees the need to introduce special solutions to facilitate measures to minimize its impact on public health’. The government estimates that revenue from advertising in 2022 could amount to almost PLN 800 million (approx. 180 million euros) . The government wants to allocate this money to three funds: This is a government bill and reservations can be submitted up to 16 February. The bill is supposed to come into force in July 2021. The new levy will apply to both ‘conventional’ advertising, namely press, radio and TV advertising, as well as online advertising. According to the bill, ‘media service providers, broadcasters, cinema operators, entities placing advertisements on an outdoor advertising medium and publishers generating advertising revenues’ of over PLN 1 million, will be obliged to pay the contribution. This threshold is 15 million for press publishers. The levy will have different rates, ranging from 2% to as much as 15%. And therefore, for conventional advertising: However, the rates will be even higher for certain product groups. This applies to the so-called ‘qualified goods’, namely medicinal products, dietary supplements, medical devices and beverages with sweeteners. In this case, the premium will be from 4% to as much as 15%. As for online advertising, the contribution is to be 5%. It would include ‘digital giants’ with global revenues of EUR 750 million and revenues in Poland of EUR 5 million. Why did the ‘advertising tax’ electrify publishers so much and incite the protest? There are several reasons: Such action by the government primarily gives rise to suspicions that the true intention of the new act is to strike at and weaken the media in Poland. Selected media, of course. Although advertising premiums are to be paid by all publishers, the ruling camp can, after all compensate the loss to the media that are favourable to it. For example, the pro-government ‘Gazeta Polska Codziennie’ in 2019 owed more than half of its advertising revenues to state-owned companies. In turn, in the period March–May 2020, at list prices, state-owned companies included in Kantar’s monitoring spent more than PLN 3.6 million on promotion in ‘GPC’, which was about PLN 1.6 million more than a year ago. Translated by Roman Wojtasz for the Rule of Law in Poland and . The article was published in Polish at . Media, Mateusz Morawiecki, Jarosław Kaczyński, media tax meedia freedom Poland press freedom
272^Porozumienie postawi się PiS: „Nikt nie będzie nas zastraszał”. Zimna wojna w Zjednoczonej Prawicy^Radosław Gruca^9 lutego 2021^https://oko.press/porozumienie-postawi-sie-pis-nikt-nie-bedzie-nas-zastraszal/^Personalny konflikt Adama Bielana z liderem Porozumienia Jarosławem Gowinem wywołał zimną wojnę w obozie władzy. Jak ustaliło , stronnicy Gowina ostrzegają, że jeśli prezes Kaczyński nie ukróci szarży Bielana, w Sejmie wstrzymają się od głosu w ważnych dla PiS głosowaniach Jarosław Gowin, wicepremier i prezes Porozumienia, oczekuje, że Jarosław Kaczyński wpłynie na Adama Bielana, by przestał podważać przywództwo Gowina w partii. Bielan twierdzi natomiast, że jako przewodniczący Konwencji Krajowej to on pełni obowiązki prezesa Porozumienia, bo Gowin nie zwołał kongresu partii, a jego kadencja na stanowisku wygasła w 2018 roku. Bielan wielokrotnie chwalił się swoimi wpływami i relacją z prezesem TVP Jackiem Kurskim, a są one tak bliskie, że od kilku dni występy polityków bliskich Gowinowi w telewizji publicznej są blokowane. Sprawę mógłby przeciąć Jarosław Kaczyński, na co liczyły obie strony konfliktu. Tak się jednak nie dzieje. Prezes ocenia osłabienie koalicjanta jako korzystne dla siebie. Zasada jest prosta: partner słabszy, to partner bardziej uległy. Tym razem jednak na Nowogrodzkiej obawiają się, że wicepremier może się zbuntować i zdradzić. Na korytarzach krążą plotki o próbach paktu Gowina z opozycją. Pewne jest, że bez interwencji lidera obozu władzy konflikt w Porozumieniu nie wygaśnie. Wkrótce w sieci ma się pojawić zmasowany atak na eurodeputowanego Bielana – ma go ośmieszyć i przedstawiać jako „skończonego polityka”, który stracił wpływ na partię. Spór z każdym dniem się nasila. Najbliżsi współpracownicy Gowina oczekiwali, że po kilku dniach sprawa ucichnie, ale zamiast tego Bielan, dzięki swoim wpływom w mediach i osobistym relacjom z dziennikarzami, umiejętnie podsyca konflikt. Sprawę miało rozstrzygnąć poniedziałkowe spotkanie Bielana z prezesem Kaczyńskim w siedzibie PiS na Nowogrodzkiej. Jednak trudno jednoznacznie ocenić, czy tak się stało, bo prezes nie zabrał w sprawie głosu i oficjalnie umywa ręce. 5 lutego 2021 „Adam Bielan został wezwany do prezesa PiS Jarosława Kaczyńskiego, by usłyszeć reprymendę” – mówiła 9 lutego rano w TOKFM Magdalena Sroka, rzeczniczka Porozumienia. Ale politycy Zjednoczonej Prawicy są podzielni w ocenach, na czyją szalę przechyli się zwycięstwo. Od kilku dni stronnicy Gowina próbowali zablokować jedną z ostatnich szarż Bielana. Miał on wskazać swojego człowieka Wojciecha Kasprowskiego do zarządu TVP. Dla Gowina byłby to duży problem. „Już w piątek odwołano nagle zaproszenie do programu Magdy Ogórek bliskiego współpracownika naszego lidera, a oficjalnym powodem były właśnie spory o to, kto jest prezesem partii” – mówi nam nasze źródło w Porozumieniu. We wtorek 9 lutego frakcja wicepremiera odniosła jednak drobny sukces: zablokowali nominację dla Kasprowskiego w Radzie Mediów Narodowych. Politycy z otoczenia Gowina mają szykować pokaz siły. W najbliższych dniach zamierzają zarejestrować kilkanaście nowych kół swoich partii w regionach. Nie zamierzają też poprzeć kandydata PiS w przyspieszonych wyborach na prezydenta Rzeszowa po rezygnacji Tadeusza Ferenca. Jeśli Prawo i Sprawiedliwość przegrałoby wybory w stolicy Podkarpacia, byłby to duży cios dla partii Kaczyńskiego. „Nie damy się nikomu zastraszać i PiS szybko się o tym przekona. Jeśli konflikt nie zostanie wygaszony, a TVP nie zdejmie nam blokady, udowodnimy swoją pozycję” – dodaje źródło z prezydium partii Gowina. Tymczasem Adam Bielan umiejętnie tworzy wrażenie, że ma wsparcie od prezesa Kaczyńskiego. W poniedziałek 8 lutego po wyjściu ze spotkania na Nowogrodzkiej udzielił krótkiej wypowiedzi i z uśmiechem przypominał, że jest z Kaczyńskim po imieniu. Z drugiej strony po rozmowie z szefem PiS Bielan zmienił ton na łagodniejszy. W rozmowie z Onetem, z którym łączył się kilka minut po audiencji na Nowogrodzkiej, uchylał się od odpowiedzi wprost na pytanie, czy został uznany przez Kaczyńskiego za pełniącego obowiązki prezesa Porozumienia. Zapewniał też, że próba przewrotu w partii nie była uzgadniana z liderem Zjednoczonej Prawicy. „Kwestie statutowo-formalne pozostawmy sądom. Zawsze jest wyjście z sytuacji, ale musi występować dobra wola. Niezależnie od faktu, kto pełni funkcję prezesa Porozumienia, powinniśmy pozostać częścią Zjednoczonej Prawicy” – stwierdził Adam Bielan w rozmowie z portalem wPolityce.pl. Oficjalnie Bielan powtarza wciąż, że nie jest agresorem w tym sporze, a chodzi tylko o przestrzeganie prawa. Jednak nieoficjalnie ostro krytykuje Gowina i mówi coraz głośniej, że spór trwał od wielu miesięcy, ale nie ujawniono go w mediach. Zapewnia, że nie ma woli startu na prezesa, a jego zadaniem jako p.o. prezesa będzie uporządkowanie partii. Kłopot Bielana? Poza posłem Kamilem Bortniczukiem i biorącym jego stronę w wypowiedziach medialnych Jackiem Żalkiem mało kto w Porozumieniu próbuje się buntować przeciwko Gowinowi. Kolejni politycy partii koalicyjnej wypowiadają się coraz ostrzej nie tylko o Bielanie, ale też o ewentualnych scenariuszach politycznych. Sposobem Bielana na podsycenie wątpliwości Kaczyńskiego co do planów Gowina, było rozpuszczenie plotki o tym, że wicepremier spotkał się z Donaldem Tuskiem. Każdy kontakt ze znienawidzonym w PiS byłym premierem i przewodniczącym PO sprawia, że na Nowogrodzkiej wzrasta czujność. Bielan pamięta też doskonale, że w 2006 roku po jednym z takich spotkań następnego dnia stanowisko stracił Kazimierz Marcinkiewicz. Według naszych informacji Kaczyński szybko ustalił, że to fake news i przyjął zaprzeczenia Gowina w tej sprawie jako wiarygodne. 4 grudnia 2020 „Jednak ziarno nieufności w prezesie zostało” – mówi nam jeden z posłów PiS. Bielan krytykując Gowina, wraca do wydarzeń z kwietnia 2020 roku i rozmów Gowina z opozycją. Poza planem stworzenia rządu technicznego, po przejściu Porozumienia na stronę opozycji, w grze był też inny scenariusz. „Budka wymyślił i lansował pomysł przejęcia Sejmu. Rząd mógłby wtedy trwać, ale opozycja kontrolowałaby Sejm. Co więcej, miało to otworzyć drogę do przejęcia większości w Radzie Mediów Narodowych. To otwierałoby drogę do przejęcia TVP, dzięki której PiS ma swoje silne ramię propagandowe” – mówi nam jeden z polityków PO. Ten wariant ma realnie martwić Kaczyńskiego. „Patrzę na to z pewnym niepokojem. Kto za naszymi plecami rozmawia z opozycją, musi się liczyć ze znacznym obniżeniem zaufania. Mam nadzieję, że nie nastąpi eskalacja tego rodzaju działań, bo oznaczałaby też koniec naszej pobłażliwości” – mówił we wtorek dziennikarzom w Sejmie wicemarszałek Ryszard Terlecki z PiS, cytowany przez serwis 300polityka. Władza, Adam Bielan, Jarosław Gowin, Sejm IX kadencji, zjednoczona prawica
273^Prezydent Biden za prawami reprodukcyjnymi kobiet – znosi zakazy wprowadzone przez Trumpa^Katarzyna Jaremko^8 lutego 2021^https://oko.press/roe-przeciwko-wade-memorandum-bidena/^"W latach 70. XX wieku aborcja była w USA traktowana jako kwestia medyczna, a nie polityczna. Nie dziwiło, że konserwatywny gubernator Reagan zliberalizował prawo aborcyjne w Kalifornii. Aborcja nie była dla niego częścią „imperium zła"", ale dla Trumpa już tak  Prezydent Joe Biden podpisał jak dotąd rekordową dla debiutanta w Białym Domu ilość dekretów, rozporządzeń i memorandów. Jedno z ostatnich dotyczy aborcji. 23 stycznia 2021 28 stycznia prezydent Stanów Zjednoczonych ogłosił, że odwróci skutki ataku Donalda Trumpa na prawa kobiet w dostępie do ochrony zdrowia. Biden dodał, że podpisane przez niego memorandum „odnosi się do ochrony zdrowia kobiet w kraju i za granicą oraz odwołuje zmiany, które zostały wprowadzone przez Donalda Trumpa, na mocy których utrudnia się kobietom dostęp do przystępnej opieki lekarskiej dotyczącej ich praw reprodukcyjnych”. Posunięcie prezydenta z Partii Demokratycznej jest spełnieniem jego obietnicy z okresu kampanii wyborczej. Biden zapowiadał, że uchyli tzw. zasadę Mexico City, czyli zakaz finansowania przez rząd USA zagranicznych organizacji non-profit, które wykonują lub promują aborcję. Rząd Trumpa wprowadził to ograniczenie w 2017 roku na mocy memorandum prezydenckiego, a następnie rozszerzył je na wszystkie obowiązujące amerykańskie fundusze zdrowotne dotyczące opieki lekarskiej w innych krajach. To sprawiło, że organizacje zajmujące się na przykład leczeniem AIDS, projektami dotyczącymi czystej wody, pomocą podczas klęski głodu czy szczepieniami dzieci nie miały szans na uzyskanie pomocy z 9,5 mld puli, jeśli jednocześnie propagowały aborcję. Memorandum nakazuje również Departamentowi Zdrowia i Opieki Społecznej natychmiastowe rozważenie zdjęcia zakazu kierowania pacjentek do lekarzy wykonujących aborcję przez placówki finansowane z rządowego programu Title X. Reasumując: Biden już na samym początku swojej kadencji dał czytelny znak, że w sprawach aborcji jest on – w przeciwieństwie do poprzednika – po stronie kobiet i prawa do wyboru. 21 stycznia 2021 To bardzo ważny polityczny sygnał w debacie na temat aborcji, tym bardziej że w ostatnich latach dyskurs publiczny w owej sprawie przesunął się na prawo. Cała rzecz jednak w tym, że w Stanach Zjednoczonych – tak jak się to okazało ostatnio w Polsce – kwestia przerywania ciąży zależy od decyzji trzeciej władzy, czyli w wypadku Ameryki od federalnego Sądu Najwyższego. Momentem historycznym, który zainicjował upolitycznianie kwestii przerywania ciąży był wyrok Sądu Najwyższego z 21 stycznia 1973 roku w sprawie „Roe przeciwko Wade”. Aborcja została wówczas uznana za legalną przez cały okres ciąży, dając jednak stanom możliwość wprowadzenia regulacji ograniczających możliwość aborcji w drugim i trzecim trymestrze. Jak zauważa Linda Greenhouse, wieloletnia autorka tekstów o Sądzie Najwyższym dla „New York Timesa”, w skład sądu, który wydał decyzję w sprawie Roe, wchodziło czterech sędziów nominowanych przez Richarda Nixona, dziś uchodzącego – nie zawsze sprawiedliwie – za prekursora konserwatywnej rewolucji. Jej zdaniem aborcja nie była wtedy kwestią partyjną, a medyczną. W decyzji z 1973 roku uznano, że każda kobieta ma prawo do przerwania ciąży i wynika to z praw do prywatności i wolności, gwarantowanych przez 14. poprawkę do konstytucji. Jednocześnie sędziowie zdecydowali, że stany mają prawo ograniczać prawo kobiet do aborcji w 2 i 3 trymestrze ciąży. W trzecim trymestrze stan może zakazać aborcji, ale musi dopuszczać aborcję w wyjątkowej sytuacji, gdy ciąża zagraża życiu lub zdrowiu matki.. Oznaczało to konieczność zmiany przepisów w 46 z 50 stanów. 23 września 2020 Członkowie SN powołali się na prawo do prywatności, bo ustawa zasadnicza nie dawała wielu wskazówek jak się do tematu kobiet w ogóle odnosić. „Mężczyźni, którzy uchwalili i ratyfikowali konstytucję nie wspomnieli w niej o kobietach, seksie ani małżeństwie. „Pamiętaj o paniach” – ostrzegała Abigail Adams swojego męża w 1776 r., który tę radę zignorował (red. – chodzi o jednego z Ojców Założycieli i późniejszego prezydenta Johna Adamsa). W konsekwencji nieumieszczenia kobiet w dokumentach założycielskich republiki były jednocześnie trwałe i katastrofalne. Fakt, że twórcy konstytucji nie rozwiązali kwestii niewolnictwa, doprowadził do wojny domowej. To, że uważali kobiety za nierówne mężczyznom, niemalże skończyło się tym samym. W amerykańskiej historii kobiety często wpisywały się w konstytucję na zasadzie analogii. Dyskryminacja z powodu płci była podobna do dyskryminacji z powodu rasy, a język zakazujący jednej dyskryminacji można było rozumieć jako zakazujący innej” – pisze w znakomitym 700-stronicowym eseju pt. „My, naród. Nowa historia Stanów Zjednoczonych” Jill Lepore, historyczka z Uniwersytetu Harvarda. W zeszłym roku ukazała się polska wersja książki, w tłumaczeniu Jana Szkudlińskiego. Pisarka sugeruje, że sprzeciw wobec politycznych praw kobiet mógł – podobnie jak bunt wobec znoszenia niewolnictwa – skończyć się wojną secesyjną. I ma rację. Historyczne Południe było zaciekłym przeciwnikiem ruchu na rzecz równouprawnienia kobiet. Stany dawnej Konfederacji w 1920 roku niemal zablokowały ratyfikację 19. Poprawki do konstytucji, która zrównywała kobiety i mężczyzn w prawie wyborczym.  24 stycznia 2021 Ówczesna wrogość wobec sufrażystek i emancypacji długo opóźniała rozwój tamtejszego ruchu na rzecz praw kobiet na Południu. Silny opór ze strony białych kongresmenów i senatorów od Marylandu po Luizjanę przez wiele lat uniemożliwiał zatwierdzenie wspomnianej poprawki do ustawy zasadniczej, która, by wejść w życie potrzebowała aprobaty legislatur 36 z 48 ówczesnych stanów. Dziewięć stanów Południa odmówiło ratyfikacji lub, co gorsza, przyjęło „rezolucje o odrzuceniu”, potępiające poprawkę jako nieuzasadnioną, niepotrzebną, niedemokratyczną i niebezpieczną. Najbardziej radykalni politycy mówili wprost o potrzebie secesji. Mimo to poprawka weszła w życie – Amerykanki uzyskały więc prawa wyborcze dwa lata po Polkach. Wracając do wyroku w sprawie Roe przeciwko Wade: wielu komentatorów uważało, że decyzja SN szybko straci na kontrowersyjności. W końcu ówczesny gubernator Kalifornii Ronald Reagan, dzisiaj postać kanoniczna dla twardej prawicy, podpisał ustawę liberalizującą prawo aborcyjne w swoim stanie. Upolitycznienie tematu aborcji przyszło z zaplecza Richarda Nixona. Autor prezydenckich przemówień, a później gwiazda prawicowej publicystyki Pat Buchanan, doradził głowie państwa, że aborcja jest coraz poważniejszą sprawą, szczególnie dla katolickiego elektoratu, który wówczas tradycyjnie głosował na Partię Republikańską. Jeszcze przed wydaniem wyroku w sprawie Roe Nixon wygłosił więc przemówienie, w którym wycofał się ze swoich wcześniejszych poglądów, w dużej mierze przychylnych prawu do wyboru i stwierdził, że ludzie życie – w tym nienarodzonych – jest święte. Warto dziś przypomnieć sobie okoliczności „Roe przeciwko Wade” i ich konsekwencje dzięki dokumentowi Netflixa „Powrót do sprawy Roe: Prawa kobiet w politycznej grze” w reżyserii Ricki Sterni i Anne Sundenberg. Jest on dostępny na polskiej wersji platformy. „Opinia publiczna była podzielona względem wielu kwestii dotyczących kobiet, jednak w latach 60. i 70. podziały te nie przebiegały po liniach partyjnych. Dopiero w roku 1980 obie partie umieściły w swych programach postulat odnoszący się do legalności aborcji – republikanie byli przeciwni, demokraci zaś byli za. W latach 90. aborcja stała się już kwestią całkowicie partyjną – i definiującą coraz bardziej powiększający się rozłam” – pisze Jill Lepore. 21 grudnia 2019 Wysiłki zmierzające do legalizacji aborcji rozpoczęto w latach 60. Nie stały za nimi feministki ani działaczki na rzecz praw kobiet, ale lekarze, prawnicy oraz duchowni kierujący Planned Parenthood Federation of America. To organizacja non-profit działająca na rzecz praw reprodukcyjnych, której centrala znajduje się w Nowym Jorku. Jej celem jest propagowanie świadomego rodzicielstwa, szerokiej edukacji seksualnej, dostępu do legalnej aborcji i antykoncepcji, walki chorobami przenoszonymi drogą płciową. A także szerzenie, w ramach posiadanych środków, podstawowej opieki medycznej na całym świecie, szczególnie w ubogich krajach Afryki i Ameryki Łacińskiej. Organizacja jest również operatorem jednej z największych sieci klinik oferujących zabiegi związane z aborcją, antykoncepcją oraz diagnostyką chorób wenerycznych. Według sprawozdania sprzed trzech lat budżet Planned Parenthood w 38 proc. pochodzi z wpłat od darczyńców, 34 proc. z grantów rządowych, 22 proc. stanowią dochody z usług medycznych, a w 6 proc. – z innych źródeł. Darczyńcami organizacji są między innymi: Melinda Gates, Fundacja Forda, The Buffet Foundation. Całkowity budżet wyniósł 1,6 mld dol. Planned Parenthood otrzymało finansowanie rządowe po raz pierwszy w latach 70. XX wieku podczas rządów wspomnianego już Richarda Nixona. Prezydent i jego partia byli wówczas pozytywnie nastawieni wobec upowszechnienia wiedzy na temat środków antykoncepcyjnych, wszak było to jeszcze przed wyrokiem w sprawie Roe i przed pokusą upolitycznienia tematu. W 1962 roku prezesem Planned Parenthood został ginekolog i położnik Alan Frank Guttmacher, który rozpoczął kampanię mającą na celu pozyskanie federalnego wsparcia dla programów planowania rodziny przeznaczonych dla ludzi biednych, dla uchylenia zakazów antykoncepcji i liberalizacji prawa do aborcji. Trzy lata później byli prezydenci Eisenhower (republikanin) i Truman (demokrata) pełnili funkcje współprzewodniczących komitetu Planned Parenthood, sygnalizując ponadpartyjne poparcie dla antykoncepcji. Również w 1965 roku – i tu znowu wracamy do regulowania kwestii praw reprodukcyjnych przez trzecią władzę – w sprawie „Griswold przeciwko stanowi Connecticut” federalny Sąd Najwyższy uchylił stanowe zakazy antykoncepcji, uniewinniając jednocześnie Estelle Griswold, kierującą lokalną kliniką Planned Parenthood, aresztowaną i skazaną za rozprowadzanie środków antykoncepcyjnych. Światopoglądowa prawica wraz z Donaldem Trumpem prowadziła w ostatnich latach kampanię na rzecz radykalnego ograniczania dostępu do zabiegów. Co roku w rocznicę wydania wyroku w sprawie „Roe przeciwko Wade” organizowane są Marsze Życia. 14 stycznia 2021 Uczestnikom waszyngtońskiej demonstracji z 19 stycznia 2018 ówczesny prezydent obiecał łącząc się z nimi przez platformę streamingową: „Przyszliście tu z jednej pięknej przyczyny: chcecie budować społeczeństwo, w którym każde życie jest celebrowane, chronione i pielęgnowane. Kochacie każde dziecko, narodzone i nienarodzone, ponieważ wierzycie, że każde życie jest święte, że każde dziecko jest drogocennym darem od Boga. A prawo do aborcji jest złem i obecny stan rzeczy musi się zmienić. Mój rząd zawsze będzie bronić pierwszego prawa z Deklaracji Niepodległości, czyli prawa do życia”. A co by się stało, gdyby w Sądzie Najwyższym znalazła się większość do obalenia wyroku sprzed 48 lat? Każdy z 50 stanów ma swoje własne zasady i praktyki, jeśli chodzi o zapewnienie kobietom możliwości przerwania ciąży. W chwili obecnej przepisy te nie mogą być sprzeczne z precedensem, który został ustanowiony przez Roe przeciwko Wade. W przypadku jego uchylenia na dostęp kobiety do aborcji miałby wpływ władze stanu, w którym mieszka. Według Center for Reproductive Rights, 23 stany, czyli mniej niż połowa, mogłyby w tej sytuacji zakazać aborcji. Autorka zrezygnowała z honorarium, wyrażając w ten sposób wsparcie dla  Kobiety, Świat, Joe Biden, aborcja Prawa kobiet Stany Zjednoczone USA"
274^Od Roberta F. Kennedy’ego Jr. do Ameryki Łacińskiej – sieć przyjaciół polskich antyszczepionkowców^Claudia Ciobanu^8 lutego 2021^https://oko.press/siec-przyjaciol-polskich-antysczepionkowcow/^W Polsce ruch antyszczepionkowy rozprzestrzenił się dzięki wsparciu międzynarodowych sieci antyszczepionkowców, skrajnie prawicowych polityków i ultrakonserwatywnych grup działających od Stanów Zjednoczonych po Amerykę Łacińską „Wiem, że w Polsce jest wiele rzeźni – robicie najlepszą kiełbasę na świecie”, powiedział 18 grudnia Robert F. Kennedy Jr, jedna z najbardziej prominentnych postaci globalnego ruchu antyszczepionkowego, podczas sesji online polskiego Parlamentarnego Zespołu ds. Bezpieczeństwa Programu Szczepień Ochronnych Dzieci i Dorosłych. „W Stanach Zjednoczonych krowy zaganiane są do zwężającego się przejścia, którym idą aż do ubojni. Właśnie to robią z nami i tą szczepionką (na COVID-19). Ale nie możemy sobie na to pozwolić, żeby być niczym bydło”, stwierdził.  od początku pandemii opisuje jej przebieg oraz wszystko, co jest związane ze szczepieniami oraz szczepionkami na COVID-19. Wszystkie nasze teksty na ten temat znajdziesz tu: SZCZEPIENIA NA COVID-19 oraz tu EPIDEMIA COVID-19 Kennedy wygłosił przemówienie, pełne sprzeczności i błędów logicznych, na zaproszenie parlamentarzystów ze skrajnie prawicowej Konfederacji, wśród przywódców której są liderzy ruchu antyszczepionkowego w Polsce. „To jest globalny problem, forsowany przez międzynarodowe kartele medyczne, koncerny farmaceutyczne i agencje regulacyjne”, twierdził dalej Kennedy. „I nasza odpowiedź musi mieć również globalny charakter. Musimy stworzyć instytucje, które będą na tyle wytrzymałe, wytrwałe oraz silne, aby sprzeciwić się nieposkromionej sile medycznej tyranii”. Kennedy, prawnik specjalizujący się w ochronie środowiska, a obecnie działacz antyszczepionkowy, jest synem Roberta F. Kennedy’ego, zamordowanego kandydata na prezydenta USA, oraz bratankiem byłego prezydenta Johna F. Kennedy’ego. Jego wystąpienie cieszyło się dużą popularnością, miało ponad 200 000 wyświetleń i 6 000 udostępnień na samym Facebooku, co wskazuje na to, jak istniejące powiązania między krajowymi i zagranicznymi antyszczepionkowcami, skrajnie prawicowymi politykami i ultrakonserwatywnymi grupami okazują się przydatne w rozpowszechnianiu antyszczepionkowej retoryki w Polsce. Jednocześnie pandemia przyczynia się do tworzenia nowych możliwości dla tych sieci. Podczas gdy dużo mówi się o generowanej przez Rosję dezinformacji – co stanowi problem też i w Polsce – wielu „żerujących na pandemii aktywistów” z całej Europy, Stanów Zjednoczonych, Ameryki Łacińskiej i innych krajów przyczynia się do „infodemii” w Polsce przy okazji promując antydemokratyczne, antyunijne lub populistyczne programy. 14 marca 2020 Obecnie najbardziej znaczącymi postaciami ruchu antyszczepionkowego są Justyna Socha i Piotr Jawornik, oboje związani z organizacją STOP NOP – Ogólnopolskim Stowarzyszeniem Wiedzy o Szczepieniach. Zarówno Socha, jak i Jawornik, są asystentami społecznymi posła Konfederacji Grzegorza Brauna, jednego z głównych orędowników ruchu antyszczepionkowego na polskiej scenie politycznej. Jak pisała w  Anna Mierzyńska, w ciągu ostatnich kilku miesięcy kanały społecznościowe Konfederacji zyskały na popularności dzięki publikowaniu materiałów krytycznych wobec opracowywanych przez koncerny farmaceutyczne szczepionek na COVID (choć – jak zauważa Mierzyńska – nie znajduje to jeszcze odzwierciedlenia w badaniach opinii publicznej). 4 stycznia 2021 Polscy antyszczepionkowcy byli już wcześniej związani z międzynarodowymi sieciami osób o podobnych poglądach (Kennedy miał już okazję przemawiać w polskim parlamencie w kwietniu 2019 roku), ale pandemia COVID zintensyfikowała tę współpracę. Kennedy coraz aktywniej działa w Europie przemawiał na niesławnej demonstracji w Berlinie 29 sierpnia 2020, kiedy to część protestujących, niektórzy z nich niosąc sztandary skrajnie prawicowych ugrupowań, próbowali szturmować Reichstag. Na tej demonstracji obecny był również i poseł Braun. Dwa miesiące później, Kennedy poprzez swoją popularną stronę na Facebooku zapraszał ludzi, aby przyłączyli się do tego, co nazywał „Globalnym Oporem” – serii protestów antyszczepionkowych, które odbyły się 24 października w 15 krajach, od Europy po Amerykę Łacińską. W Warszawie to wydarzenie było reklamowane, jako „Marsz o Wolność„. Zorganizowali je Socha z Jawornikiem ze STOP NOP, a Braun był jednym z głównych mówców. W wydarzeniu wzięli udział także antyszczepionkowcy z Włoch, Hiszpanii i USA, którzy zorganizowali nawet konferencję prasową, aby zaznaczyć swoją obecność w stolicy Polski. Angelo Giorgianni, jeden z włoskich mówców na konferencji prasowej, jest sędzią, który stworzył włoską grupę antyszczepionkową L’Eretico („Heretyk”). W 2000 roku został podobno zmuszony do rezygnacji z funkcji podsekretarza stanu w Ministerstwie Spraw Wewnętrznych w związku z podejrzeniami o współpracę z przestępczością zorganizowaną (nigdy nie został postawiony w stan oskarżenia i zaprzecza zarzutom). Według jego własnych kanałów w mediach społecznościowych, Giorgianni uczestniczył w kilku wydarzeniach w Warszawie w ostatnich miesiącach 2020 roku. Jego kolega z L’Eretico, Giulio Tarro, jest wirusologiem, który dołączył do Kennedy’ego w wystąpieniu na grudniowym posiedzeniu komisji sejmowej na temat skuteczności i bezpieczeństwa szczepionek na COVID, któremu przewodniczył poseł Braun oraz drugi lider Konfederacji, poseł Janusz Korwin-Mikke. Włosi, Kennedy i inni obcokrajowcy przedstawiani są często jako „międzynarodowi eksperci”, co ma uwiarygodnić argumenty miejscowych aktywistów. We Włoszech, Giorgianni i jego organizacja wzięli udział w przynajmniej jednej demonstracji antyszczepionkowców promowanej przez Giuliano Castellino, czołową postać w skrajnie prawicowej partii Forza Nuova, o czym szeroko informowały włoskie media. „Oskarżali nas o bycie faszystami przez to, że dziś demonstrowaliśmy”, powiedział Giorgianni wiwatującemu tłumowi w Rzymie 5 września. „Ale faszystami są ci, którzy odmawiają nam naszej wolności…, którzy zamknęli nas w domach na cztery miesiące, którzy uniemożliwili nam udzielenie pomocy naszym umierającym”. Braun i lider Fuorza Nuova Roberto Fiore spotkali się w sierpniu w Warszawie, ale nie jest jasne, czy pandemia była tematem ich rozmów. Powiązania Forza Nuova z polską skrajną prawicą sięgają wielu lat wstecz, a członkowie włoskiej partii brali udział w corocznym Marszu Niepodległości odbywającym się 11 listopada  w Warszawie, który został przejęty przez skrajną prawicę. 2 września 2020 W zeszłym roku Jawornik oraz jego koledzy i koleżanki ze STOP NOP wraz z włoskimi, francuskimi i duńskimi antyszczepionkowcami przygotowali petycję przeciwko „przymusowym szczepieniom i globalnej kontroli”, skierowaną do wszystkich rządów i parlamentów na świecie. Ostatnio Jawornik i Giorgianni zaczęli współpracować w ramach nowo utworzonej organizacji o nazwie Organizzazione Mondiale per la Vita (Światowa Organizacja Życia), która w ciągu ostatnich kilku miesięcy rozszerzyła swoją działalność na Amerykę Łacińską. Grupa ta twierdzi, że „przejmuje odpowiedzialność za opiekę nad rasą ludzką”, którą jej zdaniem „zdradziły” inne organizacje międzynarodowe. W tym m.in. Światowa Organizacja Zdrowia (WHO), do nazwy której nowa organizacja nawiązuje. Na stronach grupy w mediach społecznościowych promowane są dyskusje z udziałem znanych antyszczepionkowców, takich jak Kennedy, czy niemiecki prawnik Reiner Fuellmilch. W poście z końca grudnia Jawornik ogłosił, że Światowa Organizacja Życia „z pomocą Roberta F. Kennedy’ego pozwała Komisję Europejską za nadużycia i łamanie praw człowieka…”. STOP NOP nie odpowiedziało na prośby BIRN o wywiad lub podanie dalszych szczegółów dotyczących tego pozwu. Do antyszczepionkowców w próbach osłabienia WHO w czasie pandemii COVID dołączają ultrakonserwatywne ugrupowania, takie jak Ordo Iuris w Polsce i część jego europejskich kolegów z forum Agenda Europe, które od lat krytykują Światową Organizację Zdrowia za promowanie praw kobiet i praw osób LGBT. „Pandemia koronawirusa podważyła zaufanie wielu ludzi do WHO” – pisze Ordo Iuris na swojej stronie internetowej. „Jednak negatywne aspekty działalności WHO były widoczne już wcześniej. Organizacja ta, oprócz działań związanych z ochroną zdrowia, realizuje wiele ideologicznych postulatów, takich jak promowanie aborcji, czy wulgarnych standardów edukacji seksualnej”. Przez cały 2020 rok Ordo Iuris promowało międzynarodową petycję zatytułowaną „Make WHO great again”, domagając się od rządów „przyjęcia stanowiska sprzeciwiającego się ideologicznym postulatom WHO”. Petycja jest dostępna w czterech innych językach poza polskim (angielskim, hiszpańskim, chorwackim i rumuńskim) i jest wspierana przez kilka innych ultrakonserwatywnych grup w Europie. Należą do nich Podobna petycja, tym razem „Defund the WHO”, powołująca się na podobne argumenty o roli WHO w „promowaniu aborcji” i „nauczaniu dzieci masturbacji”, była prowadzona w tym samym okresie przez CitizenGO, międzynarodową grupę prowadzoną przez hiszpańskiego aktywistę Ignacio Arsuagę. CitizenGO, Ordo Iuris, In the Name of the Family, Pro Vita i inni od lat współpracują w ramach Agendy Europe. CitizenGO doradzało również Ordo Iuris w sprawie jego projektu rezolucji dla gmin, które chcą odrzucić „ideologię LGBT”. Podobnie jak inni ultrakatoliccy działacze, Ordo Iuris także wyraziło zaniepokojenie związkami między produkcją szczepionki COVID a aborcją. Inną kluczową grupą w międzynarodowej ultrakonserwatywnej sieci propagującej argumenty sceptyczne wobec COVID jest brazylijski Instytut Plinio Correa de Oliveira, na którego stronie internetowej pojawiają się artykuły o tym, jak panika wywołana przez wirusa „pochodzącego z komunistycznych Chin” stwarza szansę na „Wielki Reset” i „globalny despotyczny rząd”. Według śledztwa opublikowanego w grudniu przez onet.pl, brazylijska grupa była przez lata finansowana przez polską Fundację im. Piotra Skargi, która w Polsce pomogła założyć i finansować Ordo Iuris i ściśle z nią współpracuje przy różnych kampaniach. Zarówno brazylijska grupa, jak i Fundacja Piotra Skargi wywodzą się z brazylijskiego ugrupowania „Tradycja, Rodzina i Własność”, które w kilku krajach oskarżano o bycie sektą. 24 listopada 2020 Krytycy tych ultrakonserwatywnych sieci twierdzą, że próbują one rozmontować obecny system praw człowieka – poprzez podważanie istniejących traktatów i organów międzynarodowych – oraz kształtować prawo międzynarodowe w „fundamentalistycznym” kierunku. „Stawką nie jest rzeczywista wydolność WHO czy wnioski, które można wyciągnąć na temat wczesnych dni pandemii. Chodzi o to, że WHO opiera się w swoim działaniu na nauce, która konsekwentnie zaprzecza twierdzeniom działaczy antygenderowych na temat zdrowia, a w szczególności na temat ludzkiej seksualności”, powiedział BIRN Neil Datta, sekretarz Europejskiego Forum Parlamentarnego Praw Reprodukcyjnych i Seksualnych. „Przywiązanie WHO do dowodów, nauki i medycyny stawia ją zatem w sprzeczności z inspirowaną religijnie »prawdą« działaczy antygenderowych – i za to jest celem ich ataku”. Tekst ukazał się najpierw na portalu Balkan Insight. FROM RFK JR TO LATIN AMERICA, POLAND’S ANTI-VAXXERS FIND FRIENDS ABROAD. Fundacja BIRN sfinansowała tłumaczenie tekstu na język polski. Tłumaczyła Anna Halbersztat. Propaganda, Zdrowie, Świat, Grzegorz Braun, Janusz Korwin-Mikke, antyszczepionkowcy Konfederacja szczepionki na COVID-19
275^Córka wie, że mogła mieć siostrę, ale nie ma. Dlaczego miałabym oszukiwać? [Miałam aborcję]^Marta K. Nowak^8 lutego 2021^https://oko.press/corka-wie-ze-mogla-miec-siostre-ale-nie-ma-mialam-aborcje/^Usłyszała od lekarzy: z ciąży nic nie będzie, ale nic nie zrobimy, bo serce bije. Zamiast psychologa przyszedł ksiądz i powiedział, że to jej wina, bo pewnie zgrzeszyła. Płód umierał w niej jeszcze miesiąc. O aborcji, ciążach i historiach innych kobiet mówi artystka Monika Wińczyk Na zdjęciu: Monika Wińczyk na proteście w Poznaniu, kwiecień 2020.  W naszym cyklu Miałam Aborcję opowiadamy historie osób, które przerwały ciążę. Chcemy w ten sposób pokazać spektrum doświadczeń, wyciągnąć aborcję ze sfery tabu i dać przestrzeń osobom, które często wiele lat zmuszone były milczeć ze strachu przed stygmatyzacją. Chcesz opowiedzieć nam o swojej aborcji? Odwołano ci legalny zabieg przez wyrok TK? Pisz na: [email protected] Przez wyrok Trybunału Konstytucyjnego Przyłębskiej, który odebrał osobom w ciąży prawo do aborcji ze względu na wady płodu, Polska stała się czarnym punktem na mapie Europy. Kobietom odebrano prawo, ale nie wybór. Dzięki inicjatywom takim jak Aborcja Bez Granic i międzynarodowej sieci wsparcia, kobiety mogą jechać do zagranicznych klinik. Hipokryzja władzy zrównującą życie matki z życiem płodu pogłębia rozpacz kobiet i stygmatyzację aborcji. Tym bardziej chcemy opowiadać wam prawdziwe historie osób, które przerwały swoje ciąże. Poznańska artystka Monika Wińczyk opowiada o aborcji ze względu na wady płodu, ale też o macierzyństwie i o tym, co zobaczyła na szpitalnych oddziałach. Marta K. Nowak: Czym się zajmujesz? Monika Wińczyk: Jestem aktywistką i performerką, pracuję z teatrami offowymi. Moja twórczość często zahacza o prawa kobiet, człowieka. Pole artystyczne łączy się dla mnie nierozerwalnie z aktywizmem, sztuka zazębia się z życiem i odzwierciedla to, co nosimy w sobie. W moim przypadku to doświadczenie bycia kobietą. Jest w nie wpisana także aborcja i macierzyństwo. Opowiesz o swojej aborcji? To było w 2000 roku. Mieszkałam wtedy w Anglii z partnerem. Kiedy dowiedziałam się, że jestem w ciąży, znaliśmy się dopiero 2 lata, głównie korespondencyjnie. Dopiero zaczynaliśmy wspólnie mieszkać – u jego rodziców, bo z pieniędzmi było krucho. Nie planowaliśmy ciąży, ale ją zaakceptowaliśmy. Byłam jak nieopierzony ptak, 20 parę lat to przecież właściwie start, ale aborcja nie przyszła mi wtedy do głowy. Przyjęłam po prostu do wiadomości – cóż, stało się, będę mieć dziecko. Już przy pierwszym USG lekarz zwrócił uwagę na nieprawidłowy rozwój płodu. Po kolejnych badaniach nie było wątpliwości: albo płód obumrze, co może również doprowadzić do zakażenia mojego ciała, albo – jeśli jakimś cudem ciążę donoszę, dziecko umrze po porodzie – może po godzinie, może po kilku dniach, może po miesiącu. W jaki sposób cię o tym poinformowano? Miałam świetnego lekarza, nadal bardzo dobrze go pamiętam. Spędził sporo czasu, żeby w prostych słowach wytłumaczyć mi, co się dzieje i co może się wydarzyć. Był przy okazji pierwszym czarnoskórym lekarzem, którego poznałam. Była to jedna z oznak różnorodności, której brakowało w Polsce 20 lat temu – wciąż zresztą brakuje. Zaproponował aborcję. Podkreślił, że decyzja należy jednak do mnie, dał mi na nią dwa tygodnie. Pamiętam, że bardzo mnie zaskoczyło, że ktoś do mnie mówi tak prosto, rzeczowo i konkretnie. Dopiero kiedy znalazłam się w patowej sytuacji i lekarz zasugerował aborcję, poczułam, że mam wybór, że jest jakieś wyjście, że nie muszę godzić się z losem. Wciąż czułam się w tej sytuacji, jak w klatce, ale już wiedziałam, że jest klamka, którą zawsze mogę nacisnąć i otworzyć drzwi. Dlaczego zachowanie lekarza tak cię zszokowało? Opisał, jak sprawa wygląda ze strony czysto medycznej, nie forsował przy tym żadnych rozwiązań, zostawił mi przestrzeń na decyzję. Czułam z jego strony zrozumienie, żadnego osądu. Rozmowy z ginekologami w Polsce inaczej mi się kojarzyły. Czasem czułam się u nich jak na przesłuchaniu. Nie mydlił też oczu. W Polsce tej szczerości brakuje. Mówi się, że zawsze jest jakaś nadzieja. A tu nie ma i tyle. Co się działo przez te dwa tygodnie? Było ciężko, dużo łez. Zdążyłam się już do myśli o ciąży przyzwyczaić. Wiedziałam, że to będzie dziewczynka, wybraliśmy imię. Te dwa tygodnie to był moment wahania. Gdzieś z tyłu głowy był ten stres, to skojarzenie, że to przestępstwo, że nie wiadomo, czy mogę komukolwiek powiedzieć. Jednocześnie zaczynałam zdawać sobie sprawę, że nie mogę liczyć na mojego partnera. Usłyszał to, co ja – że decyzja należy do mnie i to przyjął, odciął się. To z jednej strony było niby w porządku – niczego nie wymuszał, ale ja potrzebowałam wtedy wsparcia. Byłam w obcym kraju, a on był mi najbliższy. Największe wsparcie dostałam od jego mamy. Była osobą wierzącą, ale pocieszała mnie, dawała nadzieję, że przerwanie tej ciąży, to nie koniec świata. Z czysto i klarownie wyłożoną przez lekarza sytuacją tak naprawdę nie miałam jednak wątpliwości. Było mi przykro, smutno, ale wątpliwości nie miałam. Jak wyglądał zabieg? W szpitalu byłam dwa dni – pierwszego dnia zabieg, a drugi dzień był na badania i dojście do siebie. Jako partnerka Anglika miałam pełną opiekę medyczną i psychologiczną. Nie byłam wtedy co prawda skora do rozmów z psycholożką, ale dostałam pakiet informacji – gdzie mogę zadzwonić po pomoc psychologiczną, w jaki sposób zapisać się do grupy wsparcia dla kobiet, które miały aborcję. Ze szpitala pamiętam wydarzenie, które mnie zmroziło. Pomyślałam wtedy, że to już przegięcie. Co takiego się wydarzyło? Dzień po aborcji przyszła do mnie psycholożka i przyniosła mi w koszyczku płód zawinięty w jakąś pierzynkę. Stawia go na półkę i mówi, że mogę się pożegnać. Dostałam jeszcze dwa polaroidowe zdjęcia płodu, żebym mogła go zapamiętać. Nogi się pode mną ugięły. To było dla mnie szokujące i niespodziewane, zupełnie tego nie rozumiałam. Po latach uznałam jednak, że zobaczenie i takie pożegnanie się coś mi jednak dało: jeszcze większe poczucie, że dobrze zrobiłam. Pozostał ze mną obraz płodu, który zupełnie nie przypominał dziecka. To był 3 miesiąc 3 tydzień i 3 dzień – nie był to może skrzep, widać było zalążki kończyn, ale mimo wszystko ten widok raczej mi pomógł w zapominaniu i niepostrzeganiu aborcji jako traumy. Trudno było tu mówić o nienarodzonym dziecku, to był płód. W szpitalu powiedzieli, że nie mogą nam go wydać, ale możemy przyjść na zbiorowy pogrzeb. Ja już tego nie potrzebowałam. Tydzień po zabiegu byłam w Polsce. I jak się tu czułaś z doświadczeniem aborcji? Bardzo długo nie umiałam o tym mówić. 7 lat później, kiedy byłam w ciąży z córką i po kolejnych 7 latach w ciąży z synem, wciąż miałam problem. Na początku, gdy ginekolog pytał, czy byłam już w ciąży ściemniałam: nie, to pierwsza. Potem zaczęłam mówić, że poroniłam. W moich papierach u różnych lekarzy są teraz kompletnie różne wersje. Musiało minąć 15 lat zanim potrafiłam powiedzieć – miałam aborcję. Bez obawy, że zaraz ktoś mnie zacznie wyzywać albo ścigać. Miałam zawsze w tyle głowy poczucie, że to przestępstwo, chociaż wszystko miałam przecież robione w szpitalu legalnie i bezpiecznie. Dlatego uważam, że mówienie o aborcji jest bardzo ważne. Wiele osób otwiera się, dopiero kiedy usłyszy, że inne miały podobnie. Doświadczyłam tego, kiedy byłam książką aborcyjną. Co to znaczy, że byłaś książką? W ramach Dni Antydyskryminacji byłam częścią żywej biblioteki. Każda taka żywa książka opowiada swoją historię, ja opowiadałam o mojej aborcji tak jak tobie teraz. Jak reagowali słuchacze? Różnie. Jeden pan nie dał rady, prawie zemdlał. Przyszła też młoda działaczka antyaborcyjna. Normalnie książka może rozmawiać z jedną osobą pół godziny, z nią siedziałam godzinę. W końcu dałam spokój, powiedziałam jej, że to nie ma sensu, nie dogadamy się. Nie było między nami dialogu, marnowałyśmy tylko swój czas. Były jednak także kobiety, które po wysłuchaniu mojej historii pytały, czy mogą się przytulić. Mówiły wtedy: też miałam, ale nie umiem o tym mówić. Mam gęsią skórkę, jak sobie przypominam tamte emocje. Być może pierwszy raz poczuły się na tyle bezpiecznie, żeby o tym powiedzieć. A jak to się stało, że ty się tak bezpiecznie ze swoją historią poczułaś?  Też miałam osoby, które potrafiły mnie wysłuchać, wyciągnąć rękę, wesprzeć, opowiedzieć o swoich doświadczeniach. Inspirowała mnie koleżanka, która bez żadnych obaw mówiła o swoich aborcjach. Miała dwie, obie przeprowadziła sama w domu. Nie jestem też pierwszą osobą w rodzinie, która miała aborcję. Takich historii słyszałam mnóstwo. Jedne z powodu ekonomicznych, inne bo problemy z ciążą, facet nie chciał albo facet nie ten. Najgorsze jest to, że te aborcje bardzo często były powodowane kwestiami ekonomicznymi. Nie damy rady, nie mamy roboty, musimy to zrobić. I wtedy taka osoba musi najpierw się zapożyczyć, żeby potem tak czy inaczej mieć kiepską sytuację i jeszcze dług do spłacenia. Moja babcia mówiła o aborcji jeszcze całkiem normalnie, ja już nie umiałam. Ale nawet jak się słuchało tych rodzinnych historii, to o aborcji mówiło się w szczególny sposób. „Trzeba załatwić”, zawsze w tej nieoficjalnej atmosferze. Tak samo w filmach – aborcja przeważnie jest dramatem, złą decyzją. Która zwykle potem się dla kobiet źle kończy. Właśnie. A gdyby zrobić film o mojej historii, okazałoby się, że to najlepsza decyzja jaką mogłam podjąć. Potem było wspaniałe życie i cudowna rodzina, którą udało mi się stworzyć. Przy okazji poznałam inne kobiety, których historie potoczyły się inaczej. Co to za historie? Przy obu ciążach spędziłam dużo czasu w szpitalu. Jest jedna historia, której nie zapomnę. Leżała obok mnie dziewczyna, której w poprzednim szpitalu podawano jednocześnie leki na podtrzymanie ciąży i poronne. Lekarze popełnili błąd, pękł pęcherz płodowy, wody się wylały, odesłali ją tak do domu. W szpitalu, w którym byłyśmy nie mogli się nadziwić, dlaczego oba leki podawano razem. Płód nie miał szans na przeżycie. Ale ta dziewczyna usłyszała od lekarzy, że oni nie mogą nic zrobić, bo serce bije. Przy nas, na sali, powiedzieli jej wprost: wiemy, że z tej ciąży nic nie będzie, ale ręce mamy związane. Zostawiono ją bez żadnej pomocy psychologicznej, zamiast tego, przyszedł ksiądz. I powiedział jej, że to jej wina, bo najwyraźniej zgrzeszyła. Myślałam, że wstanie i resztkami sił go pobije. Byłam z nią w tej samej sali przez 2 tygodnie, po miesiącu wróciłam po jakieś wyniki i spotkałam jej partnera na korytarzu. Powiedział, że serce w końcu przestało bić. Ma zabieg. Miesiąc leżała tam wiedząc, że płód w jej brzuchu umiera. Moja historia pozwoliła mi też spojrzeć na wszystko z drugiej strony. Moje ciąże były trudne, synek urodził się w 26 tygodniu i nie było wiadomo, czy przeżyje. Oddział neonatologii uczy dostrzegania obu stron: z jednej, super, że ratujemy tak wczesne ciąże. Ale z drugiej czasem ratuje się te życia za wszelką cenę, nie zostawiając nadziei. Nasz syn miał trudny start, ale nam się cudownie udało, wady nie były poważne, mogliśmy sobie też pozwolić na rehabilitację. Ale nie każdy jest w takiej sytuacji. Na oddziale widzisz dzieciaki, które rodzą się z różnymi wadami, mają mnóstwo operacji. Nad łóżkami stoją rodzice. Głównie matki. Zapłakane, załamane niepewnością czy to dziecko przeżyje, a jeśli tak, to jaki będzie stopień niepełnosprawności, czy poradzi sobie finansowo z rehabilitacją. Już nie są Marysią i Tadeuszem, rodzicami, tylko niewolnikami. To brzmi brutalnie, ale tak jest. Do końca życia będą przy dziecku, które żyje tylko dzięki aparaturze i obecności rodziny przez całą dobę. Nie oszukujmy się, że na te osoby czeka jakieś wsparcie socjalne. To kolejne kłamstwo. W Polsce dostaną ochłapy, za które może dwie rehabilitacje w miesiącu będzie można opłacić. A co, jeśli dziecko potrzebuje jej codziennie? Te wszystkie pisemka i media, które ubierają macierzyństwo w różowe i pastelowe kolory, to dla mnie nawijanie kobietom makaronu na uszy. Wiadomo, że jesteśmy potem bardziej podatne na sugestie, że wszystko się ułoży, poradzisz sobie, będziesz miała wsparcie. A potem się okazuje, że tego kogoś, kto miał wspierać nie ma, a instytucja nas zostawia same. Co czujesz, teraz kiedy aborcja ze względu na wady płodu stała się w Polsce nielegalna? Chodzę na protesty, ale czuję smutek, jestem tym wszystkim umęczona. Wspaniałe jest to, że protestuje coraz więcej młodych ludzi. Bo tak naprawdę właśnie ich ten wyrok dotyczy. Ja już tyle wiem, że nie pozwolę sobie na kolejną ciążę, mnie to prawo już nie dotknie. Ale jestem załamana, że ktoś, komu się teraz przytrafi podobna historia, nie będzie miał takiego wsparcia i takiej rozmowy, jak ja miałam 20 lat temu z lekarzem. Te osoby nie mają już tej klamki, która na mnie czekała. Jeżeli to prawo będzie funkcjonować, współczuję każdej osobie, która będzie musiała to przejść albo oglądać śmierć swojego dziecka niedługo po porodzie. Nie wyobrażam sobie, jakie to obciążenie psychiczne. Ale jest w tym wszystkim coś optymistycznego. Wiemy już, że nie jesteśmy osamotnionymi jednostkami. Są dziesiątki tysięcy osób, które czują i myślą podobnie, chcą decydować. Nie damy się tak łatwo. Rozmawiałaś ze swoją rodziną o aborcji? Przed przyjaciółmi i obecnym partnerem nie musiałam niczego ukrywać, nie mieli z tym problemu. Wie też rodzina partnera, która jest mocno wierząca. Ale to są prawdziwi chrześcijanie, tolerancyjni i kochający drugiego człowieka. Nie oceniają mnie. Kiedy dowiedzieli się, że nie ochrzcimy syna, powiedzieli wasza sprawa, dali przestrzeń. Mój ojciec powiedział za to, że już przy wspólnym stole nie usiądziemy. Aborcji nie ukrywam też przed córką. Wie, że mogła mieć siostrę, ale nie ma i wie z jakiego powodu. Dlaczego miałabym oszukiwać młodą kobietę? Kobiety, Zdrowie, Julia Przyłębska, Trybunał Konstytucyjny, aborcja ciąża Miałam Aborcję protesty kobiet wyrok TK
276^Były skinhead awansuje w IPN. „Drogą nacjonalisty” doszedł do stołka dyrektora^Estera Flieger^8 lutego 2021^https://oko.press/byly-skinhead-awansuje-w-ipn/^Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Tomasz Greniuch ma rządzić wrocławskim oddziałem IPN  2 lutego wrocławska „Gazeta Wyborcza” podała, że nowym szefem Oddziału Instytutu Pamięci Narodowej we Wrocławiu, zostanie dr Tomasz Greniuch – p.o. naczelnika delegatury w Opolu, a w przeszłości wieloletni działacz skrajnie prawicowego ONR. Greniuch jest również autorem książki „Droga nacjonalisty”, której treść analizowaliśmy w : odwołuje się w niej m.in. do myśli Leona Degrell’a – walońskiego nacjonalisty, hitlerowskiego kolaboranta, ultrakatolika, nazisty i pułkownika Waffen SS. Szerzej o skrajnie prawicowych poglądach i działalności Greniucha piszemy w drugiej części tekstu. Wedle naszych źródeł nowe stanowisko dla Greniucha ma być elementem wymiany ekipy we wrocławskim oddziale IPN: władzom Instytutu miało się nie spodobać, że w oddziale za kadencji prof. Włodzimierza Sulei znano od dawna esbeckie dokumenty potwierdzające przestępstwa seksualne niedawno zmarłego kardynała Henryka Gulbinowicza, a mimo to pozwolono sprawie przedostać się w niekontrolowany sposób do prasy. Nacjonalista Greniuch ma zaś awansować dzięki protekcji prof. Jana Żaryna.  ustaliło, że wrocławskim IPN-em Greniuch będzie zarządzał jako p.o. dyrektora od drugiego tygodnia lutego do końca kwietnia. Instytut nie chce odpowiadać na pytania o kompetencje nowego szefa oddziału. Sprzeciw wobec nominacji wyraża wiceprezydent Wrocławia Sebastian Lorenc: „Moja babcia była wywieziona do pracy przymusowej przez nazistów. Po wojnie moi dziadkowie odbudowywali Wrocław z nazistowskiej pożogi. Dziś pamięć tamtego pokolenia hańbi mianowanie Greniucha na szefa wrocławskiego IPN. Panie Greniuch, we Wrocławiu nie ma miejsca dla ludzi wznoszących rękę w nazistowskim pozdrowieniu. Nie ma miejsca dla ludzi kwestionujących Holokaust. Nie ma miejsca dla tępej nienawiści i antysemityzmu. Proszę przyjąć do wiadomości, że pański pobyt we Wrocławiu choćby trwał 1 dzień, nadmiernie się przedłuża. Wrocław był, jest i będzie miastem wolności i tolerancji. Nic tu po panu” – napisał na Facebooku Lorenc. Wrocławska „Wyborcza” informuje także, że Rada Dyscypliny Naukowej Historia Uniwersytetu Wrocławskiego zbierze się, by podjąć decyzję, czy zaangażuje się w sprawę. Sprzeciw wobec szykującej się dla Greniucha nominacji wyrazili politycy Zielonych i Razem.  poprosiło IPN o potwierdzenie informacji, że zmiana nastąpi na początku drugiego tygodnia lutego oraz że dr Tomasz Greniuch obowiązki dyrektora wrocławskiego oddziału będzie pełnił do 29 kwietnia. Ponadto zapytaliśmy: W odpowiedzi otrzymaliśmy pismo o takiej treści: „Informuję, że Instytut Pamięci Narodowej nie udziela informacji dotyczących planowanej polityki personalnej, informacji o procedurach wyboru kandydatów na stanowisko ani komentarzy na temat przyszłych decyzji kadrowych. Zgodnie z obowiązującym stanem prawnym, o powierzeniu obowiązków pracownikowi Instytutu Pamięci Narodowej decyduje Prezes Instytutu Pamięci Narodowej, który – zgodnie z art. 9 ustawy z dnia 18 grudnia 1999 r. o Instytucie Pamięci Narodowej (Dz. U. z 2021 r. poz. 177) – kieruje Instytutem” – czytamy. I dalej: „Informacje o dokonanych zmianach personalnych na stanowiskach kierowniczych publikowane są w komunikacie na stronie internetowej Instytutu Pamięci Narodowej” – kończy dyrektor generalny IPN Magdalena Głowa. Dr Tomasz Greniuch to historyk Narodowych Sił Zbrojnych. Przez większość życia był znany jako jeden z założycieli ONR, nacjonalista, organizator licznych demonstracji o antysemickim, antyunijnym i szowinistycznym charakterze. Wywodzi się z ruchu nacjonalistycznych skinheadów, bardzo popularnego na skrajnej prawicy w całej Europie na przełomie lat 80. i 90. Na przełomie wieków XX i XXI grupy skinheadów z południowej Polski zaczęły się samoorganizować. Za szyld przyjęły nazwę przedwojennych polskich narodowych radykałów/faszystów: Obóz Narodowo Radykalny. Można mówić o takich grupach w Częstochowie, Czeladzi, Sosnowcu, Brzegu, Kędzierzyn Koźlu, Opolu czy na Podhalu. ONR nie stronił od przemocy i agresywnych haseł i demonstracji. Przez ten cały czas Greniuch jest związany z ówczesnym ONR-em, liczącym wtedy maksimum 300 aktywistów. Do 2001 roku działał z innymi radykałami w Narodowym Odrodzeniu Polski – uczestniczył w II Rewolucyjnym Obozie Narodowego Odrodzenia Polski w Dusznikach Zdroju i świętował we Wrocławiu z tą organizacją Święto Niepodległości. Jednak wskutek „odskinowania” NOP odchodzi i postanawia założyć własny szyld – ONR Brzeg. Choć jeszcze w 2004 roku startuje z list NOP do parlamentu. W międzyczasie (2001-2006) studiuje na Uniwersytecie Opolskim historię. Na uczelni prezesuje studenckiej Polskiej Korporacji Akademickiej Silesia Opolensis. Jednak i tu nie porzuca działalności politycznej. Organizuje spotkania i wykłady w Klubie Akademickim m.in. z Dariuszem Ratajczakiem. To nieżyjący już pracownik naukowy Uniwersytetu w Opolu, wydalony z uczelni w 1999 roku za propagowanie kłamstwa oświęcimskiego. Skini z ONR pojawiają się na opolskich obchodach Święta Niepodległości. 15 marca 2003 roku demonstrują na ulicach Opola. Niosą płonące pochodnie, wygłaszają ksenofobiczne przemówienia i wznoszą okrzyki typu: „Tu jest Polska, nie Izrael”, „Znajdziemy kij na żydowski ryj” oraz „Narodowy radykalizm”. Wśród nich Greniuch. W maju zakłócają spotkanie z ówczesnym premierem Leszkiem Millerem, krzyczą między innymi „Miller won z polskich stron”, plują na flagę Unii Europejskiej i wycierają nią buty. Skinheadzi z ONR szybko dominują obchodzone na Górze św. Anny przez nacjonalistów uroczystości upamiętniające III Powstanie Śląskie i Konstytucję 3 Maja. W 2001 roku ONR-owcy siłą usuwają z obchodów Antoniego Macierewicza. Krzyczą: „Nasze ulice, nasze kamienice!”, „Precz z niemiecką okupacją!”, „Polska tylko dla Polaków!”, „Narodowy, narodowy kapitalizm!”, „Żydzi won z polskich stron!” oraz „Ma-cie-rewicz! Do Iz-ra-ela!”. W 2004 aktywiści ONR palą flagę UE, wcześniej czyszcząc sobie nią buty, krzycząc „Unijna ściera dobrze buty wyciera”. Rok później zakłócają już oficjalne obchody Święta 3 Maja. Podczas przemówienia wojewody opolskiej Elżbiety Rutkowskiej skandują przez megafon: „Niemcy won z polskich stron”, „Śląsk Opolski zawsze polski”, „Znajdzie się kij na żydowski ryj” oraz „Komuniści będą wisieć”. W 2006 roku członkowie ONR wyciągają podczas uroczystości ręce w faszystowskim pozdrowieniu. W 2007 są, za zgodą wojewody opolskiego Bogdana Tomaszka (PiS), już częścią oficjalnych obchodów. I znów członkowie ONR i nacjopogańskiej Zadrugi, składając kwiaty pod pomnikiem, hajlują. W tym okresie nieformalnym liderem ONR jest dr Greniuch. Jest on też pomysłodawcą „Najazdu na Myślenice”, czyli marszu upamiętniającego pogrom na ludności żydowskiej, zorganizowany w 1936 roku przez działacza nacjonalistycznego Adama Doboszyńskiego. To ich akcję miała czcić demonstracja, której 16 czerwca 2005 roku przewodził Greniuch. Krakowscy ONR-owcy szli w niej ubrani w repliki strojów przedwojennej ONR Falangi, piaskowe koszule z zieloną opaską na ramieniu. Niesiono też flagę wzorowaną na sztandarze Trzeciej Rzeszy, gdzie zamiast swastyki widniał krzyż celtycki.  „Odnieśliśmy sukces” – według relacji krzyczy po demonstracji Greniuch. I jeszcze: „Zobaczycie, wszystkie gazety będą nasze. Pokażą nas we wszystkich wiadomościach telewizyjnych!”. Do niedawna Greniuch chwalił się, że to on jest pomysłodawcą Marszu Niepodległości. W pierwszym marszu w gronie 200-300 osób maszerowali wtedy ONR-owcy wraz z neonazistami z grupy terrorystycznej Combat18. Jest też Greniuch głównym autorem opublikowanych w 2007 roku Zeszytów Szkoleniowych ONR, gdzie zaleźć można opinię, że: „Obóz Narodowo Radykalny, odrzucając demokrację i parlamentaryzm, jest Ruchem działającym na ulicy (…) manifestacją, sprzeciwem i buntem wobec współczesnego świata z jego »polityczną poprawnością«, »demokracją liberalną« i »prawami człowieka«”, a także szerokie objaśnienie oficjalnych ONR-owskich haseł takich jak „Polska dla Polaków”, „Polska cała tylko biała”, „Tu jest Polska nie Izrael”. W 2010 Greniuch rozpoczął studia doktoranckie na Katolickim Uniwersytecie Lubelskim. Jego promotorem został prawicowy historyk z IPN, dr hab. Tomasz Panfil, a recenzentem pracy doktorskiej ekssenator PiS i szara eminencja IPN, prof. Jan Żaryn, główny twórca polityki historycznej PiS. Greniuch został też członkiem działającego na KUL Akademickiego Klubu Myśli Społeczno-Politycznej Vade Mecum – miejsca spotkań i nawiązywania współpracy przez wielu przyszłych skrajnie prawicowych polityków. W 2013 roku wyszło wznowienie jego książki „Droga nacjonalisty”. Gerniuch prezentuje w swojej książce bardzo nacjonalistyczną, antysemicką filozofię dziejów i geopolityki. Stwierdza w niej, że: Efekt to, zdaniem p.o. naczelnika delegatury IPN, wojny i niewola. Dalej Greniuch kontynuuje wątek „żydowski” łącząc go ze spiskową teorią „rządu światowego”, który jego zdaniem „w dobie triumfu syjonizmu, gdy idea globalizmu zakłada zniewolenie wszystkich narodów świata w jednym super-państwie pod egidą światowej diaspory” z pomocą „polskojęzycznych mediów i „papki pseudoinformacji”, dąży do zniszczenia Polski i Polaków. „Humanizm”, „Oświecenie”, „Prawa Człowieka” oznaczają dla Greniucha „rozwiązłość, demoralizację, ludobójstwo”. Homoseksualizm to „choroba”, „dewiacja”, „zboczenie”. Jest też pewien, że za kilkadziesiąt lat zalegalizowane będą „zoofilia” i „pedofilia”, gdyż jest „bacznym obserwatorem życia”. Zażarcie broni też w „Drodze Nacjonalisty” tzw. „salutu rzymskiego” (zwanego kolokwialnie „hajlowaniem”). Pisze: „Nie wstydzimy się naszych poglądów, naszej tradycji. Dla nas salut rzymski, pozdrowienie aryjskiej Europy, wzniesiona ku słońcu prawica, nie jest gestem zamawiania piwa czy gestem szukania muchy na suficie”. Rzymskie pochodzenie gestu jest współczesnym mitem, a prawdziwe formy pozdrowień rzymskich żołnierzy nie są znane. Pierwsze znane wyobrażenia tego gestu pochodzą z końcówki XVIII w. Jednocześnie w XX wieku salut był masowo używany jako pozdrowienie ugrupowań faszystowskich. Cytowany z aprobatą i omawiany w „Drodze Nacjonalisty” jest m.in. Leon Degrelle, waloński nacjonalista, ultrakatolik, nazista, pułkownik Waffen SS oraz powojenny animator światowego ruchu neonazistowskiego i filar organizacji „Cedade”, będącej hiszpańskim odgałęzieniem organizacji „Odessa” (Organisation der ehemaligen SS-Angehörigen, co znaczy Organizacja Byłych Członków SS). W swojej ojczystej Belgii został skazany zaocznie na karę śmierci za zdradę i kolaborację z III Rzeszą. Jeśli dr Tomasz Greniuch obowiązki dyrektora wrocławskiego oddziału IPN będzie pełnił do 29 kwietnia, oznacza to, że o jego dalszych losach zdecyduje już zapewne nowy prezes Instytutu. Pięcioletnia kadencja dr. Jarosława Szarka dobiega końca 22 lipca tego roku. Jego następca zostanie wyłoniony w konkursie, który – zgodnie z ustawą – nie wcześniej niż na pół roku i nie później niż na trzy miesiące przed tym dniem, ogłasza przewodniczący Kolegium IPN, a więc obecnie pełniący tę funkcję prof. Wojciech Polak. Zrobił to już 2 lutego: tego dnia w Biuletynie Informacji Publicznej pojawiło się ogłoszenie. Procedura ma zakończyć się 27 kwietnia: do tego dnia Kolegium wyłoni kandydata na prezesa, którego następnie powoła Sejm za zgodą Senatu. O tym, jak wygląda konkurs, a także jakie nazwiska są na giełdzie,  informowało w styczniu. Historia, Władza, Jan Żaryn, Instytut Pamięci Narodowej, Tomasz Greniuch
277^Butelka w krzakach to tylko efekt: problem z plastikiem zaczyna się wcześniej, niż myślimy^Stanisław Łubieński^7 lutego 2021^https://oko.press/nie-musimy-sie-znac-na-odpadach/^Problem z zanieczyszczeniem plastikiem zaczyna się na samym początku procesu produkcyjnego, a nie w momencie, kiedy ktoś wyrzuci butelkę w krzaki - mówią przedstawiciele organizacji domagających się zwiększenia odpowiedzialności producentów plastiku W połowie grudnia ukazał się w  wywiad z Robertem Szymanem, dyrektorem Polskiego Związku Przetwórców Tworzyw Sztucznych, który przekonywał, że ekologicznie plastik jest lepszy od szkła. Niektóre wypowiedzi były mocno kontrowersyjne i wzbudziły bardzo silne emocje części czytelników i czytelniczek , np.: Dla równowagi, przedstawiamy stanowisko przedstawicieli organizacji domagających się m.in. wprowadzenia systemu kaucyjnego i większych opłat od producentów plastiku. O kłamstwach wokół plastiku, sposobach ograniczania jednorazowości i rewolucyjnych zmianach w prawie z Piotrem Barczakiem z EEB (European Environmental Bureau) i Joanną Kądziołka z Polskiego Stowarzyszenia Zero Waste dla  rozmawiał Stanisław Łubieński, autor m.in. „Książki o śmieciach„. 15 grudnia 2020 „Nie ma dobrych i złych tworzyw sztucznych, są tylko dobre i złe zachowania konsumentów” – mówi w wywiadzie dla  Robert Szyman. Mam poczucie, że to zdanie wpisuje się w długą tradycję przerzucania na konsumentów odpowiedzialności za zaśmiecenie świata plastikiem. Już w latach 70. robiły to koncerny petrochemiczne (tworzywa powstają z ropy) w Stanach Zjednoczonych sponsorowaną kampanią „Keep America Beautiful”: „Ludzie zaczęli śmiecić, ludzie mogą przestać to robić”. Piotr Barczak: To faktycznie stara śpiewka branży petrochemicznej. O tym, że będzie problem z przemysłem opartym na ropie było wiadomo od lat 70. Już wtedy decydenci z Exxon Mobile dysponowali raportami mówiącymi, że wydobycie ropy i jej spalanie będzie prowadziło do ocieplania planety i katastrofy ekologicznej. Od kilkudziesięciu lat było wiadomo, że plastik zanieczyści oceany. Od początku wiadomo, że recykling jest niewydolny, koncerny sponsorują różne organizacje, które opóźniają reformy albo aktywnie zaprzeczają zmianom klimatu. Do płacenia za naprawę systemu się nie garną. Naturalnie śmiecenie też zasługuje na krytykę. Konsumenci jednak nie muszą się znać na odpadach, nie wszyscy jesteśmy chemikami i zwyczajnie nie potrafimy ocenić jakie plastik przynosi zagrożenie dla środowiska. Dlatego tak ważna jest rola regulatora, czyli instytucji państwowych. Do regulatora należy stworzenie przepisów, w myśl których producenci tworzyw będą wytwarzać ich mniej, a te wyprodukowane będą łatwiej poddawane recyklingowi. Gdyby nie regulacje na przestrzeni ostatnich lat, ciągle mielibyśmy w ścianach azbest, na dachu eternit, a w baku benzynę z ołowiem. Joanna Kądziołka: Na marginesie polecam film „Kampania przeciwko klimatowi”, który opowiada właśnie o odpowiedzialności przemysłu za kryzys klimatyczny i zanieczyszczenia, a także jak wielkie koncerny ukrywały swoją odpowiedzialność. 15 listopada 2020 Mam poczucie, że ogromny postęp ludzkości, który się dokonał w ciągu ostatnich kilkudziesięciu lat, to również zasługa tworzyw sztucznych. Kłopot polega jednak na tym, że w dużej części tworzywa służą do wytwarzania rzeczy jednorazowych, które służą przez chwilę. Zostaliśmy przyzwyczajeni do tej jednorazowości, a niechętnie rezygnujemy z wygody. JK: Niestety tu dobrze widać konsekwencje braku edukacji. Czy znasz jakąś kampanię, która uświadamiałaby ludziom, jakie są konsekwencje bezmyślnego brania jednorazówek? Ludzie się nad tym nie zastanawiają, a nawet jeżeli czują, że to nie jest dobre, to i tak wolą iść na łatwiznę. Często myślę, że przydałyby się lekcje na ten temat w szkole. PB: W Polsce edukuje się na temat segregowania odpadów, ale jak mówi raport Najwyższej Izby Kontroli, nie ma żadnych kampanii dotyczących zapobiegania powstawaniu śmieci. Zresztą nie tylko konsumenci potrzebują edukacji, w znacznie większym stopniu potrzebują jej producenci i decydenci, czyli władze krajowe czy lokalne. Konsument jest tylko jednym z ogniw tego łańcucha. Problem z zanieczyszczeniem plastikiem zaczyna się na samym początku procesu produkcyjnego, a nie w momencie, kiedy ktoś wyrzuci butelkę w krzaki. Konsument nie ma żadnego wpływu na warunki wydobycia ropy, na szczelność tankowców czy rurociągów, nie ma wpływu na przedostawanie się drobin plastiku, granulatu z zakładów produkcyjnych do środowiska. A na końcu – nawet jeżeli konsument wyrzuci grzecznie plastik do żółtego worka, to najczęściej nie wie, że wbrew informacji na opakowaniu nikt go nie zrecyklinguje. Dlatego, że to zbyt skomplikowane, kosztowne i zwyczajnie nieopłacalne. To oczywiście nie jest jego wina, to wina producentów, że ich tworzywo jest trudne do przetworzenia i że mało kto korzysta z recyklatu. Wiele trudnych plastików wysyłano do tej pory poza Europę, od tego roku to będzie niemożliwe (dzięki zmianom w konwencji bazylejskiej). Miejmy nadzieję, że to spowoduje rozwój lokalnej infrastruktury zbiórki i recyklingu tworzyw. Należy się też spodziewać, że więcej odpadów trafi do Polski jako kraju, który ma słabą legislację, kontrolę i nie radzi sobie z własnymi odpadami. W tym roku wchodzi w życie dyrektywa ograniczająca rynek jednorazowych przedmiotów plastikowych. Mamy je zastępować bardziej ekologicznymi odpowiednikami. Jak to osiągnąć, szczególnie teraz, w epoce wynosów i wielkiej recydywy jednorazówek? JK: O takich ekologicznych alternatywach można przeczytać w raporcie „Rethink Plastic Alliance i Break Free From Plastic”. Tam jest na przykład propozycja, by opakowania, w których przechowuje się produkty z krótkim terminem przydatności, były wykonane z materiałów kompostowalnych. W wielu krajach inwestuje się w rozwiązania wielorazowe. W Szwajcarii działa na przykład firma reCIRCLE, która organizuje system opakowań wielokrotnego użytku – korzysta z nich już ponad 1300 restauracji. W Polsce też powstają takie inicjatywy. Na przykład firma Nicknack robi wielorazowe kubki na eventy, za które wpłaca się kaucję. Takie naczynia wytrzymują setki cykli mycia. Firma chce robić kubki na kawę i pojemniki na jedzenie, ale narzeka, że państwo w żaden sposób nie wspiera ich rozwoju. Obecnie szukają funduszy na szczeblu lokalnym. Działa również firma Take!Cup, produkująca wielorazowe kubki na kawę. Kaucję za kubek możemy odzyskać u każdego partnera firmy. Oczywiście takie pozytywne inicjatywy są bardzo zagrożone przez pandemię, zamykanie się branży spożywczej czy imprez masowych. Zwróćmy też uwagę, że świadomość ludzi jest coraz większa – informacja, że produkcja tworzyw sztucznych wzrośnie czterokrotnie do 2050 roku robi na ludziach wrażenie. Widzimy, że społeczeństwo zaczyna rozumieć potrzebę ograniczania. Akcja Stowarzyszenia Zero Waste Polska, by kupować w kawiarniach czy barach napoje do własnego kubka zadziałała – dołączyło do niej około 600 punktów w całym kraju. 2 listopada 2020 Chyba dyrektywa uderzająca w plastikowe jednorazówki jest bardzo nie po myśli branży. Robert Szyman mówi, że „zamiast promować produkty wielokrotnego użytku, skupiliśmy się na tworzywie, z jakiego wykonane są jednorazowe sztućce. Wycinanie drzew w Azji na potrzeby produkcji drewnianych sztućców tylko pogorszy stan środowiska”. Skąd ta wizja, że ta dyrektywa, która ma zahamować zaśmiecenie, przyczyni się do wylesienia Azji? PB: Ten niepokój przemysłu bierze się stąd, że zmienia się trend konsumpcji sprzyjający do tej pory plastikowi i jednorazowości. A te historie o wycinaniu lasów to są clickbaitowe hasła, chodzi o postraszenie takim apokaliptycznym krajobrazem karczowanej dżungli, w której umierają orangutany. To są ważne tematy, ale drewno na jednorazowe sztućce w Europie nie pochodzi z Azji. Pochodzi z naszych lasów. To oczywiście nie jest idealne, ale ważne jeżeli chcemy trzymać się faktów, a nie manipulować. Odwrót od jednorazówek nie polega na tym, że zestąpimy jeden materiał drugim, chodzi o to, by używać wielorazowych przedmiotów. Klasyczna strategia przemysłu to takie właśnie odwracanie uwagi. Będą mówić o wycince lasów, ale nie wspomną o wojnach o złoża ropy, czy choćby o tym, jak w ubiegłym roku Chevron zalał ropą dżunglę w Ekwadorze. Takie katastrofy bardzo mocno dotykają lokalne społeczności, prowadzą do zatrucia źródeł wody i zanieczyszczenia gleby. Warto zauważyć, że Polska nie ma ropy, chyba że liczyć te historyczne szyby koło Jasła. Ropę musimy sprowadzać, a taki transport to dodatkowe emisje dwutlenku węgla i oczywiście niebezpieczeństwa wycieków. Wiele opakowań na żywność jest jednorazowych. Czy planowane są ograniczenia dla opakowań wielomateriałowych, z którymi właściwie nic się nie da zrobić? PB: Zapisy zmierzają do tego, by w 2030 roku nie było na rynku opakowań niezdatnych do ponownego użycia bądź recyklingu. Wcześniej Komisja Europejska przewiduje nałożenie minimalnych wymagań dla opakowań, czyli obowiązku lepszego projektowania, który nazywamy ekodizajnem. Będzie też sprzyjać wielorazowości, trwałości i takiemu projektowaniu, które umożliwia naprawę np. sprzętów AGD. Warto wspomnieć o strategii „Od pola do stołu”, która kładzie duży nacisk na ograniczanie marnowania żywności, ale także ograniczanie opakowań w produkcji i dystrybucji żywności. Ważnym elementem jest wspieranie lokalnego rolnictwa, a więc krótkich łańcuchów dostaw. To będzie sprzyjało wielorazowości. Plastik i jednorazowe opakowania przez ostatnie kilkadziesiąt lat przyczyniły się do rozwoju globalnej dystrybucji żywności. Naprawdę łatwo jest zapakować produkty hermetycznie i przesłać nawet bardzo daleko. W przypadku bardziej lokalnych sieci zaopatrzenia, wielorazowe opakowania mogą wracać do producenta żywności, a to ograniczy emisje i zredukuje ilość odpadów. Mniej odpadów opakowaniowych to mniejsze koszty zbiórki i przetwarzania dla gmin. Ta strategia to czysty zysk dla lokalnych producentów i rolników, ale też samorządów i mieszkańców. JK: Dobrym przykładem lokalności w działaniu są kooperatywy spożywcze. W Krakowie jest Farma Miejska, na której możesz sobie zebrać warzywa czy owoce. To jest niestety droższe i konkurencją dla takiego modelu jest tanie jedzenie z supermarketów, które przyjeżdża do nas na przykład z Hiszpanii. Dla ludzi wciąż liczy się cena, ale świadomość rośnie, rosną zarobki, miejmy nadzieję, że to kooperatywy są przyszłością. 1 listopada 2019 Producenci często mówią, że ekologiczne opakowania są droższe i dlatego nikt nie pali się do tego, by je wprowadzać. PB: W obecnym systemie ekonomicznym najtańsze są niestety nieekologiczne rozwiązania. Jeżeli doliczymy do kosztów opakowania na przykład konieczność ich kilkusetletniego składowania, albo emisję dwutlenku węgla ze spalania, to okaże się, że bardziej opłacalne jest opakowanie ekologiczne. Tworzywa tylko pozornie są tanie, cenę za nie zapłacą przyszłe pokolenia. Na szczęście od tego roku będzie obowiązywał podatek w wysokości 800 euro za tonę plastiku, który nie został poddany recyklingowi. Producenci będą się musieli przyłożyć, żeby tworzywo było zdatne i trafiało do recyklingu. Państwo będzie zobowiązane do ściągania tego podatku. A odpowiadając trochę ironicznie, to tak – ochrona środowiska kosztuje, bo przecież najtaniej jest spalić śmieci w domowym piecu. Albo zakopać w ogródku. Ale lepsze projektowanie opakowań i przedmiotów codziennego użytku jest niezbędne, by ratować planetę. Ekologiczne opakowania staną się tańsze, jeżeli obejmie je modulowana opłata produktowa. Produkty wykonane bez dbałości o środowisko staną się wtedy droższe. JK: Ekodizajn służy nie tylko temu by opakowania były bardziej przyjazne dla środowiska, ale też by jak najlepiej wykorzystać surowiec. To może ograniczyć ilość odpadów. 31 maja 2018 To chyba idą ciężkie czasy dla plastiku. Jak to się ma do opowieści, że plastik jest lepszy od szkła? W wywiadzie, który komentujemy, Robert Szyman sugeruje, że tworzywo PET przetwarza się łatwiej niż szkło. JK: Tak, plastik jest lepszy, ale tylko kiedy wyjmiemy parę ważnych elementów z układanki. Robert Szyman zwraca uwagę, że szkło można przetopić w ogromnej temperaturze i jest to bardzo kosztowne energetycznie. To prawda. Ten argument ma sens, kiedy mówimy o jednorazowej, szklanej butelce. Butelka plastikowa nie ma natomiast żadnej przewagi nad wielorazową butelką szklaną. Jeżeli zrobimy badania, które będą brały pod uwagę nieco więcej czynników – na przykład zubażanie zasobów, toksyczność, wpływ na klimat, czy środowisko morskie, to wnioski będą inne. Raport Zero Waste Europe, Reloop i Uniwersytetu w Utrechcie, wyraźnie faworyzuje takie właśnie butelki. Wielorazowość drastycznie obniża emisje, a butelki po piwie w Niemczech napełnia się czterdziestokrotnie. Kłopot jednak w tym, że w Polsce niewiele butelek szklanych jest wielorazowych – mamy np. jednorazowe butelki na piwo. To jest faktycznie bulwersujące. PB: Rzeczywiście, ilość szklanych butelek wielorazowych spada, ale Komisja Europejska przewiduje wsparcie finansowe i legislacyjne, dla powrotu wielorazowych opakowań. Żeby była jasność, jeżeli branża tworzywowa wymyśli opakowania wielorazowe, które będą dobrą alternatywą, to my nie jesteśmy przeciwko. JK: Myślę że w ostatnich latach temat zanieczyszczenia morza bardzo pomógł ludziom zrozumieć skale zjawiska i wszechobecność plastiku. Co tydzień połykamy tyle tworzywa, ile waży karta kredytowa, mikroplastik znajduje się w śniegu i noszą go w sobie nawet ludzkie płody. To są wiadomości przerażające i to nie jest przypadek, że przedstawiciele branży nie chcą specjalnie ich komentować. 30 sierpnia 2020 Najczęściej firmy zajmujące się produkcją tworzyw powołują się na badania LCA (Life Cycle Assesment), czyli badania cyklu życia, oparte ma modelach matematycznych. Wiele aspektów życia przedmiotów jest jednak niepoliczalnych. Bo jak wyliczyć wpływ rozpadającego się opakowania na środowisko morskie i jego wędrówkę w łańcuch pokarmowym do ludzkiego żołądka? Czy jest jakaś alternatywna metoda oceny wpływu na otoczenie? PB: Life Cycle Assesment jak każde narzędzie wymaga umiejętności, by się nim posłużyć. Jak każde narzędzie może być użyte na różne sposoby. Możesz ominąć niektóre niewygodne dane, by potwierdzić swoją tezę. Inną metodą jest badanie Product Environmental Footprint, które jest jeszcze bardziej skomplikowane. Oba są wykorzystywane w analizach Komisji Europejskiej. Pandemia wydaje się jest dobrym pretekstem do tłumaczenia słabych wyników zbiórki selektywnej. PB: Wczesną wiosną 2020 branża odpadów była w panice, zwyczajnie zakłady bały się odbierać odpady, nie było jasne, jak rozprzestrzenia się wirus. Apelowano, aby anulować obowiązek selektywnej zbiórki, ale Komisja Europejska odmówiła. Ten niepokój był w dużym stopniu zrozumiały, nie wiedziano jak wirus się przenosi, nie było badań, że wektorem transmisji jest przede wszystkim człowiek, a nie przedmioty (chociaż na tworzywach i metalu może przetrwać dłużej). Obawiano się, że pracownicy firm odbierających śmieci zaczną chorować, trzeba będzie zamykać zakłady i po prostu zasypią nas śmieci. Kilka gmin zrezygnowało z selektywnej zbiórki, wszystkie śmieci trafiły do zakładów mechaniczno-biologicznego przetwarzania odpadów (przez które przechodzą śmieci zanim trafią na wysypisko). Zmieszane odpady zatkały te instalacje, a ich poziom zanieczyszczenia był taki, że praktycznie nie dało się z nich odzyskać materiałów. JK: Covid-19 to był w gruncie rzeczy wygodny pretekst, by znieść obowiązek recyklingu 50 proc. odpadów komunalnych. Ta sytuacja wynika z wieloletnich zaniedbań. Cały system wymaga gruntownej reformy. Ale zaraz już nie będzie wygodnych usprawiedliwień, kary za nieosiągnięcie poziomów recyklingu, które nałoży na nie Unia mogą wynieść nawet miliard złotych w skali kraju. Stąd chyba ta presja, by budować spalarnie. Otacza nas mnóstwo śmieci i poszukuje się prostego wyjścia z sytuacji. Co sądzicie o spalarniach? JK: Jesteśmy bardzo krytyczni wobec idei spalarni. Paweł Głuszyński, ekspert w tej kwestii, zwraca uwagę, że władze próbują się pozbyć odpadów, a nie szukają sposobu, by ograniczać ich ilość, czy inwestować w lepszy recykling. Najprostsze wydaje się zbudowanie spalarni i problem sam zniknie. Wypełnianie zobowiązań co do zbiórki i recyklingu, minimalizowanie emisji i konieczność wdrażania Gospodarki o Obiegu Zamkniętym powodują, że powinniśmy protestować przeciw spalarniom. One tylko zacementują obecny stan, a koszty niewywiązania się ze zobowiązań zapłacimy my – mieszkańcy. Spalarnie są plastikożerne, żeby podtrzymać temperaturę w piecu, wymagają wysokiej kaloryczności odpadów. Spalanie tworzyw przy rosnących progach zbiórki to będzie czyste marnotrawstwo surowca. Paweł Głuszyński mówi, że w Polsce do recyklingu trafia niecałe 20 proc. odpadów, tymczasem w 2020 roku powinniśmy osiągnąć 50 proc. Niestety, rząd i odpowiedzialne ministerstwo bardzo niewiele robią, by te wyniki się poprawiły. PB: Spalarnie są bardzo drogie i sprawa wydaje się łatwa tylko, kiedy gmina zdobędzie finansowanie z zewnątrz – np. z Unii Europejskiej. Inwestycja amortyzuje się przez 20-30 lat. Ale nie będzie już na to unijnych pieniędzy, ponieważ taki sposób zagospodarowania śmieci uważa się za szkodliwy dla środowiska. Niewykluczone, że spalarnie będą też płacić podatek za ogromne emisje dwutlenku węgla, które generują. Niestety, trzeba pracować nad lepszą zbiórką i to jest do zrobienia. Są przykłady gmin we Włoszech i Słowenii, gdzie w ciągu kilku lat podniesiono dwukrotnie wyniki selektywnej zbiórki. Pamiętajmy też, że spalone nie znika, tylko zmniejsza masę o 75 proc. i zamienia odpady w chmurę dwutlenku węgla i innych szkodliwych gazów. Dla przyszłych pokoleń Polaków pozostają popioły i żużle, które są trudnym, niestabilnym odpadem i muszą mieć specjalne miejsca do składowania. Nawet Dania, kraj który słynie ze spalania śmieci, ma 23 spalarnie i w najbliższych latach planuje zamknięcie 7. 31 maja 2020 Czy recykling może być perpetuum mobile i każdy materiał może wracać w obiegu zamkniętym? JK: Szymon Dziak-Czekan, szef Stowarzyszenia Polski Recykling mówi, że branża jest w fatalnym stanie. Wiele firm się zamknęło, branża recyklingu jest w takim kryzysie, że nie wiadomo czy w ogóle przetrwa. Powodem jest bardzo niska cena ropy na rynkach, a więc bardzo tanio jest produkować nowy plastik. Materiał z recyklingu jest teraz droższy, a przecież taka sytuacja w ogóle nie powinna mieć miejsca. Niestety, to znowu wina rządu, który nie śpieszy się z potrzebnymi decyzjami, jak chociażby podniesieniem opłat za wprowadzanie tworzyw sztucznych na rynek. W tym momencie producenci płacą 0,6 euro za tonę – dla porównania w Czechach to 206, w Hiszpanii 377, w Austrii 610 euro. Z tych pieniędzy finansowana jest lepsza zbiórka. Ciągle też nie możemy się doczekać wprowadzenia systemu kaucyjnego. Producenci tworzyw nie ponoszą praktycznie żadnej odpowiedzialności za to, co wprowadzają na rynek. Kto ponosi? Nie tylko konsumenci, którzy kupują bezsensowne opakowania i jednorazówki, ale my wszyscy. Bo wszyscy płacimy za odbiór odpadów. PB: Włochy, Hiszpania i Austria planują dodatkowy podatek dla nowego plastiku wprowadzanego na rynek. Czyli nie na końcu, a na samym początku łańcucha. Stale pojawiają się nowe pomysły, co nas uratuje. Ostatnio ciągle słyszę o recyklingu chemicznym, czy on jest realną alternatywą dla tego tradycyjnego? PB: Kłopot w tym, że on wymaga dużo energii – szczególnie w przypadku trudnych tworzyw i zanieczyszczonych. Recykling chemiczny to ma być wunderwaffe, lek na całe zło i usprawiedliwienie dla zalewania rynku plastikiem w jeszcze większych ilościach. Nakręcanie hype’u wokół recyklingu chemicznego ma sprawić, że znowu przestaniemy się przejmować nadmierną produkcją tworzyw. Słowem trzeba zachować dystans wobec tych nowych pomysłów. JK: Do tej grupy rewolucyjnych rozwiązań można dopisać też bajkę o specjalnych bakteriach zjadających plastik. Media to podchwytują, ale nikt nie myśli chociażby o tym, jaki to będzie miało wpływ na inne organizmy. Jedynym, skutecznym sposobem jest zakręcenie kurka z plastikiem, przemysł się przed tym broni i inwestuje w różne inicjatywy. Na przykład start-upy sprzątające oceany. Renew Oceans start-up finansowany przez największe giganty petrochemiczne – Shella, Exxon, Chevron i Dow – właśnie się rozwiązał. Jego technologia, która miała przechwytywać plastik z Gangesu zwyczajnie nie działała. Za to dobrze wyglądała na zdjęciach. Warto zwrócić uwagę, że takie piarowe akcje niewiele kosztują, bo koncerny wydają na te cele miliony, żeby bez przeszkód zarabiać miliardy na produkcji nowych tworzyw. To jest czysty greenwashing. Jedyne prawdziwe, skuteczne rozwiązanie to inwestowanie w wielorazowość, naprawialność i powolne odchodzenie od plastiku. Ekologia, segregacja śmieci tworzywa sztuczne
278^Nie wystarczy przywrócić praworządności. Trzeba do demokracji przekonać „krytycznych demokratów”^Bartłomiej Nowotarski^7 lutego 2021^https://oko.press/trzeba-do-demokracji-przekonac-krytycznych-demokratow/^Krytyczni demokraci są kluczowi: to obywatele, którzy deklarują przywiązanie do reguł demokracji, ale rozczarowani są mocno jej codziennym, praktycznym funkcjonowaniem - prof. Bartłomiej Nowotarski, konstytucjonalista i politolog, przedstawia wizję nowej, demokratycznej Polski „Dziś w Polsce, bez skonsolidowanego politycznego »centrum«, złożonego z prodemokratycznie zorientowanych polityków i społecznych aktywistów, obrona demokracji nie może się udać” – pisze prof. Bartłomiej Nowotarski. Proponuje wprowadzenie nowej instytucji kontrolnej – Rady Państwa i Prawa, wzmocnienie reduty obywatelskiej – zapory przeciw tyraniom większości i budowę modelu społecznego rozwoju pod sztandarem „Od podzielonej przeszłości, do wspólnej przyszłości”. IVRP miała być dumą państwa PiS, a będzie musiała być budowana na ruinach państwa po rządach PiS i jego koalicjantów. Potrzebę odbudowanej i wyraźnie odnowionej Rzeczpospolitej po „rujnującej zmianie” widać co najmniej z czterech powodów. Po pierwsze, PiS zniszczył (i dalej będzie niszczył) rzeczywisty wymiar działania instytucji konstytucyjnej demokracji, większość z nich czyniąc de facto fasadowymi. Po co? Z powodu chorobliwego wręcz – jak na dzisiejsze światowe standardy – dążenia lidera obozu rządzącego (oraz jego współpracowników) do centralizacji władzy i państwa w każdym calu (tzw. walka z impossibilizmem). Po drugie, trzeba będzie do demokracji przekonać tzw. „krytycznych demokratów”, zapewnić, że odnowione państwo będzie zasługiwać również na ich wsparcie, a nawet – w sytuacjach kryzysowych – wręcz oczekiwać od nich swojej obrony. Obecne gorzkie doświadczenia uczą nas, że żadna konstytucja się nie obroni, gdy pozostaje tylko „na papierze”. Dlaczego to właśnie „krytyczni demokraci” mają być głównym adresatem odnowy? Ponieważ to obywatele, którzy deklarują przywiązanie do zasad i reguł demokracji w swoim kraju, tylko rozczarowani są mocno jej codziennym, praktycznym funkcjonowaniem. Skłonni są zatem – szczególnie w sytuacji ostrej polaryzacji społecznej – przerzucać swoje głosy, kierując się czystym interesem (np. 500 +) lub różnymi lękami, ale tylko wtedy, gdy nie czują poważnego zagrożenia dla demokracji w ich kraju (badania prof. Milana Svolika z Harvardu). A nie czują, gdy np. nachalnie działa rządowa propaganda wmawiająca obywatelom, że władza chroni demokrację. Na nich to jednak w przyszłości można opierać nadzieję, bo to zadeklarowani demokraci i różnią się od nie-demokratów, którzy w badaniach popierają wodzowski charakter polityki, lub forma ustroju państwa jest im absolutnie obojętna, byle im było dobrze. W Polsce przed 2015 rokiem nie-demokratów było od 20 do 25 proc. w gronie wyborców. Tymczasem tych „krytycznych”, na rok przed rządami PiS, było ok. 25 proc., co oznaczać mogło (po analizie World Values Survey i ówczesnych badań CBOS-u) ok. 2,5 mln głosów oddanych właśnie przez nich na Zjednoczoną Prawicę, Korwina oraz Kukiza’15. A biorąc także pod uwagę niegłosujących i wahających się, w grę wchodzi nawet do 7,5 mln wyborców. Jest zatem o kogo walczyć. Po trzecie, nic tak nie przyciąga, jak w miarę klarowna wizja przyszłości, uczciwie pokazana perspektywa nowego modelu rozwoju społecznego oraz realizacji aspiracji poszczególnych grup społecznych. Taką wizję państwa (zwaną zresztą „Renowacją”) skutecznie wyłożyli swojemu społeczeństwu w latach 1983-1984 roku urugwajscy demokraci na pożegnanie z wojskową dyktaturą w tym kraju. Po czym wygrali wybory i zbudowali jedną z najlepszych demokracji w Ameryce Łacińskiej. Po czwarte i chyba najważniejsze: chociażby ze względu na „krytycznych demokratów” nie może być powrotu do uprawiania demokracji bez ludzi. I do polityków, którzy obawiają się swoich społeczeństw, trzymanych daleko na dystans według deklaracji: „wybraliście nas, to teraz się nie wtrącajcie”. Nie ma znaczenia, czy arogancja, strach, lenistwo były dotychczas tego przyczyną. Liberalną demokrację zdominowała absolutnie forma przedstawicielska rządów. A w liberalizmie politycznym wcale tak być nie musi. Nie musimy oddawać wszystkich naszych spraw wyłącznie w ręce polityków i w ten sposób przykładać rękę do kreowania jakiejś elity, która wcale na to miano może nie zasługiwać. Między innymi z tego powodu reanimacja demokracji w Polsce będzie kolejnym po 1990 roku okresem założycielskim. 6 lutego 2021 „Ojcowie założyciele” dla uzdrowienia sytuacji zmuszeni są sięgać do korzeni demokracji. A „ojcowie założyciele” – zarówno ci starożytni, jak i amerykańscy – tylko w społeczeństwie widzieli prawodawców. Można powiedzieć, że jako suweren wynajmujemy sobie polityków do stanowienia pewnych, bardziej merytorycznych praw. Ale nigdy w kwestii naszych praw i wolności obywatelskich. W gruncie rzeczy chodziłoby głównie o realną możliwość społecznej korekty tego, co robią politycy. Trzeba sobie powiedzieć jasno: w Polsce nie wystarczy przywrócić praworządności i rozliczyć się z sytuacjami jej łamania. Choć już samo to stanowić będzie wyjątkowe wyzwanie. Ale naruszenie równowagi naszego demokratycznego państwa ma głębsze podłoże. Konstytucyjna demokracja weszła w ostry wiraż nie wyłącznie za sprawą rządzącej obecnie partii, ale także za przyczyną wyraźnego osłabienia w społeczeństwie dotychczasowego konsensusu względem bezalternatywności systemu demokratycznego. Dlatego demokratyczni politycy, organizacje pozarządowe, świat nauki muszą mieć razem jasno publicznie wyartykułowany Plan. Nie tylko „Rekonstrukcji” (czyli reakcji na przeszłość), ale i „Konstrukcji”, czyli wizji Polski i nowego społecznego porozumienia, pozwalającego zbudować legitymację dla konstytucyjnej demokracji na przyszłość. To właśnie ta koncepcja zawarta w planie „Konstrukcji” powinna już dziś stanowić podwaliny trwającego wciąż procesu obrony demokracji przed zjawiskiem populistycznego autokratyzmu, który nas dotknął. Tym bardziej, że polityka może nas jeszcze popędzić w stronę trwałej „populistycznej polaryzacji”, w której wybory będzie wygrywać tylko ten, kto da więcej z publicznego budżetu. W takiej sytuacji żadne reformy już się nie udają, gdyż nawet ich zapowiedzi są karane przy wyborczej urnie. Powinniśmy więc mieć na celu, Trzeba zatem pamiętać, że dobra konstytucja powinna budować wolę jej obrony. Jak to wszystko uczynić, to już kwestia rozpisania etapów „Rekonstrukcji” i „Konstrukcji”, na co w tym tekście nie ma już miejsca i wymagać będzie kontynuacji wywodu. 4 lutego 2021 Po pierwsze, zdecydowanie inkluzywny wobec wszystkich polskich mniejszości. Niestety COVID-19 na całym świecie i tu poczynił spustoszenia do tego stopnia, że rządy niektórych mało demokratycznych państw – szukając kozła ofiarnego – oskarżały mniejszości Ugrów, muzułmańskich Turków (Chiny) czy Kmerów (Kambodża) nawet o szerzenie wirusa. A i Polsce oberwało się w międzynarodowych raportach za szczucie na LGBT. Po drugie, chodziłoby o konkretny model „zielonego ładu” w Polsce. Po trzecie, ważne, by zredukować polaryzację, nasze „plemienne” antagonizmy i zamienić je w agonizmy, czyli spór wspólnotowy pozbawiony wrogości i wzajemnego poniżania. Zadaniem polityków powinno być tylko pootwieranie nam różnych for debaty. To będzie racja stanu nowej Rzeczypospolitej. Dlatego w jej projekcie przewidziałbym miejsce dla nowej instytucji: Rady Państwa i Prawa, która: Aby jako społeczeństwo zdołać się umówić z sukcesem na realizację jakiegoś modelu rozwoju, musimy spełnić pewne warunki wstępne. Jaki model społecznego rozwoju będziemy w stanie uzgodnić, gdybyśmy się dobrze do tego przyłożyli, dziś oczywiście do końca nie wiadomo. Ale można jakieś wnioski wyciągnąć z różnych społecznych badań. Wydaje się, że mógłby to być „model kulturowy” tradycjonalistyczno-innowacyjny. Nikt nie może być zmuszany do akceptacji jednych czy drugich wartości, ale bez obu nie da się przetrwać w rozwijającym się świecie. Rzecz w tym, aby stale wymuszać debaty o nich, niekoniecznie konkluzywne. 19 stycznia 2021 Weźmy dla przykładu kwestie imigracyjne. Coraz częściej słychać, że imigranci mogliby uzupełnić nasze braki w personelu medycznym drastycznie ujawnione w czasie COVID-19. Bez takiej otwartej debaty o imigracji, dziś Japonia i Korea Płd. pogrążają się w demograficznej klęsce. Argumentem-ciekawostką za otwartością jest też np. to, że ponad połowa zdobywców Nagrody Nobla w USA, to imigranci pierwszego czy drugiego pokolenia. Model rozwoju ekonomicznego, który się nasuwa, jest liberalno-równościowy. I nie chodziłoby tylko o wyrównywanie szans, bo dotyczy to głównie dzieci i młodych. Ale tego wyrównywania szans nie będzie bez pomocy dla większej pomyślności rodziców tych dzieci. Konieczne wydaje się, że model rozwojowy polityki musi wrócić do ścisłej kontroli władzy politycznej pomiędzy wyborami (praworządność), ze zdecydowanym uwolnieniem zdolności kontroli i ekspresji społecznej po stronie obywateli. Nie uważam za konieczną całościową zmianę ustroju konstytucyjnego. Model semi-prezydencki – a dodatkowo w przyjętej przez nas jego wersji parlamentarno-prezydenckiej – jest optymalny, ponieważ jest anty-większościowy (w przeciwieństwie do czysto parlamentarnego) i buduje zdecydowanie większy potencjał dla weto-aktorów systemu. A mówiąc precyzyjniej, jest lepszym antidotum na zagrożenia tzw. „tyranią większości” parlamentarnej (a przecież w Polsce ją dziś właśnie mamy), której tak obawiali się „ojcowie założyciele” USA. Dlatego też wymyślili, dla równowagi – urząd prezydenta z prawem potężnego weta. Model semi-prezydencki przestaje dobrze działać tylko wtedy, gdy na horyzoncie polityki pojawia się antysystemowa, antydemokratyczna partia hegemoniczna (gdy wygrywa wybory na wszystkie urzędy), a wybory do obu izb parlamentu oraz na urząd prezydenta zbiegają się w czasie (np. tego samego roku). W Polsce zwiastuje to możliwy kryzys mniej więcej raz na 15 lat. Wystarczy zatem wyizolować te zagrożenia i wybiórczo wzmocnić pozycję: Senatu, prezydenta oraz samorządu terytorialnego, jako weto-aktorów systemu. A także rozprawić się z nadciągającym widmem partii antysystemowej i antydemokratycznej (według aktualnej na świecie doktryny, PiS nią właśnie jest). Rozprawić instytucjonalnie – np. w oparciu o konstytucyjną klauzulę umożliwiającą sądową delegalizację takiej partii (chodziłoby zatem tylko o uaktualnienie art. 13 Konstytucji), i politycznie – w oparciu o silne demokratyczne „centrum”. Projekt nowej Rzeczpospolitej powinien sugerować wprost instytucjonalne wzmocnienie bezpieczników demokracji wg. tzw. „redut obrony” demokracji, a mianowicie: wyborczej, horyzontalnej (checks and balances), administracyjnej (czyli tych, którzy stosują prawo) oraz obywatelskiej. I szczególną rangę nadać „reducie obywatelskiej”. Idąc wprost za instynktem tzw. „założycielskim” obywatele powinni być tu potraktowani – przynajmniej w dziedzinie praw i wolności – jako podstawowy Prawodawca, i – co ważniejsze – występujący w silnym sojuszu z „trzecią władzą” sędziowską, która swoją legitymację czerpałaby ze społecznych debat i różnych form społecznej ekspresji. Po pierwsze, ten nieformalny „sojusz” obywateli z „trzecią władzą” byłby kolejną zaporą przeciw tyraniom większości. Osobiście widzę sądy, które same też będą organizować „wysłuchania publiczne” w trudnych sprawach trafiających na wokandę. Po drugie, obywatele jako ostateczny „korektor” prowadzonych polityk, mogliby dostać do dyspozycji – wzorem Szwajcarii czy Urugwaju – dwie instytucje obywatelskiego weta: ustawodawczego oraz konstytucyjnego (to drugie względem orzeczeń Trybunału Konstytucyjnego). Oczywiście oba prawa obywateli powinny być konstytucyjnie zagwarantowane. Demokraci już dziś muszą budować solidne „centrum”, ponieważ obecnie ze strony lewicy nic demokracji nie grozi. Atrakcyjne dla wyborców polityczne „centrum” to zaś jedyne polityczne lekarstwo na wszelki prawicowy ekstremizm. Przed II wojną światową krajom takim jak Czechosłowacja (choć na krótko), Belgia i Finlandia udało się obronić demokracje przed nazistowskimi partiami, dzięki temu, że demokraci potrafili zbudować solidne „centrum”, co zapobiegło odpływowi elektoratu w stronę ekstremistycznego nacjonalizmu. W Belgii (1936-37) stało się to nawet dzięki Partii Katolickiej, która nawiązała współpracę nie ze skrajnymi katolikami, lecz z liberałami i socjalistami. Tyle historia, która jednak uczy. Także i dziś w Polsce bez skonsolidowanego politycznego „centrum”, złożonego z prodemokratycznie zorientowanych polityków i społecznych aktywistów, żadna obrona demokracji nie może się udać. Bo prawidłowość dotyczy także odzyskiwania demokracji z rąk autokratycznych uzurpatorów. „Centrum” może być jednolite lub podzielone, ale mówić i działać powinno razem. Idzie o stałą, nawet kilkuletnią kooperację: partii politycznych i organizacji społeczeństwa obywatelskiego. Bez takiej szerokiej koordynacji może się to odzyskanie demokracji nie udać. A z nią udało się: Słowakom (1998), Serbom, Chorwatom (2000), Ukraińcom (2004), Ormianom i Malajom (2018). Warunek najistotniejszy: „centrum” demokratów musi być dla wyborców atrakcyjne i prowadzić innowacyjną kampanię. A nade wszystko mieć przemyślane przyczyny wcześniejszego kryzysu i zbudowany na nich plan odbudowy państwa, uczciwie przekazany opinii publicznej. * Bartłomiej Nowotarski–prawnik konstytucjonalista, politolog, prof. Uniwersytetu Ekonomicznego we Wrocławiu. Specjalizuje się we współczesnych dyktaturach, kryzysach demokracji oraz procesach jej rozwoju. Opozycja,
279^Jarosław Kaczyński ma rację, choć pewnie o tym nie wie. O dwóch zdaniach prezesa i prawie do aborcji^Stanisław Krawczyk^7 lutego 2021^https://oko.press/jaroslaw-kaczynski-ma-racje-choc-pewnie-o-tym-nie-wie-o-dwoch-zdaniach-prezesa-i-prawie-do-aborcji/^Prawny zakaz aborcji powinien zostać zniesiony i zastąpiony bardziej liberalnymi przepisami. Intuicja moralna Kaczyńskiego może być cennym argumentem w tej sprawie. Jak to możliwe? W czwartek 28 stycznia 2021 Jarosław Kaczyński udzielił wywiadu telewizji internetowej wPolsce.pl. Podkreślając, że Polska musi mieć własne media, prezes PiS przedstawił następującą metaforę: „Media to jest coś, co by można było porównać przynajmniej do znaczących części mózgu i jednocześnie układu nerwowego człowieka. Człowiek, któremu by to odebrano, już po prostu nie byłby człowiekiem w całym tego słowa znaczeniu”. To bez wątpienia trafna intuicja. Stoi ona również za dość powszechną zgodą na przeszczepianie narządów po śmierci mózgu, wyrażoną między innymi w 2000 roku w przemówieniu Jana Pawła II do uczestniczek i uczestników kongresu Towarzystwa Transplantacyjnego: „Kryterium, które przyjmuje się ostatnio w celu stwierdzenia faktu śmierci, czyli całkowite i nieodwracalne ustanie wszelkiej aktywności mózgowej, jeśli jest rygorystycznie stosowane, nie wydaje się sprzeczne z podstawowymi elementami rzetelnej antropologii”. 17 stycznia 2021 Prezes PiS poszedł jednak o krok dalej niż papież: jasno stwierdził, że człowieczeństwo jest stopniowalne. W ten sposób w jednej z kluczowych spraw przyznał rację zwolenniczkom i zwolennikom liberalizacji prawa do przerywania ciąży. Dlaczego? Zakaz aborcji, którym była de factojuż ustawa z 1993 roku, uzasadniany jest ekscentrycznym założeniem, że status moralny każdej zygoty, każdego embrionu i każdego płodu równy jest statusowi noworodka, kilkuletniego dziecka lub osoby dorosłej. Ta chwiejna przesłanka ma tak duże znaczenie dla przeciwników kobiecej autonomii, że próby jej podważenia mogą skończyć się nawet porównaniem do nazistów. Właśnie w ten sposób zareagował prezes Ordo Iuris na tekst  zatytułowany „Zakaz aborcji w Trybunale. Czy ktoś naprawdę wierzy, że embrion jest w pełni człowiekiem?”. Jerzy Kwaśniewski napisał w październiku: „A okoPress na brunatno… Jak można po koszmarze niemieckiego, nazistowskiego ludobójstwa pytać w kontekście jakiejkolwiek grupy «Czy są w pełni człowiekiem?». Wychodzi na jaw formacja intelektualna”. Co szef Ordo Iuris powiedziałby teraz Jarosławowi Kaczyńskiemu? Niestety, pewnie się nie dowiemy. Zarodek i płód oczywiście jest organizmem ludzkim; jego przynależność gatunkowa nie ulega wątpliwości. Przez większość ciąży nie ma jednak układu nerwowego rozwiniętego w takim stopniu, by mieć świadomość bądź też czuć ból. Dlatego podobnie jak ktoś, kogo mózg obumarł, nie jest „człowiekiem w całym tego słowa znaczeniu” (może dopiero nim zostać). Jarosław Kaczyński nie wskazał wprost na tę analogię, ale wynika ona z jego słów. W tej kwestii intuicja moralna prezesa PiS wydaje się zbieżna z intuicją zdecydowanej większości ludzi. Co prawda niekoniecznie zdajemy sobie sprawę z tego, jak dokładnie rozwija się układ nerwowy w czasie ciąży, ale zwykle przeczuwamy, że zrównywanie zarodków i płodów z dziećmi i dorosłymi ludźmi nie ma większego sensu. Pokazuje to eksperyment myślowy opisany w 1989 roku przez George’a J. Annasa, amerykańskiego profesora zajmującego się zdrowiem publicznym (według Annasa sam pomysł pochodzi od innego specjalisty w tej dziedzinie, Leonarda H. Glantza): „Załóżmy, że w laboratorium, w którym przechowuje się […] siedem [zamrożonych] zarodków, wybuchł pożar. W jednym rogu znajduje się dwumiesięczny noworodek, w drugim – siedem embrionów. Jeśli możecie ocalić albo zarodki, albo dziecko, z pewnością bez wahania wybierzecie dziecko”. Dodajmy, że gdyby znalazł się ktoś, kto jednak zaleca zostawienie noworodka na śmierć i uratowanie embrionów, to zapewne prawie każde z nas przy tym kimś poczułoby się dość nieswojo. 21 lipca 2020 Eksperyment ten był potem – w nieco innych postaciach – przywoływany przez Michaela Sandela, Reinharda Merkela czy Patricka S. Tomlinsona. Jest istotną częścią współczesnych debat bioetycznych nad moralnym statusem embrionów i stanowi ważny argument na rzecz odróżnienia go od statusu noworodków czy osób dorosłych. Z interpretacją tą nie zgadzają się polemiści tacy jak Gregor Damschen i Dieter Schönecker albo Robert P. George i Chistopher O. Tollefsen. Jednak proponowane przez nich alternatywne eksperymenty myślowe nie zmieniają ujawnionej tu zasadniczej intuicji moralnej, wskazującej, że życie zarodka jest mniej cenne niż życie „człowieka w całym tego słowa znaczeniu”. Intuicja ta uwidacznia się również w innych obszarach przedstawionych w tekście, który tak nie spodobał się prezesowi Ordo Iuris. Z pewnymi wyjątkami nie trwoży nas gigantyczna liczba poronień (w samej historii III RP idąca w miliony), nie dążymy do jej zmniejszenia poprzez redukcję smogu, nie zastanawiamy się nad implikacjami masowej śmierci embrionów dla chrześcijańskiej wizji miłosiernego Boga, nie chcemy też karać osób przerywających ciążę (a już na pewno nie tak, jak za zabójstwo). Dlaczego więc w sferze publicznej tak często rozbrzmiewa – i tak rzadko jest kwestionowany – kontrintuicyjny pogląd, jakoby nawet zygota była dzieckiem oraz człowiekiem w całym tych słów znaczeniu? To pytanie wymaga oddzielnego namysłu, ale można wysunąć pewne przypuszczenia. Otóż wytrwała praca środowisk katolickich i prawicowych wytworzyła w Polsce sztuczną empatię – nie do realnych zarodków i płodów, lecz do ich nierzeczywistego wyobrażenia. Ten sfałszowany wizerunek budują na przykład billboardy, które wbrew faktom prezentują embriony bądź płody jako w pełni ukształtowane dzieci (mimo że jeszcze pod koniec trzeciego miesiąca ciąży – a do tego czasu chociażby w USA wykonuje się około 90 procent aborcji – płód liczy sobie zaledwie około 6 centymetrów). Zarazem wiara w osobowy status zygot bądź embrionów służy do umacniania konserwatywnych ideologii i zmuszania innych ludzi, by żyli zgodnie z ich nakazami. Ponieważ jest to jej główna funkcja, wiara ta z reguły nie uaktywnia się w przypadkach, w których faktycznie mogłaby sprzyjać „ratowaniu dzieci nienarodzonych”, a jedynie w tych przypadkach, w których może uprawomocniać opresyjną władzę. Tego ostatniego zadania nie spełnia walka o czystsze powietrze – w obecnych warunkach prawica i Kościół rzymskokatolicki nie mogą z niej czerpać zysków politycznych. Mogą je za to czerpać z ograniczania wolności kobiet. Zresztą niechętne lub lekceważące traktowanie tych ostatnich też niewątpliwie odgrywa tu jakąś rolę – widać to choćby w nie tak rzadkim wciąż traktowaniu ciąży jako kary za seks i związaną z nim przyjemność. Zaznaczmy: nie jest to próba wejścia do głów wszystkich osób, które wierzą w pełny status moralny wszystkich zarodków i płodów. Indywidualne motywacje są zróżnicowane i mowa tu raczej o szerszych tendencjach społecznych, które współtworzą określone podejście do przerywania ciąży. Nie chodzi też o to, by od wszystkich oczekiwać stuprocentowej zgodności działań i deklaracji. Celem tego tekstu jest raczej wskazanie, że prawny zakaz aborcji opiera się na chaotycznych, niespójnych przesłankach i że wynika w dużym stopniu z pozycji politycznej Kościoła rzymskokatolickiego. Powinien więc zostać zniesiony i zastąpiony bardziej liberalnymi przepisami, które nie będą w tak arbitralny sposób ograniczać autonomii osób zachodzących w ciążę. Słuszna intuicja moralna Jarosława Kaczyńskiego może być cennym argumentem w tej sprawie. Władza, Prawa człowieka, Kobiety, Jarosław Kaczyński, aborcja
280^PiS chce elektrowni atomowej: rząd planuje uruchomienie reaktora jądrowego już za 12 lat^Robert Jurszo^7 lutego 2021^https://oko.press/pis-chce-elektrowni-atomowej/^Mimo sprzeciwu Solidarnej Polski rząd przyjął Politykę Energetyczną Polski do 2040 roku. Jej elementem jest uruchomienie reaktora jądrowego w 2033 roku. Pomysł dzieli ekspertów We wtorek 2 lutego 2021 rząd przyjął uchwałę ws. Polityki Energetycznej Polski do 2040 roku (PEP 2040). Przeciwni byli jedynie ministrowie Solidarnej Polski Zbigniewa Ziobry. Koalicjant PiS uznaje, że przyjęcie PEP 2040 odbędzie się ze szkodą dla Polski i traktuje program jako uleganie „klimatycznemu dyktatowi UE”. Opracowanie opiera politykę energetyczną Polski na trzech filarach: Znajdujemy w nim również wielokrotnie zapowiadane plany uruchomienia w 2033 roku elektrowni jądrowej w Polsce. Pierwszy blok ma mieć moc 1-1,6 GW, a kolejne mają być uruchamiane co 2-3 lata. Całość budowy ma zakończyć się w 2043. Portal „Business Insider”, który dotarł do całego dokumentu PEP 2040, napisał, że rozważa się trzy lokalizacje elektrowni jądrowej: okolice Lubiatowa-Kopalina lub Żarnowiec na Pomorzu, okolice elektrowni Pątnów w Wielkopolsce i okolice Bełchatowa w woj. łódzkim. O rządowy pomysł uzupełnienia polskiego miksu energetycznego atomem zapytaliśmy ekspertów – dr. hab. Zbigniewa Karaczuna z SGGW, eksperta Koalicji Klimatycznej, oraz dr. inż. Pawła Gajdę z Katedry Zrównoważonego Rozwoju Energetycznego AGH w Krakowie. 1 stycznia 2021 PEP 2040 w części poświęconej budowie elektrowni atomowej nie zawiera szczegółowych informacji, w jakiej technologii miałyby powstać reaktory. Czytamy jedynie, że „elektrownie jądrowe zapewniają stabilność wytwarzania energii przy zerowej emisji zanieczyszczeń powietrza”. „Owszem, energia jądrowa jest lepsza niż ta produkowana z węgla czy z gazu, bo jest niemal bezemisyjna. Ale pomimo tej zalety jest to obecnie najdroższy rodzaj energii. Budowa elektrowni jądrowej w Polsce zwiększy ceny energii, które już i tak należą do jednych z najwyższych w Europie” – mówi  dr hab. Zbigniew Karaczun. Naukowiec tłumaczy, że wynika to zarówno z kosztów zabezpieczenia przed katastrofą, która w przypadku takich elektrowni może mieć straszliwe skutki, jak i kosztów zagospodarowywania odpadów. Dodatkowym kosztem dla Polski będzie dostosowanie istniejącego systemu energetycznego do energii pochodzącej z tego źródła. Karaczun sugeruje inny kierunek rozwoju energetyki w kraju. „W polskich warunkach powinniśmy raczej myśleć o rozbudowie energetyki obywatelskiej, np. domowej fotowoltaiki, a także energetyki wiatrowej na morzu. Jednocześnie jako paliwo przejściowe należy traktować gaz, póki nie da się polskiej energetyki całkowicie oprzeć na odnawialnych źródłach energii” – przekonuje. 12 listopada 2017 Inaczej na sprawę patrzy dr inż. Paweł Gajda. Jego zdaniem włączenie atomu do polskiego miksu energetycznego to dobry pomysł, ponieważ dążymy do systemu niskoemisyjnego, a takim źródeł jest właśnie atom. Przy czym Gajda wyraźnie zaznacza, że wysoce pożądany jest również rozwój odnawialnych źródeł energii (OZE), dokładnie z tego samego powodu. „Trzeba jednak pamiętać, że w Polsce wchodzą w grę przede wszystkim turbiny wiatrowe i fotowoltaika, które są niestabilne, bo zależne od pogody” – mówi naukowiec. Gajda podkreśla, że system energetyczny oparty na OZE musi być wspierany przez inne technologie. Może to być gaz ziemny, ten jest jednak technologią emisyjną. Alternatywą dla niego są technologie umożliwiające magazynowanie energii, którą można wykorzystać, gdy nie wieje wiatr i nie świeci słońce. Problem w tym, że są na dość wczesnym etapie rozwoju i nie można przewidzieć, czy i kiedy będzie możliwa ich budowa na odpowiednią skalę. A na dodatek wymagałoby to instalacji dodatkowych, znacznych mocy OZE. „To wszystko oznacza, że scenariusz 100 proc. OZE jest, póki co, obarczony bardzo dużym ryzykiem co do jego praktycznej wykonalności. I tutaj pojawia się energia jądrowa, która pozwala dekarbonizować system energetyczny bez konieczności wprowadzania rewolucyjnych zmian w sposobie jego działania” – przekonuje dr inż. Gajda. 18 listopada 2017 Naukowiec nie zgadza się też z poglądem, że energia z atomu jest najdroższa i zwiększy ceny energii w Polsce. „Takie postawienie sprawy jest po prostu nieuprawnione. Oczywiście można znaleźć opracowania, według których atom jest drogi, ale nawet jeśli popatrzymy na opracowania porównujące Levelized Cost of Electricity [uśredniony koszt energii elektrycznej – red.], takie jak raporty US EIA czy firmy Lazard, które z uwagi na swoją naturę są niekorzystne dla inwestycji długoterminowych, okazuje się, że nie jest to źródło najdroższe. W pierwszym przypadku znacznie droższe okazują się morskie farmy wiatrowe, w tym drugim droższe od atomu są indywidualne instalacje fotowoltaiczne czy szczytowe elektrownie gazowe” – mówi dr inż. Gajda. Zaznacza przy tym, że różne opracowania podają bardzo duże rozbieżności cen energii z tych samych źródeł. Rozbieżności pojawiają się też w ramach jednego opracowania. „Prawdą jest, że nie będziemy finalnie wiedzieli, ile będzie nas kosztować budowa elektrowni jądrowej, póki jej nie zbudujemy, ale taki już jest urok dużych inwestycji. Patrząc na przewidywane ceny energii z realizowanych dziś na świecie inwestycji jądrowych, można znaleźć zarówno przykłady kiedy ta energia będzie droga, jak i tania” – dodaje. 31 stycznia 2021 Podkreśla, że próbując zestawiać ze sobą ceny energii z różnych źródeł, należy również pamiętać o charakterystyce ich pracy. Bo, nieco upraszczając, cena energii z atomu jest ceną energii dostępnej wtedy, kiedy jest ona potrzebna. Natomiast w przypadku OZE jest to cena energii dostarczanej w czasie dogodnym dla źródła. I to fundamentalna różnica. „Zastanawiając się nad możliwością wykorzystania atomu w miksie energetycznym państwa, powinniśmy raczej stawiać pytanie o to, jaka będzie finalna cena energii w systemie, czyli nie z poszczególnych źródeł, ale z całego miksu, z uwzględnieniem źródeł rezerwowych lub magazynowania” – przekonuje dr inż. Gajda. Naukowiec nie podziela też obawy, że atom będzie wymagał dużych zmian w funkcjonowaniu systemu przesyłowego energii. Jego zdaniem jest dokładnie odwrotnie: energetyka jądrowa wymaga najmniejszej ingerencji w istniejący system. „Oczywiście każde nowe źródło wytwórcze wymaga jego integracji z siecią. Ale zróbmy proste porównanie: chcemy podłączyć do sieci elektrownię jądrową i morską farmę wiatrową. Farmy wiatrowe mają współczynnik wykorzystania mocy rzędu 40-kilku procent, atom – około 90 proc. A to znaczy, że jeśli chcemy, by nasz farma wyprodukowała nam tyle samo energii w ciągu roku, musi mieć nawet dwukrotnie większą moc. To z kolei oznacza, że musimy do niej poprowadzić linię przesyłową, która jest w stanie przesłać dwa razy tyle energii. A to tylko sam przesył, bez kwestii rezerwowania mocy w systemie na czas, kiedy farma wiatrowa energii nie produkuje” – argumentuje dr inż. Gajda. 26 stycznia 2021 W PEP 2040 znajdujemy również zapowiedź redukcji emisji gazów cieplarnianych o ok. 30 proc. w stosunku do 1990 roku. Czy to dużo? „Nie, to za mało” – odpowiada dr hab. Zbigniew Karaczun. I przypomina, że w grudniu 2020 premier Mateusz Morawiecki zgodził się na podwyższenie ambicji klimatycznych UE – emisje gazów cieplarnianych mają zostać zmniejszone o 55 proc., licząc od 1990 roku. I my, jako państwo, również musimy taki wysiłek podjąć. „W innym przypadku państwowe spółki energetyczne będą musiały płacić krocie za możliwość emitowania gazów cieplarnianych. Obecnie emisja 1 tony CO2 w ramach systemu handlu uprawnieniami do emisji kosztuje ok. 30 euro, ale w 2030 będzie to nawet 70 euro. To będzie skrajnie nieopłacalne” – dodaje. Karaczun krytycznie ocenia PEP 2040. Jego zdaniem autorzy nie doceniają skali problemów i wyzwań, jakie stoją przed Polską. I nie chodzi tylko o to, że w 2050 roku musimy osiągnąć neutralność klimatyczną, a więc pochłaniać tyle CO2, ile wyemitujemy, co jakoś umyka autorom. „Chodzi mi przede wszystkim o to, że całość PEP 2040 oparta jest o bardzo archaiczny sposób myślenia o energetyce, który zakłada, że jej rolą jest produkowanie coraz większej ilości energii, by zaspokajać coraz bardziej rosnące potrzeby. Takie myślenie opiera się na fałszywym przekonaniu, że cały system przyrody, jaki nas otacza, jest w stanie znieść naszą narastającą presję na ekosystemy” – wyjaśnia naukowiec. 25 stycznia 2021 Dr inż. Gajda również uznaje cel redukcji emisji gazów cieplarnianych o ok. 30 proc. w stosunku do 1990 roku za mało ambitny. Jednak nie ocenia całej PEP 2040 tak krytycznie, zastrzegając jednak, że na razie mamy tylko streszczenie i by wyrobić sobie głębszą opinie, trzeba poczekać na dokument. „Na podstawie tego, co możemy przeczytać, mogę powiedzieć, że wiele ogólnych kierunków jest słusznych. Jednak martwi mnie, że pisze się tam o morskiej energetyce wiatrowej, ale nie wspomina o lądowej” – mówi naukowiec. Zdaniem dr. inż. Gajdy, to właśnie rozwój energetyki wiatrowej na lądzie mógłby pomóc w redukcji emisji gazów cieplarnianych o więcej niż tylko 30 proc. 11 grudnia 2020 Poza redukcją emisji gazów cieplarnianych i budową elektrowni atomowej innymi istotnymi elementami PEP 2040 są m.in. rozwój energetyki wiatrowej na Bałtyku do ok. 11 GW i zwiększenie mocy fotowoltaiki do ok. 10-16 GW do 2040 roku. Węgiel ma zostać w energetyce, choć do 2040 ma zniknąć z ogrzewania gospodarstw domowych Jako zachowawczą i nieadekwatną do obecnych wyzwań PEP 2040 uznał Greenpeace Polska. „Analizy eksperckie dotyczące koniecznego tempa redukcji emisji, by zachować szansę na osiągnięcie celów porozumienia paryskiego i zatrzymania wzrostu średniej globalnej temperatury na poziomie 1,5 stopnia Celsjusza wskazują, że cała Unia Europejska, w tym Polska, powinna odejść od spalania węgla do 2030 roku. […] Tymczasem opublikowana dziś Polityka PEP 2040 zakłada utrzymanie węgla w miksie energetycznym również po 2040 roku” – czytamy w stanowisku organizacji. Ekologia, elektrownia atomowa energetyka węglowa energetyka wiatrowa transformacja energetyczna
281^Polacy z zapałem tną drzewa „dla bezpieczeństwa”. A to brak drzew jest groźny^Wojciech Kość^6 lutego 2021^https://oko.press/wycinka-drzew/^"600 starych drzew przy drodze do parku narodowego ""Ujście Warty"", 200-letni dąb ""Karlik"" w Gogolinie, 100-letnie dęby przy kościele w Bielsku Podlaskim. To ofiary polityki ""zero ryzyka"". Taniej i krótkowzrocznej Już niedługo entuzjaści polskiej przyrody będą mieli okazję bezpiecznie – i bez szczególnego zwracania uwagi na przepisy – dojechać do jednej z najciekawszych ostoi bioróżnorodności w kraju. Prowadząca do Parku Narodowego “Ujście Warty” droga krajowa nr 22 między Słońskiem a Kostrzynem nad Odrą w województwie lubuskim zostanie bowiem ogołocona z blisko 600 drzew posadzonych tam na początku XX wieku. Powodem wycinki są niepokojące – zdaniem policji – statystyki wypadków na drodze. W latach 2018-2020 doszło na niej do 10 (słownie: dziesięciu) wypadków, w których zginęły dwie osoby, a 13 zostało rannych. By rozwiązać problem, lubuska policja poprosiła wojewódzki oddział Generalnej Dyrekcji Dróg Krajowych i Autostrad o wycinkę. Jak donoszą lokalne media, wycinka jest przesądzona mimo negatywnych opinii ekspertów ochrony przyrody i organizacji pozarządowych, wskazujących na inne, mniej inwazyjne sposoby poskromienia szarżujących kierowców, chociażby przez zainstalowanie odcinkowego pomiaru prędkości. Bo to nie drzewa tylko nieprzepisowa jest główną przyczyną wypadków na lubuskiej drodze. Sprawa drogi krajowej nr 22 to tylko jeden z setek przykładów wycinki drzew z powodu – rzekomej, twierdzą specjaliści – kolizji z inwestycjami bądź zagrożenia ludzi. Tymczasem drzewa i szerzej tereny zielone w miastach i towarzyszące infrastrukturze są nam niezbędne, by łagodzić skutki zmian klimatu, odczuwalne tu i teraz w naszym kraju. 9 lipca 2019 Wzrost temperatury Ziemi na skutek emisji gazów cieplarnianych – głównie dwutlenku węgla – to fakt. Fizyka, fizyka atmosfery i klimatologia od XVIII wieku doskonalą narzędzia badawcze i teorie wyjaśniające dlaczego – w uproszczeniu – coraz grubsza otulina z CO2 wokół naszej planety stopniowo ją podgrzewa. Efekty? Susze, gwałtowne zjawiska pogodowe, fale upałów, zanikające zimy, zamieranie ekosystemów kształtowanych przez tysiące lat, problemy z produkcją żywności. “Drzewa łagodzą skutki zmian klimatycznych przez obniżenie temperatury w miastach. Są – co prawda mocno nadwątloną – ale jednak ostoją bioróżnorodności. Często jedynym bardziej złożonym miejskim ekosystemem. Pozytywnie wpływają na samopoczucie ludzi” – mówi Andrzej Gąsiorowski, prawnik i prezes fundacji Fota4Climate, zajmującej się ochroną przyrody i propagowaniem energii jądrowej. Niestety, zbyt często – uważa Gąsiorowski, a wraz z nim rzesza przyrodników i aktywistów na rzecz ochrony przyrody – biznes i lokalne władze przedkładają tanie, ale krótkowzroczne rozwiązania, czyli wycinkę, nad tylko pozornie trudno mierzalny dobroczynny wpływ drzew na nasze zdrowie i życie. 7 listopada 2019 Przykłady można mnożyć. Pewnego poranka pod koniec grudnia zeszłego 2020 roku mieszkańcy Katowic obudzili się mieście uboższym o kilka 100-letnich kasztanowców. Firma deweloperska Activ Investment wycięła je pod osłoną nocy. Gdy sprawa w oczywisty sposób wyszła na jaw, deweloper próbował bronić się, że „w czasie prac ziemnych uszkodzeniu uległy systemy korzeniowe drzew” i po prostu nie było innego wyjścia, niż ich usunięcie. W przeciwnym razie, napisała firma w oświadczeniu na swoim profilu na Facebooku – notabene wyśmianym przez przytłaczającą większość komentujących – niestabilne drzewa mogły zagrozić życiu i mieniu. “To nie drzewa i systemy korzeniowe »ulegają uszkodzeniu«, a niszczą je firmy i decyzje władz lokalnych” – mówi Marzena Suchocka, dendrolożka z Wydziału Ogrodnictwa, Biotechnologii i Architektury Krajobrazu Szkoły Głównej Gospodarstwa Wiejskiego w Warszawie. Drobna próbka innych kontrowersyjnych spraw z ostatnich kilkunastu miesięcy zebrana głównie z lokalnych mediów: Drzewa w polskich miastach wycinane są z dwóch głównych powodów – ze względu na bezpieczeństwo oraz w razie kolizji z inwestycjami. W pierwszym przypadku, twierdzi Suchocka, trudno dziwić się urzędnikom, dla których każde osłabione drzewo czy liście na chodniku to potencjalna sprawa sądowa. „Przyczyną wycinek jest przede wszystkim fatalne orzecznictwo. Każde drzewo w mieście to potencjalny proces z powództwa cywilnego przeciwko urzędnikom, którzy niewiele mogą w sprawach, których nie da się przewidzieć ani zapobiec” – mówi dendrolożka Suchocka. „Chyba, że po prostu wytnie się drzewa” – dodaje. 5 stycznia 2021 Drzewa rzeczywiście mogą być groźne. W warszawskim Sądzie Rejonowym dla Pragi-Północ trwa proces urzędników Zarządu Zieleni Miejskiej, którym prokuratura zarzuca nieumyślnie niedopełnienie obowiązków i stworzenie stanu niebezpieczeństwa dla osób odwiedzających Park Praski. Chodzi o głośną sprawę z 2018 roku, gdy na matkę z sześciomiesięczną dziewczynką spadł konar drzewa zaatakowanego przez pasożytniczego grzyba. Dziecko zginęło, a kobieta doznała ciężkich obrażeń. Jednak w szerszej perspektywie „zagrożenie ze strony drzew jest niewielkie przy zagrożeniach spowodowanych ich brakiem. Im więcej wycinamy drzew, tym więcej problemów i zgonów mamy z powodu ich braku, bo nie oczyszczają powietrza i nie obniżają temperatury w mieście” – mówi Suchocka. Według Gąsiorowskiego ryzyko ze strony drzew wyeliminować jest względnie łatwo i tanio, stąd zmasowane wycinki w miastach. “Najważniejszym w mojej opinii czynnikiem wycinek jest prowadzenie wszelkiej polityki wg zasad zero risk society, czyli dążenia do eliminacji wszelkich, nawet znikomych, ryzyk z otoczenia” – mówi prezes Fota4Climate. “Usunięcie drzew daje poczucie bezpieczeństwa przy względnie małym koszcie. Pozbywamy się w ten sposób nie tylko drzew, ale zapewniamy sobie doraźny spokój przez poczucie sprawowania kontroli nad otoczeniem. Problem w tym, że nasz lęk w dłuższej perspektywie tylko się zwiększa” – dodaje Gąsiorowski. “Wycinka drzew przy okazji inwestycji czy »rewitalizacji« daje widoczny efekt przy niewielkich kosztach, zwłaszcza gdy porównamy je do ewentualnego przesadzania drzew, omijania ich itp. Najprościej jest wyciąć drzewa i zbudować np. drogę dla rowerów – zmiana jest widoczna niemal natychmiast” – mówi Gąsiorowski. Prawnik prowadzi bloga pod tytułem „Dlaczego ludzie wycinają drzewa” i jest zwolennikiem całkowitego zakazu wycinki drzew. Wpływ drzew – zwłaszcza dużych – na otoczenia określa się mianem usług ekosystemowych. Oprócz cienia i oczyszczania powietrza, które w naszym kraju jest jednym z najbardziej zanieczyszczonych na świecie, drzewa między innymi wzbogacają powietrze i glebę w wilgoć, chronią przed wiatrem, ograniczają hałas, dają korzyści biznesowe – np. wzrost sprzedaży w dzielnicach handlowych i mieszkaniowych, w których rosną drzewa – i korzystnie wpływają na estetykę przestrzeni miejskiej. Taką listę przedstawili władzom Rzeszowa naukowcy z Ośrodka Ekonomii Ekologicznej przy Uniwersytecie Warszawskim. Usługi systemowe mają konkretną, najczęściej wielomilionową wartość. „Np. 9 mln warszawskich drzew oczyszcza powietrze w usłudze wartej 174 mln zł rocznie. A to tylko jedna z usług ekosystemowych” – mówi Suchocka. To jeden z szacunków z raportu, jaki wraz z zespołem przygotowała ekspertka dla warszawskiego ratusza. Raport ma być opublikowany wkrótce. 24 grudnia 2020 Kolizje drzew z inwestycjami też da się wyeliminować. “Nowoczesne metody takie jak podwieszane chodniki czy systemy antykompresyjne likwidują praktycznie wszystkie kolizje między infrastrukturą, a drzewami” – mówi Suchocka. Chodnik podwieszany (inaczej: rampowy), to po prostu chodnik na podpórkach, nie obciążający systemów korzeniowych drzew. Podobną ochronną funkcję pełnią systemy antykompresyjne, czyli nawierzchnie pozwalające na rozwój systemów korzeniowych bez kolizji i zagrożenia dla infrastruktury podziemnej oraz umożliwiające podlewanie drzew. Na szczęście wydaje się, że znaczenie środowiska przyrodniczego w miastach powoli przebija się do świadomości władz. ”Coraz więcej miast opracowuje wytyczne dotyczące postępowania z zielenią. Bielsko-Biała, Dąbrowa Górnicza, Białystok, Płock to tylko niektóre” – mówi Suchocka. W dobie nasilającego się kryzysu klimatycznego należy iść nawet dalej, uważa Gąsiorowski. “Półśrodki już nie wystarczą. Należy uznać przyrodę za coś w rodzaju »infrastruktury krytycznej« i zredefiniować cały proces naszego zarządzania ryzykiem i procesami społecznymi tak, żeby nauczyć się akceptować małe ryzyka i ewentualnie niwelować je innymi, nieszkodzącymi nam wszystkim metodami. Na pewno nie przez bezpardonową wycinkę drzew, od których zależy los nas wszystkich” – mówi Gąsiorowski. Ekologia, drzewa wycinka"
282^Związkowcy z MSZ ocenili ustawę o służbie zagranicznej autorstwa PiS. Są przeciw^Maria Pankowska^5 lutego 2021^https://oko.press/zwiazkowcy-z-msz-ocenili-ustawe-o-sluzbie-zagranicznej-autorstwa-pis-sa-przeciw/^"W opinii, do której dotarło , MSZ-owska „Solidarność"" pokazuje, że przepychana przez PiS ustawa o służbie zagranicznej zawiera rozwiązania niespójne, błędne i dysfunkcjonalne. To poważne zagrożenie dla praw pracowniczych osób zatrudnionych w resorcie W  opisywaliśmy już najbardziej destrukcyjne założenia „ustrojowej rewolucji” szykowanej w Ministerstwie Spraw Zagranicznych przez rząd PiS. Sejm, głosami rządzącej większości, uchwalił ją w ekspresowym tempie na posiedzeniu 21 stycznia 2021. 2 lutego senacka Komisja Spraw Zagranicznych rekomendowała jego odrzucenie. Ale sprzeciw Senatu, w którym większość ma opozycja, będzie dla PiS łatwe do obalenia w Sejmie. Jak piszą związkowcy z NSZZ „Solidarność” Pracowników Służby Zagranicznej RP w opinii z 26 stycznia 2021 roku: „nowa Ustawa o służbie zagranicznej powinna odpowiadać zarówno na wyzwania, stojące przed współczesną polską służbą dyplomatyczną, jak też na potrzeby i obawy zatrudnionych w MSZ. […] Przedłożony projekt Ustawy nie odpowiada powyższym wymaganiom”. 15 stycznia 2021 „Solidarność” powołuje się przy tym na ankietę przeprowadzoną anonimowo wśród pracowników resortu między grudniem 2020 a styczniem 2021. Wynika z niej, że aż 2/3 z nich rozważa zmianę pracy. Powody? Zła atmosfera, dyskryminacja, brak szacunku przełożonych i niesatysfakcjonujące pensje. Najbardziej sfrustrowani są pracownicy z krótkim stażem. Przyszłość polskiej służby zagranicznej stoi pod znakiem zapytania. Związkowcy przypominają, że poprzednia ustawa o służbie zagranicznej została uchwalona w 2001 roku przy poparciu całego Sejmu. Wszystkie ugrupowania zgodziły się wtedy, że służba ta powinna być apolityczna i zawodowa, a ścieżka kariery jasna. „Solidarność” podkreśla, że problemy MSZ brały się nie ze złego prawa, a z obchodzenia przepisów. Dlatego przyznaje, że konieczne są zmiany, by zaradzić największym bolączkom resortu: Problem w tym, że zaproponowane przez PiS rozwiązania wręcz pogorszą sytuację w resorcie. Związkowcy wskazują na problemy, o których pisaliśmy w , np. niewłaściwą diagnozę MSZ jako instytucji hermetycznej, upolitycznienie zawodu ambasadora, kierowanie na placówki osób bez doświadczenia w dyplomacji, przymusowe zwalnianie osób powyżej 65. roku życia czy stworzenie instytucji Szefa Służby Zagranicznej. „Solidarność” krytykuje nawet zachwalane przez ministra Raua udostępnienie archiwów MSZ i przekazanie ich do dyspozycji IPN. Wskazuje, że jest to niezgodne z ustawami o narodowym zasobie archiwalnym i archiwach, ochronie informacji niejawnych oraz o IPN. Z uznaniem związkowców spotkało się właściwie tylko jedno rozwiązanie: rozszerzenie katalogu zabezpieczeń socjalnych dla dyplomatów na placówkach (art. 53 ust. 1 pkt 7 projektu), np. pokrycie opłat za przedszkole czy wprowadzenie dodatków na utrzymanie współmałżonka i dzieci. Wielu elementów nadal brakuje. W większości projekt stanowi jednak poważne zagrożenie dla praw pracowniczych. W art. 52 ust. 2 autorzy zapowiadają, że kierownictwo resortu będzie odwoływać dyplomatów z placówek zagranicznych w sytuacji, gdy będą nieobecni w pracy dłużej niż trzy miesiące w ciągu każdego półrocza od objęcia obowiązków. Zawodowi dyplomaci w takim przypadku będą przenoszeni do pracy w centrali. Inni pracownicy zagraniczni po prostu zwalniani. MSZ-owska „Solidarność” widzi tu dyskryminację ze względu na płeć, bo przepis uderzy przede wszystkim w kobiety, które chciałyby łączyć macierzyństwo z karierą zawodową. Odwoływanie z placówek osób na urlopie macierzyńskim, rodzicielskim czy ojcowskim według związku jest sprzeczne z art. 18 Konstytucji („macierzyństwo i rodzicielstwo znajdują się pod ochroną i opieką Rzeczypospolitej Polskiej”) i z art. 51 Kodeksu pracy. Przepis ten nie przewiduje zarazem rozwiązań dla par zatrudnionych na tej samej placówce. Co np. ma zrobić małżeństwo, gdy mąż lub żona zostanie przeniesiona do Warszawy albo zwolniona? Na tym nie koniec. Związkowcy wskazują, że ustawa nakłada na zawodowych dyplomatów „wiele obowiązków i ograniczeń, których zakres pozostaje w sprzeczności z normami prawa pracy”: „Solidarność” pisze, że proponowana ustawa wyróżnia cztery kategorie pracowników służby zagranicznej, spośród których jedna – ambasadorowie – ma zyskać szczególne przywileje. Autorzy tłumaczą, że ambasadorowie, czyli „pełnomocni przedstawiciele RP w innym państwie lub przy organizacji międzynarodowej” mają pochodzić z nadania politycznego i, tak jak ministrowie, reprezentować w MSZ „czynnik polityczny”, oddzielny od dyplomatów zawodowych. 21 stycznia 2021 Projekt nie precyzuje jednak co stanie się w przypadku, gdy na stanowisko ambasadora będą delegowani zawodowi dyplomaci. „Czy objęcie politycznego, z definicji Ustawy, stanowiska pełnomocnego przedstawiciela Polski […] oznacza utratę statusu dyplomaty zawodowego? I czy po zakończeniu misji ambasadora odzyskują oni »apolityczność« i otrzymają oni prawo powrotu do korpusu dyplomatów zawodowych? Czy też w każdym przypadku kariera zawodowego dyplomaty będzie zależała od uznaniowej decyzji Ministra lub Szefa Służby Zagranicznej?” – niepokoją się związkowcy. W zamyśle projektodawców ambasador ma zostać także zwolniony z odpowiedzialności za kierowanie placówką zagraniczną. Zamiast niego, decydować i odpowiadać za wszystko ma jego zastępca. „Solidarność” widzi tu naruszenie ustawy o finansach publicznych, kodeksu pracy i ustawy o ochronie informacji niejawnych. „Przyjęcie tak brzmiących regulacji niesie realne ryzyko rozproszenia odpowiedzialności, sporów kompetencyjnych, co będzie miało dezorganizujący wpływ na funkcjonowanie służby zagranicznej” – czytamy w opinii. Projektowany art. 50 ust. 3 przewiduje, że premier na nowo określi mnożniki wynagrodzenia zasadniczego członków służby zagranicznej. Zdaniem związkowców może to skutkować obniżeniem wynagrodzeń, na których wysokość narzekają dziś dyplomaci. Zwłaszcza, że projekt nie wiąże wysokości pensji ze stopniem dyplomatycznym danego pracownika. „Solidarności” widzi w tym „jakościową, i niekorzystną, zmianę w porównaniu z dotychczas obowiązującym prawem”. W projekcie zapisano także podniesienie dodatku służby zagranicznej – dodatkowych pieniędzy dla posiadaczy stopni dyplomatycznych – do 40 proc. wynagrodzenia zasadniczego. Autorzy ustawy mimo to twierdzą, że ich projekt nie obciąży polskiego budżetu. Związkowcy uważają, że tym samym, aby sfinansować wyższe dodatki, MSZ będzie musiało szukać oszczędności kosztem podstawowych wynagrodzeń pracowników. Jedną ze zmian ma być także likwidacja stopnia dyplomatycznego ambasadora tytularnego (art. 88) – zamiast niego najwyższym stopniem ma być minister pełnomocny. Autorzy nowej ustawy chcieliby, aby ambasadorem tytułować jedynie urzędujących kierowników placówek zagranicznych. Związkowcy podkreślają, że Konwencja Wiedeńska o stosunkach dyplomatycznych, na którą powołuje się rząd, wcale nie reguluje tej kwestii w proponowany sposób. A zmiana sprowadzi się do faktycznego obniżenia stopnia dyplomatycznego części wieloletnich pracowników MSZ. „Przepisy artykułów 50. i 88. wydają się być sprzeczne z art.2. Konstytucji RP, naruszając konstytucyjne zasady – ochrony praw słusznie nabytych oraz lex retro non agit” – pisze „Solidarność”. 25 stycznia 2021 W artykule 16 ust. 2 pkt 5 autorzy projektu zakazują dyplomatom zawodowym pełnienia funkcji w związkach zawodowych. Związkowcy wskazują, że jest to pogwałcenie przepisów polskiej Konstytucji (art. 12 i 59), Konwencji nr 151 Międzynarodowej Organizacji Pracy oraz Europejskiej Karty Społecznej. Z art. 5 Konwencji MOP, którą Polska ratyfikowała w 1982 roku, wynika, że krajowe ograniczenia działalności związkowej mogą dotyczyć jedynie policji oraz sił zbrojnych. Polskie prawo przewiduje możliwość pełnienia funkcji związkowej nawet dla policjantów (poza tymi na stanowiskach kierowniczych). Podobne regulacje dotyczą wysokich urzędników służby cywilnej. „Tymczasem projekt Ustawy o służbie zagranicznej obejmuje zakazem pełnienia funkcji związkowych na wszystkich, niezależnie od stopnia i stanowiska, członków korpusu dyplomatów zawodowych” – pisze MSZ-owska „Solidarność”. Zdaniem związkowców po przyjęciu nowej ustawy dyplomaci zawodowi zostaną pozbawieni reprezentacji i ochrony związkowej. „Wejście ustawy w życie będzie równoznaczne albo z rozwiązaniem zakładowej organizacji związkowej, albo z wyłonieniem Komisji Zakładowej, która będzie odzwierciedlać interesy i opinie niewielkiej grupy pracowników MSZ” – czytamy w opinii. Zdaniem MSZ-owskiej „Solidarności” w Komisji Zakładowej powinni zaleźć się dyplomacji „dorównujący przedstawicielom pracodawcy wiedzą o specyfice służby zagranicznej, stopniem dyplomatycznym i doświadczeniem zawodowym”. Obecnie szefem Komisji Zakładowej jest właśnie zawodowy dyplomata – ambasador Zdzisław Raczyński. 22 stycznia 2021 Władze „Solidarności” MSZ zwracają też uwagę na wadliwy tryb przygotowania ustawy. Jak pisaliśmy w  projekt nie był konsultowany ani publicznie, ani w kręgach rządowych. Z pism ministra rozwoju Jarosława Gowina i ministra ds. europejskich Konrada Szymańskiego wynika, że ujrzeli dokument na kilka godzin przed głosowaniem w Radzie Ministrów. Rząd nie uwzględnił krytycznych opinii własnych ministrów. Nie skonsultował też ustawy ze związkami zawodowymi – ani na etapie przygotowań, ani nie przekazał im gotowego projektu. Tymczasem zgodnie z art. 19 ust. 2 ustawy o związkach zawodowych „organy władzy i administracji państwowej kierują założenia albo projekty aktów prawnych do odpowiednich władz statutowych związku, przewidując termin przedstawienia opinii, nie krótszy jednak niż 30 dni”. Związkowcy podkreślają, że termin ten nie został zachowany, co stanowiło naruszenie prawa. A także negatywnie wpłynęło na jakość proponowanej przez rząd ustawy. „Prace nad projektem Ustawy o służbie zagranicznej były prowadzone potajemnie, bez zasięgania opinii związków zawodowych, praktyków dyplomacji, pracowników MSZ, a na stronicach Rządowego Centrum Legislacji projekt ustawy został umieszczony w dniu przekazania projektu do Sejmu” – piszą władze MSZ-owskiej „Solidarności”. Władza, Świat, Zbigniew Rau, Ministerstwo Spraw Zagranicznych, NSZZ „Solidarność” prawa pracownicze"
283^Platforma Obywatelska, czyli dwie kotwice na skrzydłach. Czy takie ptaszysko jeszcze gdzieś poleci?^Michał Danielewski^5 lutego 2021^https://oko.press/platforma-obywatelska-czyli-dwie-kotwice-na-skrzydlach/^Partia opozycyjna z najwyższym poparciem, najsilniejszymi strukturami i największymi zasobami finansowymi w pośpiechu szuka dla siebie miejsca na scenie politycznej i pomysłu na nowe otwarcie. Dylemat: jak pogodzić odmienne poglądy partyjnego aparatu i własnych wyborców „Czas na zmiany!” – takie hasło pojawiło się w czwartek 4 lutego 2021 na oficjalnym koncie Platformy Obywatelskiej. „Sprawa jest poważna, nie lekceważę jej!” – napisał w odpowiedzi szef PO Borys Budka, co miało być żartobliwym nawiązaniem do reakcji ówczesnego premiera i szefa Platformy Donalda Tuska na aferę podsłuchową. To podgrzewanie emocji przed zaplanowanym na sobotę 6 lutego wydarzeniem, podczas którego – jak pisał w „Rzeczpospolitej” Michał Kolanko – PO „zamierza przedstawić nowy plan polityczny dla opozycji i nową inicjatywę”. Głównym wyzwaniem dla PO to jednoznaczne stanowisko w sprawie praw kobiet, w tym prawa do aborcji. Bo dotychczas z szeregów Platformy słychać kociokwik. Stworzono specjalny kobiecy zespół, który ma wypracować odpowiednie rozwiązania, szkopuł w tym, że zakres jego rozważań jest bardzo szeroki: od zakazu aborcji z wyjątkami do aborcji dozwolonej, jeśli kobieta podejmie taką decyzję. Do tego partyjni konserwatyści szantażują w mediach własne ugrupowanie: „Jeśli moja partia powiedziałaby, że aborcja na życzenie jest ok, to mnie w takiej partii nie będzie” – stwierdził w RMF FM poseł Ireneusz Raś, kiedyś organizujący partyjne modlitewne dni skupienia. Raś opowiedział się również przeciwko „paramałżeńskim” związkom partnerskim. Według niego podobne zdanie ma kilkudziesięciu parlamentarzystów PO. Szefowa „zespołu aborcyjnego” Małgorzata Kidawa-Błońska 4 lutego w TVN24 stwierdziła natomiast, że skrzydeł partyjnych się nie boi: „Platforma nie wyrzuca ani konserwatywnej, ani lewicowej kotwicy, bo naszą siłą jest różnorodność. W sytuacjach, kiedy trzeba podejmować decyzje trudne, które dotyczą spraw światopoglądowych, te kotwice dają nam poczucie, że rozmawiamy ze sobą i wypracowujemy stanowisko”. Pytanie, czy ptaszysko złożone z dwóch kotwic rozpiętych na skrzydłach jest jeszcze w stanie wznieść się w górę. Za chwilę pokażemy, że największe dwa problemy PO to: Wizerunek Platformy Obywatelskiej jako partii środka i zdrowego rozsądku zaczyna trzeszczeć, gdy spór polityczny przenosi się na mniej oczywiste pola. W 2015 roku takim tematem było zaproponowane przez PiS świadczenie 500 plus, dziś – prawo kobiet do aborcji. Gdy sześć lat temu Prawo i Sprawiedliwość zaproponowało Polakom co miesiąc 500 zł na dziecko, Platforma zareagowała automatycznie: Ten brak wyczucia nastrojów wyborców i język, który z kiedyś nowoczesnego w oka mgnieniu stał się archaiczny, to między innymi przyczyny utraty władzy przez PO. Partia jeszcze długo po wyborach w 2015 roku nie potrafiła zaakceptować, że 500 plus stało się stałym elementem politycznego krajobrazu, ale w końcu elastyczność i poddanie się woli wyborców zwyciężyło z wolnorynkową ortodoksją aparatu partyjnego. Kiedy dziś spojrzymy na poglądy zwolenników Koalicji Obywatelskiej, której Platforma jest najważniejszą częścią, zobaczymy, że ich nastawienie do 500 plus jest bardziej pozytywne niż wyborców Lewicy. Gdy w kwietniu 2020 roku Ipsos na zlecenie  spytał Polaków, czy w związku ze skutkami epidemii rząd powinien ograniczyć wypłaty z programu 500 plus, aż 54 proc. wyborców KO było przeciw. Wśród teoretycznie bardziej socjalnych zwolenników Lewicy – tylko 44 proc.   Jak z tego wynika, zmiana zdania przez PO w sprawie świadczenia wprowadzonego przez PiS przebiegła w zasadzie bezboleśnie: większość jej zwolenników zaakceptowała taką woltę. Jak będzie w sprawie aborcji? Tu sprawa jest teoretycznie o tyle prostsza, że elektorat KO jest zdecydowanie bardziej liberalny od polityków Platformy. Według sondażu Ipsos dla  z listopada 202o aż 91 proc. wyborców Koalicji Obywatelskiej opowiada się za prawem kobiety do przerwania ciąży do 12. tygodnia. Ich poglądy są w tej sprawie bliższe zwolennikom Lewicy niż Polski 2050 Szymona Hołowni.   Podobnie wyglądają wyżej wymienione zależności w odpowiedziach na bardziej szczegółowe pytania. 52 proc. wyborców KO uważa, że kobieta powinna mieć prawo do przerwania zawsze wtedy, gdy po prostu podejmie taką decyzję, a kolejne 15 proc. uważa, że prawo do aborcji powinno być ograniczone do przypadków, gdy kobieta znajduje się w ciężkich warunkach życiowych lub trudnej sytuacji. Tutaj również elektorat KO jest bliższy Lewicy niż inicjatywie Hołowni.   Od dawna podobną zależność widzimy w poglądach zwolenników Platformy na związki partnerskie i małżeństwa jednopłciowe: już w lutym 2019 roku przygniatająca większość z nich miała poglądy liberalne w tej sprawie: Poglądy wyborców Koalicji Obywatelskiej są również bliskie Lewicy, jeśli chodzi o stosunek do Kościoła, również w tak silnie polaryzującej kwestii jak odpowiedzialność Jana Pawła II za ukrywanie pedofilii w Kościele.   Sprawa jest więc prosta? Niekoniecznie. PO nie może już sobie pozwolić na utratę wyborców, a takie niebezpieczeństwo istnieje zarówno, jeśli zajmie jednoznaczne stanowisko w sprawie aborcji i małżeństw jednopłciowych, jak i wtedy, kiedy będzie lawirować. Od października 2020 do lutego 2021 roku sondaże Koalicji spadły średnio z 29 proc. do 23 proc. A to oznacza, że teraz każdy nierozważny ruch może pogłębić trend spadkowy. Paradoksalnie KO sama wpadła w pułapkę, którą wskazywaliśmy w  jaką jedną z wad koncepcji jednej listy opozycji: coraz mocniej podgryzana przez formację Hołowni i póki co niezdolna do „pożarcia” Lewicy, musi dokonać niemożliwego – połączyć wodę z ogniem. W ten sposób mści się taktyka z przeszłości – przez ostatnie lata Platforma mniej skupiała się na programie, a bardziej na utrzymaniu statusu największej siły opozycyjnej. A ten kij ma dwa końce: Hegemon zyskuje, gdy rośnie w siłę, gdy zaczyna słabnąć, pojawia się coraz więcej śmiałków próbujących go obalić. 3 lutego 2021 Na początku 2016 roku Grzegorz Schetyna przejmował Platformę, która była nawet w gorszym miejscu niż teraz. Na stanowisku szefa PO powitały Schetynę sondaże, w których Nowoczesna Ryszarda Petru wyprzedzała jego ugrupowanie – partia, która jeszcze rok wcześniej rządziła Polską, miała notowania na poziomie 17 proc. Z punktu widzenia interesów własnego ugrupowania, swoją pracę nowy szef PO wykonał wzorowo: Największym sukcesem tej strategii były wybory do Parlamentu Europejskiego w maju 2019, kiedy Schetyna pod swoim przywództwem zebrał właściwie całą opozycję: od liberałów z Nowoczesnej, przez lewicę z SLD i Zielonych, aż do ludowców. Wybory z PiS co prawda przegrał z kretesem, ale Platformę w 3 lata doprowadził od stanu śmierci klinicznej do statusu niekwestionowanej potęgi po stronie opozycyjnej. Jednak kolejne 12 miesięcy było już pasmem niewytłumaczalnych błędów. Przed wyborami parlamentarnymi Schetyna de facto wyrzucił z opozycyjnej koalicji SLD. Doprowadził tym samym do porozumienia Sojuszu, Wiosny i Razem, który w innym przypadku nie miałby szans powstać, a dwie ostatnie partie samodzielnie niechybnie przepadłyby pod wyborczym progiem. W ten sposób Platforma na własne życzenie dorobiła się poważnej konkurencji po lewej stronie. W wyborach prezydenckich PO wystawiła zaś Małgorzatę Kidawę-Błońską, która okazała się fatalną kandydatką z jeszcze gorszą kampanią, a na jej słabości wyrósł Szymon Hołownia – tym samym na własne życzenie Platforma dorobiła się konkurencji po stronie centroprawicowej. 3 lutego 2021 PO i cała Koalicja Obywatelska są w kleszczach.
284^Kobieta w ciąży jako człowiek dla Kaczyńskiego nie istnieje. Jest tylko mężczyzna i płód [FUSZARA]^Piotr Pacewicz^4 lutego 2021^https://oko.press/kobieta-w-ciazy-jako-czlowiek-dla-kaczynskiego-nie-istnieje/^Ich odklejenie od współczesności postępuje, szczególnie u pana Kaczyńskiego. Młodzi ludzie to widzą i niedługo zmiotą ich z powierzchni ziemi. Nie będzie usprawiedliwienia dla prawicy. Wszędzie na świecie na czele ruchów protestu stają kobiety - mówi prof. Małgorzata Fuszara Piotr Pacewicz, : Jesteś badaczką gender, od 30 lat jedną z liderek polskiego feminizmu, w latach 2014-2015 byłaś ministrą ds. równego traktowania. Jak z perspektywy równości płci oceniasz opublikowane 28 stycznia 2021 orzeczenie tzw. Trybunału Konstytucyjnego? Małgorzata Fuszara*: To orzeczenie pokazuje, że kobieta jako podmiot w ogóle dla tej władzy nie istnieje. Odwołam się do wypowiedzi pana Jarosława Kaczyńskiego, cytatu, który zapada w pamięć, że chodzi o to, żeby się urodziło i zostało ochrzczone. To symbol polityki, w której kobiet nie ma i nie ma kobiecej perspektywy. Nie istnieje podmiot, człowiek, który jest w ciąży, jest tylko abstrakcyjne myślenie o płodzie i mężczyzna, który decyduje, co się z tym płodem ma stać. Dla niego nie ma znaczenia, że jest kobieta w ciąży, on wręcz tego nie zauważa. Dokładnie cytując, Kaczyński mówił w 2016 roku mówił, że chce, żeby „nawet przypadki ciąż trudnych, gdy dziecko jest skazane na śmierć, zdeformowane, kończyły się porodem, by to dziecko mogło być ochrzczone, pochowane, miało imię”. Odstąpił od planów nowelizacji ustawy z 1993 roku po potężnym Czarnym Proteście. W politologii mówi się, że problem nieobecności kobiet ma dwa wymiary. Deskryptywny, czyli że nie ma odpowiednio dużo kobiet i nie mają one wpływu na politykę, bo nawet jeżeli są, to w niższych ciałach decyzyjnych, a w parlamencie jest ich za mało, żeby decydować, jakie sprawy zostaną uznane za priorytetowe. Nieobecność substancjalna polega na tym, że tematy ważne dla kobiet w polityce nie istnieją i to od wielu lat. Jesteśmy właśnie świadkami włączenia się, a mówiąc mniej delikatnie, wdarcia się kobiet do tej sfery, gdzie się decyduje się o sprawach nie tylko kobiet, ale mówiąc szumnie o sprawach świata. Zawsze pada tu podejrzliwe pytanie, czy obecność kobiet zmienia coś w polityce. Bo co zmienił fakt, że premierką była pani Szydło, skoro ona tylko transmitowała to, co męskie gremia jej partii ustalały? No właśnie. Aktywną rolę w życiu publicznym pełni Kaja Godek. Jeszcze ciekawszy jest przykład Jadwigi Emilewicz, ambitnej polityczki, prowadzącej własne gry o władzę, osoby do pewnego stopnia nowoczesnej, która nagle ogłosiła, że „wolność kobiety kończy się w momencie, kiedy zaczyna się ciąża, bo jest ograniczana wolnością dziecka”. Obie te osoby są bliskie Kościołowi katolickiemu. Wyrażają, każda po swojemu, podejście, w którym kobieta traci podmiotowość, prawo do decydowania o swoim losie, swoim zdrowiu, a nawet życiu, w momencie, gdy zachodzi w ciążę. Takie patrzenie na świat zostało ostatnio zakwestionowane w Argentynie, gdzie dokonuje się rodzaj feministycznej rewolucji [tutaj seria publikacji  na temat Argentyny – red.]. W Europie zostało zakwestionowane dobre 40 lat temu. W 1981 roku odbyło się referendum we Włoszech, konserwatyści liczyli na to, że w katolickim kraju zakaz aborcji zostanie utrzymany, ale wynik był odwrotny. W Hiszpanii do 1985 roku obowiązywał całkowity zakaz aborcji, potem do 2010 roku ustawa podobna do naszej z 1993 roku, ale z warunkiem „zdrowia zarówno fizycznego, jak psychicznego”. Oddanie kobietom prawa do decydowania o swej ciąży nie nastąpiło tak dawno, a świat już zapomniał, jak potężne były konserwatywne bastiony. Tradycyjne podejście było wzmacniane nawet przez naukę. W socjologii Talcotta Parsonsa mowa o „naturalnej” hierarchii ról w rodzinie. My pozostaliśmy skansenem starego sposobu myślenia. Kaja Godek i Jadwiga Emilewicz uważają za „naturalne”, że kobiety nie mają wyboru. Protesty Strajku Kobiet odrzucają takie spojrzenie. Mają szerszy wymiar niż tylko prawa reprodukcyjne, dotyczą także innych uprawnień, które według młodych kobiet przysługują im jako ludziom. Dla nich to właśnie rzecz naturalna. Rewolucja świadomości nie dokonałaby się w Polsce, gdyby nie wszystko to, co ruch feministyczny robił przez ostatnie lata. Przypominam sobie przygotowania do Pekinu 1995 roku, ostatniej konferencji ONZ poświęconej kobietom. Hasłem było „prawa kobiet – prawami człowieka”. Ile było wtedy w Polsce prześmiewczych komentarzy… Byłyśmy w kółko pytane, a co to w ogóle znaczy? Czy kobieta to nie człowiek? To po co mówić o prawach kobiet? Dla młodego pokolenia jest dziś oczywiste, że kobiety mają specyficzne prawa i że muszą się o nie ubiegać, bo ciągle nie są one dostatecznie zagwarantowane. Są oczywiście kobiety, które mają inny pogląd, jak pani profesor Pawłowicz i pani Kaja Godek, z tak różnych pokoleń, ale sobie bliskie. Ich punkt widzenia jest zrozumiały, bo wszyscy się patriarchalnie wychowywaliśmy, część osób ten patriarchalny światopogląd później podziela, niezależnie od płci biologicznej. Z drugiej strony one same sobą zaprzeczają temu, co mówią, bo robią publiczne kariery, a w ramach tradycyjnej kobiecości powinny siedzieć w domu i wychowywać gromadkę dzieci. To zresztą jest charakterystyczne dla wielu kobiet prawicowych, że siebie uważają za wyjątek, mają pogląd jak kobieta powinna żyć, ale to ich niekoniecznie dotyczy. Kobiety stały się siłą polityczną? Stały się potężną siłą. Nieprzypadkowo wszędzie na świecie na czele ruchów protestu stoją kobiety, od Białorusi po Amerykę Południową, nie tylko w obronie swoich praw. To ogromna zmiana. Kobiety w podręcznikach historii stanowiły ledwie procent głównych postaci. Teraz są przywódczyniami jak słynna wolność wiodąca lud na barykady. W feminizmie dużo mówi o „rosnącej świadomości” swoich praw i mnie się wydaje, że młode pokolenie Polek ma tę lekcję już za sobą. I to jest najważniejszy wniosek, bo demonstracje ustaną w pewnym momencie, to oczywiste, natomiast ta świadomość pozostanie. Jesteśmy na etapie „backlashu”, odbierania kobietom wszystkich właściwie praw, reprodukcyjne są najlepszym wskaźnikiem, ale kobiety są też wypychane z polityki i z mediów, nie tylko prorządowych. Idzie atak na równościową edukację w szkołach i w szkołach wyższych. Ale ja nie mam wątpliwości, że to młode pokolenie wie, że – jak brzmi moje ukochane hasło demonstracji Strajku Kobiet – „Annuszka już rozlała olej”. Złowieszcze hasło dla władzy. Jak ktoś czytał „Mistrza i Małgorzatę” to wie, o co chodzi. A jak ktoś jeszcze Bułhakowa nie czytał, to diabeł, który odwiedził komunistyczną Moskwę przepowiada reżimowemu pisarzowi, że nie poprowadzi zebrania Związku Literatów, bo „Annuszka już kupiła olej słonecznikowy, i nie dość, że kupiła, ale już go nawet rozlała. Tak więc zebranie się nie odbędzie”. Parę godzin później pisarz ślizga się na plamie oleju na torach i wpada pod tramwaj, który obcina mu głowę. Tak właśnie, sprawy będą się dalej toczyły tym torem, którym toczyć się muszą, i ten tor został wyznaczony przez kobiety. Jeśli się czegoś obawiam, to, że kobiety mają tak krytyczny i prześmiewczy stosunek do zinstytucjonalizowanej polityki, że mogą nie przykładać wagi do tego, żeby ich reprezentantki znalazły się w miejscach, gdzie władza jest sprawowana. Ale mam nadzieję, że najbliższe wybory nie potwierdzą tych obaw. Pamiętajmy, że wiele z osób protestujących dopiero uzyska prawa wyborcze, bo przecież tam są nawet 15-latki i młodsze. Ta grupa w ogóle nie jest badana w sondażach politycznych. Dziennikarze lubią mówić, że jak wynika z sondaży młodzież popiera PO albo Lewicę, albo Konfederację, ale sondaże łapią tylko poglądy dorosłych. Wielka grupa nastolatek dopiero wkroczy na scenę i mam nadzieję, że wraz z nimi nadciąga wielka zmiana, łącznie z odwojowaniem, odbijaniem po kolei wszystkich praw kobiet. Osoby w – pardon – naszym wieku często wybrzydzają, że hasła Strajku Kobiet są wulgarne, a język tego protestu ordynarny, nadmiernie agresywny. Owszem, i to jest intencjonalne. Bo jak głosi popularne hasło – „Grzeczne już byłyśmy”. Chodzi o odrzucenie stereotypu kobiety jako osoby miękkiej, wyposażonej głównie w ogrom empatii i w związku z tym grzecznej, na zasadzie „siedź w kącie, a znajdą cię”. Zawsze w Polsce męscy politycy czy publicyści dyscyplinowali kobiety mówiąc im, że panie tak nie mówią, damy się tak nie wyrażają. Otóż teraz wyszło na ulicę pokolenie kobiet, które ma w d… takie rady, „grzeczne już byłyśmy”, teraz domagamy się swego. To jest jak uderzenie pięścią w stół i taką ma mieć funkcję. Nie ma miejsca na grzeczności. Inne z haseł głosiło „zaniepokojona, to ja byłam w 2016 roku”. Po prostu Polki i cała Polska jest już w innym etapie, coraz bardziej niebezpiecznego konserwatywnego zamachu na podstawowe prawa, a także na same podstawy demokracji. Gdzie indziej się chodzi protestować niż wcześniej – pod partię i pod kurię. Nie woła się „Precz z PiS”, tylko „J***** PiS”. Taki jest język tych demonstracji, tego ruchu. Nie tylko na ulicy. Jest grupa zbuntowanych nauczycielek, które protestują przeciwko deformie eduakcji i one nadały sobie nazwę, za przeproszeniem „Wkurwione polonistki”. Polonistki przecież wiedzą, jakie wyrazy są brzydkie, prawda? Chodzi o intencjonalne użycie języka, żeby pokazać, że żarty się skończyły. Całkowity zakaz aborcji w sondażach popiera 8-9 proc. badanych. Polska już przed orzeczeniem Przyłębskiej była jedynym poza Maltą, Andorą i Watykanem krajem w Europie, gdzie kobieta nie może zdecydować o przerwaniu ciąży do 12. czy 14. tygodnia. Teraz stajemy się jednym z najbardziej zacofanych krajów świata. Dlaczego Kaczyński forsuje tak anachroniczne prawo? Czy oni w PiS wiedzą, że to anachroniczne? Nie jestem przekonana. Mam coraz większe wątpliwości, czy osoby rządzące w ogóle znają współczesny świat. Może mają przekonanie, że są forpocztą globalnej „dobrej zmiany”? Mogą w to wierzyć, bo świata nie widzieli, nie rozumieją, nie czytają książek, o których mówi świat. Ich odklejenie od współczesności wciąż postępuje, szczególnie u pana Kaczyńskiego. Poza tym zwolennicy władzy we wszystkich mediach tłumaczą, że nic się nie stało wielkiego i nie ma całkowitego zakazu aborcji. Bo przecież nadal zdrowie i życie kobiety mogą być powodem aborcji, np. jeżeli kobieta poczuje się zagrożona dowiadując się, jaki jest stan płodu. Kompletna fikcja! Publikacja wyroku pani Przyłębskiej doprowadzi w dodatku do ograniczenia badań prenatalnych, co oznacza także, że nie zostaną wyleczone niektóre płody, które by można wyleczyć. Czyli jeśli nawet się urodzą, to z ogromnymi wadami. Troska PiS o „życie”, to próba odwracania znaczeń. Gdyby władze naprawdę kierowały się ochroną życia, to powinny rzucić ogromne nakłady na ochronę zdrowia. W 2020 mieliśmy największą śmiertelność od II wojny światowej, a także największy w Europie, poza Bułgarią, wzrost zgonów w porównaniu ze średnią 2015-2019 [czytaj w ]. Nie słyszałam ani jednego komentarza rządzących na ten temat. Jak oni śmią mówić, że występują w obronie życia, skoro o to życie w ogóle nie dbają? Kolejny zakaz aborcji doprowadzi, jak wszystkie poprzednie, do większej liczby nielegalnych zabiegów i aborcji farmakologicznej. Oni się tym w ogóle nie interesują, ich moralność jest na pokaz. Dlaczego to robią? Chyba obstawiają, że konserwatywne skrzydło Kościoła ciągle może wpływać na wybory. Przez lata proboszczowie mówili jak głosować, a ludzie w sporej części słuchali. Mnie się wydaje, że to jest czysta polityczna kalkulacja na wdzięczność Kościoła, bo zaostrzanie prawa aborcyjnego było zawsze prowokowane albo bezpośrednio przez Kościół, albo przez kręgi związane z Kościołem. Hierarchowie konsekwentnie walczyli o zakaz, protestowali także w 1956 roku, kiedy dopuszczono aborcję „ze względu na trudne warunki życiowe kobiety ciężarnej”. A nie sądzisz, że także dla Kościoła to ryzykowny wariant? Bo jest w tym nakazie rodzenia dzieci skazanych na śmierć i cierpienie, rys okrucieństwa i odrzucenie miłosierdzia, cnoty chrześcijańskiej. Poza tym Kościół wchodzi w przemocowy sojusz z państwem. Kościół jest tym bardziej ślepy i głuchy na głos młodszego pokolenia. Ma swoje własne statystyki, ale nie rozumie powodów, dla których młodzi ludzie odchodzą od Kościoła i od lekcji religii. Nie jest w stanie przyjąć do wiadomości, że młodzi demonstrują także pod kościołami, skandują antykościelne hasła, naigrawają się z biskupów. Wcześniejsze pokolenia nie protestowały pod kościołami, chociaż wiedzieliśmy, że z tych kręgów wychodziły impulsy do odbierania kobietom praw. Jesienne protesty 2020 roku w ogóle nie szły pod Trybunał Konstytucyjny, ale pod siedzibę PiS, pod dom Kaczyńskiego, a także pod kurię czy biskupstwa. Młode pokolenie wie, gdzie jest władza, i tam idzie protestować. To policzek dla PiS, że demonstranci demaskują fakt, że organy konstytucyjne zostały pozbawione realnej władzy. To wiele mówi o tym, jak młode pokolenie widzi współczesne państwo polskie. Ale czy jakąkolwiek refleksją nasi rządzący to obejmują? Nie wiem. Moim zdaniem Kościołowi niesłychanie szkodzą te wszystkie przybudówki, których się nie pozbywa, a nawet chce coś na nich ugrać, typu Ordo Iuris, fundacja PRO Prawo do Życia, czy cały biznes ojca Rydzyka. Ludzie Ordo Iuris sprawują funkcje publiczne. To jest strasznie krótkowzroczne. Młodzi ludzie wszystko to widzą i niedługo zmiotą z powierzchni ziemi. Nie będzie żadnego usprawiedliwienia dla prawicy. No, chyba że nie będą zmobilizowani, żeby iść na wybory, bo dojdą do z wniosku, że to i tak nie ma większego znaczenia, kto rządzi. Jest takie niebezpieczeństwo. A może Kaczyński popadł w pewien rodzaj dewocji i po prostu wierzy, że realizuje to, co było marzeniem Jana Pawła II, czyli Polska będzie teraz ewangelizować Europę, dawać światu przykład. Pan Kaczyński i inne osoby, które za tym wszystkim stoją, podejrzewam raczej o cyniczne motywacje. To nie jest casus Marka Jurka, który był gotów poświęcić karierę polityczną dla „wartości chrześcijańskich”. Oczywiście część osób z elity władzy ma pewnie refleksję, że prawo jest zbyt okrutne wobec kobiet, i szuka neutralizacji dysonansu, jaki przeżywa. Zaczynają sobie wmawiać, że robią to w imię wyższych wartości. A kobieta tak naprawdę aż tak bardzo nie cierpi. Majstersztykiem naszych ustaw jest to, że kobiety nie są karane za aborcję. Gdyby było inaczej, prawo zostałoby zmiecione już dawno, tego nikt by nie wytrzymał. Niekaranie kobiet osłabia społeczny gniew. Rozmawiamy tu o ustawie z 1993 roku. Dla młodych ludzi, którzy wychodzą na ulice, to było wieki temu. Ci młodzi bywali na Zachodzie, mają kontakty internetowe z całym światem, ruchy młodzieżowe są ruchami globalnymi. A z drugiej strony, oni nie znają innej władzy niż PiS. W ich pamięci to jest jedyna klasa rządząca, więc wyśmiewając PiS, ośmieszają w ogóle klasę polityczną. Skąd mają wiedzieć, że polityka może wyglądać inaczej? Polityka dla młodych to coś, co się nadaje na mem. I to jest smutne. Z jednej strony mają poczucie swoich praw, a z drugiej strony słabo rozumieją, że decyduje to, kto sprawuje władzę i jakie prawo tworzy. Dopiero zaczynają rozumieć, po co są sądy, po co są trybunały, przechodzą przyspieszoną edukację obywatelską. I być może zaczną się upolityczniać, żeby mieć wpływ, żeby zajmować pozycje władzy, żeby tworzyć władzę przyjazną dla nowoczesnych rozwiązań i także przyjazną dla kobiet. Bo to, co PiS wyprawia jest po prostu niesłychane. Nikt już nawet nie podnosi szumu, że w rządzie jest w tej chwili jedna kobieta, bo nikt się nie spodziewa po PiS czegoś lepszego. W pierwszej kadencji PiS wylansował kilka kobiet, ale wszystkie, które zyskały rozpoznawalność, wysłali na ekskluzywne emerytury do Brukseli, żeby przypadkiem któraś nie zaczęła własnej kariery politycznej, nie budowała swojego zaplecza. To zresztą znany już wcześniej mechanizm, stosowany wobec kobiet przez różne partie. Posłanki SLD opisywały go lata temu. Kaczyński jest od nas minimalnie starszy, ale generalnie jesteśmy wszyscy z jednego pokolenia. Ciekaw jestem, jaką drogą dochodziłaś do swoich przekonań o prawach reprodukcyjnych kobiet. Powiem, jak dochodziłam do feminizmu, bo to były procesy równoległe. Feminizmu rozumianego w taki sposób, że kobietę stawia się w centrum i z jej perspektywy patrzy na relacje społeczne sprawdzając, czy jest równość, nie wyrażając zgody, gdy jej nie ma i dążąc do tego, żeby to zostało zmienione. Najpierw prowadziłam badania socjologiczno-prawne w sądach rodzinnych. I tam zobaczyłam seksizm, całą masę stereotypów, na mocy których kobietom zarzucano, że nie gotują i nie sprzątają, że naruszają obowiązki żony. Czasami nie mogłam uwierzyć w to, co czytam. Przecież sędziwie kończyli ten sam wydział prawa co ja, uczyli się tego samego kodeksu rodzinnego i opiekuńczego, gdzie jest wyraźnie napisane, że kobieta i mężczyzna mają równe prawa. Okazało się, że słowa jak z magla padają w sądzie. To były lata 90.? Nie, 80. A jeszcze wcześniej, do doktoratu badałam sprawy o zniesławienia i ochronę dobrego imienia i tam z kolei wyraźnie było widać, jak obraża się kobietę poprzez sięganie do seksualności, padały oskarżania, że jest niewierna, że dziecko jest nieślubne. Nigdy nie było takich zarzutów pod adresem mężczyzn. Prowadząc te badania miałam dostęp do zachodniej literatury i okazało się, że podobne rzeczy dzieją się na świecie. Na przykład w sądach dla nieletnich, i u nas, i tam, dziewczynom zarzuca się, że są zdemoralizowane seksualnie. Chłopca nikt nie pyta na przykład, czy jak uciekł z domu to go jakaś kobieta nie utrzymywała. Znajdywałam też w aktach wyniki badań ginekologicznych, na które nikt nie wyrażał zgody. To wszystko prowadziło do pytania, dlaczego tak drastyczne nierówności istnieją. Taką drogą dochodziłam do rozważań feministycznych. I to się zgrało z prawami reprodukcyjnymi, bo przełom lat 80. i 90. to były pierwsze próby odebrania kobietom prawa do aborcji. Już jesienią 1990 pojawił się projekt zakazu aborcji, bez żadnych wyjątków. To nami wstrząsnęło. Zgłosił go Senat (w 99 proc. z Listy Komitetu Obywatelskiego „Solidarności”). Dopuszczał aborcję tylko, gdy zagrożone jest życie matki. Prawica i Kościół zażarcie walczyły o wprowadzenie takiego zakazu. Byłam wtedy przewodniczącą sekcji socjologii prawa Polskiego Towarzystwa Socjologicznego. Protestowaliśmy, pokazując od strony prawnej absurd takiej regulacji. Mieliśmy przecież długą tradycję liberalnego prawa. Od 1956 roku aborcja była dopuszczalna m.in. ze względu na „trudne warunki życiowe kobiety ciężarnej”. Odebrała to prawo ustawa z 1993 roku, czyli osławiony „kompromis aborcyjny”.  Nie mogliśmy uwierzyć, że prawo kobiety do przerwania własnej ciąży może zostać jej odebrane. Myśmy sobie wyobrażali wolność w pokomunistycznej Polsce jako dochodzenie do równości płci, wzmacnianie praw kobiet, tymczasem stało się odwrotnie. Byliśmy i byłyśmy naiwne. Opuścimy kolejne lata sporów, gdy liberalizację ustawy z 1993 roku zawetował najpierw w 1994 roku prezydent Wałęsa, a w 1997 roku podpisaną już przez prezydenta Kwaśniewskiego nowelizację dopuszczającą aborcję z powodu „trudnej sytuacji kobiety” wyrzucił do kosza Trybunał Konstytucyjny. W sierpniu 2014 roku zostałaś ministrą ds. równości w rządzie Donalda Tuska. Mogłaś coś zrobić w kwestii praw reprodukcyjnych? Pamiętam mocną rozmowę z Donaldem Tuskiem, kiedy mi proponował objęcie tej funkcji, o tym, co jest możliwe, a co nie. Powiedział, że najważniejsza będzie konwencja zapobiegania i zwalczania przemocy wobec kobiet [tzw. konwencja stambulska] i trzeba ją przeprowadzić przez Sejm i Senat, można było też liczyć na podpis prezydenta [Bronisław Komorowski ratyfikował ją w kwietniu 2015 – red.]. Tusk mówił, że tu jest zielone światło, pełne wsparcie, że on zrobi wszystko, żeby klub był w całości „za”. Dodał coś poruszającego, że część dzieciństwa spędził na wsi i wie, jak wygląda przemoc wobec kobiet. Działaliśmy jako team, potem z premier Ewą Kopacz. W tamtej rozmowie padło jednak, że nie ma szans na liberalizację ustawy aborcyjnej, bo nie ma na to zgody w samej Platformie, klub się nie podporządkuje. Wszystkie te prorównościowe zmiany wymagały dyscypliny klubowej. Na przykład przy wprowadzaniu kwot na listach wyborczych – rzecz znacznie mniej kontrowersyjna, tym bardziej, że to nie był parytet, lecz gwarancja ledwie 35 proc. miejsc – w koalicji rządowej zarządzono dyscyplinę. I to podwójną, czyli zobowiązanie także do obecności. To był rok 2011, duży sukces ruchu feministycznego. Natomiast wydawało się wtedy, że „kompromis aborcyjny” jest nie do ruszenia. Rozmawiałam o tym ze ze student/kami Gender, dlaczego prawo aborcyjne nie budziło zainteresowania. Odpowiedziały: pani profesor, przecież wszystko jest dostępne w internecie, co my się będziemy zajmować prawem i kruszyć kopie o nie wiadomo co. Każda w razie czego wie, jak sobie poradzić. Przerywanie ciąży zostało sprywatyzowane, zepchnięte do sfery prywatnej i dopiero musiał nastąpić potężny atak władzy na tę sferę, żeby obudzić sprzeciw. To rządzący przywrócili temat aborcji w debacie publicznej. Cytując hasło Strajku Kobiet: „Nie trzeba było nas denerwować”. Solidarnościowe elity III RP, ucieleśnione przez prezydenta Lecha Wałęsę i przewodniczącego TK Andrzeja Zolla, odegrały rolę hamulcowego. Generalnie tak, ale mam problem z tą tak zwaną III RP. Nazywanie jednym terminem rządów AWS [1997-2001] i rządu Marka Belki [2004-2005], to jednak uproszczenie, podobnie jak mówienie o komunistycznej Polsce 1945-1989. Ale rzeczywiście przez wiele lat na kluczowych stanowiskach zasiadali – i tak jest nadal – bardzo konserwatywni mężczyźni i oni szkodzili sprawom kobiet. Czasy PiS są jednak fundamentalnie inne, system się domknął. Za rządów PO była pewna otwartość na sprawy równościowe, moja nominacja była tego efektem, ale przykładów jest sporo. Przy dopuszczaniu elementarzy, które zamawiała Joanna Kluzik-Rostkowska jako ministra edukacji [2013-2015], po raz pierwszy wprowadzono recenzję z punktu widzenia równości. I nagle w podręczniku pojawiły się dzieci wietnamskie czy dziecko na wózku. Prawica atakowała Joannę, co to w ogóle ma być. To szło wolno, fakt, ale szło. Prokuratora wydała wytyczne dotyczące ścigania mowy nienawiści, były szkolenia dla policji, organizowano akcje typu „Hejt stop”. Miałam serię konferencji przeciwko mowie nienawiści organizowanych przez wojewodów. W ramach programu „Bezpieczna szkoła” lansowaliśmy nie kamery jak Roman Giertych w pierwszym rządzie PiS, ale edukację równościową. Były całe piony w służbach mundurowych, które zajmowały się pilnowaniem równości. To wszystko zostało zmiecione jednym ruchem przez PiS. Wszystko! Podręczniki zatrzymane, dziewczyny, które przyszły do służb mundurowych zaangażowane w sprawę równości, pozbawiono pracy, zdegradowano. Na wcześniejszą emeryturę odeszła pierwsza kobieta generał, młoda kobieta, pamiętam uroczystość nadania jej stopnia w Belwederze. Nie ma innej drogi niż praca u podstaw, mało zauważalna i mało efektowna. Była, ale już jej nie ma. Cytując twoją pracę, czy Tusk jest „nowym mężczyzną”, równościowo myślącym, który po prostu nie był w stanie wprowadzić praw reprodukcyjnych albo związków partnerskich? Czy też jest on podszyty polskim konserwatyzmem? Trudno powiedzieć. Czołówka Platformy, wywodząca się z Kongresu Liberalno-Demokratycznego [partia powstała w 1990 roku, popierająca Wałęsę w wyborach prezydenckich 1990, w kwietniu 1994 połączyła się z Unią Demokratyczną tworząc Unię Wolności] bardzo ewoluowała. Ale warto odnotować, że już w 1991 roku premier Bielecki wyrzucił z rządu wiceministra zdrowia za homofobiczną wypowiedź. Chodziło o Zdzisława Kaperę, który powiedział o gejach, że to zboczeńcy roznoszący AIDS. Wyleciał z dnia na dzień. Liberałowie, w tym Tusk, mieli w sobie taką naturalną nowoczesność. Później różnie z nimi bywało. Premier Tusk sprzyjał związkom partnerskim, tylko jak mi powiedział, znowu nie mógł uzyskać zgody we własnym klubie. Z drugiej strony, wytyka się Tuskowi ślub kościelny po 27 latach od cywilnego, w czasie kampanii prezydenckiej 2005 roku. Po wyjściu z polskiej polityki Tusk był i jest nadal ważną postacią w polityce europejskiej. Wiele się nauczył, zrozumiał. W tej chwili od Jarosława Kaczyńskiego dzielą go lata świetlne. Tusk zna świat. Wie jakie są trendy, wie, co się w Europie dzieje. Widzisz gdzieś tych „nowych mężczyzn” w polskiej polityce? W opozycji? Nie bardzo. Owszem, są posłowie, którzy chodzą na demonstracje, wspierają zatrzymane kobiety. A przy tym nie wypychają się do przodu. To jest ta najwłaściwsza postawa: teraz mają mówić kobiety. *Prof. Małgorzata Fuszara, socjolożka, prawniczka, legenda polskiego feminizmu, członkini Kongresu Kobiet, współtwórczyni Gender Studies w Uniwersytecie Warszawskim, badaczka nierówności i wykluczenia kobiet. Zwolenniczka parytetów na listach wyborczych, miała duży udział w przyjęciu przez Sejm w 2011 roku ustawy kwotowej, Pełnomocniczka ds. Równego Traktowania w drugim rządzie Donalda Tuska (2014-2015).    Kobiety, Jarosław Kaczyński, Donald Tusk, Prawo i Sprawiedliwość, Platforma Obywatelska, Trybunał Konstytucyjny, aborcja feminizm Małgorzata Fuszara Ogólnopolski Strajk Kobiet
285^Czarnka pomysł na powrót do szkół: więcej zajęć, stresu i… chudsze dziewczynki^Anton Ambroziak^4 lutego 2021^https://oko.press/czarnka-pomysl-na-powrot-do-szkol/^"Minister Czarnek utrwala wszystko, co w polskiej szkole złe: przeciążenie nauką, zmęczenie, frustrację, nudę. Proponuje za to, by walczyć z „plagą krótkowzroczności"", a także otyłością i niechęcią do zajęć sportowych „szczególnie wśród dziewczynek"" 3 lutego 2021 minister edukacji Przemysław Czarnek przedstawił „cztery filary” powrotu uczniów do szkół, do nauki stacjonarnej. By zrozumieć jak bardzo nietrafiona jest to odpowiedź, przypomnijmy, z jakim wyzwaniem musiał się zmierzyć. Jedenaście miesięcy pandemii obnażyło systemowe pęknięcia systemu edukacji. Najwięcej słyszeliśmy o przeładowanej, anachronicznej podstawie programowej. Wiedza o tym źródle wszelkich cierpień, stresów i wypaczeń upowszechniła się, gdy do toksycznej gonitwy o punkty, oceny i „odfajkowanie” materiału — chcąc nie chcąc – dołączyli rodzice. Szybko okazało się, że podawczy sposób nauczania (czyli prosty transfer wiedzy od nauczycielki do ucznia) jest nie tylko niemożliwy do włożenia w ramy szkoły online, ale też ostatecznie zniechęca do edukacji wszystkich uczestników tego eksperymentu. 12 grudnia 2020 Z zaniepokojeniem obserwowaliśmy też jak uczniowie, szczególnie ci z rodzin o niższym kapitale kulturowym i ekonomicznym, znikali z rejestru – nie pojawiali się na lekcjach, tracili kontakt z nauczycielami, popadali w apatię, osamotnienie, a w skrajnych przypadkach w depresję. Śledziliśmy dane mówiące o rosnących nierównościach: bogatsi rodzice z dużych miast pomagali dzieciom kupując usługi edukacyjne na rynku prywatnym. Ci, którzy do oddania mieli głównie czas, uczyli najmłodszych jak obchodzić system: ściągać i oszukiwać, byle przetrwać. Część uczniów na długie miesiące została sama: nie tylko z odrobieniem zadania domowego z historii, czy ogarnięciem klasówki z matematyki, ale przede wszystkim ze swoimi potrzebami i emocjami. 26 grudnia 2020 Pochylaliśmy się nad wykluczeniem cyfrowym czy mieszkaniowym nauczycieli i młodzieży, a także nad tym, co trudniej zmierzyć, a jest kluczowe: kryzysami psychicznymi, spadającą motywacją do nauki, tęsknotą za relacjami. Mówiliśmy też w końcu, że w obszarze edukacji na pełnej linii zawiodło państwo. Wiosną abdykowało z przygotowania nauczania zdalnego. Jesienią otworzyło na wiwat szkoły, doprowadzając do wzrostu zakażeń. I przez cały ten czas infekowało niepewnością: strategia komunikacyjna rządu była równie nieprzewidywalna, jak sam wirus. Minister Czarnek wielokrotnie powtarzał, że widzi problemy polskiej szkoły i zamierza je rozwiązać. W programie przedstawionym 3 lutego próżno szukać realizacji tych obietnic. Czarnek chce wesprzeć dzieci wracające do szkoły na cztery sposoby. Po pierwsze, MEiN przygotuje program zdrowotny, który pomoże walczyć z otyłością i wadami postawy (obie przypadłości miały nasilić długie godziny spędzane przed komputerem, z ograniczeniem aktywności fizycznej). Jak zaznaczył minister, zajęcia SKS „będą skierowane szczególnie do dziewcząt, bo tu jest większy problem”. Po drugie, MEiN chce stworzyć odpowiedź na kryzysy psychiczne wynikające z „zamknięcia i braku wspólnoty”, po trzecie, wdrożyć program zajęć dodatkowych z kluczowych przedmiotów, które pozwolą „nadrabiać niezrealizowany materiał”. Ostatnim elementem – zaskakująco szczegółowym – ma być pilotażowe, ogólnopolskie badanie wzroku wśród uczniów – jako odpowiedź na plagę „krótkowzroczności”. Pomijając fakt, że wszystko jest na etapie „tworzenia” i „przygotowywania”, mimo że dzieci z klas I-III od ponad dwóch tygodni już uczą się w szkołach, widać tu kompletny brak zrozumienia źródeł trudności, z którymi mierzą się uczniowie. Zajęcia dodatkowe, które zapowiada minister Czarnek w związku z powrotem uczniów do szkół, z pewnością będą cieszyły się powodzeniem. Potrzeba nadrobienia materiału jest ogromna, co pokazała rewelacyjna frekwencja na korepetycjach wakacyjnych i świątecznych organizowanych przez warszawski samorząd. Jeśli jednak szkolne „korki” nie będą szły w parze z okrojeniem bieżącego programu, uczniowie będą jeszcze bardziej przeciążeni, zmęczeni i zestresowani. Przemysław Czarnek nie myśli tu o dobrostanie psychicznym czy kompetencjach dzieci i młodzieży, ale statystykach. Chodzi o uratowanie wyników egzaminacyjnych – jedynej mierze, na której zdaje się zależeć ministerstwu. Pierwszym krokiem do stworzenia dobrych warunków do nauki i zadbania o zdrowie psychiczne uczniów powinno być odchudzenie podstawy programowej. Minister Czarnek jeszcze jesienią zapowiadał, że wsłuchując się w głos nauczycieli, rodziców i uczniów, rozwiąże ten problem. Okazało się, że znów chodziło o to, by pomóc sobie i dobrze wypaść na papierze. Zespół ekspercki w MEiN zaproponował jedynie kosmetyczne zmiany w tegorocznych wymaganiach egzaminacyjnych dla ósmoklasistów i maturzystów. Nauczyciele wskazują, że jednym z głównych źródeł problemów i stresu uczniów jest właśnie sama szkoła. Badania OECD z września 2020 ujawniły też głęboki kryzys motywacji do nauki. Osamotnienie w lekcjach online i niedopasowanie programu do możliwości pracy zdalnej sprawiło, że uczniowie wytracili zapał i zaangażowanie. Z opowieści rodziców i nauczycieli wiemy też, że uczniowie odzwyczajają się od środowiska szkolnego i relacji z rówieśnikami. Już we wrześniu, gdy na chwilę budynki były otwarte, słyszeliśmy o problemach adaptacyjnych – część uczniów miała poważne trudności z koncentracją, inni nie mogli wpaść w szkolny rytm, a w skrajnych przypadkach młodzież po prostu nie chciała chodzić do szkół. 13 listopada 2020 Jeśli nauczyciele mają im pomóc, potrzebują czasu, a dziś – jak wynika z badania Fundacji „Szkoła z klasą” – czas z dzieckiem jest najbardziej deficytowym dobrem w polskiej szkole. Nauczyciel jest skupiony na realizacji podstawy programowej i odhaczaniu tony zadań biurokratycznych. Nie mówiąc o tym, że żaden program wsparcia psychicznego dzieci i młodzieży nie uda się bez pomocy specjalistów. System opieki psychologiczno-pedagogicznej jest niewydolny od lat, co pokazał już raport NIK z 2017 roku. Z badań Fundacji „Szkoła z klasą” wynika, że psycholog w kilkusetosobowej szkole spędza średnio 16 godzin w tygodniu. Są też placówki, szczególnie w mniejszych miejscowościach i na wsiach, gdzie w ogóle nie ma takich etatów. Jak w takiej sytuacji przeprowadzić interwencję kryzysową? Gdzie szukać pomocy? 25 stycznia 2021 Widać już wyraźnie, że w przeciążonej, „pruskiej” szkole nie uda się ani podnieść kompetencji młodzieży, ani zadbać o ich dobrostan. Ale w wypowiedzi ministra zabrakło nie tylko zrozumienia, ale i wrażliwości. Jednymi z największych źródeł problemów psychicznych wśród dziewcząt są: niskie poczucie własnej wartości, niezadowolenie ze zmian w wyglądzie w trakcie dojrzewania, tendencje do nadmiernej samokrytyki. Jak tłumaczył dr Cezary Żechowski, psychoterapeuta i psychiatra ze szpitala Wolskiego w Warszawie, problemy z akceptacją swojego ciała ma 90 proc. nastolatek, a zaczynają się one już w pierwszych klasach szkoły podstawowej. Z badań amerykańskich wynika, że aż 81 proc. dziewczynek w wieku 10 lat odczuwa strach przed byciem „zbyt grubą”, 42 proc. chciałoby być chudsze, a co dziesiąta „czuje się lepiej, gdy jest na diecie odchudzającej”. Wygląd, w kulturze zafiksowanej na atrakcyjności i byciu „fit”, jest więc poważnym źródłem stresu i cierpień. Czarnek, który frywolnie rzucił w rozmowie z TVP Info, że to właśnie dziewczynkom przydałoby się więcej sportu, wysłał komunikat, który stygmatyzuje i wpędza w poczucie wstydu. A na dodatek minął się z prawdą, używając krzywdzącego stereotypu. Z badań Narodowego Centrum Edukacji Żywieniowej z 2018 roku wynikało, że nadmierna masa ciała częściej występuje u chłopców niż dziewczynek: 29,7 proc. do 14,3 proc. Dziewczynki faktycznie częściej niż chłopcy rezygnują ze szkolnych zajęć sportowych, ale proste połączenie aktywności fizycznej z nadwagą jest błędem. 8 grudnia 2020 Jest też wiele elementów, których w programie ministra Czarnka zabrakło. Słuszna skądinąd troska o uczniowskie zdrowie (dwa z czterech filarów) robi wrażenie prostackiego zastosowania zasady „w zdrowym ciele, zdrowy duch”. Co zrobić z rosnącymi nierównościami? Jak wesprzeć nauczycieli? Jak sfinansować dodatkowe zajęcia czy wsparcie psychologiczne? Cztery filary powrotu do szkół to znów bardziej zabieg PR-owy, niż recepta na bezpieczne rozwiązania, wspierające środowisko szkolne. Edukacja, Zdrowie, Przemysław Czarnek, Ministerstwo Edukacji Narodowej, szkoła"
286^Panu Bogu świeczkę, a diabłu ogarek. Analizujemy plan Hołowni na odsunięcie Kościoła od państwa^Daniel Flis^4 lutego 2021^https://oko.press/analizujemy-program-holowni-kosciol-panstwo/^Szymon Hołownia pokazał program „uporządkowania” relacji między państwem a Kościołem. Jest śmiały jak na katolickiego publicystę, ale wiele jego propozycji tylko pozornie rozwiązuje problem lub zatrzymuje się w pół kroku Ruch Szymona Hołowni zaczął pokazywać swój program polityczny. Na pierwszy ogień poszedł Kościół, a właściwie jego relacje z państwem. W czwartek 28 stycznia 2021 48-stronicowy dokument na ten temat opublikował think-tank Strategie 2050, odbyła się też krótka konferencja prasowa oraz debata.  Dokument przygotowali Miłosława Zagłoba, doktorka prawa z ponad 20-letnim doświadczeniem pracy na rzecz organizacji pozarządowych oraz Stanisław Zakroczymski, także prawnik i doktorant, autor wywiadu-rzeki z prof. Adamem Strzemboszem. Oboje z projektu Hołowni – Polska 2050.  22 stycznia 2021 Obszar styku między państwem a Kościołem podzielili na sześć rozdziałów. Są to: finanse Kościoła, lekcje religii, kościelna pedofilia, kapelani i cmentarze, sfera symboliczna oraz regulacje konstytucyjne i konkordatowe. W niemal każdej z nich stratedzy Hołowni proponują rozwiązania, których centrowe partie dotychczas nie miały odwagi formułować.  W porównaniu z postulatami zgłaszanymi w ostatnich latach przez Lewicę rozwiązania Hołowni są jednak skromne, a czasem po prostu niedopracowane lub wręcz pozorne.  Czy to dziwne? Niekoniecznie. Pamiętajmy, że Hołownia jeszcze niedawno był katolickim publicystą (m.in. na łamach “Tygodnika Powszechnego”) oraz autorem około 20 ewangelizujących książek. Sam polityk podkreśla, że nie chce mówić o rozdziale państwa od Kościoła, a tylko o “uporządkowaniu” relacji między nimi. Podczas internetowej debaty podkreślał historyczne zasługi polskiego Kościoła w PRL oraz obecne – „w wielu miejscach, gdzie angażuje się w pomoc społeczną, w edukację, gdzie buduje społeczeństwo obywatelskie”.  Pierwszy postulat Hołowni brzmi ambitnie. Chce zlecić Najwyższej Izbie Kontroli analizę przepływów finansowych pomiędzy budżetami państwa i samorządów a instytucjami kościelnymi. Szczególną uwagę NIK miałby poświęcić dotacjom kierowanym do fundacji o. Tadeusza Rydzyka. Hołownia chce pomyśleć o “budowaniu propozycji rzetelnych rozwiązań prawnych i praktycznych” dopiero, gdy dowie się, ile publicznych pieniędzy wędruje do Kościoła. Już w pierwszym punkcie unika zatem jasnych deklaracji i odkłada je na później.  To później najprawdopodobniej jednak nigdy by nie nastąpiło. Nawet Najwyższa Izba Kontroli nie ma szans na dokładne zliczenie wszystkich transferów między państwem a Kościołem. Kościół – podobnie jak polskie państwo – to nie jedna instytucja, ale ponad 10 tysięcy parafii, 41 diecezji, zakony, i wiele innych osób prawnych Kościoła katolickiego, w tym np. diecezjalne Caritasy, wydawnictwa itp.  Nawet nie wiadomo, ile dokładnie ich jest, bo nie ma rejestru, który by je liczył. Poza tym duchowni prowadzą organizacje pozarządowe, które, choć nie są kościelnymi osobami prawnymi, często korzystają z hojności prokościelnych polityków i urzędników. Kontrolerzy NIK-u nie będą w stanie w skali kraju odróżnić ich od organizacji na wskroś świeckich. Kościelnymi instytucjami formalnie nie są na przykład tzw. dzieła ojca Rydzyka. Redemptorysta – jak obliczyła Bianka Mikołajewska – zebrał w ciągu czterech lat rządów PiS 214 mln zł od instytucji państwowych nie na swój zakon, lecz na fundacje, prywatną szkołę i spółkę z o.o.  23 lipca 2019 Przykład działalności Rydzyka pokazuje też, że Hołownia błędnie diagnozuje problem i dlatego dobiera nieodpowiednie środki do jego rozwiązania.  Kontrola NIK mogłaby ujawnić kolejne kilka lub kilkadziesiąt milionów dotacji dla redemptorysty. Najprawdopodobniej nic by jednak z tego nie wynikło. Instytucje podległe Rydzykowi naprawdę wydają pieniądze na to, na co je otrzymały.  Nawet jeśli można podejrzewać, że nie są dość kompetentne do realizacji tych celów albo same cele nie są warte publicznych pieniędzy, w papierach raczej wszystko się zgadza.  Na przykład Rydzyk obiecał zbudować za co najmniej 18 mln zł Park Pamięci Narodowej w kształcie pajęczyny i słowa dotrzymał. 25 września 2020 Problem z dotowaniem Kościoła leży gdzie indziej. Obywateli oburza nie to, że księża-biznesmeni nieprawidłowo wydają publiczne pieniądze, ale że są faworyzowani przy ich rozdzielaniu. Rydzyk otrzymał tak wiele dzięki przychylnym mu ministrom i podległym im urzędnikom odpowiedzialnym za wyniki państwowych konkursów. Można się domyślać, że Hołownia nie wspierałby już Rydzyka. Ale czy jego wywodzący się ze środowiska inteligencji katolickiej doradcy, gdy zostaną ministrami, będą potrafili oprzeć się naciskom biskupów proszących o kilkumilionowe dotacje na Caritas lub kościelną uczelnię?  13 października 2020 Podczas debaty o swoim kościelnym programie Hołownia podkreślał, że wiele z transferów płynących do Kościoła jest zasadnych, np. te związane z ochroną zabytków i działalnością społeczną. Hołownia zdaje się nie widzieć, że w przydzielaniu tych transferów instytucje kościelne są niesprawiedliwie faworyzowane. Gdyby Hołowni naprawdę zależało na skończeniu z faworyzowaniem Kościoła, nie musiałby czekać na wyniki kontroli NIK-u. Wystarczyłoby przyjrzeć się przywilejom finansowym, które rozsiane są po kilku aktach prawnych uchwalonych w większości w początkach III RP. Ich analizę przeprowadził Kongres Świeckości, który przygotował szczegółowy projekt ustawy likwidującej kościelne przywileje. W czerwcu 2020 roku do Sejmu wnieśli go posłowie Lewicy. Do dzisiaj nie trafił pod obrady. Projekt ustawy “Świeckie Państwo” między innymi:nakłada na kościelne osoby prawne obowiązek deklarowania administracji skarbowej swoich przychodów pochodzących z darowizn oraz od państwa;na administrację skarbową obowiązek publikowania tych danych w biuletynie informacji publicznej, oraz kontrolowania państwowych wydatków na Kościół;likwiduje możliwość wliczania w koszty uzyskania przychodu darowizn na cele kultu religijnego;likwiduje zwolnienie Kościoła z podatku od przychodów z działalności gospodarczej przeznaczanych na inwestycje (np. budowę biurowców);nie pozwala sprzedawać Kościołowi nieruchomości Skarbu Państwa z bonifikatą i bez przetargu;likwiduje przywileje Kościoła związane z kupowaniem ziemi rolnej, które PiS wprowadził w 2016 r.;likwiduje art. 70a ustawy o stosunku Państwa do Kościoła katolickiego, pozwalający na przekazywanie Kościołowi za darmo ziemi rolnej należącej do Skarbu Państwa;likwiduje Fundusz Kościelny; składki ubezpieczeniowe duchownych Kościół ma płacić sam.  Projekt ustawy “Świeckie Państwo” między innymi: 25 czerwca 2020 Hołownia wykorzystuje tylko kilka z postulatów tamtego projektu, a na dodatek część z nich w okrojonej formie.  Uważa na przykład, że “warto rozważyć” ograniczenie bonifikat na zakup nieruchomości przyznawanych kościołom i związkom wyznaniowym przez samorządy “na przykład do 50 proc.”. Obecnie, jak wyliczyło Stowarzyszenie Obywatelskich Inicjatyw Społecznych i Historycznych (SOISH), średnio przekraczają 90 proc. Kongres Świeckości, a za nim Lewica, postulują zupełne zniesienie tego rodzaju bonifikat. Bardziej zdecydowanie Hołownia domaga się zniesienia art. 70a ustawy o stosunku państwa do Kościoła katolickiego. Pozwala on na przekazywanie za darmo parafiom, diecezjom, zakonom i seminariom gruntów rolnych na tzw. Ziemiach Odzyskanych.  Do 2019 roku Kościół dostał w ten sposób już 76 tys. ha o szacunkowej wartości 3,5 mld zł w zamian za ziemie odebrane mu w PRL. I nadal dostaje kolejne tysiące hektarów. Dzień przed ogłoszeniem programu Hołowni odrębny projekt ustawy znoszący ten przepis wnieśli do Sejmu posłowie Lewicy. 28 stycznia 2021 W ramach zamknięcia rozliczeń Kościoła z PRL Hołownia chce także zlikwidować Fundusz Kościelny, który powstał w 1950 r. również jako forma rekompensaty za odebrane Kościołowi mienie. Z funduszu opłacane są przede wszystkim składki społeczne duchownych, a kilkanaście procent idzie na remonty zabytkowych kościołów i wsparcie kościelnej działalności charytatywno-opiekuńczej. Jeszcze w latach 90. fundusz kosztował budżet 10 mln zł. W 2019 r. było to już 171 mln zł. Hołownia proponuje, żeby zastąpić fundusz możliwością indywidualnego przekazywania 0,3-0,5 proc. podatku na rzecz wybranego kościoła. Alternatywnie dopuszcza podwyższenie wysokości kwoty darowizny na cele kultu religijnego, którą można odpisać od podatku PIT lub CIT. Likwidacja Funduszu Kościelnego brzmi efektownie, ale dla budżetu wprowadzenie takiego odpisu może być obciążeniem podobnych rozmiarów.  Wprowadzenie odpisu zamiast funduszu planował w 2014 roku rząd PO-PSL. Ministerstwo Administracji i Cyfryzacji szacowało wtedy, że gdyby na półprocentowy odpis zdecydowało się na 40 proc. podatników, kościoły dostałyby 140-150 mln zł rocznie. Po długich negocjacjach polskie kościoły w końcu jednak nie zgodziły się na pół procenta (katolicki żądał co najmniej 0,7 proc.), rząd Tuska zrezygnował więc z reformy.  Hołownia zapowiada teraz, że „szczegóły rozwiązań należy wypracować w dialogu z kościołami i związkami wyznaniowymi”. Czy będzie miał więcej odwagi niż Tusk, jeśli Episkopat znów się sprzeciwi? Już teraz, podobnie jak wcześniej PO, w swoim programie zapowiada “okres przejściowy”. Oznacza to, że jeśli pieniędzy z odpisu nie wystarczy na kościelne potrzeby, różnicę dopłaci się z budżetu. Jak długo może trwać okres przejściowy w okresie kryzysu zaufania do Kościoła? Tego program Hołowni nie zdradza. Prawdziwą alternatywą dla Funduszu Kościelnego byłby dobrowolny podatek na rzecz kościołów, którego przekazanie deklarowałoby się przy wypełnianiu PIT-u. Takie rozwiązanie funkcjonuje np. w Niemczech.  W takim wariancie wierni musieliby obciążać swoje budżety domowe zamiast budżetu państwa, co zapewne przyniosłoby kościołom znacznie mniejsze i mniej pewne przychody. Najodważniejsze są postulaty Hołowni związane z lekcjami religii w szkołach. Przede wszystkim chce usunięcia ocen z religii ze świadectw i ze średniej ocen. Mogłoby to doprowadzić do rezygnacji z katechezy tych uczniów, którzy za jej pomocą poprawiali sobie szkolne wyniki. Co więcej, chce, żeby uczniowie mogli wypisywać się z religii już w pierwszej klasie szkoły ponadpodstawowej. Obecnie mogą to robić dopiero po ukończeniu 18. roku życia. Kolejnym ciosem dla katechetów byłoby umożliwienie zmniejszenia przez szkołę liczby godzin religii bez zgody miejscowego biskupa. Obowiązujące rozporządzenie wyznacza 2 godziny lekcyjne tygodniowo. O liczbie godzin katechezy miałyby decydować rady szkoły w porozumieniu z radami rodziców, pedagogicznymi i samorządami uczniowskimi.  W końcu Hołownia proponuje, żeby część ciężaru finansowania katechezy przenieść na barki Kościoła. Tu znów dogadanie szczegółów chce przenieść niżej, na poziom samorządów. Publicystka Kaja Puto podczas debaty nad kościelnymi postulatami Hołowni trafnie nazwała ten pomysł “programem narodowej inby”. Hipotetyczny rząd Hołowni umyłby ręce, jednocześnie rozpętując kulturową wojny w każdej szkole i każdej gminie z osobna. Można spodziewać się, że przynajmniej w większych miejscowościach większość rodziców może zgodzić się na zmniejszenie liczby godzin. Postulat dzielenia się kosztami katechezy z Kościołem jest jednak zupełnie nierealistyczny, jeśli ma być efektem „dialogu”. Okrajanie etatów katechetów uderza przecież w podstawy jego finansowania. Jak pisaliśmy w , w 2018 roku 21 719,15 etatów katechetów kosztowało budżet 1,485 mld zł. Według danych Episkopatu trzy lata temu 37 proc. katechetów było księżmi, kolejne 7 proc. to zakonnice. Szacunkowo zarabiali wtedy średnio na pełnym etacie po 4 960 zł brutto, czyli 3 523 zł na rękę. Oznacza to, że państwo wypłaca pensje co najmniej 8 tys. księży, czyli jednej trzeciej polskiego kleru. Gdyby te pensje odebrać, w co biedniejszych parafiach zawód księdza przestałby być opłacalny. Przez Polskę przeszłaby fala odejść z kapłaństwa.  Taką terapię szokową proponował projekt “Świecka szkoła” wniesiony do Sejmu w 2019 przez Nowoczesną. Przewidywał jedną religię tygodniowo opłacaną z dobrowolnego podatku płaconego przez wiernych. 12 stycznia 2019 Dużo mniej poważnie Hołownia potraktował finansowanie z budżetu kapelanów w instytucjach państwowych. Znowu zasłania się oczekiwaniem na kontrolę NIK-u, choć wydatki na kapelanów Biuro Analiz Sejmowych podliczyło już w 2018 r. Autorzy programu Hołowni nie mogą o tym nie wiedzieć, bo sami powołują się na tekst , w którym ujawnialiśmy tę analizę BAS. Według niej kapelani (z wyłączeniem szpitalnych) w 2018 r. kosztowali budżet 18,5 mln zł. Hołownia proponuje zlikwidowanie etatów kapelanów jedynie w Służbie Celnej i Krajowej Administracji Skarbowej, o której ostatnio było głośno. Nie pisze jednak, że akurat w tych służbach kapelanów jest najmniej – odpowiednio pięciu i jedenastu. Chce za to pozostawić kapelanów w Straży Granicznej, Służbie Ochrony Państwa, policji, wojsku. Same etaty w armii to koszt 14 mln zł.  16 października 2019 Na obronę Hołowni trzeba dodać, że chce “rozważyć” podzielenie kosztów utrzymania kapelanów między państwo a kościoły oraz zaprzestania wypłacania im emerytur mundurowych. Realizacja tego drugiego postulatu – jeśli miałaby stosować się do świadczeń już przyznanych – mogłaby jednak okazać się niezgodna z konstytucją. Kolejną kontrolę NIK Hołownia chce zlecić na kościelnych cmentarzach. To odpowiedź na realny problem. Większość cmentarzy jest w posiadaniu kościołów. Księża jako lokalni monopoliści mogą dyktować ceny i część z nich tego nadużywa.  Głośna jest sprawa z diecezji łódzkiej, gdzie zbuntowani przeciwko takim praktykom mieszkańcy Brzezin złożyli skargę do Urzędu Ochrony Konkurencji i Konsumentów. Po kontroli NIK Hołownia chciałby “ewentualnie” wprowadzić reguły wyznaczające wysokość maksymalnych opłat cmentarnych.  Z pedofilią w Kościele Hołownia chciałby rozliczyć się za pomocą trzech rozwiązań. Przede wszystkim postuluje, by na przestępstwach w Kościele katolickim skupiła się państwowa komisja powołana przez PiS i w ciągu dwóch lat wydała na ten temat raport. Zdaje sobie sprawę, że w jej skład wchodzą eksperci wskazani przez PiS, dlatego rozważa jego modyfikację na bardziej pluralistyczny.  Po drugie chce rozważyć przesunięcie granicy przedawnienia karalności przestępstw seksualnych wobec małoletnich lub całkowitego jego zniesienia. Tym postulatom można tylko przyklasnąć. Wątpliwości budzi jednak pomysł, by to nie komisja zajmowała się zbieraniem materiału do swojego raportu, lecz specjalny zespół ds. kościelnej pedofilii w Prokuraturze Krajowej. Nawet przy założeniu, że przyszły rząd cieszyłby się dużo wyższym zaufaniem ofiar księży niż obecny, tak szybko zaufania nie odbuduje prokuratura. Trudno uwierzyć, że ci sami prokuratorzy, którzy jeszcze niedawno udostępniali kurii materiały z postępowania przygotowawczego i odmawiali wszczęcia śledztw przeciwko biskupom, będą teraz mieli odwagę występować przeciwko nim.  W tym punkcie Hołownia także wyważa otwarte drzwi. Zespół prawniczek i działaczek pod przewodnictwem Jolanty Banach, byłej posłanki SLD, 1,5 roku temu przygotował projekt ustawy, który dawałaby komisji ds. pedofilii quasi-śledcze uprawnienia, np. wgląd w akta kościelne.  31 lipca 2019 Opozycja, Kościół, Szymon Hołownia, pedofilia w Kościele pieniądze Kościoła
287^Były ambasador z nadania PiS ostro o sytuacji w MSZ: „Wielotorowe demolowanie państwa” [WYWIAD]^Maria Pankowska^2 lutego 2021^https://oko.press/byly-ambasador-z-nadania-pis-ostro-o-sytuacji-w-msz-wielotorowe-demolowanie-panstwa-wywiad/^"„Wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy"". Opowieść byłego ambasadora RP w Japonii o szarej eminencji w polskim MSZ O konflikcie w MSZ opowiada  Jacek Izydorczyk, profesor Uniwersytetu Łódzkiego, ambasador RP w Japonii w latach 2017-2019, odwołany przed końcem kadencji przez dyrektora generalnego służby zagranicznej Andrzeja Papierza. W styczniu 2020 roku Izydorczyk złożył w prokuraturze i Najwyższej Izbie Kontroli zawiadomienie o „popełnieniu przestępstw przekroczenia uprawnień, niedopełnienia obowiązków, poświadczeń nieprawdy, przeciwko ochronie informacji, tworzenia fałszywych dowodów oraz pomówień”. Oskarżył Papierza i siedmiu innych urzędników MSZ wysokiego szczebla. Prokuratura odmówiła wszczęcia postępowania. „Pani redaktor zapewne ma lewicowe poglądy, ja jestem konserwatystą. Ale to nie powinno mieć znaczenia. Wszystkim nam powinno zależeć na dobru państwa” – mówi nam Izydorczyk, który po powrocie z Tokio kandydował do Izby Dyscyplinarnej SN. Jak podkreśla, zrobił to, by jako kandydat na sędziego zostać drobiazgowo prześwietlonym i udowodnić, że jest „kryształowo czysty”. Kierownictwo MSZ zarzuca Izydorczykowi, że jako ambasador bez zezwolenia zabierał żonę w delegacje służbowe. Andrzej Papierz złożył przeciw niemu pozew o ochronę dóbr osobistych. Bo Izydorczyk publicznie twierdzi, że padł ofiarą osobistej wendetty Papierza, który – wedle relacji byłych i obecnych pracowników MSZ – de facto zarządza resortem. Spośród dyplomatów „dobrej zmiany” nie tylko Izydorczyk mówi dziś otwarcie o narastających problemach w MSZ. Były minister Witold Waszczykowskipublicznie krytykował ostatnio planowaną nowelizację ustawy o służbie zagranicznej. Stwierdził, że projekt pozbawi obecnego ministra Zbigniewa Raua faktycznej kontroli nad polityką kadrową. „Kuriozalna sytuacja” – komentował. Także Jacek Czaputowicz, już po rezygnacji ze stanowiska szefa resortu, wypowiadał się krytycznie o wydzieleniu z MSZ „pionu europejskiego” i włączenia go do Kancelarii Premiera. 14 listopada 2019 Całość rozmowy z Jackiem Izydorczykiem poniżej. Maria Pankowska, : Gdy jesienią 2015 roku ministrem spraw zagranicznych został Witold Waszczykowski w MSZ rozpoczęła się czystka. Wiele stanowisk ambasadorskich zaoferowano osobom spoza resortu. Pan był elementem tych „reform”. Jacek Izydorczyk: Zdawałem sobie sprawę, że wielu osobom to nie będzie się podobać. Ale wierzył pan, że zmiany mają sens. Uważałem, że pomysł był dobry i wierzyłem w szczere intencje. Waszczykowski chciał rozbić układ towarzyski w MSZ, bo od 1989 roku każda kolejna ekipa rządząca kierowała tam swoich. Założenie było dobre. Natomiast co do niektórych konkretnych kandydatur miałem przeczucie, że się nie sprawdzą. Wielu profesorów się do ambasadorowania nie nadaje. To muszą być osoby, która nie dają sobie w kaszę dmuchać, z odwagą cywilną – ale równocześnie kulturalne i opanowane, trzymające nerwy na wodzy. Część nowych ambasadorów okazała się gorsza niż ci wieloletni, spolegliwi urzędnicy z MSZ. Charakterologicznie nie pasują. Do Tokio pojechał pan w 2017 roku, gdy w Polsce trwała już bitwa o sądy. Nie miał pan wątpliwości? Propozycję dostałem w 2016 roku, rekomendował mnie profesor, którego znam od wielu lat. Potem miałem półroczny okres do wyjazdu, w tym szkolenia w MSZ i wyjechałem 29 marca 2017 roku. Cieszyłem się. Wszelkie znaki na niebie i ziemi wskazywały, że to będzie miejsce dla mnie – dyplomacja i Japonia, którą bardzo dobrze znałem i rozumiałem. Wierzyłem, że mogę przydać się naszemu Państwu. Ktoś na Twitterze zarzucał mi, że dałem się kupić za stanowisko. Trudno, żeby wszyscy obrazili się na politykę i wyjechali na emigrację. To co? Urzędy i ambasady mają zostać nieobsadzone? Myślał pan wcześniej o karierze w dyplomacji? Jako dziecko chciałem być albo dyplomatą, albo żołnierzem. Później o tym nie myślałem. MSZ było zresztą tak hermetycznie zamknięte… Jechał dyrektor na ambasadora, potem wracał na dyrektora, a potem jechał do innego kraju na ambasadora. Tak to się kręciło. Dlatego uważam, że założenie reformy było dobre, natomiast wykonanie nie do końca. Tak samo, jak z sądami. Powinny być reformowane, ale nie w taki sposób. 25 stycznia 2021 Jak się panu układały początki pracy? Nie było łatwo. Wiedziałem, że mogę liczyć tylko na siebie i spodziewałem się podkładania min przez stare kadry MSZ. Od razu zapowiedziałem, że wszystko, co „wchodzi” do ambasady musi przejść przez moje ręce. I że muszę zatwierdzić każdą informację w formie clarisu [korespondencji dyplomatycznej – red.], która z ambasady wychodzi. Nie chciałem być profesorkiem, któremu wystarczy podłożyć parę dokumentów, podpisze i koniec z nim. Nic tak nie plami urzędnika, jak atrament. Dlatego wszystko czytałem. Przez pierwszy okres pracowałem dosłownie po 20 godzin na dobę, bo na maj 2017 roku przeniesiono wizytę ministra Waszczykowskiego w Japonii. Gdyby ta wizyta się nie udała, byłoby głośno, że ambasador się nie nadaje. Wieloletni pracownicy MSZ nie byli zachwyceni zmianami wprowadzonymi przez Waszczykowskiego. Latami pracowali na swoje stanowiska, a tu przychodzi pan – osoba z zewnątrz – i im je zabiera. Oczywiście. Do wyjazdów na każdą placówkę są kolejki, ludzie czekają. Ale niech krytycy używają argumentów merytorycznych, oceniają charakter i dokonania. Ja np. napisałem książkę o prawie japońskim. Ambasador musi być zresztą nie tylko osobą wykształconą, która zna dany kraj. Musi też być dyskretny, niezależny i odporny na tzw. wodę sodową. To, że jestem z zewnątrz nie oznacza od razu, że się nie nadaję. O tym, jak potoczyła się pana kariera w dyplomacji, miał zadecydować Andrzej Papierz, który za PiS trafił do kierownictwa MSZ. Usłyszałem o nim dopiero, gdy został wiceministrem. To był czas zmian w rządzie PiS. W grudniu 2017 roku Mateusz Morawiecki został premierem. Czaputowicz przejął MSZ w styczniu 2018 roku. W kwietniu Papierz awansował na wiceministra. Pierwszy raz zobaczyłem go na naradzie ambasadorów w lipcu 2018 roku. Trwał panel na temat współpracy z Polonią. Papierz zażądał od trzech nowych ambasadorów, tych, którzy dostali stanowiska za Waszczykowskiego, by przedstawili swoje pomysły na tę współpracę. W pewnym momencie przerwał, skrytykował ich, wyszedł szybkim krokiem, mówiąc na całą salę, że nic ciekawego i nowego nie usłyszał. To było pozerskie, niekulturalne. Czułem, że idzie zmiana na gorsze. Poza tym powiedzmy sobie szczerze: ambasador oczywiście powinien znać problemy Polonii, ale tymi sprawami zajmuje się konsul. Potem, we wrześniu „Fakt” opisał, jak Papierz na szczycie Trójmorza robił zdjęcia swoich butów, skarpet i publikował na Facebooku. On, wiceminister, komentował strój dyplomatów, w dodatku z kraju, którego premier miał tydzień później przyjechać do Polski. Żartował z wyglądu prezydenta jednego z państw UE [Papierz napisał, że nie wypada mu fotografować „tylnej części chorwackiego ciała prezydenckiego”, chodziło o prezydentkę Kolindę Grabar-Kitarović – red.]. To było tuż przed tym, jak został dyrektorem generalnym służby zagranicznej. Pan wtedy już od ponad roku był ambasadorem w Tokio. Wcześniej miałem do czynienia z sabotażem biernym ze strony MSZ. Ale gdy Papierz został dyrektorem generalnym, przeszedł do sabotażu czynnego. Jak ten sabotaż wyglądał? W listopadzie 2018 roku kierownik wydziału politycznego w ambasadzie złamał nasze ustalenia i wysłał do MSZ claris, podpisując się w „zastępstwie ambasadora”. Ja akurat jechałem do Kioto, bo do Osaki następnego dnia miał wejść Dar Młodzieży. Jak wróciłem, wziąłem kierownika na rozmowę przy świadkach, napisałem dwa clarisy do MSZ z żądaniem natychmiastowego ukarania i odwołania. Bo to było jawne wypowiedzenie posłuszeństwa. Równocześnie, zupełnie niespodziewanie, w internecie rozpoczęła się na ambasadę nagonka kilku osób z Polonii. Innych ambasadorów też zaczęto w tym czasie „szarpać”. Nasilały się braki kadrowe. Od 1 grudnia 2018 roku w ambasadzie nie miałem nawet portiera. Jakie problemy może mieć wielomilionowe państwo w środku Europy z wysłaniem portiera? Pod koniec roku zostałem w ambasadzie sam. Jedyna dyplomatka z wydziału politycznego poszła w tym czasie na urlop, nie miałem sumienia, żeby ją z niego w ostatniej chwili odwoływać. Na początku 2019 roku zaczęły pojawiać się formalne skargi Polonii na ambasadę. Była też nieformalna informacja o groźbie likwidacji grobu brata Zeno [franciszkanina Zenona Żebrowskiego – red.] i że ambasada nic z tym nie robi. To była nieprawda, podjąłem wtedy działania. Ale gdy wysłałem do rzecznika prasowego MSZ projekt oświadczenia do zamieszczenia na Facebooku, nawet mi nie odpisali. W marcu 2019 roku do Tokio przyjechał Papierz. Jak przebiegła wizyta? O niektórych jej elementach nie mogę mówić publicznie, bo w listopadzie 2020 roku Papierz podał mnie do sądu o ochronę dóbr osobistych. Sąd wydał zabezpieczenie, w którym na rok zakazał mi opowiadania o zachowaniu Papierza w świątyni w Kamakurze. [Chodzi o incydent opisany przez Onet 22 stycznia 2020 roku. Podczas odwiedzin delegacji w shintoistycznym chramie Andrzej Papierz miał m.in. symulować, że obmywa swoje genitalia w kadzi z wodą przeznaczonej do rytualnej ablucji rąk – red.] Napisałem odpowiedź na pozew i złożyłem zażalenie na to zabezpieczenie. Opisałem, na czym polegają oczywiste kłamstwa Papierza i dlaczego oświadczenia członków delegacji, która brała udział w tych wydarzeniach – Macieja Langa, Moniki Zuchniak-Pazdan i Radosława Gruka – są fałszywe. Dwie ostatnie z tych osób dostały zresztą nominacje ambasadorskie już za ministra Raua. A on o wszystkim wie, bo napisałem do niego list otwarty we wrześniu ubiegłego roku. Jeszcze w styczniu 2020 roku, gdy był przewodniczącym Komisji Spraw Zagranicznych Sejmu otrzymał ode mnie ten sam komplet dokumentów co Prokuratura i NIK. Podczas wizyty w Japonii Papierz zachowywał się skandalicznie również w ambasadzie. Na przykład wbiegł nagle do mojego gabinetu, krzyczał, próbował mnie straszyć, żądał podania personaliów osoby, która rekomendowała mnie do służby zagranicznej. To było żałosne. Nie przestraszyłem się go, więc zaczął mnie nienawidzić. Mówił Pan, że ta wizyta była też nielegalna. W Tokio miała się odbyć narada ambasadorów – tak zdecydowano w ostatniej chwili. Papierz z Zuchniak-Pazdan i Grukiem przyjechali na nią nie wiadomo w jakim charakterze. Po prostu na wycieczkę. Dyrektor generalny służby zagranicznej nie musi nigdzie jeździć. Jego praca jest w Warszawie. Przy wizycie kontrolnej powinienem był najpierw dostać claris, upoważnienie do kontroli oraz precyzujące zakres tej kontroli. A oni bez tego przystąpili do czynności kontrolnych: zaczęli przesłuchiwać pracowników, przeglądać dokumenty… Przyjąłem taktykę przeczekania. Pracownikom też mówiłem, że muszą przeczekać, bo nie chciałem stawiać ich między młotem a kowadłem. 21 stycznia 2021 A potem przyjechała kolejna kontrola. Tak, przyjechała potwierdzić to, co zrobiła pierwsza. Tym razem kontrolowali już oficjalnie, mieli upoważnienie. Był np. zarzut, że nie wyrzuciłem z ambasady wieloletnich pracowników. Chodziło o tego byłego portiera, który nadal mieszkał w ambasadzie, jego żona jeszcze tam pracowała. Zgodnie z przepisami MSZ nie mogli mieć mieszkania służbowego, więc wydałem decyzję, że przenoszę ich do pokoju gościnnego, w którym sam mieszkałem z rodziną po przyjeździe do Japonii przez trzy i pół miesiąca. Kontrolerzy stwierdzili, że powinienem zwracać pieniądze za zużyty przez nich prąd. Szukali czegokolwiek. Postawili przede wszystkim na delegacje. Zarzucono panu, że za dużo podróżował pan z żoną.  Co ciekawe nie zarzucili mi braku zasadności delegacji ani braku zasadności diet. Jedyny zarzut po dwóch kontrolach to brak zgody dyrektora generalnego na wyjazdy z żoną. W artykule w WP.pl podano zmyślone kwoty i „interpretację” prawa dokonaną przez Papierza, że jakoby ambasador musiał pytać go o zgodę na wyjazd z żoną w celach protokolarnych. Po tym jak doszedłem do przekonania, że ten artykuł był celowo tendencyjny, złożyłem prywatny akt oskarżenia przeciwko red. M. Mieśnik. Przepisy prawa zresztą tłumaczyłem wielokrotnie w pismach do Biura Finansów MSZ. Poraża mnie absurd tej sytuacji. Żeby ambasador, który podlega ministrowi, premierowi i prezydentowi, pytał dyrektora generalnego MSZ, czy np. na imprezę dworu cesarskiego może zabrać żonę! To byłby poważny nietakt, gdybym przyszedł sam, gdy jest zaproszenie dla mnie wraz z małżonką. Były też zresztą oddzielne zaproszenia dla małżonki. Wkrótce po tej drugiej kontroli został pan odwołany. 19 czerwca 2019 roku – z dniem 31 lipca. O tym, że straciłem stanowisko dowiedziałem się z maila Biura Spraw Osobowych MSZ, 21 czerwca. Nikt mnie nie uprzedził, chociaż dwa dni wcześniej dzwoniłem do Kancelarii Prezydenta i MSZ. Rozmawiałem z Maciejem Langiem [dziś ambasador RP w Rumunii, wówczas podsekretarz stanu w MSZ – red.] i Szymonem Szynkowskim [sekretarz stanu w MSZ – red.], ale oni milczeli. Jeszcze tuż przed wyjazdem z Japonii próbowano mnie wrobić w niegospodarność. Kierownictwo MSZ zwlekało z decyzją, czy rezydencja ambasadora ma być dalej wynajmowana. Wynajem w Tokio to ogromny koszt. Dlatego 16 lipca napisałem pismo, że albo dostanę do jutra informację, albo sam wypowiem umowę, bo uważam to za niegospodarność. Bo będzie stała pusta nie wiadomo jak długo. Wtedy przysłali decyzję, żeby utrzymać rezydencję. Miałem to na piśmie. Papierz się wściekł, bo chciał mnie złapać na tysiące złotych. Dzień później odłączyli mnie od poczty i przysłali claris, że nie jestem ambasadorem od 1 lipca. Papierz zresztą sprytnie wcale tego clarisu nie podpisał. Zamiast niego zatwierdził go Andrzej Lompart, który teraz jest w nagrodę ambasadorem w Atenach. Długo nie dawali mi zgody na powrotne bilety lotnicze. Nowy kierownik wydziału politycznego [Radosław Tyszkiewicz – red.] wygadał się potem, że chcieli, żebym wracał klasą ekonomiczną z przesiadką. Za delegacje z żoną dostał pan zarzuty? Nie. Przecież czymś takim prokuratura by się skompromitowała. W listopadzie 2019 roku Papierz skierował jedynie wniosek o ukaranie do tzw. komisji dyscypliny finansów publicznych przy ministerstwie finansów. Wcześniej umorzono postępowanie wyjaśniające. Nawet nie miałem wszczętego żadnego postępowania dyscyplinarnego. To wszystko jest dęte. W maju 2020 roku byłem jeszcze przesłuchiwany w charakterze świadka po zawiadomieniu Papierza po artykule Onetu. Przesłuchanie było jak pole minowe. Prokurator kazała mi zaznaczać na wydruku z artykułu, co jest prawdą, a co nie. Od razu poprosiłem o interwencję RPO. Rzecznik interweniował. Nie wiem, czy sprawa jest w toku. Mówił pan, że dzwonił do Kancelarii Prezydenta. Szukał pan tam pomocy? Rozmawiałem z Krzysztofem Szczerskim, bo MSZ nie zgodziło się, żebym pojechał do Polski w związku z wizytą japońskiej pary książęcej [wizyta odbyła się 28 czerwca 2019 roku – red.]. Walczyłem, żeby nie doszło do skandalu, że podczas wizyty nie ma z nimi polskiego ambasadora. Szczerski jak bezradne dziecko powiedział, że na mój przyjazd nie zgadza się Papierz, bo przybiegł do niego Szynkowski i to mu przekazał. Pytałem go wtedy, co ma Papierz do wizyty na takim szczeblu. Szczerski powiedział, że nic nie może, bo, cytuję: „nie on decyduje”. Chodziło o to, żeby nikt ze mną nie rozmawiał. Tak to właśnie wygląda. Papierz decyduje, oni słuchają. Denerwuję się nawet teraz, bo te wspomnienia wracają. Nigdy bym się nie pisał na ten urząd, gdybym wiedział, że zostanę tak potraktowany. I że tak traktują nasze państwo. Kierownictwo MSZ i Szczerski boją się Andrzeja Papierza? On straszy rozmówców. Robi groźną minę, pohukuje i tworzy się legenda, że wszystko wie, wszystko kontroluje. Poza tym to wieloletni kolega Mariusza Kamińskiego, pracował w Urzędzie Ochrony Państwa… Ja myślałem tak: skoro jestem ambasadorem, to mam określone prawa i obowiązki. Nie mogę się bać jakiegoś urzędasa z Warszawy. Jeśli Szczerski i Rau się boją, to niech przestaną hańbić swoje urzędy i podadzą się do dymisji. Pana apele do Kancelarii Prezydenta pozostały bez odpowiedzi? Gorzej. 15 listopada 2019 roku prezydent wręczył Papierzowi i Zuchniak-Pazdan wysokie odznaczenia państwowe [odpowiednio Krzyż Oficerski Orderu Odrodzenia Polski i srebrny Krzyż Państwowy – red.]. Ambasadorowi nie wypada, żeby krytykował głowę państwa. Ale jak to w ogóle jest możliwe? Jak działa to ministerstwo i Kancelaria Prezydenta? Mieliśmy ostatnio tę tragiczną sytuację z Polakiem, który miał być odłączony od aparatury. Oni dali mu paszport dyplomatyczny… Dlaczego od razu nie zrobić go ambasadorem? Abstrahując od tego nieszczęścia, jest jeszcze coś takiego jak godność państwa polskiego. Minister Rau powinien poczytać Konwencję Wiedeńską. Mamy też kontrowersyjny projekt ustawy o służbie zagranicznej. Wychwyciłem w niej rzeczy, które Papierz napisał pod siebie i pod kolegów. Na przykład likwidację opodatkowania dodatku zagranicznego. W Polsce podnoszą podatki, ale dla swoich będą likwidować. Dla Papierza, bo chce jechać na ambasadora. Po drugie ambasador ma już nic nie podpisywać, zrobi to za niego podwładny. To kryminogenne rozwiązanie. Ten podwładny może mieć więcej ikry i np. nie da pieniędzy ambasadorowi, nie podpisze jakiegoś rachunku. To może działać w obie strony. 15 stycznia 2021 Co pan teraz robi zawodowo? Wróciłem na uczelnię. Przed wyjazdem do Japonii zawiesiłem działalność adwokacką i jej nie odwieszam, bo podejrzewam, że miałbym dwa razy w miesiącu kontrolę z urzędu skarbowego. Pracuję na uczelni i walczę o moje dobre imię. Ale również jako obywatel, jako były ambasador. Jest moim obowiązkiem informować opinię publiczną o tym, jak dewastowane jest państwo. Kierownictwo MSZ publicznie zarzuca Panu wiele nadużyć. Wiceministrowie Przydacz i Jabłoński zniesławiali mnie w radiu. Pisałem do dziennikarzy i nic, nikt nie dał mi się wypowiedzieć. Potem był jeszcze artykuł pani redaktor Mieśnik z WP. Chciano mnie dosłownie wdeptać w ziemię. Skierowałem przeciwko nim prywatne akty oskarżenia i co do Przydacza i Jabłońskiego wnioskuję dodatkowo o zasądzenie od nich po 100 tys. zł na rzecz WOŚP. Staram się bardzo uważać. Nie przechodzę na czerwonym świetle przez przejście dla pieszych. Siedzę spokojnie, dwa razy pomyślę zanim coś napiszę, powiem. Wiem, że ja i moja rodzina jesteśmy nielegalnie inwigilowani. Nie spodziewam się rychło sprawiedliwości. Nie widzę na to szansy, skoro jedna partia polityczna zawłaszcza wszystkie rodzaje władz. Chodzi o Trybunał, o prokuraturę, o policję, próbują też z sądami… Dlaczego pan Kamiński jest szefem służb, skoro został skazany na bezwzględną karę pozbawienia wolności? To nie jest państwo prawa. Straciłem wszelkie złudzenia, gdy zobaczyłem jak Papierz odbiera odznaczenie w pałacu prezydenckim 15 listopada 2019 roku. W sierpniu 2019 roku Szczerski powiedział mi z uśmiechem, że z każdego można zrobić wariata. No to robili ze mnie. Ja tylko pomyślałem: kto tu jest wariatem? Kierownictwo MSZ nie reaguje na pana apele o odwołanie Andrzeja Papierza. Zawiadomienia, które złożył pan w prokuraturze i NIK, przeszły bez echa. Jest pan sfrustrowany? Zastanawiam się, dlaczego nikt nie stawia sobie pytania o interes państwa. Rau i Szczerski chcą pozbyć się Papierza, wysyłając go na ambasadora. Jak to o nich świadczy? Niech wyślą go do ekskluzywnego miejsca za swoje pieniądze na cztery lata. Wszystko stoi na głowie. W normalnym kraju jest miejsce i na lewicę, i na prawicę. Poglądy polityczne nie powinny mieć znaczenia, jeżeli chodzi o prawo i funkcjonowanie państwa. Oni grają na emocjach, bo nie mają argumentów merytorycznych. Zostaje tylko „za PO było gorzej”. Sytuacja w MSZ naprawdę wymaga reform. Ale to poszło w złą stronę. Mamy całkowite i wielotorowe demolowanie państwa. 25 sierpnia 2020 W dodatku mam wrażenie, że oni nie zdają sobie sprawy, że w innych krajach MSZ działają prawidłowo, nie tak jak u nas. Podejrzewam, że obce stolice mają więcej informacji o Papierzu niż ja. Na przykład, gdy znikał nocami w Tokio, to gdzie chodził? Raz się przyznał, że razem z koleżeństwem się zatruł. A w Japonii wszędzie są kamery. Nie chcę sobie wyobrażać, co mogli widzieć. Nad Papierzem rozpięty jest parasol ochronny? On, jak kogoś lubi, to jest użyteczny. Np. zrobił Milewskiemu [Pawłowi – red.] miejsce w Tokio. Milewski sam mi mówił, że jego żona marzy o Japonii. Papierz idzie jak taran. Chociaż jest też nieraz ostrożny, działa rękami innych. Do odwołania Papierza nie trzeba wiele – wystarczy, że sekretarka na polecenie ministra napisze odwołanie i mu je wręczy. Rau nie musi nawet na niego patrzeć. Ale oni się boją. Szczerski, Rau, Czaputowicz boją się tego urzędnika z Warszawy. Szkoda, że boją się za publiczne pieniądze. Nie chcę myśleć, co byłoby, gdyby miały postraszyć ich jakieś obce służby. Podejrzewam też, że teraz to mnie nienawidzą bardziej niż Papierza. Bo Papierz im tylko rozkazuje, a ja pokazuję opinii publicznej, kim naprawdę są. I pod jakimi dokumentami się podpisują. A to zostaje… Władza, Świat, Zbigniew Rau, Krzysztof Szczerski, Jacek Czaputowicz, Ministerstwo Spraw Zagranicznych, Andrzej Papierz Jacek Izydorczyk"
288^Kopalnia zniszczy „europejską Amazonię” w Polsce? Katastrofa dla przyrody jest blisko^Robert Jurszo^1 lutego 2021^https://oko.press/kopalnia-zagraza-europejskiej-amazonii-gotowy/^Poleski Park Narodowy to kraina dzikiej przyrody, przede wszystkim bagien i torfowisk. Ale jest tam też węgiel kamienny, który chce wydobywać australijska firma Przyroda Polesia w polskiej kulturze osiągnęła rangę mityczną. To tutaj Maria Rodziewiczówna osadzała akcję swoich powieści, w tym „Lata leśnych ludzi”, książki dziś już raczej zapomnianej, a kiedyś bardzo ważnej dla polskiego ruchu ochrony przyrody. Na uroki poleskiej przyrody wrażliwi byli nie tylko Polacy, by wspomnieć tylko obrazy rosyjskiego malarza Iwana Szyszkina. Po II wojnie światowej w granicach Polski pozostał niewielki fragment Polesia. By chronić jego szczególny krajobraz, w tym rozległe bagna i torfowiska, w 1990 roku w woj. lubelskim powołano Poleski Park Narodowy. W 1994 poszerzono go dodatkowo o cenne przyrodniczo Bagno Bubnów i Bagno Staw, tworząc w ten sposób enklawę poza głównym obszarem parku. Naukowcy mówią o tym miejscu: „europejska Amazonia”, „Wawel polskiej przyrody”. Ale na Polesiu jest nie tylko piękna przyroda – jest również „czarne złoto”. Obszar dużej części Polesia Lubelskiego, również Poleskiego Parku Narodowego, pokrywa się z Lubelskim Zagłębiem Węglowym, gdzie zalegają znane od połowy XX w. złoża węgla kamiennego. 14 grudnia 2020 Od 2013 r. o eksploatację złoża „Sawin” zabiega grupa Global Mineral Prospects, spółka-córka australijskiej firmy wydobywczej Balamara. Złoże ma 137 km2, można stamtąd wykopać 288 mln ton węgla przez 51 lat (dane ze strony spółki). Tyle że dla Poleskiego Parku Narodowego byłaby to katastrofa, bo złoże znajduje się pod południowo-wschodnią enklawą parku. Koncesją poszukiwawczą objęty jest też Transgraniczny Rezerwat Biosfery UNESCO „Polesie Zachodnie” i specjalny obszaru ochrony siedlisk Natura 2000 Ostoja Poleska. Nie bez znaczenia jest to, że Poleski Park Narodowy jest obszarem wodno-błotnym o międzynarodowym znaczeniu, który jest objęty specjalną ochroną w ramach Konwencji RAMSAR. Na całym obszarze, którego dotyczy koncesja, jest łącznie 14 obszarów chronionych. „Z punktu widzenia wartości przyrodniczych obszaru oraz funkcji ekosystemowych, jakie torfowiska pełnią w kontekście obecnego kryzysu klimatycznego, plany eksploatacji złoża Sawin należy uznać za niedopuszczalne” – czytamy w opracowaniu pt. „Ocena potencjalnych skutków przyrodniczych planowanej eksploatacji węgla kamiennego ze złoża Sawin w rejonie Poleskiego Parku Narodowego”, które zostało przygotowane przez Centrum Ochrony Mokradeł. W analizie uwzględniono trzy torfowiska leżące w zasięgu potencjalnego oddziaływania eksploatacji złoża Sawin: wspomniane wyżej Bagno Bubnów i Bagno Staw, które leżą bezpośrednio nad złożem, oraz Krowie Bagno, którego południowy kraniec znajduje się na północnej granicy tego obszaru. Czym grozi Poleskiemu Parkowi Narodowemu eksploatacja złoża „Sawin”? Można wskazać na dwa główne zagrożenia: „Równie szkodliwe mogą być pośrednie skutki budowy i eksploatacji kopalni, takie jak wzrost liczby ludności, czy rozbudowa sieci drogowej i kolejowej, co zagrozi ciągłości populacji zwierząt i zwiększy ich śmiertelność w wyniku kolizji” – czytamy w opracowaniu. 20 października 2020 Takie ogólne sformułowanie jak „zniszczenie mokradeł” brzmi bardziej konkretnie, gdy uświadomimy sobie, że obszary trzech torfowisk są zamieszkałe przez blisko 200 rzadkich i zagrożonych gatunków zwierząt, które są chronione prawem międzynarodowym i krajowym. Wśród nich znajduje się wodniczka – najrzadszy śpiewający ptak wędrowny na świecie, który jest globalnie zagrożony wyginięciem. W tym przypadku sytuacja jest o tyle szczególna, że, na co zwraca uwagę Ogólnopolskie Towarzystwo Ochrony Ptaków, 25 proc. całej światowej populacji tego ptaka żyje właśnie w Polsce. Torfowiska południowo-wschodniej enklawy Poleskiego Parku Narodowego, z nisko stojącą wodą, są dla tego ptaka idealnym środowiskiem. Ale na torfowiskach i otaczających je łąkach żyją i rozmnażają się też rzadkie ptaki brodzące, takie jak bekas kszyk, dubelt i kulik wielki. Występuje tu też czajka i derkacz oraz drapieżniki: orlik grubodzioby i błotniak łąkowy. Na terenie, którego mogą dotknąć skutki wydobycia węgla żyją również żółwie błotne. To jedyne naturalnie występujące w Polce żółwie, gatunek objęty ścisłą ochroną i znajdujący się w „Polskiej czerwonej księgi zwierząt”. To właśnie na Lubelszczyźnie żyje ich największa populacja w naszym kraju. Zagrożony dewastacją teren to również dom zagrożonych i zanikających motyli – czerwończyka nieparka, fioletka, modraszka nausitousa i telejusa oraz ważek: żagnicy zielonej i iglicy małej. „Każda znacząca zmiana stosunków wodnych, zarówno osuszenie tego obszaru, jak i jego zalanie w wyniku osiadania gruntów, spowoduje drastyczne zmniejszenie lub całkowity zanik siedlisk tych gatunków” – czytamy w opracowaniu. Te zmiany są również zagrożeniem dla występujących tu roślin. Na wszystkich trzech torfowiskach torfowiskach występuje 112 rzadkich i zagrożonych gatunków roślin, w tym 43 znajdujące się pod ścisłą ochroną gatunkową: trzy są zagrożone na Lubelszczyźnie a 20 w skali Polski. W przypadku 13 z nich nie ma nawet możliwości dokonania odstępstwa do ochrony z motywów gospodarczych. „Skąd to wiemy, skoro nie ma jeszcze kopalni?” – mógłby ktoś zapytać. Owszem, złoże „Sawin” nie jest, póki co, eksploatowane, ale w regionie od początku lat 80. XX w. funkcjonuje kopalnia „Bogdanka”, która leży ok. 10 km od granicy Poleskiego Parku Narodowego. „Działalność kopalni istotnie zmieniła środowisko przyrodnicze nad eksploatowanym złożem i w jego w okolicy” – czytamy w opracowaniu. „Bogdanka” stała się więc modelem tego, co najprawdopodobniej stanie się podczas eksploatacji złoża „Sawin” z obszarami Poleskiego Parku Narodowego. W terenie pojawiły się niecki, których przyczyną jest wydobycie węgla pod ziemią. Ich skutkiem stało się powstawanie lokalnych podtopień i rozlewisk. Pojawiły się też inne zmiany, np. przyśpieszeniu uległ odpływ wód i doszło do zmiany powierzchni zlewni jezior. 11 grudnia 2020 Jest też inny aspekt tej sprawy – klimatyczny. Bagna gromadząc wodę zmniejszają skutki suszy oraz regulują lokalny klimat. Dodatkowo, torfowiska są naturalnymi magazynami węgla, stąd tak ważne jest, by o nie dbać. Co się stanie, gdy Bagno Bubnów i Bagno Staw zaczną wysychać? Zaczną oddawać dwutlenek węgla do atmosfery – z pochłaniacza staną się emitentem, który dokłada się do innych źródeł emisji tego gazu cieplarnianego. Podczas konferencji prasowej 1 lutego 2021, na której prezentowano opracowanie, dr hab. Wiktor Kotowski z Uniwersytetu Warszawskiego i Centrum Ochrony Mokradeł, konsultant analizy, powiedział, że nie wierzy w to, że kopalnia powstanie, bo jej pomysł jest kompletnie niezgodny z prawem środowiskowym, choćby z zapisami Konwencji Ramsar, której Polska jest również sygnatariuszem. Ze strony internetowej firmy Balmara wynika, że do tej pory otrzymano koncesje na rozpoznanie złóż, wykonano próbne odwierty a aktualnie trwa m.in. inwentaryzacja przyrodnicza (jej wykonanie w polskim prawie spoczywa na inwestorze). Firma nie zamierza się wycofywać z inwestycji. Ekologia, emisja co2 katastrofa klimatyczna klimat kopalnie poleski park narodowy węgiel
289^Mieszkam w Afganistanie. Zapraszam Przyłębską do Kabulu, pokażę, w jakim poszła kierunku [WIDZĘ TO TAK]^Jagoda Grondecka^1 lutego 2021^https://oko.press/zapraszam-magister-przylebska-do-kabulu/^Mam nadzieję, że aborcyjny wyrok Trybunału Przyłębskiej będzie dzwonkiem alarmowym dla tych, którzy uważają, że religijni fundamentaliści to tylko brodaci faceci w turbanach - pisze Jagoda Grondecka, iranistka, komentatorka spraw bliskowschodnich* Odkąd Trybunał Konstytucyjny opublikował uzasadnienie wyroku w sprawie aborcji, prawo aborcyjne w Polsce stało się bardziej restrykcyjne niż w Islamskiej Republice Iranu czy Afganistanu. Z jednej strony wzbudza to mój sprzeciw, gniew i strach. Z drugiej – mam nadzieję, że będzie to dzwonek alarmowy dla tych, którzy uważają, że religijni fundamentaliści to tylko brodaci faceci w turbanach. Nie, drodzy państwo. Kroczymy tą samą drogą, co wiele innych państw, w których za sprawą fundamentalizmu dokonuje się erozja praw człowieka, w szczególności praw kobiet i mniejszości seksualnych. Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik “Prowadzenie domu jest zawodem. Świetnym zawodem. Ważnym zawodem. Zawodem, który buduje przyszłość” – te słowa ajatollaha Alego Chameneiego, duchowego i politycznego przywódcy Iranu, są wyjątkowo emblematyczne dla wyobrażenia fundamentalistów o roli kobiety w społeczeństwie. Bez trudu można wyobrazić je sobie w ustach polskich hierarchów Kościoła Katolickiego. Chamenei wyraził także zapatrywanie, że “równość płci to największy błąd państw Zachodu”. Jest to z jednej strony pobożne życzenie – bo w żadnym, nawet najbardziej postępowym państwie, nie mamy do czynienia z całkowitą równością płci. Z drugiej, typowe dla fundamentalistów religijnych normalizowanie nierówności między płciami, nadawanie boskiego uzasadnienia patriarchalnym prawom i praktykom. Irańska rewolucja w 1979 roku, która obaliła szacha i wyniosła do władzy ajatollahów, zaprowadziła nowy system, unikalną w skali świata hybrydę nieliberalnej demokracji i teokracji. Jej pierwszymi ofiarami padły kobiety. W 1981 roku, a więc w zaledwie dwa lata po rewolucji, wprowadzono nakaz noszenia hidżabu przez wszystkie kobiety i dziewczynki powyżej 9 roku życia. Za tym najbardziej widocznym sposobem kontroli kobiet poszły inne restrykcje: segregacja ze względu na płeć w miejscach pracy, szkołach, na plażach i wydarzeniach sportowych. W życie weszło też wiele nowych praw dotyczących rozwodu, opieki nad dzieckiem czy dziedziczenia – wszystkie dla kobiet niekorzystne. Na ulicach irańskich miast pojawiła się policja obyczajowa, mająca za zadanie sprawdzać, czy Iranki noszą się odpowiednio skromnie, a chusta zakrywa włosy jak należy. Jak pisze Masih Alineżad, irańska dziennikarka i aktywistka, “rewolucja wzięła nasze ciała za zakładników i wciąż je przetrzymuje”. Oczywiście, problem ten nie dotyczy jedynie fundamentalizmu muzułmańskiego. Fundamentaliści wszelkiej maści i proweniencji odrzucają uniwersalność praw człowieka i równość wszystkich osób wobec tych praw. Co to może oznaczać dla kobiet? Nakaz “skromnego ubioru”, odbieranie praw reprodukcyjnych, dyskryminację czy nawet groźby, jeśli nie wpisują się w stosowne stereotypy płciowe. Religijni fundamentaliści sprzeciwiają się autonomii kobiet i jakiejkolwiek zmianie, która miałaby przywrócić im kontrolę nad swoją seksualnością. Normalizują nierówność między płciami, a swoim patriarchalnym prawom i praktykom nadają boskie uzasadnienie. Retoryka o zachowaniu “kultury i tradycji” pomaga tworzyć kulturę bezkarności wokół wielu nadużyć wobec kobiet. Kobiety cierpią wszędzie, gdzie prawdy wiary biorą górę nad prawdami rozumu. Z przeprowadzonego w 2009 r. wśród aktywistek na rzecz praw kobiet w 160 krajach badania “New insights on religious fundamentalisms: research highlights” wynika, że 8 na 10 z nich doświadczyło negatywnego wpływu fundamentalizmu religijnego na prawa kobiet. W badaniu, w którym wzięło udział 1600 kobiet, podano ponad 600 przykładów tego zjawiska. Kiedy je pogrupowano, wyróżniono pięć najczęściej powtarzających się: Brzmi znajomo? Kontrola nad autonomią kobiecego ciała i sztywne normy płciowe to charakterystyczna cecha fundamentalistów wszystkich wyznań, pod każdą długością geograficzną. Od kilku lat sytuacja konsekwentnie się pogarsza, o czym alarmują eksperci i aktywiści. W 2014 w maleńkim Brunei wprowadzono nowy kodeks karny oparty o skrajnie ekstremistyczną interpretację praw szariatu, która przewiduje takie kary, jak np. kamieniowanie za cudzołóstwo. Wzmożenie chrześcijańskiej prawicy w Stanach Zjednoczonych doprowadziło do wprowadzenia 288 regulacji utrudniających dostęp do aborcji między 2010 a 2018 rokiem. Od Polski po Brazylię, religijni fanatycy z całego świata próbują przepchnąć całkowity zakaz terminacji ciąży. To tylko kilka przykładów z setek ataków napędzanych przez religijny fundamentalizm, a wymierzonych w kobiety i ich pracę na rzecz rozwoju społeczeństwa. Głównego wroga fundamentalizm religijny upatruje w świeckim państwie – takim, które zajmuje się raczej demokratycznymi reformami czy poprawą sytuacji ekonomicznej aniżeli duchowym wymiarem życia. Fundamentaliści w takim systemie upatrują zagrożenia anihilacją wartości. Jeśli zniknie religia, czy pozostanie moralność? Czy istnieje moralność zdesakralizowana? 17 stycznia 2021 Jak pisał Dostojewski w “Braciach Karamazow”, gdyby Bóg nie istniał, wszystko byłoby dozwolone. Podobnemu niepokojowi dał wyraz Jarosław Kaczyński w stwierdzeniu, że “każdy dobry Polak musi wiedzieć, jaka jest rola Kościoła”, bowiem “poza Kościołem jest tylko nihilizm”. Fundamentaliści za źródło prawa poczytują więc nie świeckie kodeksy, ale swoje święte teksty. Stare przekonania i zamierzchłe tradycje przekładają na współczesne praktyki, używając religii, by sprawować autorytarną władzę. Kiedy w 1996 roku talibowie przejęli władzę nad Kabulem i ogłosili powstanie Islamskiego Emiratu Afganistanu, rządziło nimi reakcjonistyczne pragnienie zbudowania społeczeństwa w oparciu o wzorce z VII wieku. Nic to, że islam powstawał wtedy na Półwyspie Arabskim w określonej rzeczywistości politycznej i społecznej. Skoro całkowita niezależność kobiety od mężczyzny była niemożliwa w czasach życia Proroka, dziś też nie można dopuścić do równouprawnienia. Kobiety praktycznie wyrugowano z życia społecznego, odmówiono im prawa do edukacji (u szczytu talibskich rządów wskaźnik analfabetyzmu wśród kobiet wynosił 90 proc.), pracy zawodowej, opieki zdrowotnej. Symbolem tamtego okresu stała się słynna niebieska burka, bez której żadna Afganka nie mogła pokazać się publicznie. Standardowym modelem obuwia stały się gumowe klapki, stukot damskich pantofli mógł bowiem powodować u mężczyzn niezdrową ekscytację. Ciała kobiet stały się takim samym polem walki jak miasta i wsie, a batalie o długość nogawki czy zasłonę na twarzy równie zaciekłe, jak walki zbrojne. Stosunek talibów do kobiet zwięźle oddaje pasztuńskie przysłowie: kar yar gar – “w domu lub na cmentarzu”, wskazując na dwa miejsca, w których kobieta może się znajdować. Często okazuje się ono przerażająco dosłowne. Wiele kobiet, które doświadczyły usankcjonowanej “kulturą” i “tradycjami” przemocy domowej (a według badań jej ofiarami miało paść co najmniej 87 proc. Afganek), w obliczu niemożności ucieczki od oprawcy wybiera śmierć. Choć rząd talibów został obalony przeszło 20 lat temu, przez Afganistan wciąż przetacza się plaga samospaleń zdesperowanych kobiet. Fundamentaliści przedmiotowo posługują się kobietami jako symbolem wspólnoty, ucieleśnieniem jej “kultury i tradycji”. Według tej narracji kobiety stoją na straży norm kulturowych i społecznych, a na swoich barkach niosą honor całej rodziny – toteż ich cielesność musi być przedmiotem religijnej kontroli. W Afganistanie sytuacja praw kobiet uległa wprawdzie poprawie na gruncie prawnym, ale głęboko zakorzenione przekonania pozostały, a przejawy postępu są zaciekle zwalczane. W grudniu 2020 policji udało się spacyfikować zamachowca-samobójcę, który planował sięgnąć raju z grzesznego miejsca, jakim była jedna z kabulskich siłowni dla kobiet. Nie przystoi wszak, żeby te w obcisłych strojach wykonywały prowokujące ruchy – mimo, że nie ćwiczą razem z mężczyznami. Na celowniku religijnych fanatyków są także kobiety wykonujące stereotypowo męskie zawody, np. prawniczki, a także takie, które bezwstydnie obnoszą się przed całym krajem ze swoim obliczem, jak dziennikarki telewizyjne. Życie społeczne należy do mężczyzn, którzy spotykają się w restauracjach i kawiarniach, kiedy ich żony wiernie czekają z dziećmi w domu. Kobiety są bezlitośnie oceniane i dyscyplinowane za jakikolwiek próby wyłamania się z ultrakonserwatywnego porządku. Starym jak świat i jednym z najważniejszych sposobów na dyscyplinowanie kobiet jest ograniczanie ich praw seksualnych i reprodukcyjnych, np. poprzez ograniczenie dostępu do opieki medycznej. To zjawisko obrazuje film irańskiego reżysera Alego Asgariego pt. “Znikanie”. Para młodych ludzi, która właśnie po raz pierwszy uprawiała seks, spędza długą noc, jeżdżąc po Teheranie od szpitala do szpitala, ponieważ dziewczyna nie przestaje krwawić. Niestety, konsultacja ginekologiczna w każdej placówce wymaga zaświadczenia, że są oni małżeństwem lub zgody rodziców dziewczyny, o co z oczywistych powodów nie może ona ich poprosić. Po wielu godzinach para kończy tak, jak wiele Polek pragnących przerwać ciążę – w podziemiu. Przez instytucję małżeństwa sprawuje się opresyjną kontrolę nad kobiecą seksualnością. W Indiach fundamentaliści hinduistyczni walczyli o powrót do praktyki sati, zgodnie z którą wdowa ma dokonać samospalenia na stosie pogrzebowym męża, a w mieście Ahmadabad organizowali protesty przeciwko aborcji – mimo że hinduizm, w przeciwieństwie do katolicyzmu, nie jest jej doktrynalnie przeciwny. Kontrolowanie kobiet jest bowiem bardzo praktycznym sposobem, by zyskać większą kontrolę społeczną, a później polityczną. Fundamentaliści chcą sprawować władzę na każdym poziomie, w skali mikro – rodziny, i skali makro – narodu. Religijnego dyskursu używają do ochrony władzy i przywileju. Fundamentaliści religijni, od Afganistanu po Polskę, zaprowadzają dyskryminację, przyczyniają się do wzmacniania i legitymizacji przemocy wobec grup mniejszościowych. Często robią to przy cichym przyzwoleniu rządów czy społeczeństw, które gotowe są pójść na ustępstwa w kwestiach natury “obyczajowej” i złożyć na ołtarzu np. prawa kobiet. Tymczasem fundamentalizm zagraża wszystkim, bo zagraża demokracji z jej wiarą w wolność ekspresji, równość wobec prawa, prawa jednostki. Nie objawia się nagle w swojej pełnej krasie – to proces podobny do gotowania żaby, powolnego przejmowania kontroli nad ciałami kobiet, promowania patriarchalnego porządku i “tradycyjnej” rodziny, coraz bardziej restrykcyjnego podejścia do ról płciowych. Przykład? Węgry, które zapisały w znowelizowanej konstytucji, że “matka jest kobietą, a ojcem mężczyzną”. Czy rodzimi fundamentaliści, którzy coraz śmielej snują marzenia chociażby o zakazie rozwodów. Fundamentaliści korzystają z tego, że często zbywamy te kwestie jako “tematy zastępcze” – zamiast konsekwentnie przeciwstawiać się każdej próbie zamachu na autonomię obywateli. Jestem z wykształcenia iranistką i spędziłam w tym kraju sporo czasu. Od września mieszkam w Afganistanie. Miałam okazję wielokrotnie i z bliska przyglądać się, do czego prowadzi mariaż tronu z ołtarzem, przyzwolenie na opresję wobec kobiet czy mniejszości, ograniczanie praw seksualnych i reprodukcyjnych, kształtowanie prawa pod wpływem grup wyznaniowych. Nie wydaje mi się, żeby pani magister Julia Przyłębska zdawała sobie sprawę, jak wygląda państwo, które dopuszcza się dyskryminacji wobec połowy swoich obywateli. Jeśli ma ochotę się przekonać, serdecznie zapraszam. Chętnie pokażę jej, w jakim kierunku poczyniła krok. Przed dwoma tygodniami strzałami w głowę zamordowano na ulicy, nieopodal mojego domu, dwie kobiety pracujące jako sędzie. Zginęły właśnie dlatego, że śmiały wykonywać ten stereotypowo niekobiecy zawód, wpychać się do zmaskulinizowanego świata. Młode Afganki przy kawiarnianych stolikach szeptem zastanawiają się, skąd wziąć tabletki antykoncepcyjne, bo jako niezamężne nie mogą po prostu udać się do ginekologa i poprosić o receptę. Ofiary przemocy domowej latami, a często nawet całe życie, trwają przy swoich oprawcach, bo tradycja ani prawo nie przewidują możliwości rozwodu czy opuszczenia przez żonę domu męża. Tylko o legalną aborcję łatwiej niż w Polsce. Jagoda Grondecka – Iranistka, publicystka i komentatorka ds. bliskowschodnich, współpracuje z „Kulturą Liberalną”. Absolwentka Instytutu Stosunków Międzynarodowych UW. Doświadczenie zdobywała m.in. w ambasadach RP w Teheranie i Islamabadzie. Współautorka publikacji „Muzułmanin, czyli kto? Materiały dydaktyczne dla nauczycieli i organizacji pozarządowych”. Świat, Władza, Kobiety, Julia Przyłębska, Jarosław Kaczyński, aborcja Afganistan Indie islam
290^Minister Ziobro w poszukiwaniu prawdy. Analizujemy rządowy projekt ustawy o wolności słowa^Krzysztof Izdebski^1 lutego 2021^https://oko.press/analizujemy-rzadowy-projekt-ustawy-o-wolnosci-slowa/^Ustawę przygotowano w Ministerstwie Sprawiedliwości. Intencje? Państwo ma się stać swego rodzaju moderatorem debaty w internecie i jedynie od oceny piastunów organów władzy zależeć będzie, która wypowiedź znajdzie aprobatę, a która nie Prawnicy Krzysztof Izdebski z Fundacji ePaństwo i Patryk Wachowiec z Forum Obywatelskiego Rozwoju zdobyli, ujawnili i przeanalizowali tekst rządowego projektu ustawy o ochronie wolności słowa w internetowych serwisach społecznościowych. Projekt został ogłoszony 15 stycznia na konferencji prasowej Ministerstwa Sprawiedliwości. Ministerstwo upubliczniło go dopiero 1 lutego, po publikacji analizy Izdebskiego i Wachowca. Ministerstwo poinformowało też, że projekt został skierowany do Kancelarii Prezesa Rady Ministrów. „Polska powinna mieć regulacje chroniące przed nadużyciami wielkich korporacji internetowych, które coraz częściej w imię obrony wolności tę wolność ograniczają” – ocenił Minister Sprawiedliwości Zbigniew Ziobro. Izdebski i Wachowiec krytycznie oceniają szereg rozwiązań przedstawionych w projekcie i wskazują na szesnaście punktów do poprawki. Prawnicy przypominają, że „Co do zasady nie jest rolą państwa ingerencja w treść debaty publicznej. Instrumenty prawne odnoszące się do wolności słowa powinny być kształtowane w taki sposób, aby działania organów władzy były jak najmniej inwazyjne. Każdy przejaw takiej ingerencji powinien odpowiadać stopniu naruszenia dóbr konkretnej osoby. Wobec tego rozwiązanie przewidujące objęcie przez państwo »troską« zbiorowego prawa do prawdy lub wolności od dezinformacji wydaje się być niecelowe z punktu widzenia wolności słowa”. Poniżej prezentujemy ich wyczerpującą prawną analizę. 9 stycznia 2021 Krzysztof Izdebski, Fundacja ePaństwo Patryk Wachowiec, Forum Obywatelskiego Rozwoju: Wstępna ocena projektu ustawy o ochronie wolności słowa w internetowych serwisach społecznościowych, Warszawa, 31 stycznia 2021 roku. Opracowanie na podstawie projektu z dnia 22 stycznia 2021 roku. Projekt ustawy o ochronie wolności słowa w internetowych serwisach społecznościowych zaprezentowano 15 stycznia 2021 roku na konferencji prasowej w siedzibie Ministerstwa Sprawiedliwości. Z kilku źródeł otrzymaliśmy projekt w wersji z dnia 22 stycznia 2021 roku. Treść projektu dostępna jest tutaj. Analizowana wersja nie posiada uzasadnienia i oceny skutków regulacji. Pomimo braku uzasadnienia, zasadnicze cele jakie realizować ma projekt wynikają z jego preambuły i pierwszych artykułów. W ocenie projektodawców propozycja ma wzmocnić rolę konstytucyjnej wolności słowa „w poszukiwaniu prawdy, funkcjonowaniu demokratycznego państwa, poszanowaniu zasady wolności wypowiedzi i godności człowieka”. Projekt ma także tworzyć warunki dla „wspierania wolności wypowiedzi”, „zapewnienia prawa do prawdziwej informacji”, „poprawy stopnia ochrony wolności i praw człowieka” w mediach społecznościowych oraz przestrzegania przez media społecznościowe „wolności do wyrażania poglądów, pozyskiwania informacji, rozpowszechniania informacji, wyrażania przekonań religijnych, światopoglądowych i filozoficznych oraz wolności komunikowania się”. Abstrahując od zasadności zamieszczania preambuły – która w tego typu rozwiązaniach ma za zadanie raczej rozmyć intencje projektodawców, a nie wyrażać rzeczywisty cel uchwalenia ustawy – trudno jest nie odnieść wrażenia, że podobnie jak pierwsze artykuły projektu jest ona wewnętrznie sprzeczna. Wolność słowa obejmuje zarówno wolność wyrażania prawdy, jak i nieprawdy. Doświadczenia pokazują, że stwierdzenia uznawane w danym okresie za prawdziwe, mogą okazać się w przyszłości nieprawdą i vice versa. Jest to szczególnie widoczne w przypadku badań naukowych. Stąd cel polegający na ochronie wolności słowa w zestawieniu z dążeniem do zapewnienia „prawa do prawdziwej informacji” wydaje się ukazywać rzeczywiste zamiary projektodawców. Wynika z nich, że indywidualną wolność słowa autorzy projektu odczytują jako zbiorowe prawo do wypowiedzi. W takim układzie państwo staje się swego rodzaju moderatorem debaty w internecie i jedynie od oceny piastunów organów władzy zależeć będzie mogło, która wypowiedź znajdzie aprobatę, a która nie. Co do zasady nie jest rolą państwa ingerencja w treść debaty publicznej. Instrumenty prawne odnoszące się do wolności słowa powinny być kształtowane w taki sposób, aby działania organów władzy były jak najmniej inwazyjne. Każdy przejaw takiej ingerencji powinien odpowiadać stopniu naruszenia dóbr konkretnej osoby. Wobec tego rozwiązanie przewidujące objęcie przez państwo „troską” zbiorowego prawa do prawdy lub wolności od dezinformacji wydaje się być niecelowe z punktu widzenia wolności słowa. 24 stycznia 2021 Ma to szczególne znaczenie w kontekście debaty publicznej w internecie, gdyż jej uczestnicy w sposób dość nieskrępowany mają możliwość skomentowania danej wypowiedzi i wykazania jej nieprawdziwości. Miarą dojrzałości społeczeństwa jest bowiem również to, w jaki sposób uczestnicy debaty publicznej sami dbają o jej jakość. Ponadto, nie wydaje się, by autorzy projektu dokonali przeglądu istniejących instrumentów odnoszących się do wolności słowa (wynikających z m.in. prawa cywilnego, karnego czy wyborczego) pod kątem ich skuteczności. 7 października 2019 Zakres projektu obejmuje następujące zagadnienia: 14 kwietnia 2019 1. Projekt dotyczyć ma „internetowych serwisów społecznościowych”, które „umożliwiają udostępnianie przez użytkowników dowolnych treści innym użytkownikom lub ogółowi”. Jednak taka definicja obejmuje w rzeczywistości wszystkie serwisy przewidujące np. możliwość skomentowania artykułu czy tzw. „księgi gości”. Nie jest jasne, czy treści udostępniane przez użytkowników mają mieć charakter trwały – jeśli nie, to nic nie stoi na przeszkodzie stosowania przepisów projektu np. do czatów internetowych. 2. Projekt ogranicza zakres „internetowych serwisów społecznościowych” jedynie do takich, z których „korzysta w kraju co najmniej milion zarejestrowanych użytkowników”.  W praktyce organy państwa, jak i sami usługodawcy mogą mieć problemy z ustaleniem liczby użytkowników z Polski, biorąc pod uwagę coraz bardziej powszechne korzystanie z usług VPN. Podobnie, nie jest oczywiste, jak należy traktować użytkowników przemieszczających się z lub do Polski.  3. Propozycja zawiera definicję „dezinformacji” rozumianej jako „fałszywa lub wprowadzająca w błąd informacja, wytworzona, zaprezentowana i rozpowszechniona dla zysku lub naruszenia interesu publicznego” i zrównuje ją z innymi „treściami o charakterze bezprawnym”, jakimi są „treści naruszające dobra osobiste”, „treści o charakterze przestępnym” oraz „treści, które naruszają dobre obyczaje”. Zarówno objęcie zakresem projektu treści uznawanych za „dezinformację”, jak i „naruszających dobre obyczaje” tworzy rzeczywiste ryzyko dla zapewnienia wolności słowa. Terminy te albo nie są zdefiniowane, albo odwołują się do nieostrych pojęć, takich jak przesłanka „wprowadzająca w błąd informacja”. Może to rodzić obawy, że zamysłem projektodawców może być zapewnienie ochrony prawnej tylko tym treściom, które mieszczą się w aksjologii władzy. 4. Zwrócić należy również uwagę na zawartą w słowniczku definicję czynu treści o charakterze przestępnym. Rozumie się przez to treści, które pochwalają lub nawołują do popełnienia czynów zabronionych, określonych w artykułach: 117–119, 127–130, 133, 134–135, 137, 140, 148–150, 189–189a, 190a, 194–204, 222–224a, 249–251, 255–258, 343 Kodeksu karnego. Wątpliwości może budzić zasadność ich wyboru. Nie wymieniono np. przestępstwa określonego w art. 191a tego aktu odnoszącego się do utrwalenia wizerunku nagiej osoby przy użyciu podstępu, które stanowi jedno z częściej występujących tzw. przestępstw internetowych. 5. Kandydaci na Przewodniczącego i członków Rady Wolności Słowa (Rada) mają być wybierani przez Sejm większością 3/5 głosów, a w razie jej nieuzyskania – zwykłą większością głosów. Jest to mechanizm analogiczny do wyboru członków obecnej Krajowej Rady Sądownictwa. W przypadku nieuzyskania szerokiego poparcia, większość rządząca i tak będzie w stanie wybrać takich członków, jakich uważa za właściwych. 6. Nie jest do końca jasne, dlaczego kandydat na członka Rady powinien legitymować się niezbędną wiedzą w zakresie językoznawstwa lub nowych technologii, o ile nie posiada wyższego wykształcenia prawniczego. Ocenę tej wiedzy będzie podejmował wyłącznie Sejm w ramach głosowania nad kandydaturami. 7. Projekt przewiduje możliwość delegowania uprawnień Przewodniczącego Rady do załatwiania określonych spraw pracownikom Urzędu Komunikacji Elektronicznej (UKE). Urząd ma również zapewniać obsługę merytoryczną, administracyjną i biurową Rady. Z uwagi na krótki okres postępowania i spodziewany zalew spraw (tylko w kilku miesiącach 2019 roku za pośrednictwem realizowanej przez resort cyfryzacji i NASK usługi pomagającej odwołać się od blokady treści na Facebook-u, złożono 750 wniosków), w praktyce może to oznaczać, że rzeczywistym autorem rozstrzygnięć w postępowaniach przed Radą będą urzędnicy z UKE. A z pewnością to na nich spoczywał będzie obowiązek zajmowania się sprawami rozpoznawanymi przez Radę. 8. Przyznanie kompetencji Prezesowi UKE do określenia regulaminu działania Rady, bez wskazania szczegółowych kwestii, jakie powinny się w nim znaleźć, grozi uzależnieniem Rady od tego organu. 9. Trudno doszukać się merytorycznych podstaw do tego, aby toMinister Sprawiedliwości posiadał kompetencję do wydania rozporządzeń wykonawczych do ustawy. Dział administracji rządowej „Sprawiedliwość” nie obejmuje kwestii poruszanych w projekcie. 10. W postępowaniu przed Radą stronami są wyłącznie użytkownik, któremu ograniczono dostęp do treści lub profilu oraz usługodawca. Projekt nie przewiduje możliwości występowania w postępowaniu m.in. osoby, która była adresatem treści uznawanych przez projektodawców za mające charakter bezprawny. 11. Projektodawcy przewidują uproszczone zasady postępowania przed Radą – zapewne z uwagi na przewidywalną liczbę spraw, jakie mają do niej trafiać. Jednakże trudno jest doszukać się argumentów przeciwko zapewnieniu pełnych zasad postępowania administracyjnego, biorąc pod uwagę wagę wolności słowa. Obecna propozycja wydaje się nieproporcjonalna i nie uwzględnia testu ważenia wartości. 15 listopada 2020 12. Autorzy projektu proponują, aby usługodawca nie mógł ponownie ograniczyć dostępu do treści, które były przedmiotem badania przed Radą. Rozwiązanie to nie uwzględnia ewentualnych nowych okoliczności, które mogłyby potwierdzić bezprawność takich treści po przeprowadzeniu postępowania. 13. Wśród przesłanek, które Rada powinna uwzględnić w toku wymierzania administracyjnej kary pieniężnejna usługodawcę lub jego przedstawiciela w kraju znajdują się m.in. „wpływ zaniechania usługodawcy na rozmiar powstałej dezinformacji” lub „stopień naruszenia interesu publicznego”.  Jak wskazywano wyżej, są to kryteria niedookreślone, co tworzy ryzyko zarówno dla wolności słowa, jak i wolności gospodarczej, z której korzystają usługodawcy. 26 stycznia 2021 14. Projekt przewiduje kompetencję dla prokuratora do natychmiastowego nakazania usługodawcy zablokowania danej treści o charakterze przestępnym, jeśli „dalszy dostęp do tej publikacji stwarza niebezpieczeństwo wyrządzenia znacznej szkody lub spowodowania trudnych do odwrócenia skutków”.  Podobnie, jak w poprzednio opisywanych przypadkach, są to kryteria niejasne i pozostawione do uznania prokuratora. Co więcej, prokuratura staje się ważnym organem mającym wpływ na debatę publiczną. Jest to szczególnie niepożądane w sytuacji, w której Prokurator Generalny – uprawniony do wydawania wiążących poleceń służbowych innym prokuratorom – jest zarazem Ministrem Sprawiedliwości, posłem i szefem partii politycznej. 15. Autorzy projektu proponują wprowadzenie przepisów zobowiązujących redaktora naczelnego do nieodpłatnej publikacji oświadczenia osoby, która dopuściła się naruszenia dóbr osobistych w materiale prasowym. Taki mechanizm, w założeniu nie powodujący uszczerbku w majątku naruszającego dobra osobiste, może nie spełniać prewencyjnej funkcji dochodzenia roszczeń z tytułu naruszenia dóbr osobistych, gdyż ułatwiać on będzie – relatywnie niewielkim kosztem – dopuszczenie się ponownych naruszeń. Zgadzamy się jednak, że powinno się dookreślić limity zasądzanych kosztów, tak aby konieczność przeprosin nie była związana ze znaczącym pogorszeniem się stanu majątkowego pozwanego lub jego bliskich. 28 stycznia 2021 16. Projekt nakłada obowiązek na usługodawców świadczących usługi drogą elektroniczną przechowywania przez 12 miesięcy danych osobowych usługobiorców oraz danych charakteryzujących sposób korzystania przez nich z tej usługi (dane eksploatacyjne), w tym datę, godzinę i sekundę każdorazowego połączenia, węzeł wyjścia (tzw. exit node) oraz „inne w zależności od zastosowanych technologii”.  Rozwiązanie takie może budzić wątpliwości z punktu widzenia zasad celowości, ograniczenia przechowywania oraz minimalizacji przetwarzania danych osobowych. Prawa człowieka, Władza, Zbigniew Ziobro, Ministerstwo Sprawiedliwości, wolność słowa wolność wypowiedzi
291^Agresja wobec Ukraińców. „Powalił mnie na ziemię, usiadł na moim kręgosłupie, założył kajdanki”^Anna Mikulska^1 lutego 2021^https://oko.press/agresja-wobec-ukraincow-powalil-mnie-na-ziemie-usiadl-na-moim-kregoslupie-zalozyl-kajdanki/^Mężczyzna pobity, rzucony na ziemię i spryskany gazem, kobieta zwyzywana od ukraińskich ku***, 13-latka oskarżona o kradzież. Czy ochroniarze dyskontów mają problem z mniejszościami? Incydentów niestety przybywa Pan Witalij prosi, by zmienić jego imię i nie podawać nazwiska, mimo że od całego zdarzenia minął już rok. „Siedziałem w domu z młodszym synem, gdy do drzwi zapukali umundurowani policjanci. Zapytali, czy znam 13-letnią Katerinę, po czym przyprowadzili zakutą w kajdanki dziewczynkę”. „Powiedzieli, że moja przyrodnia córka jest złodziejką i że mi ją zabiorą. Taka rozmowa trwała niemal kwadrans. Ja w tym czasie stałem wystraszony, nawet nie pytałem jak się nazywają. Chciałem tylko podpisać dokument, że odbieram dziecko i żeby zdjęli jej te kajdanki” – relacjonuje pan Witalij. Do zdarzenia doszło w styczniu ubiegłego roku w Warszawie. Ochrona jednego ze sklepów należącego do popularnej sieci dyskontów spożywczych zatrzymała nieletnią dziewczynę pod zarzutem usiłowania kradzieży paczki prezerwatyw oraz żelu nawilżającego. Na miejsce wezwano patrol policji, który zakuł dziewczynę w kajdanki i odwiózł do domu. Sprawa trafiła do sądu, gdzie ostatecznie ją umorzono. Ale dla ojczyma dziewczynki to nie koniec. „Jeśli córka zrobiła coś złego, to powinna za to odpowiedzieć – to jasne. Ja natomiast chcę wiedzieć, czy ochrona sklepu miała prawo tak się wobec córki zachować? A policja?” – pyta w rozmowie z nami, a następnie odtwarza przebieg zdarzeń. 6 listopada 2019 Według relacji rodziców ochrona sklepu po zatrzymaniu dziewczynki zaprowadziła ją na zaplecze, gdzie wbrew jej woli została obfotografowana. Przy okazji usłyszała ksenofobiczne komentarze. „Mówili, że powinna wracać na Ukrainę, że wszystkich nas trzeba wyrzucić z Polski” – mówi pan Witalij. Sprawę w sklepie usiłowała wyjaśnić jego żona, również Ukrainka. Razem mieszkają w Polsce od kilku lat, nigdy nie mieli żadnych problemów z prawem. „Kierowniczka pokazała nagranie z monitoringu, ale nie pozwoliła go spokojnie obejrzeć: powiedziała: o, tu widać, jak córka kradnie i wyłączyła”. A skąd tak niewybredne komentarze w kierunku dziecka? „Powiedzieli, że chcieli ją postraszyć”. Pan Witalij miał w końcu okazję zapoznać się z nagraniem, gdy sprawa trafiła do sądu. Nagrania pokazać nam nie może, bo sprawa wobec zachowania policjantów jest w toku, ale opowiada, że widać na nim jak dziewczynka zostaje zatrzymana przed kasami, że jest wystraszona i że nie stawia żadnego oporu. Skąd w takim razie kajdanki? „Policjantka zapytała córkę ile ma lat. Gdy usłyszała, że 13 stwierdziła: skuwamy”. 21 czerwca 2019 Pan Witalij wie, że w Polsce można zastosować takie środki przymusu bezpośredniego wobec 13-letniego dziecka, gdy stwarza zagrożenie, ale nie wierzy, by córka komukolwiek mogła zagrozić. „W domu stała jak słup soli, powtarzała tylko, że nic nie zrobiła” – opowiada. Do wersji dziewczynki ostatecznie przychylił się sąd, który sprawę kradzieży umorzył. „To trwało kilka minut” – Pan Witalij wspomina rozprawę. – „Usłyszałem, że sklep wycofał oskarżenie i że sprawy nie ma”. Ale dla niego sprawa się nie kończy. Chce wiedzieć, czy policja oraz ochrona mogły tak potraktować jego dziecko. Pisał do Ambasady Ukrainy, do RPO, nawet do UNICEF-u. Zgłosił też doniesienie do prokuratury, zaskarżając zarówno ochronę, jak i policję. Sprawą zajmuje się prokuratura w Otwocku. Córka w tym czasie wyjechała do babci. W Polsce skończyła osiem klas, ale dłużej mieszkać tu nie chce. Boi się. 10 października 2019 Całą sprawą zainteresowało się Stowarzyszenie Interwencji Prawnej. Rozmawiamy z adwokatką Małgorzatą Jaźwińską z organizacji. Przez cały rok trwały różne postępowania w tej sprawie, która nadal się toczy. Ojczym dziewczynki odezwał się do SIP dopiero niedawno. „Niestety, to nie jest sytuacja jednostkowa, choć też nie mamy do czynienia z lawiną takich spraw. Ale docierają do nas co miesiąc pojedyncze sygnały” – mówi. „Zaskakuje nas fakt, że o takich sprawach słyszymy często w kontekście dyskontów. Czy to kwestia przypadku, czy może szerszy problem z brakiem odpowiedniego uwrażliwienia pracowników? Tego jeszcze nie wiemy, ale będziemy się starali na to zwrócić większą uwagę” – zapewnia. Zdaniem Jaźwińskiej duża część takich spraw kończy się na przemocy słownej, ale istnieje poważna obawa, że od słów do czynów droga jest krótka. „To pierwsza sprawa dotycząca osoby nastoletniej, która do nas wpłynęła. Dla mnie równie bulwersujące jest to, jak dziewczynka została potraktowana przez ochronę, jak i przez policję. To nie była przecież osoba agresywna, a filigranowe dziecko. Ciężko jest mi uwierzyć, że policjanci mogli się poczuć zagrożeni”. „Policja przekroczyła kolejną barierę. Prowadzone jest postępowanie przygotowawcze. W Polsce jest problem z identyfikacją przestępstw związanych z mową nienawiści. Prokuratura i sądy są nieprzeszkolone i nie wiedzą jak takie sprawy badać. Wydaje się też, że prokuratura nie jest skora do piętnowania nadużywania przez policję środków przymusu bezpośredniego. To szerszy problem” – podkreśla Jaźwińska. W podobnym tonie sprawę komentuje Myroslava Keryk, prezeska Fundacji “Nasz Wybór”, zajmującej się pomocą Ukraińcom w Polsce, a która skierowała sprawę 13-latki do organizacji zajmującej się przeciwdziałaniu dyskryminacji: „Ukraińcy i Ukrainki coraz częściej spotykają się z agresją słowną i fizyczną w Polsce. Trudno jednak określić skalę zjawiska, ponieważ wielu migrantów i migrantek boi się zgłaszać sprawy na policję. Obawiają się, że zostaną deportowani, gdy zaczną się dopominać o swoje. Poza tym, nie brakuje przypadków, gdy policja zgłoszeń od cudzoziemców po prostu nie przyjmuje”. Fundacja Miroslavy Keryk zwróciła się z prośbą o komentarz do komendy policji oraz sieci sklepów Biedronka. Dyskont poinformował, że sprawa została wyjaśniona rodzicom 13-latki w ubiegłym roku. Fundacja otrzymała również dostęp do pisma z odpowiedzią, które Biedronka skierowała do Biura Rzecznika Praw Dziecka, również zajmującego się tą sprawą. Czytamy w nim: „Po otrzymaniu skargi ze strony ojca klientki wszczęliśmy postępowanie wyjaśniające z udziałem pracowników tego sklepu – zwłaszcza świadka zdarzenia, czyli zastępcy kierownika sklepu – oraz pracownika firmy ochroniarskiej. Postępowanie objęło także analizę zapisów monitoringu oraz jego zabezpieczenie. W wyniku tej weryfikacji nie stwierdziliśmy uchybień po stronie pracownika ochrony, a zarzuty ojca klientki nie potwierdziły się (…) pracownik ochrony świadczy swoje usługi na rzecz JMP od 12 lat i do tej pory jego praca była oceniana wzorowo”. Pan Witalij przeprosin od Biedronki nie usłyszał – wciąż o to walczy. Okazuje się jednak, że dyskont potrafi przyznać się do błędu, choć nie od razu i pod warunkiem, że sprawa staje się głośna w mediach. Tak było w przypadku relacji pana Georgija Stanishevskiego, która obiegła media. Mężczyzna opisał ze szczegółami, na Facebooku, jak został potraktowany przez ochroniarza dyskontu. „Spokojnie wszedłem do sklepu, zrobiłem zakupy na kasie samoobsługowej, żeby nie czekać w kolejce, dostałem paragon, zachowałem go (zawsze zachowuję paragon). Spokojnie wyszedłem ze sklepu i poruszałem się powoli w kierunku przystanku na ulicy Starowiślnej. Byłem już prawie na przystanku, kiedy poczułem trzy mocne uderzenia w plecy – obróciłem się, zobaczyłem grubego mężczyznę lat 25, który chwycił mnie za ręce i próbował coś z nimi zrobić” – pisał mężczyzna, z pochodzenia Gruzin, który przez pracownika został wzięty za Ukraińca. „(…) Ten pan powalił mnie na ziemię, usiadł na moim kręgosłupie i zaczął zakładać na mnie kajdanki. Ja natomiast, wetknięty twarzą do chodnika, dalej wypytywałem, co się dzieje i prosiłem żeby mnie puścić” – i dalej: “Nikt mi nie pomógł. Dosłownie nikt. Krakowianie przechodzili obok mnie, nawet nie zwracając uwagi. I chociaż nie udało mi się uzyskać reakcji tłumu, reakcja kretyna, który mnie dusił, była błyskawiczna. Co ważne: Warknął do mnie: „Zamknij się ty k**wa Ukraińcu”, po czym zalał moje oczy obfitą porcją gazu pieprzowego. I ja się zamknąłem, bo nie chciałem dostać jeszcze”. Po nagłośnieniu sprawy ochroniarz został zwolniony, a sklep mężczyznę przeprosił. 21 czerwca 2019 Takich sytuacji jest niestety więcej. Z agresją słowną ochroniarza spotkała się także na ulicach Warszawy pani Nadia – która usiłowała interweniować podczas brutalnej interwencji wobec bezdomnego mężczyzny. O sprawie w czerwcu ubiegłego roku pisała „Gazeta Wyborcza”. „Ochroniarz nazwał mnie ukraińską kur… Powiedziałam, że nie życzę sobie takiego traktowania, nie odpowiedział, bo wciąż szarpał leżącego mężczyznę. Kiedy poszkodowany próbował wyjąć telefon, ochroniarz wystrzelił w jego stronę z paralizatora. Bałam się, że zaatakuje też mnie, więc wsiadłam do autobusu i pojechałam – mówiła „Wyborczej” pani Nadia, która nie chciała podać nazwiska. Według badań, prowadzonych przez Związek Ukraińców w Polsce, spraw karnych związanych z zachowaniami na tle szowinistycznym wobec Ukraińców jest coraz więcej. W latach 2016-2017 było ich 49, a w okresie 2018–-2019 – już 90. Ukraińcy są dziś największą mniejszością w Polsce. Szacuje się, że przebywa u nas ponad milion obywateli Ukrainy, według danych firmy Selectivv – 1 250 000. Osobną grupą są obywatele Polski narodowości ukraińskiej, według narodowego spisu powszechnego z 2011 jest ich w Polsce prawie 40 tys. Policja i służby, Prawa człowieka, Uchodźcy, imigranci, Migracja zarobkowa Ukraińcy
