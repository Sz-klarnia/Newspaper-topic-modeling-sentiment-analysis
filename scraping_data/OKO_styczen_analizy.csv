Title^Author^Date^Link^Content
Kopalnie trzeba zamykać szybciej. Dekarbonizacja Polski jest nieunikniona^Karolina Baca-Pogorzelska^31 stycznia 2021^https://oko.press/kopalnie-trzeba-zamykac-szybciej-dekarbonizacja-polski-jest-nieunikniona/^Wsparcia, w zależności od tempa dekarbonizacji Polski, będzie wymagać od 14 tys. górników (przy pełnej dekarbonizacji do 2050 roku) do 36 tys. górników (przy dekarbonizacji do 2030 roku). Dlatego pilne jest uzgodnienie planu wygaszania kopalń węgla energetycznego - mówi ekspertka Instytutu Badań Strukturalnych  OKO.press rozmawia z Joanną Mazurkiewicz, współautorką raportu Instytut Badań Strukturalnych „Dekarbonizacja i zatrudnienie w górnictwie węgla kamiennego w Polsce”. Raport ukazał się w styczniu 2021 i jest dostępny na stronie IBS. Joanna Mazurkiewicz jest dr. nauk ekonomicznych, pracuje w Katedrze Koniunktury i Polityki Gospodarczej na Uniwersytecie Ekonomicznym w Poznaniu. Jej zainteresowania badawcze obejmują zrównoważony rozwój, funkcjonowanie rynków energetycznych, ewaluację instrumentów polityki energetycznej. Autorka kilkudziesięciu artykułów naukowych.  Trwają właśnie rozmowy rządu i górniczych związków zawodowych o umowie społecznej, która ma towarzyszyć wygaszaniu w Polsce górnictwa węgla kamiennego energetycznego. W ciągu najbliższych 10-15 lat z górnictwa powinno odejść do 30 tys. osób i znaleźć dla siebie nową pracę. Jednak związki górnicze chcą maksymalnie przeciągnąć okres funkcjonowania większości kopalń, wbrew wszelkim wskaźnikom ekonomicznym czy społecznym. Pisaliśmy o tym w OKO.press. 26 stycznia 2021 Karolina Baca-Pogorzelska: Styczniowy raport Instytutu Badań Strukturalnych to odpowiedź na nieuchronną transformację, czy raczej na przeciągające się rozmowy o umowie społecznej rządu z górnikami? Joanna Mazurkiewicz, Instytut Badań Strukturalnych: Myślę, że jest to odpowiedź na jeden i drugi z przypadków. IBS od kilku lat prowadzi badania nad transformacją energetyczną w kontekście wpływu dekarbonizacji na rynek pracy. Obserwujemy proces, który już się rozpoczął i bierzemy udział w dyskusji nad kierunkami rozwoju regionu. Z drugiej strony, szczegółowy harmonogram zamykania kopalń, wraz z instrumentami osłonowymi, trzeba naprawdę szybko ustalić, a przedłużające się rozmowy opóźniają działania, także na rynku pracy. 1 stycznia 2021 Ile czasu można jeszcze poświęcić na rozmowy?Mam wrażenie, że to ostatni dzwonek. To, jakie będzie tempo transformacji i jej skutki, zależy od decyzji podejmowanych w kluczowych momentach. W naszej opinii tym pierwszym punktem krytycznym jest luty 2021 roku. Wtedy powinien zostać podany ostateczny harmonogram zamykania poszczególnych kopalń i koszty instrumentów osłonowych po to, by określić skalę redukcji zatrudnienia oraz zaplanować wsparcie z Funduszu Sprawiedliwej Transformacji. A także przygotować nowe kierunki kształcenia. Połowa lat dwudziestych to kolejny punkt krytyczny, w którym powinna nastąpić weryfikacja planów i tempa odchodzenia od węgla, a przełom lat 30. i 40. to konieczne przyspieszenie dekarbonizacji. No właśnie, zwracacie na to państwo uwagę w raporcie, a w górniczej propozycji umowy społecznej mamy jednak kopalnie, które mają działać po roku 2040. Mówię o kopalniach węgla energetycznego, bo tych z węglem koksującym, bazą do produkcji stali, w umowie w ogóle nie ma. Czy pani zdaniem proponowane daty zamykania zakładów są w ogóle realne? Przygotowując plany likwidacji trzeba brać pod uwagę trzy czynniki: wielkość i strukturę zatrudnienia, ekonomikę i rentowność danego zakładu oraz wielkość zasobów – my w raporcie skupiliśmy się na zatrudnieniu. I analizując górnictwo w tym obszarze uważamy, że dekarbonizacja powinna przyspieszyć w połowie lat 30., bo po roku 2040 powstaną problemy kadrowe. 2049 rok to zdecydowanie za długi horyzont dla dekarbonizacji.  Zwłaszcza że rynek mocy, czyli legalne wspomaganie przez państwo energetyki, kończy się przed rokiem 2040, palenie węglem w miastach w 2030 roku, a na wsiach w 2040. To co z tym węglem? Zgodnie z projektem Polityki Energetycznej Polski, w 2040 roku węgiel wciąż będzie mieć 11 proc. udział w energetyce. 26 grudnia 2020 Bardzo wówczas już drogiej, gdy mówimy o opartej na węglu. Ale wróćmy do rynku pracy. Czy pani zdaniem to, co na razie mamy na stole jeśli chodzi o propozycje dla Śląska wystarcza? Myślę o fabryce elektrycznej Izery w Jaworznie, czy fabryce ogniw fotowoltaicznych.  Powstawanie dużych inwestycji na Śląsku jest kluczowe dla powodzenia transformacji, ale równie ważne są mniejsze firmy. Branże, które mogą zmienić dotychczasowy charakter regionu to na przykład przetwórstwo przemysłowe czy nowoczesne usługi dla biznesu. Wśród postulatów umowy społecznej znalazły się gwarancje kontynuowania pracy w górnictwie do emerytury dla wszystkich zatrudnionych. Tymczasem, o ile starsi pracownicy, którym do emerytury zostaje niewiele, będą pewnie mogli kontynuować pracę w kopalni, czy to swojej, czy po relokacji, w innej sytuacji są jednak osoby poniżej 35. roku życia. Doświadczenie i kompetencje tych pracowników powinny być przeanalizowane i brane pod uwagę przy zmianie zawodu. Ważne jest też wskazanie, w jakich branżach osoby te mogłyby znaleźć nowe miejsce pracy. W górnictwie węgla kamiennego tylko 30 proc. wszystkich zatrudnionych ma stricte górnicze wykształcenie. Kolejne 45 proc. ma szeroko rozumiane wykształcenie techniczne. Z naszych wyliczeń wynika, że największa grupa, bo 48 proc. zatrudnionych, ma wykształcenie średnie, a wśród pracowników dołowych ta grupa stanowi 55 proc. Kwalifikacje zawodowe górników, w tym również umiejętność pracy w grupie, dokładność, czy obsługa maszyn wymagających zachowania wysokich standardów bezpieczeństwa, dają możliwość pracy w wielu branżach. Mam tu na myśli na przykład przemysł motoryzacyjny, budownictwo, logistykę, rekultywację terenów czy wreszcie energetykę. Tę odnawialną też? Tak, myślę na przykład o montażu paneli fotowoltaicznych czy pracy przy wspomnianej już produkcji komponentów do ogniw fotowoltaicznych. Na Śląsku powstają też projekty rozwoju energetyki wodorowej. Z danych Agencji Rozwoju Przemysłu wynika, że według stanu na koniec listopada 2020 roku w kopalniach węgla kamiennego pracowało 80,4 tys. ludzi. Tyle że to nie jedyne osoby, które dotkną zmiany. Oszacowaliśmy, że wsparcia, w zależności od tempa dekarbonizacji będzie wymagać od 14 tys. górników (przy dekarbonizacji w 2050 roku) do 36 tys. górników (przy dekarbonizacji w 2030 roku). Z analiz wyłączyliśmy Jastrzębską Spółkę Węglową produkującą węgiel koksowy. Jakie rozwiązania mogą być im proponowane? Relokacja do innych kopalń, funkcjonujące już urlopy górnicze dla tych, którym zostaje niewiele do emerytury (obecnie cztery lata – przyp. aut.) i właśnie omawiane wcześniej przekwalifikowanie. W perspektywie najbliższej dekady, w zależności od przyjętego tempa dekarbonizacji, odpowiednich działań będzie potrzebować jeszcze kilkanaście lub kilkadziesiąt tysięcy osób, których miejsca pracy są dziś bezpośrednio związane z kopalniami. Harmonogram zamykania kopalń jest więc ważny, by firmy okołogórnicze miały czas na dywersyfikację swojej działalności. Zresztą te większe, mam tu na myśli np. producentów maszyn górniczych czy aparatury technicznej, już zaczęły rozszerzać profil działalności. Dla ich wsparcia potrzebne będą granty lub specjalne pożyczki na inwestycje, pomoc w przebranżowieniu i wejściu na nowe rynki oraz promocja tych firm. Ważne będzie też wsparcie w nawiązywaniu międzynarodowych relacji biznesowych. Zmiana profilu działalności to duże wyzwanie dla przedsiębiorstw, ale perspektywie dekady jest to wykonalne. 25 stycznia 2021 Gospodarka, górnictwo kopalnie węgiel
Jak i czym leczyć COVID? Prof. Szczeklik o tym, co działa, co nie działa, a co szkodzi^Sławomir Zagórski^31 stycznia 2021^https://oko.press/jak-leczyc-covid-prof-szczeklik/^Czy ma Pan poczucie porażki, jeśli chodzi o leczenie COVID? Prof. Wojciech Szczeklik: "Porażka to za mocne słowo, ale z pewnością zawód. Bo tyle razy słyszymy o lekach, które mają działać, a za chwilę okazuje się, że one w ogóle nie działają albo działają słabo czy nawet szkodzą" Prof. dr hab. med. Wojciech Szczeklik jest specjalistą w zakresie anestezjologii i intensywnej terapii, chorób wewnętrznych i immunologii klinicznej. Kieruje Kliniką Intensywnej Terapii i Anestezjologii w 5 Wojskowym Szpitalu Klinicznym z Polikliniką w Krakowie. Jest członkiem grupy roboczej AOTMIT do spraw farmakoterapii COVID-19 oraz współautorem wytycznych Surviving Sepsis Campaign (SSC) leczenia krytycznie chorych w przebiegu COVID-19. Prof. Szczeklik regularnie komentuje nowe doniesienia naukowe nt. COVID-19 na Twitterze pod adresem: @wszczeklik Sławomir Zagórski, OKO.press: Panie profesorze, od kilku tygodni rozprawiamy niemal wyłącznie o szczepieniach przeciw COVID. Sądzi Pan, że straciliśmy już nadzieję na opracowanie skutecznych leków na tę chorobę? Prof. Wojciech Szczeklik: Mam nadzieję, że nie. Rzeczywiście jesteśmy trochę zawiedzeni po tylu nieudanych próbach terapii. Ale chyba większość z nas, osób zajmujących się COVID-em, zdaje sobie sprawę, że szczepionka to tylko jedna – bardzo potrzebna – broń do walki z tą chorobą. Drugą jest skuteczne leczenie. Małymi krokami, ale stale, posuwamy się do przodu w lepszym zrozumieniu choroby i jej leczeniu. Ale patrząc na ostatnie 12 miesięcy, nie ma Pan jednak wrażenia porażki na tym polu?  Porażka to może za mocne słowo, ale z pewnością jest to zawód. Bo tyle razy słyszymy o lekach, które mają działać, a za chwilę okazuje się, że one albo w ogóle nie działają, albo działają słabo czy nawet szkodzą. I w sumie tych leków, które rzeczywiście mają udowodnioną skuteczność w leczeniu COVID-u, jest po prostu mało. Ale to, czego z pewnością nauczyliśmy się przez ten czas, to jak stosować leczenie wspomagające, kiedy stan chorego się pogarsza. Tutaj notujemy duży postęp w stosunku do tego, co działo się rok temu, kiedy oglądaliśmy te przerażające sceny z Włoch.  20 marca 2020 Ale jak Pan wchodzi na swój oddział, widzi umierających ludzi, chyba nie sposób nie czuć bezsilności? Były takie momenty, kiedy czuliśmy się bezsilni. Każdy z nas pamięta chwile, kiedy wkładaliśmy wszystkie swoje siły, walczyliśmy jak tylko się dało i przegrywaliśmy. Staramy się jednak odsuwać od siebie takie myśli i do każdego pacjenta podchodzimy od nowa z nadzieją i przekonaniem, że uda się nam go wyleczyć. W momencie, kiedy dostrzegam u siebie czy u kogokolwiek w zespole objawy wyczerpania, zmęczenia, wręcz załamania, staram się, żeby ten ktoś odpoczął lub zajął się mniej ciężko chorymi. Na początku epidemii umierało aż 90 proc. spośród tych pacjentów, którzy musieli korzystać z respiratora. A dziś? Trudno powiedzieć, to zależy od ośrodka, ale jest to już bliżej 40-50 proc. Na intensywnej terapii śmiertelność rośnie wtedy, gdy system jest przeciążony. Bo jeżeli zaczyna nam brakować na oddziale miejsc, jesteśmy zmuszeni przyjmować wyłącznie tych najciężej chorych. Czyli takich, których musimy od razu zaintubować i wtłaczać do ich płuc tlen za pomocą respiratora. Oni trafiają do nas po prostu za późno. Tak działo się przez pewien czas w Polsce, tak było w ubiegłym roku we Włoszech, tak teraz jest w Anglii. Jeśli pacjent trafia do nas odpowiednio wcześnie, często udaje się nam uniknąć respiratora i możemy zastosować mniej inwazyjne metody leczenia, np. podając tlen pod wysokim ciśnieniem do nosa lub wtłaczając tlen do płuc przy pomocy specjalnej maski na nos i usta. Niektóre ośrodki stosują nawet specjalne hełmy do tego celu. Tego nauczyliśmy się w trakcie trwania pandemii i to była niezwykle ważna zmiana w leczeniu ciężko chorych osób. Z intubacją nie ma się co za bardzo w tej chorobie spieszyć. Zaletą tych mniej inwazyjnych metod jest m.in. to, że pacjent pozostaje w pełni przytomny, współpracuje z nami. Z pacjentem zaintubowanym nie mamy już takiego kontaktu. Wspomniał Pan o braku miejsc na intensywnej terapii w szczycie zachorowań w Polsce.A jak jest dziś?  Teraz mamy chwilę oddechu, od dwóch tygodni nie mieliśmy nowych przyjęć ciężko chorych pacjentów z COVID. W ubiegły czwartek, 21 stycznia 2021, zamknąłem oddział intensywnej terapii covidowej. W Krakowie pozostawiono tylko kilka oddziałów dla pacjentów z ciężkim przebiegiem tej choroby. Za to znowu wzrosło zapotrzebowanie na miejsca niecovidowe. Co ważnego udało się w walce z COVID od początku pandemii, a co się nie udało? Największym sukcesem jest wytworzenie skutecznej szczepionki. Mówiąc zaś o porażkach było sporo rozczarowań, często dotyczących samej „jakości” nauki. Największą kompromitacją było wprowadzenie do leczenia COVID chlorochiny i stosowanie tego leku przez dobrych parę miesięcy. Z innych wpadek przychodzi mi na myśl używanie leku przeciw wirusowi HIV – kaletry, a także powszechne stosowanie antybiotyków u covidowych pacjentów. To były zupełnie ślepe zaułki. Ta historia z chlorochiną to tylko nieudana próba, czy też ten lek szkodził? Szkodził. W trakcie pandemii cała nauka wywróciła się do góry nogami. Pojawiła się choroba, której nie znaliśmy, bardzo zakaźna, przed którą nie wiedzieliśmy, jak się chronić. Jak Pan pewnie pamięta, nie mieliśmy nawet pewności czy maseczki nas przed nią chronią. No i zaczął się strach. 20 grudnia 2020 I wtedy, to był sam początek zmagań z wirusem w Europie – marzec 2020, ukazały się wyniki badania z ośrodka w Marsylii, sygnowane przez prof. Didiera Raoulta. Badanie obejmowało 26 osób. Raoult podawał im chlorochinę i sprawdzał, czy wirus namnaża się wolniej. Stwierdził, że tak jest w istocie i ogłosił, że ma lekarstwo na COVID. Wyniki tego badania teoretycznie na nikim nie powinny zrobić wrażenia. Zaledwie 26 pacjentów, na dodatek parę osób zgubiono w trakcie śledzenia ich dalszych losów, bardzo słabo podana metodologia. Wreszcie wyniki opublikowane w czasopiśmie, którego redaktorem naczelnym był kolega Raoulta, współautor badania. Wszystko to wyglądało niezwykle podejrzanie i nikt z nas nie sądził, że może mieć dalsze reperkusje. A jednak. Okazało się, że badanie ma olbrzymie przełożenie na praktykę. Natychmiast włączyły się media no i prezydent Donald Trump, który ogłosił, że sam łyka ten lek… …profilaktycznie. Zaczęły się naciski na amerykański federalny Urząd ds. Żywności i Leków i zaczęto masowo stosować chlorochinę. A jak już raz taka machina ruszy, nie wiadomo jak ją zahamować. Tymczasem to był poważny błąd. Późniejsze duże badanie RECOVERY z Wlk. Brytanii, na grupie kilku tysięcy pacjentów, wykazało, że chlorochina nie tylko nie działa na COVID, ale w dłuższym czasie powoduje bardzo groźne zaburzenia rytmu serca i zwiększa śmiertelność. W normalnych czasach proces wprowadzania leku do użycia w leczeniu jakiejś choroby wygląda zupełnie inaczej. Na chlorochinie się nie skończyło, bo – jak mówiłem – w międzyczasie były jeszcze próby leczenia COVID-u kaletrą, a także kilka innych doniesień, które trochę zachwiały nauką.  Ma Pan na myśli remdesivir? On chyba też nie spełnił oczekiwań? Bardziej miałem na myśli szczepionki. Ludzie podeszli do nich z dużym niedowierzaniem i niepokojem, a to naprawdę niesamowite osiągnięcie! A remdesivir, to akurat lek, który ma pewne zastosowanie w leczeniu COVID-u, natomiast z pewnością nie jest lekiem przełomowym. Wprowadzono go parę lat temu, gdy wybuchła epidemia Eboli. Choć tam się nie sprawdził. Jednak, gdy wybuchła pandemia, został wytypowany jako potencjalny kandydat na skuteczny lek po tym, jak zauważono, że w warunkach laboratoryjnych mocno hamuje namnażanie wirusa SARS-CoV-2. Zaczęto od razu podawać go chorym na COVID, początkowo w ramach tzw. leczenia ostatniej szansy. W „The New England Journal of Medicine” opisano losy 60 pacjentów. Była to bardzo niejednorodna grupa – od chorych z bardzo nikłymi objawami, po tych na krążeniu pozaustrojowym. Wyniki były niejednoznaczne, ale wnioski z badania – i to w najważniejszej gazecie medycznej – były takie, że remdesivir to lek, który odmieni nasze leczenie. Później były jeszcze trzy duże badania, w których zaczęto wprawdzie stosować lepszą metodologię, ale za to były sponsorowane przez przemysł. W rezultacie od początkowych entuzjastycznych doniesień na temat tego leku, w pewnym momencie doszliśmy do tego, że zaczęto kwestionować, czy on w ogóle działa. Dziś przeważa pogląd, że remdesivir, jeżeli się go poda wcześnie, może u osób z ciężkim przebiegiem choroby (ale nie tych najciężej chorych na respiratorze) skrócić objawy choroby i czas pobytu w szpitalu. Nie zmniejsza śmiertelności. Czyli wąska grupa pacjentów, w wąskim okienku czasowym. Nie tego oczekiwaliśmy.  Kolejny element w tym paśmie niepowodzeń to chyba osocze? Szkoda, bo takie leczenie stwarza możliwość społecznego zaangażowania. Rozmawiałem z ozdrowieńcem, który mówił, że to dla niego ważne.  To, że ludzie chcą oddawać osocze, jest dla mnie zupełnie fantastyczne. Ja to bardzo doceniam. 28 grudnia 2020 Ale z drugiej strony, historia z osoczem stanowi kolejny przykład na to, że nie możemy podawać leków czy substancji, których wcześniej pozytywnego działania nie udowodnimy. To, że się nam wydaje, że coś mogłoby działać, nie wystarcza. Osocze znamy od dziesiątków lat i w zasadzie w żadnej ostrej chorobie wirusowej się nie sprawdziło. W związku z tym tutaj też od samego początku mieliśmy wątpliwości. Opieraliśmy się na wynikach badań, które były opisami przypadków czy opisami serii przypadków. Tymczasem takie badania są zawsze obarczone błędem. Jak na razie jedynym większym, poprawnym metodologicznie badaniem na ten temat jest wspomniane RECOVERY, z którego wynika, że osocze niestety nie zmniejsza śmiertelności w wyniku COVID. Innymi słowy, tyle samo pacjentów umiera w grupie leczonej i nieleczonej osoczem. Zastrzegam, że trwają jeszcze inne badania mające określić skuteczność leczenia osoczem i być może okaże się, że ta metoda jednak przyda się w naszych zmaganiach w walce z wirusem. Ale jeśli tak będzie, to wyłącznie na wczesnym etapie choroby i na pewno nie u wszystkich pacjentów. Równie dobrze może się też okazać, że to kolejny lek, którego nie będziemy już w ogóle stosować. Wspomniał Pan o leczeniu antybiotykami, ale też w niekorzystnym znaczeniu. W ubiegłym roku nastąpiła tu istotna zmiana. Początkowo każdy pacjent, który miał objawy zakażenia SARS-CoV-2, dostawał z miejsca antybiotyki. Trudno powiedzieć po co, bo to przecież choroba wirusowa, na którą antybiotyki nie działają. Chyba robiliśmy to trochę z bezsilności. W efekcie medycyna wyrządziła dużo szkód, bo takie dawanie antybiotyków na ślepo, powoduje powstanie opornych na leczenie szczepów bakterii. Jestem przekonany, że to się właśnie stało w 2020 roku i, niestety, stało się na szeroką skalę. Mniej więcej od kilku miesięcy staramy się ostrożnie stosować antybiotyki u pacjentów covidowych, nie nadużywać ich. To czym Pan dzisiaj leczy COVID? Takim przełomem i największą zmianą, jaka dokonała się w trakcie ubiegłego roku, było leczenie sterydami u pacjentów z ciężkim przebiegiem choroby. Od samego początku, jak tylko pojawił się COVID, zastanawialiśmy się, czy powinniśmy podawać sterydy pacjentom na oddziałach intensywnej terapii. Bazowaliśmy na naszej wiedzy na temat ciężkiego uszkodzenia płuc w przebiegu innych chorób. Zdania na ten temat były podzielone, ale większość z nas używała tych leków już od samego początku. Pewność przyszła dopiero po badaniu RECOVERY. Okazało się, że podanie sterydów pacjentom, którzy mieli już niewydolność narządową i wymagali leczenia tlenem, odmieniło trajektorię choroby i zdecydowanie zmniejszyło śmiertelność. Im cięższy był przebieg COVID i większego wsparcia tlenowego czy respiratora wymagał chory, tym bardziej sterydy ratowały życie. Spytam jeszcze o ostatnie doniesienia na temat przeciwciał monoklonalnych i kolchicyny. Na przeciwciała monoklonalne liczyliśmy od dawna. Ponieważ ubywało nam leków, które mogliśmy stosować, stąd ogromne oczekiwania w tym kierunku. I tu wracamy do osocza. Osocze pochodzi od ozdrowieńców. Są w nim różne przeciwciała skierowane przeciwko wirusowi, część z nich powinna teoretycznie zadziałać i neutralizować wirusa. Tymczasem przeciwciała monoklonalne to sztucznie wytworzone białka przeciwko jednemu tylko fragmentowi SARS-CoV-2. Dlatego mieliśmy nadzieję, że właśnie dzięki swojej specyficzności będą one w stanie zmienić przebieg choroby skuteczniej niż osocze. 24 stycznia 2021 W ciągu ostatnich 2 tygodni ukazały się wyniki dwóch dużych badań z udziałem przeciwciał monoklonalnych. Jedno z bamlaniwimadem, a drugie z koktajlem dwóch przeciwciał zwanym w skrócie regeneron (to jeden z leków, który po zakażeniu SARS-CoV-2 dostał prezydent Trump). Okazuje się, że jeżeli poda się przeciwciała odpowiednio wcześnie, tj. w ciągu 3-4 dni od wystąpienia objawów, u części osób udaje się zapobiec hospitalizacji i zmniejszyć częstość ciężkich przebiegów choroby. Ale trudno te leki wprowadzić do szerokiego leczenia, bo nie dość, że są one kosztowne, to ta choroba w dużej mierze przechodzi sama. I teraz komu dać te przeciwciała? To jest pytanie za 100 punktów. Być może to będzie lek, który pomoże zapobiec powikłaniom u tych pacjentów, którzy są predysponowani do ciężkiego przebiegu, tzn. pacjentów z obciążeniami sercowo-naczyniowymi, tych w starszym wieku, z chorobami nerek czy bardzo otyłych. Na razie to są tylko dwa badania. Toczą się dalsze, ale przeciwciała monoklonalne to nasza nadzieja w walce z COVID na bardzo wczesnym etapie choroby.  Jeszcze słowo o kolchicynie.  W ubiegłym tygodniu Kanadyjczycy ogłosili jako pierwsi, że kolchicyna może pomóc w walce z COVID. To swoją drogą też jest efekt pandemii, sytuacja, której wcześniej nie znaliśmy. Mam na myśli fakt, że o wynikach badań dowiadujemy się nie z fachowej literatury, tylko z doniesień prasowych. Dlaczego tak się dzieje?  Bo autorzy dużych badań, które narzucają cały kierunek medycyny, poszli w tym kierunku, że kończą jakąś analizę i robią medialne spotkanie uwalniając część danych, ale bardzo małą część. Mówią np. tak: „Lek zmniejsza śmiertelność o 24 proc.”, no i teraz, co my mamy z tym zrobić? Często nie wiemy jak duża była grupa, co z czym było porównywane. Dlatego wszyscy czekają aż oni uwolnią dalsze dane. Autorzy już od tego momentu się spieszą i wrzucają do sieci artykuł bez oceny recenzentów, w formie tzw. pre-printu. 12 stycznia 2021 To są faktycznie badania bez recenzji, czyli trzeba być bardzo ostrożnym z wyciąganiem wniosków. Jeśli one wychodzą z mocnych naukowo grup i są rzetelnie napisane, to rzeczywiście sygnał jest istotny, ale zawsze czekamy, żeby wyniki zostały jednak opublikowane w dobrych, recenzowanych czasopismach. W przypadku kolchicyny grupa badaczy z Kanady podała, że w badaniu brało udział ponad 4 tys. pacjentów narażonych na kontakt z wirusem, i sprawdzano, czy kolchicyna zmniejsza częstość zachorowania i ciężkiego przebiegu COVID. I wstępne dane są takie, że ten lek faktycznie może działać, choć na razie musimy podchodzić do tego z dużą ostrożnością. Ale tak samo, jak w przypadku przeciwciał, jakaś nadzieja w tym jest. Równocześnie zastosowanie kolchicyny w leczeniu COVID testowane jest również w ramach badania RECOVERY i wyniki powinniśmy poznać niebawem. Ostatnio sporo się też mówi o tzw. inhibitorach JAK. To leki, które stosujemy w terapii białaczek, np. baricitimib (okropne są te nazwy). Niedawno wykazano, że baricitinib podawany razem z remdesivirem poprawiał rokowanie pacjentów i skracał czas hospitalizacji.  Wyczerpaliśmy już listę leków, które potencjalnie mogą pomóc w leczeniu COVID? Cała Ameryka Południowa szaleje teraz na punkcie iwermektyny. To lek przeciwpasożytniczy, który wykazuje też słabe działanie przeciwwirusowe. Ale żeby zadziałał w organizmie, a nie w laboratorium, powinniśmy zastosować 100 razy wyższą dawkę. Więc zasadniczo jest bardzo mała szansa, żeby on rzeczywiście się przydał w terapii COVID. Ale cała Ameryka Południowa, z prezydentem Bolsonaro i ministrem zdrowia Argentyny włącznie, od kilku miesięcy bierze ten lek.  Z jakim skutkiem? Bardzo trudno to ocenić. Teraz jest trochę zakłopotania, dlatego że pokazują się kolejne badania na małych grupach, na które, jak się patrzy łącznie, wydaje się, że iwermektyna rzeczywiście skraca objawy, zmniejsza śmiertelność, poprawia rokowanie. Ale żadne z dużych towarzystw medycznych nie uznało tych badań za wiarygodne. Jest ich już całkiem sporo, ale metodologia jest straszna. W efekcie zalecenia większości towarzystw są takie, żeby tego leku nie stosować. Warto jeszcze wspomnieć o lekach przeciwkrzepliwych. One nie leczą COVID-u, ale stosuje się je wspomagająco. Tu też trzeba uważać. Bo na początku stosowano powszechnie leki przeciwkrzepliwe w wysokich dawkach, a teraz wstrzymano kilka dużych badań, bo okazuje się, że to więcej szkodzi niż pomaga. 26 października 2020 I wreszcie kwestia suplementów witaminowych – witaminy C, D i cynku. Podejście większości towarzystw jest takie, że cynku nie należy stosować w większych dawkach niż przy suplementacji. A jeśli chodzi o witaminy C i D, to można je przyjmować, zwłaszcza w miesiącach zimowych, kiedy słońca nie ma za wiele. Ale w dawkach uderzeniowych absolutnie nie zalecam, bo to może wywołać skutki uboczne, a nie mamy dowodów, że działa. Dlaczego tak trudno wynaleźć leki na choroby wirusowe? Choć w przypadku pewnych wirusów, takich jak HIV czy HCV (wirusowe zapalenie wątroby typu C), to się udało.  Choroby wywoływane przez HIV i HCV rozwijają się latami. Dzięki temu mamy czas, żeby na te wirusy zadziałać. A SARS-CoV-2 tego czasu nam nie daje. To jest zresztą straszne w tej chorobie, że jej przebieg jest kompletnie nieprzewidywalny. Teoretycznie wiemy, że COVID przebiega ciężej, jeżeli się ma choroby współistniejące i jest się starszym, ale to nie znaczy, że wirus nie może ściąć z nóg Pana czy mnie, a także kogoś znacznie młodszego od nas. Trudno też leczyć każdego, gdy 80 proc. infekcji przebiega zupełnie bezobjawowo. Nadal nie jesteśmy w stanie przewidzieć u kogo choroba będzie miała ciężki przebieg. W wielu przypadkach zakażenie rozpoznajemy dopiero, gdy pacjent trafia do szpitala. Ponadto, żeby zadziałać przeciwwirusowo, trzeba interweniować wcześnie, w momencie, kiedy wirus się namnaża. W tej fazie mamy tych kilka leków, o których mówiliśmy – remdesivir, osocze, przeciwciała monoklonalne. Ale prawdziwy problem z COVID-em zaczyna się później. To już nie jest walka z samym wirusem, tylko z nadmierną reakcją immunologiczną, przeciwzapalną naszego organizmu na to zakażenie. Więc liczy się nie tylko sam wirus, ale te ciężkie komplikacje, cały ten bałagan, który on robi z naszym układem odpornościowym. Pan wierzy, że na tę drugą fazę choroby też coś znajdziemy?  Już wiemy, że na tym etapie pomagają sterydy. Nie powiedzieliśmy jeszcze o jednym ważnym leku, który przewija się od samego początku badań nad COVID. Chodzi o blokery receptorów interleukiny szóstej, czyli leki, za pomocą których próbujemy hamować właśnie tę nadmierną reakcję zapalną. Głównym lekiem z tej grupy jest tocilizumab. On dosyć dobrze sprawdza się w niektórych chorobach reumatologicznych, natomiast jeśli chodzi o COVID, wyniki są bardzo niejednoznaczne. Są badania, które pokazują korzyści wynikające z jego stosowania w grupie pacjentów z ciężkimi powikłaniami narządowymi leczonymi na intensywnej terapii, ale są i takie – jak z grupy brazylijskiej z zeszłego tygodnia – gdzie przerwano badanie z tocilizumabem, bo lek zwiększał śmiertelność. Musimy niestety zaczekać na więcej danych. Mówiliśmy cały czas o leczeniu COVID-u w szpitalu. A co z leczeniem domowym?  COVID u większości z nas powinien ustąpić bez jakiejkolwiek pomocy z zewnątrz. U pacjentów, którzy mają rozpoznane zakażenie, a objawy są skąpe, grypopodobne, leczenie jest wyłącznie objawowe. Czyli ewentualne zbijanie gorączki za pomocą paracetamolu lub ibuprofenu i to powinno na tym etapie wystarczyć. Jeżeli jest taka możliwość, warto zaopatrzyć się w pulsoksymetr, urządzenie które mówi nam, jak dużo jest tlenu w krwi. W momencie, gdy nasze płuca zostają zajęte przez chorobę, tego tlenu zaczyna ubywać. Jeśli więc wcześniej mieliśmy saturację 98, a następnego dnia mamy 94 czy 93, to to jest bezwzględne wskazanie do szukania pomocy lekarskiej czy udania się do szpitala. Ponieważ to już jest czas na podanie niektórych leków, o których rozmawialiśmy. Wielu ludzi w Polsce boi się szpitala. Tak, i to na pewno jest duży problem. Jeżeli pacjenci próbują przeczekać ten spadek saturacji w domu, czasem jest po prostu za późno, żeby to wszystko odwrócić, bo dochodzi do zbyt dużego uszkodzenia płuc. W szpitalu mamy znacznie większe możliwości terapeutyczne. 22 stycznia 2021 Co się dzieje, jeśli organizm ma mniej tlenu?  Mamy niedotleniony mózg, możemy się zrobić splątani, możemy wręcz stracić przytomność, omdleć. Organizm próbuje się bronić, dlatego nasz oddech i serce przyspiesza. W pewnym momencie, jeżeli tlenu jest za mało, nasz metabolizm przestawia się na metabolizm beztlenowy. Czegoś takiego nie jesteśmy w stanie długo tolerować i dochodzi do ciężkiego zakwaszenia organizmu, a w rezultacie do śmierci. Obawia się Pan trzeciej fali w Polsce?  Obawiam się. Mam brata w Anglii. Jest też lekarzem i wiem od niego jak to tam wygląda. U nas w tej chwili jest całkiem nieźle. Ale my jesteśmy w takim, przynajmniej częściowym lockdownie i pytanie, co będzie, jak się skończy. Nie wiem, jaka jest strategia, jak długo będziemy zamknięci, ale oczywiście się tego obawiam. Zwłaszcza że są coraz bardziej niepokojące doniesienia dotyczące pewnych mutacji wirusa, które docierają również do nas, a które sprawiają, że wirus jest bardziej zakaźny. Przykładem tego jest wariant brytyjski i Londyn, gdzie w sposób lawinowy nagle wzrosły zachorowania. Liczy się Pan z tym, że ponownie będzie otwierał Pan oddział covidowy?  Niestety, jestem prawie pewny, że tak będzie. To tylko kwestia czasu. Sądzi Pan, że po zaszczepieniu odpowiednio dużego procenta populacji osiągniemy odporność zbiorową i pozbędziemy się problemu? Czy też raczej zaszczepimy się, przez jakiś czas będziemy się czuć bezpiecznie, a potem znów zaczniemy chorować, wrócimy do szczepień i tak dalej. Nawet nie chcę o czymś takim myśleć. Absolutnie wierzę w to, że damy sobie radę z tym wirusem. Być może potrwa to dłużej niż nam się wydawało, ale szczepienia prędzej czy później nas zabezpieczą i są teraz bezwzględnym priorytetem. Dodatkowo powinniśmy ściśle monitorować zachorowania i wypatrywać nowych mutacji. Niezależnie od tych działań, cały czas powinny też toczyć się badania nad leczeniem COVID.  COVID to wymarzona choroba dla Pana – internisty, anestezjologa, ale też immunologa. Zacząłem od interny i pracowałem w ośrodku, gdzie zajmowaliśmy się pacjentami z chorobami immunologicznymi. Od ponad 15 lat pracuję na intensywnej terapii. Rzeczywiście COVID to choroba, która mnie fascynuje, ale i przeraża. Z pewnością to bardzo ciekawa i skomplikowana choroba. Równocześnie jak wszyscy mam jej serdecznie dosyć i bardzo bym chciał, żeby ta pandemia się wreszcie skończyła a COVID na dobre zniknął z naszego życia! Zdrowie, Donald Trump, COVID-19 koronawirus leki pandemia szczepionki na COVID-19
Nie brońcie „uczuć religijnych” katolików przed gniewem ofiar Kościoła. 6 rad dla centrystów [WIDZĘ TO TAK]^Halszka Bezkurkow^31 stycznia 2021^https://oko.press/nie-broncie-uczuc-religijnych-katolikow-przed-gniewem-ofiar-kosciola-6-rad-dla-centrystow/^Tak, wielu katolików czuje się skrzywdzonych w ostatnich miesiącach. Ale to wynika z fałszywej narracji cynicznie wykorzystanej do walki ideologicznej. Prawda zaś jest taka, że świeckość w życiu publicznym nie będzie zagrażać ich osobistej wierze, a tym bardziej ich rodzinom Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik Niedługo po wyborach prezydenckich, które doprowadziły sytuację osób queerowych w Polsce do najgorszego poziomu w ostatnim ćwierćwieczu, brałam udział w projekcie aktywistycznym. Na jednym z pierwszych spotkań padła propozycja współpracy z lokalnymi hierarchami kościoła. Kiedy osoby nieheteronormatywne zaprotestowały, wskazując na swoje wykluczenie przez tę instytucję, wierzący uczestnicy zareagowali silnym wzburzeniem. Ich emocje momentalnie przykryły doświadczenia dyskryminacji osób LGBT+. Spróbowałam mediować sytuację w rozmowie z osobą kierującą projektem. “Powinnaś wykazać się większym zrozumieniem” – usłyszałam w odpowiedzi na moją ocenę, że poświęcenie całej uwagi emocjom wierzących wydawało mi się nieuczciwe. “To nie jest łatwy czas dla katolików”. W dalszej rozmowie zostałam pouczona, że nie powinnam przypisywać wierzącym odpowiedzialności za działania kościelnej hierarchii. “Uczucia religijne to szczególna sprawa” – zakończył opiekun powtarzanym w Polsce przekonaniem. Przywołuję tę sytuację, nie dlatego, że jest ona wyjątkowa. Wręcz przeciwnie, często w rozmowach z osobami o poglądach centrowych czuję się jak dziecko otrzymujące reprymendę za konflikt z młodszym rodzeństwem. Słyszę, “tak, miałaś rację, to ciebie zepchnięto z murku i masz rękę w gipsie, ale on nie umie tego zrozumieć, nie umie sobie poradzić emocjonalnie, więc musisz być wyrozumiała”. W sierpniu zeszłego roku naczytaliśmy się podobnych apeli od czołowych symetrystów tego kraju. “Czy to się organizatorom happeningu i tym, którzy ich wspierają, podoba, czy nie, tęczowa flaga na pomniku Chrystusa jest czymś, co wielu katolików w Polsce obraża” – ocenił Tomasz Lis, by zaraz w kolejnym zdaniu określić próby obrony tej formy protestu “festiwalem szyderstw ze zranionego”.  Jego wypowiedź poparł prezydent Poznania Jacek Jaśkowiak. Wprawdzie nagonka na środowiska LGBT+ jest haniebna, napisał na Facebooku, jednak on osobiście poleca wstrzemięźliwość w ocenach i słuchanie Boba Dylana. Problem jednak w tym, że nie jesteśmy dziećmi, a panowie centryści nie są naszymi rodzicami. Jesteśmy dorośli i bierzemy odpowiedzialność za to z jakimi grupami czujemy się związani. Jeśli należysz do organizacji, która krzywdzi grupy dyskryminowane, sam musisz sobie radzić z emocjami, które wywołuje w tobie ich gniew. 14 listopada 2020 W jednym jednak opiekunowi naszego projektu muszę przyznać rację: to nie jest łatwy czas dla katolików. Ci, słuchający wojennych odezw hierarchów Kościoła i mediów rządowych, są skołowani i przestraszeni widząc gniewne tłumy maszerujące ulicami miast. Naprawdę wierzą, że idziemy po ich rodziny, zagrażamy świętościom i porządkowi społecznemu, który wydaje im się słuszny i konieczny. Ten strach ostatnich obrońców oblężonej twierdzy, który koniunkturalnie dyktują im hierarchowie, jest prawdziwy. Lewy margines Kościoła czuje się natomiast zraniony i oszukany. Okazało się, że wspólnota, której zawierzył swoją ścieżkę duchową, ukrywa zbrodnie i przedkłada władzę nad deklarowaną wrażliwość społeczną. A wiele osób plasuje się prawdopodobnie gdzieś pomiędzy. Nie zaprzeczają ujawnionym przypadkom pedofilii, ale uznają to za problem obecny w każdej grupie zawodowej, rozdmuchany przez przeciwników Kościoła. Mają znajomego geja, który w sumie jest w porządku, bo nie oczekuje, że ktoś mu przyzna prawa przynależne “prawdziwym” małżeństwom. Uważają, że Kościół przesadził zmuszając kobiety do “heroizmu”. Ale mogłyby one o tym spokojnie porozmawiać zamiast profanować kościoły. Te wszystkie emocje, choć w różnym stopniu adekwatne do rzeczywistości, są prawdziwe. To nie jest łatwy czas dla katolików i potrafię to zrozumieć. Jeszcze pamiętam jak trudna była dla mnie ścieżka zmiany światopoglądowej, kiedy wszystko, w czym pokładałam swoje poczucie bezpieczeństwa i sensu, waliło się na moich oczach. A przecież waliło się wtedy tylko metaforycznie, w mojej głowie, bez tłumów skandujących winy Kościoła na ulicach. I nawet bez nich był to proces trudny i bolesny, a weryfikacja wpojonych mi wartości, sprawdzenie, co w mojej głowie jest własne, a co obce i wyrządzające szkodę, trwała kolejnych kilkanaście lat. Nie zazdroszczę tym, którzy to zwątpienie we własne fundamenty przeżywają w chwili, kiedy ofiary Kościoła odnajdują swój głos i wreszcie krzyczą do wierzących “dlaczego odwracacie oczy?”. To nie jest łatwy czas dla katolików, ale to nie moja odpowiedzialność. 17 grudnia 2020 Bo jest też szereg rzeczy, które dziś wiernych Kościoła nie spotykają. Nikt nie pisze im pod oknami “śmierć katolikom”. Nikt nie wysyła na nich faszystowskich bojówek, nie fantazjuje o otwieraniu dla nich obozów zagłady, nie wysyła im gróźb śmierci w wiadomościach prywatnych. Nikt nie odmawia im człowieczeństwa, nie ogłasza stref wolnych od katolicyzmu. Nie dostają na mieście wpierdolu ani za medalik, ani za to, że wyglądają jakoś katolsko, choć nawet katolikiem nie są. Nikt dotąd nie próbował wnieść ładunków wybuchowych na procesję Bożego Ciała. I kiedy ich Kościół organizuje to wszystko na moim podwórku, to już nie mam przestrzeni, żeby stawiać ich emocje ponad własną krzywdą. I dlatego, choć wiem, że to nie jest łatwy czas dla katolików, mam ochotę krzyczeć na tych wszystkich uprzejmych panów w średnim wieku wzywających mnie do większej empatii. Nie dziwię się, że kiedy to nie jest twoje podwórko, kiedy o tych groźbach śmierci słyszysz tylko z drugiej ręki, to kusi, by mówić, że “ta sytuacja rani wszystkich po trochę”. Podchodzenie do każdego z równą empatią wydaje się postawą szlachetną, pozwala przyjąć pozycję zdroworozsądkowego arbitra. To ceniony w Polsce wizerunek, szanowany dużo bardziej niż jasne opowiadanie się po stronie ofiar. Ofiary bowiem czasem krzyczą, a w ostatnich miesiącach nawet używają słów niecenzuralnych i ogólnie podejmują działania, które, w przeciwieństwie do eleganckiego centryzmu mają szansę naruszyć przemocowe status quo. Mówienie “każdy w tej sytuacji jest zraniony” sugeruje, że każdemu należy się też równa uwaga i wsparcie. Ale jeśli równo rozdzielimy wsparcie między tych ze skaleczonym palcem i tych z urwaną nogą, to istnieje spore ryzyko, że ci drudzy się wykrwawią. I bardzo bym chciała, żeby to porównanie było mniej dosłowne. To nie znaczy, że katolikom niepodzielającym przemocowej narracji Kościoła nie należy okazywać wsparcia. Prawie każdy w tym kraju ma wśród bliskich wierzącą osobę, której emocje związane z obecną sytuacją dotykają ją osobiście. Ale jeśli chce się wyrazić empatię w sposób niedyskredytujący doświadczenia ofiar, warto przemyśleć najpierw kilka kwestii. 2 sierpnia 2019 Sytuacje, w które się angażujemy, dobrze pokazują, czyje doświadczenia wywołują w nas silniejsze oburzenie i większą empatię. Czy jest to systemowa przemoc dotykająca osoby z grup dyskryminowanych czy przykrość związana z ich aktami oporu? I nie, nie wystarczy pretekstowe rozpoczęcie posta o “wandalizmie” w kościołach albo flagach na pomnikach od “popieram prawa tej grupy, ale…”. Czy zanim wezwałaś do wykazania się większą empatią wobec katolików, zapytałaś najpierw ofiary, jakiego potrzebują wsparcia? Jak bardzo jesteś zaangażowany w codzienną walkę o równouprawnienie? W kraju, gdzie wciąż można trafić do więzienia za tak zwaną “obrazę uczuć religijnych”, podczas gdy mowa nienawiści zagrażająca życiu i zdrowiu osób nieheteronormatywnych jest legalna i powszechnie stosowana, porządek prawny kształtuje świadomość. Zinternalizowaliśmy przekonanie, jakoby te “uczucia religijne” były zupełnie wyjątkowe i wiązały się ze szczególnym zranieniem. Ale to nie jest prawda. Z perspektywy kilkunastu lat głębokiej religijności mogę śmiało powiedzieć, że ból związany z negowaniem własnej tożsamości, nieustającymi aktami nienawiści i poczuciem zagrożenia we własnym kraju, jest większy. I wiąże się też z większą potrzebą solidarności. Tak, katolicy potrzebują wsparcia w przeżywaniu rozgrywających się zmian społecznych. Ale to wsparcie powinno przyjść ze strony osób niedotkniętych przemocą Kościoła. Osoby z grup dyskryminowanych całe życie uczono przedkładania emocji wierzących nad własną krzywdę. “Nie mów, że jesteś lesbijką, bo babci będzie przykro”, “tylko nie zaczynaj nic o kościele przy moich znajomych” – każdy z nas przeszedł etap cenzurowania swojej tożsamości i swojego zranienia ze względu na bliskie osoby. Przyznanie sobie prawa do wypowiedzenia tego gniewu wymaga często ogromnej pracy nad przełamaniem wewnętrznego tabu. Ja potrzebowałam kilkunastu lat, zanim zdołałam publicznie powiedzieć o swojej krzywdzie i wciąż robię to jedynie na forum internetu. Chociaż już wiem, że mam prawo czuć zranienie, nie udało mi się jeszcze porozmawiać o nim z własną religijną rodziną. I moje doświadczenie nie jest jednostkowe. Dlatego jeśli chcesz udzielać wsparcia katolikom dotkniętym aktami oporu osób doświadczających przemocy, rób to sam. Nie pisz apelu do ofiar o bardziej umiarkowane działania, bo nie masz prawa cenzurować ich gniewu. 13 stycznia 2021 W imię “kompromisu” z Kościołem katolickim grupy dyskryminowane pozbawione były części praw przez ostatnie ćwierć wieku. I wielu liberałów kusi odzyskanie spokoju na ulicach przez podobne negocjacje. My jednak mamy już dość. Nie rzucaliśmy brukiem, bo wierzyliśmy w obietnice, że to stan tymczasowy. Teraz wiemy, że oddanie części praw prowadzi do sytuacji, kiedy można nas odrzeć ze wszystkich. Nieustannie mnie dziwi, jak wielu liderów opozycji twierdzi, że jest za równością, proponując mniejszą dyskryminację jako pożądany kompromis. Ale “kompromis” między równością a dyskryminacją to wciąż przemoc. Przygnębiające targowisko z prawami człowieka oglądaliśmy w zeszłorocznej kampanii prezydenckiej. “Uważam, że w Polsce nie ma narodowej zgody” – zasłaniał się Szymon Hołownia, a jego aktywna medialnie żona tłumaczyła: “nie znam osób tej samej płci, które planowałyby małżeństwo”. Wiadomo, własnym znajomym to jednak niezręcznie mówić, że uważamy ich relacje za gorsze. Ale te wypowiedzi nie plasowały ich daleko od idącego pod tęczowym sztandarem Rafała Trzaskowskiego. “Rozmawiajmy o tym, co jest w tej chwili prawdziwym przedmiotem debaty w Polsce” – wymigiwał się kandydat opozycji przed złożeniem jasnej deklaracji o równości małżeńskiej. Dzisiaj podobne targi widzimy nad tak zwanym “kompromisem” aborcyjnym. A nie jest on przecież niczym innym niż odebraniem autonomii własnego ciała, którą w każdym innym przypadku uznajemy za nienaruszalną. Jeśli uważasz prawa niektórych osób za negocjowalne, nie wierzysz, że są równymi tobie ludźmi. 17 września 2020 Liberałowie lubią wzruszać się obrazkami ze ślubów osiemdziesięcioletnich par jednopłciowych po wprowadzeniu równości małżeńskiej w tym czy innym kraju. Ja mam ochotę raczej płakać. Bo na tych zdjęciach nie ma par, które ich nie doczekały, nie widać trudu życia latami jako formalnie obce osoby. A ja nie chcę być wzruszającą staruszką za pół wieku. Moje życie jest teraz. I nie daję wam prawa targować się nim dla uspokojenia katolickich niepokojów. Ale jeszcze bardziej nie macie prawa targować się życiem tych osób, które w przeciwieństwie do mnie nie mieszkają w dużym mieście w otoczeniu rozumiejących i wspierających przyjaciół. Tych osób, które nie mają ani środków finansowych ani znajomości języków, żeby w akcie desperacji pojechać po godność i podstawowe prawa do innego kraju. Za każdym razem, gdy protest jakiejś grupy dyskryminowanej na chwilę stanie się sprawą medialną, pojawia się mnóstwo specjalistów od uprzejmego dochodzenia praw. Nagle okazuje się, że liczni komentatorzy, którzy przez lata ignorowali systemową dyskryminację dotykającą część naszego społeczeństwa, doskonale wiedzą jak tę sytuację zmienić. I zawsze chętnie i bez zaproszenia udzielają rad osobom walczącym całe swoje życie. Dlatego przed napisaniem posta karcącego metody protestujących, warto się zastanowić, czy naprawdę jest możliwe, że nikt wcześniej nie zaproponował innego podejścia. Czy zanim pomalowano mury kościołów nikt nie organizował kampanii medialnych i projektów edukacyjnych? Zepsuję niespodziankę i zdradzę od razu – próbowaliśmy. Przez lata organizacje queerowe i feministyczne podejmowały różnorodne działania, żeby krok po kroku zmieniać świadomość społeczną. Nauczyliśmy się tyle: protest, który nikomu nie przeszkadza, można łatwo zignorować. I tak się właśnie stało, liberałowie nie wprowadzili nawet związków partnerskich, nie mówiąc o prawdziwej równości, nie złagodzili prawa aborcyjnego, nie wpisali mowy nienawiści wobec osób nieheteronormatywnych do kodeksu karnego. Bo wygodny status quo jest dla nich ważniejszy niż czyjeś życie. Jeśli naprawdę wpadłeś na uprzejmy i umiarkowany sposób, żeby skutecznie zakończyć dyskryminację, to fantastycznie. Ale wciąż, nie pouczaj osób walczących od kilkunastu czy kilkudziesięciu lat. Po prostu zrób swoje. 4 listopada 2020 Tak, wielu katolików czuje się skrzywdzonych w ostatnich miesiącach. Ale to zranienie wynika z fałszywej narracji cynicznie wykorzystanej do walki ideologicznej. Wmówiono im, że istnieje ideologia gender zagrażająca ich rodzinom. Wmówiono im, że działania, którymi ofiary wyrażają swój opór, stanowią akty dyskryminacji. Wielu z nich nie rozumie doświadczeń grup mniejszościowych i widzą wyrażany gniew jako wojnę ideologiczną, skierowaną przeciwko ich osobistej wierze, a nie instytucji politycznej Kościoła katolickiego. Kiedy słucha się żalu wyrażającego prawdziwe emocje łatwo odnieść wrażenie, że stojące za nim przesłanki też muszą być w jakimś stopniu prawdziwe. “Prawda zawsze leży pośrodku” – to chyba najczęściej bezrefleksyjnie powtarzane powiedzenie. Ale tak nie jest, prawda (i słuszność) leży tam, gdzie jest faktycznie, choćby to był margines spektrum opinii. A emocje i ogląd sytuacji to dwie różne rzeczy. Można wysłuchać czyichś emocji i udzielić wsparcia, nie potwierdzając równocześnie idących za nimi fałszywych przesłanek. A nawet warto, bo choć prawdziwe powody obecnego buntu przeciwko instytucji Kościoła katolickiego też mogą być trudne emocjonalnie dla osób wierzących, dobrze aby wiedzieli, że jest to w gruncie rzeczy spór polityczny. A świeckość w życiu publicznym nie będzie zagrażać ich osobistej wierze, a tym bardziej ich rodzinom. 17 stycznia 2021 To chyba najlepsze rozwiązanie, jakie potrafię zaproponować. Po stronie grup dyskryminowanych warto stawać głośno, ponieważ równość powinna być powszechną i oczywistą zasadą naszego porządku społecznego. Natomiast na emocje innych osób związane z dziejącą się zmianą kulturową odpowiadaj indywidualnie. Zamiast pouczać ofiary dyskryminacji, jak powinny protestować, o które prawa wolno im walczyć i czyje emocje powinny stawiać przed swoim zranieniem, idź pogadać ze znajomym katolikiem. Powiedz mu osobiście, że widzisz jego emocje. Zapytaj, czy potrzebuje porozmawiać, weź na siebie tłumaczenie sytuacji. To dla odmiany będzie działanie, z którego mogą skorzystać obie strony, zarówno osoby wierzące, jak i grupy doświadczające systemowej dyskryminacji. A w szerszym rozrachunku, takie budowanie porozumienia może faktycznie przyczynić się do odzyskania stabilności społecznej bardziej niż powrót do przemocowego status quo. Halszka Bezkurkow – aktywistka, pisze o Kościele i doświadczeniach osób queerowych. W OKO.press publikowaliśmy jej szeroko komentowany tekst 7 toksycznych treści wychowania katolickiego. Nazwisko zmienione na prośbę autorki. LGBT+, Prawa człowieka, Kobiety, Kościół, homofobia Ogólnopolski Strajk Kobiet Stop Bzdurom
Norweska posłanka zgłosiła Stowarzyszenie Sędziów „Iustitia” do pokojowej Nagrody Nobla^OKO.press^31 stycznia 2021^https://oko.press/norweska-poslanka-zglosila-iustitia-do-pokojowej-nagrody-nobla/^Posłanka Jette F. Christensen doceniła Iustitię za to, że "walcząc o praworządność w Polsce, działa na rzecz Europy opartej na zasadach". Zgłosiła też Węgierski Komitet Helsiński i liderkę białoruskiej walki o demokrację Swietłanę Cichanouską, która jest jedną z faworytek pokojowego Nobla 2021 Iustitia, obok Stowarzyszenia Sędziów THEMIS, jest przez instytucje Unii Europejskiej i Rady Europy, międzynarodowe organizacje monitorujące demokrację i prawa człowieka, a także europejskie stowarzyszenia i organizacje prawnicze uznawana za głos niezależnych polskich sędziów. Stowarzyszenie odgrywa jedną z najważniejszych ról w obronie praworządności w Polsce przed działaniami obecnej władzy, informując o postępującej rozbiórce państwa prawa i atakach na niezależność sędziowską. W OKO.press i Archiwum Osiatyńskiego działalności „Iustitii” poświeciliśmy kilkaset tekstów, głównie Mariusza Jałoszewskiego. Ostatnio pisaliśmy o akcji solidarnościowej z szykanowanymi prokuratorami oraz kampanii na rzecz zaprzestania represji prawnych i przywrócenia do orzekania sędziów Igora Tulei, Beaty Morawiec i Pawła Juszczyszyna. Pokojowy Nobel jest przyznawany przez pięcioosobowy komitet powoływany przez parlament norweski. Nominacje składa się do końca stycznia. Rokrocznie do nagrody jest zgłaszanych około dwustu osób i organizacji. Zgłoszeń wpływa znacznie więcej – wiele z nich na te same osoby. Sama nominacja jest wykorzystywana do promocji i nagłośnienia osób, organizacji i wartości ważnych dla zgłaszających. Norweska posłanka Partii Pracy Jette F. Christensen zgłosiła Stowarzyszenie Sędziów Polskich „Iustitia” obok Węgierskiego Komitetu Helsińskiego oraz liderki białoruskiej demokratycznej opozycji Swiatłany Cichanouskiej. To docenienie ich pracy na rzecz praw człowieka i demokracji, a przez to pokoju w Europie. Jak informuje Reuters, Swietłanę Cichanouską zgłosił też prezydent Litwy Gitanas Nauseda. W liście do Iustitii Jette F. Christensen wyjaśniła: „To nominacja za walkę o demokratyczną Europę opierającą się na zasadach. Kiedy prawa człowieka, praworządność i wolność wypowiedzi są zagrożone, zagrożony jest wspólny dla nas pokój. Demokratyczny kontynent ma większe szanse, żeby nie doświadczyć wojny. Poszanowanie dla praworządności, wolności, wypowiedzi i praw człowieka są podstawami naszej demokracji opartej na zasadach. Kiedy w jakimś kraju podważa się prawa człowieka, wolności i demokratyczne instytucje, wpływa to na prawa człowieka, praworządność i podstawowe wolności w każdej części kontynentu. Każda organizacja czy osoba walcząca o demokrację i prawa człowieka walczy o wspólne nam prawa człowieka, demokrację i pokój. Pokój to nie tylko brak wojny. Pokój to stabilność i sprawiedliwość. Walka o demokratyczną Europę to walka o pokój. Trójka nominowanych reprezentuje różne flanki tej bitwy: Kiedy IUSTITIA walczy o praworządność w Polsce, pracuje na rzecz Europy opartej na zasadach. Kiedy Węgierski Komitet Helsiński pracuje na rzecz praw człowieka na Węgrzech, pracuje za wszystkich polityków, żeby prawa człowieka były przestrzegane. Kiedy Swietłana Cichanouska walczy o wolność wypowiedzi, prawo do stawania w wyborach i znaczenie instytucji demokratycznych, pracuje na rzecz wolności wypowiedzi, prawa do stawania w wyborach i wartości demokratycznych instytucji wszędzie”. Nieprzypadkowo Iustitię do pokojowej Nagrody Nobla zgłasza posłanka z Norwegii. Kraj ten nie należy do Unii Europejskiej. Natomiast obok Islandii i Liechtensteinu należy do Europejskiego Obszaru Gospodarczego, który został powołany, żeby dopuścić te wysoko rozwinięte, zamożne państwa do wspólnego rynku UE pod warunkiem przyjęcia unijnych regulacji tego rynku. W zamian te kraje finansują, poprzez tzw. fundusze norweskie, wsparcie dla nowych członków UE, w tym Polski. (W okresie 2014-2021 to kwota 2,8 mld, dla Polski – ok. 800 mln euro, z czego spora część jest przeznaczana na finansowanie NGO’s). Fundusze norweskie przyczyniają się do umacniania fundamentalnych wartości europejskich takich jak demokracja, tolerancja i praworządność. Z tego powodu norweskie władze i politycy żywo interesują się kwestią niezawisłości sędziowskiej i praworządności w państwach Unii Europejskiej, zwłaszcza problemami w Polsce i na Węgrzech. Mają świadomość, że zmiany w tych obszarach negatywnie wpływają na porządek prawny UE i mogą nieść konsekwencje dla wolnego rynku. Ponadto Norwegia buduje swoją międzynarodową pozycję jako kraj stojący na straży pokoju, demokracji i praw człowieka. Nie tylko na poziomie deklaracji czy aspiracji, ale także za pomocą konkretnej bezzwrotnej pomocy rozwojowej, w tym dla państw Europy Środkowo-Wschodniej. W styczniu 2020 roku ruszył nowy program dotacyjny dla organizacji społecznych, finansowany ze środków Mechanizmu Finansowego Europejskiego Obszaru Gospodarczego (tzw. Funduszy EOG). Polskie organizacje pozarządowe otrzymają 53 milionów euro. 13 stycznia 2020 19 września 2020 Kandydatów i kandydatki mogą zgłaszać urzędujące głowy państw, parlamentarzyści i członkowie rządów, sędziowie Międzynarodowego Trybunału Sprawiedliwości i Stałego Sądu Arbitrażowego, członkowie Instytutu Prawa Międzynarodowego, zarządu Międzynarodowej Ligii Kobiet na rzecz Pokoju i Wolności, profesorowie nauk humanistycznych i społecznych, rektorzy i wicerektorzy uniwersytetów, dyrektorzy niezależnych instytutów badawczych zajmujących się badaniami nad pokojem i relacjami międzynarodowymi, laureaci Pokojowej Nagrody Nobla i członkowie zarządów organizacji, które ją otrzymały, byli i obecni członkowie Norweskiego Komitety Noblowskiego oraz jego byli doradcy. W lutym-marcu Komitet przedstawia krótką listę nominowanych. W październiku wybiera laureatów Pokojowej Nagrody Nobla i innych nagród. 10 grudnia w Oslo ma miejsce uroczyste wręczenie nagród. W 2020 roku Pokojową Nagrodę Nobla przyznano Światowemu Programowi Żywnościowemu za wysiłki w celu zwalczania głodu. Sądownictwo, Unia Europejska, fundusze norweskie Iustitia Nagroda Nobla prawa człowieka Swiatłana Cihanouska Węgry
Założyciel Ordo Iuris i żona posła PiS oficjalnie zgłoszeni na sędziów Europejskiego Trybunału Praw Człowieka^Anna Wójcik^30 stycznia 2021^https://oko.press/zalozyciel-ordo-iuris-i-zona-posla-pis-oficjalnie-zgloszeni-na-sedziow-europejskiego-trybunalu-praw-czlowieka/^Aleksander Stępkowski, założyciel Ordo Iuris i Elżbieta Karska, profesor UKSW, żona posła PiS, zostali oficjalnie zgłoszeni przez polski rząd jako kandydaci na sędziego Europejskiego Trybunału Praw Człowieka. Wyboru sędziego z Polski na 9-letnią kadencję dokona Zgromadzenie Parlamentarne Rady Europy W grudniu OKO.press jako pierwsze informowało, że wśród osób wytypowanych przez rząd na kandydatów na sędziego Europejskiego Trybunału Praw Człowieka są założyciel Ordo Iuris, sędzia Sądu Najwyższego i od maja 2020 roku jego rzecznik prasowy Aleksander Stępkowski (na zdjęciu) oraz prof. Elżbieta Karska z Uniwersytetu im. Karola Stefana Wyszyńskiego, prywatnie żona posła PiS Karola Karskiego. 29 stycznia TVN24 potwierdził, że ich kandydatury zostały oficjalnie zgłoszone Zgromadzeniu Parlamentarnemu Rady Europy. 31 października 2021 roku upływa 9-letnia kadencja sędziego ETPCz z ramienia Polski Krzysztofa Wojtyczka. W ETPCz zasiada 47 sędziów, po jednym z każdego państwa, w którym obowiązuje Europejska Konwencja Praw Człowieka. Sędziego z Polski wybierze Zgromadzenie Parlamentarne Rady Europy z trójki kandydatów. Nazwisko trzeciej osoby przedstawionej przez polski rząd nie zostało jeszcze ujawnione przez media do publicznej wiadomości. Sędzia ETPCz otrzymuje ponad 14,5 tysiąca euro nieopodatkowanej podstawowej pensji miesięcznie plus dodatki, w tym mieszkaniowy. 12 grudnia 2020 Aleksander Stępkowski zakładał i przez wiele lat kierował ultrakonserwatywnym Instytutem na Rzecz Kultury Prawnej Ordo Iuris. Jest doktorem habilitowanym nauk prawnych, profesorem na Wydziale Prawa i Administracji UW, gdzie pracuje w Instytucie Nauk o Państwie i Prawie. W 2015 roku Stępkowski został wiceministrem spraw zagranicznych, gdy resortem kierował Witold Waszczykowski. Współtworzył projekt „Stop Aborcji”, przeciwko któremu protestowano w czasie Czarnego Protestu w 2016 roku. Publikował artykuły krytyczne wobec „ideologii gender”. W lutym 2019 roku został powołany do Sądu Najwyższego przez prezydenta Andrzeja Dudę z rekomendacji nowej Krajowej Rady Sądownictwa. W maju 2020 roku pełnił obowiązki Pierwszego Prezesa SN („komisarza”). Jego zadaniem było doprowadzenie do wyboru nowego Pierwszego Prezesa SN. Funkcję tę objęła prof. Małgorzata Manowska, która powołała Stępkowskiego na rzecznika prasowego SN. Elżbieta Karska – doktor habilitowana nauk prawnych, profesor Uniwersytetu im. Kardynała Stefana Wyszyńskiego. Kieruje Instytutem Prawa Międzynarodowego, Unii Europejskiej i Stosunków Międzynarodowych WPiA tej uczelni. Specjalistka prawa międzynarodowego, zwłaszcza z zakresu prawa humanitarnego. Jest wiceprzewodniczącą Rady Legislacyjnej, organu opiniodawczo-doradczego Prezesa Rady Ministrów i Rady Ministrów. Nazwisko Karskiej wymieniano na nieoficjalnej „giełdzie” kandydatów PiS na Rzecznika Praw Obywatelskich. W 2020 roku Minister Rodziny i Polityki Społecznej Marlena Maląg odznaczyła Karską nagrodą „Primus in Agendo” za działalność naukową i ekspercką w zakresie ochrony praw człowieka. 21 września 2020 Zgromadzenie Parlamentarne RE w czasie sesji 25-28 stycznia wybrało swoje władze, a także nowych sędziów Europejskiego Trybunału Praw Człowieka. Zgromadzenie, liczące 324 posłów, po zapoznaniu się z opinią komitetu doradczego, wybiera sędziego z danego kraju z grona trzech kandydatów przedstawionych przez władze krajowe. W czasie sesji wybrano dwóch nowych sędziów ETPCz – z Grecji i ze Szwajcarii. Andreas Zünd otrzymał 167 z 300 oddanych głosów. Od 2004 roku był sędzią Federalnego Sądu Najwyższego Szwajcarii. Doktorat z nauk prawnych obronił na Uniwersytecie w Bernie. Jest autorem licznych publikacji naukowych, ostatnio komentarza do prawa migracyjnego. Zajmował się prawem antydyskryminacyjnym, prawem pracy z perspektywy praw człowieka, zagadnieniem wolności religijnej. Wykładał prawo konstytucyjne i prawo praw człowieka na Uniwersytecie w Sankt Gallen. Ioannis Ktistakis otrzymał 139 z 300 oddanych głosów. Doktorat z nauk prawnych obronił na Uniwersytecie w Atenach. Jest adiunktem na uniwersytetach w Grecji i Turcji. Był prawnikiem w Sądzie Najwyższym. Od 2003 roku z sukcesami jako adwokat reprezentował klientów w kilkudziesięciu sprawach przed ETPCz. Doradzał m.in. Patriarsze Konstantynopola. Obaj wybrani kandydaci są doświadczonymi i znanymi w swoich krajach ekspertami od europejskiego prawa praw człowieka. Rik Daemens, wybrany ponownie na przewodniczącego Zgromadzenia Parlamentarnego RE, w swoim exposé mówił: „Zależy nam na tym, żeby nikt nie był ponad prawem – o to chodzi w rządach prawa. Jesteśmy przekonani, że ludzie muszą mieć możliwość decydowania – nazywamy to demokracją. Równość, prawa człowieka, wolności, praworządność, demokracja to podwaliny tego, czym się zajmujemy. (…) Dziś to ważniejsze niż kiedykolwiek”. Na posiedzeniu Zgromadzenia Parlamentarnego RE uchwalono też kilka rezolucji, w tym wzywającą rządy Polski i Mołdawii do poszanowania niezawisłości sądownictwa. 26 stycznia 2021 Przyjęto też sprawozdanie z monitoringu demokracji w wybranych krajach RE. Polskę, jako jedyny kraj UE i Rady Europy, objęto tą procedurą ze względu na obawy odnośnie niezawisłości sądownictwa oraz poziom ochrony praw człowieka. 14 stycznia 2021 W rozmowie z OKO.press wyjaśniał to prof. Lech Garlicki, sędzia TK w stanie spoczynku i były sędzia ETPCz: „Sędzia Trybunału strasburskiego musi spełniać nie tylko bardzo wysokie, ale i bardzo szczególne wymogi kwalifikacyjne. Najogólniej można powiedzieć o czterech takich wymaganiach. Po pierwsze, to musi być dobry prawnik czy prawniczka i to nie tylko w sensie wiedzy o prawach człowieka, ale też orientacji w różnych dziedzinach prawa, zwłaszcza w funkcjonowaniu sądów, bo spraw dotyczących zagadnień pracy sądów jest w Europejskim Trybunale Praw Człowieka najwięcej. Po drugie, musi to być też ktoś szanowany w środowisku prawniczym, w szczególności szanowany i znany w sądach polskich. Dlatego, że w jakimś sensie sędzia ETPCz jest pośrednikiem pomiędzy polskimi sądami, czy polskim środowiskiem prawniczym, a rozstrzygnięciami trybunału strasburskiego. Ten mechanizm działa w dwie strony. Sędzia ETPCz to musi być ktoś, kto na spotkaniu z sędziami Sądu Najwyższego czy Naczelnego Sądu Administracyjnego będzie słuchany i traktowany jako autorytet albo przynajmniej osoba, z której zdaniem należy się liczyć. Uda się to jedynie osobie o ustabilizowanej pozycji w środowisku. Po trzecie, trzeba znać języki, francuski i angielski. Pozornie drobiazg, w praktyce – coś szalenie ważnego, ponieważ bez przyzwoitej znajomości języka nie ma możliwości komunikacji. Oczywiście, w historii ETPC w trybunale zasiadali sędziowie, którzy trochę czytali, trochę potrafili się odezwać po francusku czy angielsku, ale nie mieli możliwości pełnej, swobodnej interakcji, wymiany zdań z pozostałymi sędziami. Od razu traktowano ich marginesowo. Po czwarte i najważniejsze, sędzia musi rozumieć i szanować rolę Europejskiego Trybunału Praw Człowieka. Sędzia ma być nie tylko niezależny i niezawisły, ale też rozumieć, że jego czy jej zadaniem jest dbanie o zapewnienie należytych standardów przestrzegania praw człowieka we własnym kraju i w całej europejskiej przestrzeni prawnej. To podstawowe zadanie sędziego strasburskiego” – mówił sędzia Garlicki. Sądownictwo, Aleksander Stępkowski, Ordo Iuris, Elżbieta Karska Europejska Konwencja Praw Człowieka Karol Karski Rada Europy
Prof. Engelking odpiera zarzuty. Cała prawda o Żydówce Esterze i sołtysie Malinowskim^Barbara Engelking^30 stycznia 2021^https://oko.press/prof-engelking-odpiera-zarzuty/^„Celem tego rodzaju procesów jest podważanie kompetencji pozywanych osób, obciążenie ich finansowo i wywołanie efektu mrożącego, czyli zniechęcanie innych badaczy do dociekania prawdy na temat zagłady Żydów w Polsce" – pisze prof. Barbara Engelking o zarzutach wobec jej książki „Według słów Estery sołtys Malinowski od razu zorientował się, że jest Żydówką, pojechał po rzeczy, które zostawiła w Drohiczynie u Czapkowicza, i miał wziąć je dla siebie. Dodatkowo miał jej także zabrać przyzwoity sweter, który miała na sobie, dając w zamian gorszy; zabrał również połowę posiadanych przez nią pieniędzy. Potem – jak się umówili – zaprowadził ją na posterunek żandarmerii niemieckiej w pobliskich Dziadkowicach, zgłaszając, że jest Polką Marianną Bujalską, która uciekła z robót przymusowych. W ten sposób uratował Esterze życie” – opisuje prof. Barbara Engelking swoje ustalenia z napisanej razem z prof. Janem Grabowskim monumentalnej pracy „Dalej jest noc”. Za przedstawienie historycznej prawdy tych dwoje historyków i znanych badaczy Zagłady zostało pozwanych z powództwa cywilnego przez Filomenę Leszczyńską. Twierdzi, że jej stryj – sołtys Edward Malinowski ze wsi Malinowo w powiecie Bielsk Podlaski – został przedstawiony w niekorzystnym świetle. W procesie wytoczonym naukowcom wsparcie daje jej Reduta Dobrego Imienia – finansowana przez rząd organizacja, promująca wizję przeszłości zgodną z polityką historyczną PiS. 18 kwietnia 2018 „Dalej jest noc” to ogromna, dwutomowa praca zbiorowa pokazująca zagładę Żydów na polskiej prowincji. Jej autorzy byli wielokrotnie atakowani przez polityków PiS i prorządowe media, które zarzucały historykom, że bezzasadnie i ze złej woli przypisują Polakom współudział w zabijaniu Żydów. Leszczyńska żąda 100 tys. zł odszkodowania i przeprosin w mediach. 12 stycznia 2021 roku odbyła się pierwsza rozprawa. 16 stycznia 2021 Prof. Engelking, kierownik Centrum Badań nad Zagładą Żydów Instytutu Filozofii i Socjologii PAN, a od 2014 roku przewodnicząca Międzynarodowej Rady Oświęcimskiej, w obszernym tekście, który publikujemy poniżej, opisuje wszystkie dostępne dokumenty historyczne, które nie pozostawiają wątpliwości, że wytoczony proces opiera się na fałszywych zarzutach, a intencje skarżących są złe. „Celem tego rodzaju procesów jest przede wszystkim podważanie wiarygodności i kompetencji pozywanych osób, obciążenie ich finansowo (wysoki wymiar kary, koszta procesu), a także wywołanie „efektu mrożącego”, czyli – w tym wypadku – zniechęcanie innych badaczy do dociekania i pisania prawdy na temat zagłady Żydów w Polsce” – pisze prof. Engelking. I wskazuje: „Proces może okazać się precedensowy również z innego powodu: pojawiają się w nim ze strony reprezentujących p. Leszczyńską adwokatów (de facto ze strony Reduty Dobrego Imienia) żądania ochrony »tożsamości i dumy narodowej«, wskazywanie jej jako nowego rodzaju ochronę dóbr osobistych. To ogromne zagrożenie dla wolności słowa. Forsowana od kilku lat koncepcja dobra osobistego w rodzaju »tożsamości i dumy narodowej« powoduje, że każdy, kto czuje się Polakiem, będzie mógł pozwać kogokolwiek, kto wyrazi krytyczną ocenę Narodu Polskiego, a może i Państwa Polskiego”. Oto cały tekst prof. Barbary Engelking. W tekście jest 39 odsyłaczy do źródeł lub do uściśleń, kliknięcie w nie przenosi na koniec tekstu, gdzie zostały umieszczone wszystkie przypisy. 2 listopada 1942 roku w północno-zachodniej części okupowanej Polski, zwanej wówczas Bezirk Białystok [1], Niemcy zaczęli likwidować utworzone tam wcześniej getta. W ciągu dwóch tygodni, w czasie tzw. akcji, Żydów z otaczanych przez żandarmerię i policję gett transportowano do kilku większych miejscowości i stopniowo wywożono do obozów zagłady. Niemcy wysiedlili wówczas także około 1500 mieszkańców getta w Drohiczynie, przewożąc ich 5 listopada 1942 r. do Siemiatycz, skąd wraz z tymi z pobliskiego Grodziska i Mielnika wagonami towarowymi pojechali do komór gazowych Treblinki. Żydzi wiedzieli już, że wywózka oznacza śmierć, krążyły pogłoski, do miasteczek Podlasia docierali uciekinierzy z obozu; nic więc dziwnego, że wielu w obliczu likwidacji getta decydowało się na ucieczkę. Z samego Drohiczyna – według rozmaitych źródeł – miało uciec 250 [2], 270 [3] lub 300 [4] Żydów. Niektórzy mieli przygotowane wcześniej miejsca u Polaków, inni uciekali spontanicznie, wobec perspektywy śmierci. Jedną z uciekinierek była Estera Siemiatycka [5], która w nocy przed likwidacją getta wraz z synem Beniaminem (rok i 9 miesięcy), siostrą Frumą Leą i jej córkami, Maszą (rok) i Perełką (3 lata) uciekły do znajomego, p. Czapkowicza, u którego wcześniej zostawiły wiele rzeczy na przechowanie. Nie zostały u niego na dłużej, następnego dnia poszły z dziećmi do lasu w Koczerach za Drohiczynem. Dla okolicznych mieszkańców nie było to tajemnicą – jakaś kobieta przyniosła dla dzieci garnek klusek na mleku, inna przyszła sprzedać swój ausweis; kupiła go Estera. Jako „Marianna Bujalska” wyszła z lasu, by kupić coś do jedzenia. W czasie jej nieobecności siostra i trójka dzieci zostały złapane [6] i wydane Niemcom – wszyscy zginęli. 25 marca 2019 Estera pobiegła wówczas przez las; dotarła do znajdującego się 17 km dalej Malinowa. Poszła do sołtysa wioski, Edwarda Malinowskiego (syna Stanisława), chciała poprosić go, by pomógł jej wyjechać na roboty do Prus [7]. Według słów Estery sołtys od razu zorientował się, że jest Żydówką, pojechał po rzeczy, które zostawiła w Drohiczynie u Czapkowicza, i miał wziąć je dla siebie. Dodatkowo miał jej także zabrać przyzwoity sweter, który miała na sobie, dając w zamian gorszy; zabrał również połowę posiadanych przez nią pieniędzy [8]. Potem – jak się umówili – zaprowadził ją na posterunek żandarmerii niemieckiej w pobliskich Dziadkowicach, zgłaszając, że jest Polką Marianną Bujalską, która uciekła z robót przymusowych. W ten sposób uratował Esterze życie [9]. Z żandarmerii w Dziadkowicach Esterę przewieziono na posterunek w Boćkach, a stamtąd do obozu karnego w Bielsku Podlaskim [10], gdzie spędziła miesiąc (kara za „ucieczkę z robót”), a następnie poprzez Arbeitsamt (niemiecki urząd pracy) wyjechała do Rastenburga (Kętrzyna), gdzie dostała pracę jako pomoc domowa u rodziny Fittkau. Nie miała żadnych rzeczy, postanowiła więc napisać do sołtysa Malinowskiego, żeby jej coś przysłał. Poczta dostarczyła list innemu Edwardowi Malinowskiemu w Malinowie [11], z którym Estera nawiązała korespondencję, a potem wymianę handlową. Estera (jako Marianna Bujalska) wysyłała mu paczki z drożdżami (potrzebowano ich na wsi do pędzenia bimbru), on do Kętrzyna posyłał produkty na sprzedaż. Esterze zależało na podtrzymywaniu tego kontaktu, bo chciała, żeby uważano ją za Polkę. Na początku 1944 roku Estera dostała 10-dniowy urlop, a nie mając dokąd się udać, przyjechała do swojego partnera handlowego – Edwarda Malinowskiego (syna Adolfa) z Malinowa, którego jeszcze osobiście nie znała. Wówczas we wsi wiele mówiło się o niedawnych wydarzeniach: rozstrzelaniu grupy Żydów, którzy ukrywali się w pobliskim lesie. Mówiono, że mieli ich wydać sołtys Edward Malinowski wraz z leśniczym. Leśniczy został w odwecie zabity przez partyzantów żydowskich działających w okolicznych lasach [12], sołtysowi Malinowskiemu zabrali zaś sporo rzeczy, w tym te, które wcześniej należały do Estery. Ukrywający się wtedy w okolicy i współpracujący z partyzantką żydowską Kalman Krawiec wspominał w powojennej relacji, że w lesie koło Malinowa miało kryjówkę 22 Żydów, z których 18 rozstrzelano, a czterem udało się uciec [13]. Estera Siemiatycka po krótkim urlopie w Malinowie wróciła do Kętrzyna. Tam przeżyła wojnę, na robotach poznała także swojego drugiego męża, Polaka Teodora Wiśniewskiego. Urodziło im się trzech synów; mieszkali w Łomży, potem we Wrocławiu, następnie w Warszawie. Pracowała krótko jako przedszkolanka [14]. Po 1968 roku Estera (po wojnie nazywała się po mężu Maria Wiśniewska) wyjechała z Polski; zamieszkała z dwoma synami w Szwecji, a najmłodszy znalazł się w Australii. W maju 1948 roku 12 mieszkańców wsi Malinowo wysłało list do Prokuratora przy Sądzie Okręgowym w Białymstoku, w którym oskarżali Edwarda Malinowskiego (syna Stanisława), sołtysa w czasie okupacji, o to, że „współpracował z Niemcami, a krzywdził mieszkańców wsi w najrozmaitszy sposób” […] „do Prus wyznaczał tych, kto mu się nie podobał”, a „oprócz tego sołtys Malinowski Edward wydał żandarmom 18 osób ukrytych żydów w lesie wsi Malinowo, których żandarmi rozstrzelali”, w 1947 roku wraz z krewnymi „sprowadzili do wsi bandę «Jaskółki» [15] w liczbie 12 osób uzbrojonych”, którzy pobili kilkunastu mieszkańców wsi pogniewanych z Malinowskimi, a w 1948 roku „banda «Jaskółki» zabrała pieniądze podatkowe od powojennego sołtysa wsi Malinowo Wyszyńskiego Jana” [16]. To pismo uruchomiło ciąg przesłuchań świadków, którzy zeznawali przed prokuratorem na temat działalności sołtysa Malinowskiego. Przeciwko sołtysowi Malinowskiemu zeznania złożyli: Kazimierz Mielik, Kamil Kosiński, Franciszek Kosiński, Zenon Kosiński, Edward Malinowski (syn Adolfa). Kazimierz Mielik zeznawał, że „w końcu 1943 roku przyjechali Niemcy, żandarmeria, i zaszli do mieszkania Malinowskiego, w którym przebywali od godziny 8 rano do godziny 14-15 po południu. Pod wieczór wyszli z mieszkania wraz z Malinowskim. Malinowski rozkazał ludziom ze wsi Malinowo, aby zebrali się i szli pomagać Niemcom w obławie. Posłuszni rozkazom Malinowskiego ludzie doszli do lasu obok wsi mniej więcej na 1 km od wsi i doszedłszy do wykopanego rowu zatrzymali się. W rowie tym po prostu […] przebywało 18 żydów, kobiety, dziecko i mężczyźni. Malinowski zwrócił się do owych żydów, aby wyszli ze schronu, i gdy ci to uczynili, Niemcy kazali się im, to jest Żydom, rozebrać się i następnie rozstrzelali” [17]. Zenon Kosiński zeznawał 5 maja 1949, „że kiedy przyjechali Niemcy po tych żydów, to najpierw zaszli do Malinowskiego Edwarda, który był sołtysem, i z nim poszli do tego bunkra, gdzie siedzieli Żydzi ukryte, wołał, żeby wychodzili z bunkra: nic wam nie będzie, a jak wyszli, to kazali im się rozebrać Niemcy [i ich] postrzelali” [18]. 16 września 2019 Podejrzany Edward Malinowski (syn Stanisława) został przesłuchany 9 czerwca 1949 roku, a następnego dnia aresztowany. Nie przyznał się do winy i zeznał, że „miejsce ukrycia się żydów w lesie wskazał niemieckiej żandarmerii gajowy ze wsi Czarnej Wielkiej” [19]. 10 sierpnia 1949 roku sąd wyznaczył datę procesu na 6 września tegoż roku. Dwa dni później doszło w Malinowie do wydarzeń, które w następujący sposób opisała na przesłuchaniu żona podejrzanego Maria Malinowska: „12 sierpnia 1949 roku o godz. 21. spałam w pokoju, gdy weszło do tego pokoju dwuch nieznanych osobników z bronią długą […], zaraz powiedzieli do mnie i syna mego Tadeusza: »mówcie, kto oskarżył mego męża Edwarda Malinowskiego o współpracę z niemcami«. […] Wtedy ja powiedziałam, że oskarżyli mego męża: Malinowski Adolf oraz jego syn Edward, Kosiński Franciszek oraz jego syn Zenon, Kosiński Kamil i Milik Kazimierz. Oni to zapisali na kartce i nic nie mówiąc odeszli w nieznanym kierunku, gdyż było ciemno i padał deszcz” [20]. Mężczyźni poszli następnie do ówczesnego sołtysa wsi, Jana Wyszyńskiego. Jednego z nich Wyszyński rozpoznał: „był to »Jaskółka« uzbrojony w karabin i pistolet, […] drugi osobnik był uzbrojony w karabin” [21]. Pytali sołtysa, gdzie mieszkają Kosińscy i Malinowscy. Poszli do nich i ich pobili, a następnie wrócili do sołtysa i podejrzewając, że zameldował milicji o ich przybyciu do wsi, pobili także jego oraz jego żonę „kijami i kolbami. […] Po tym biciu zabrali dwie pary butów starych wartości około 15.000 zł” [22]. Inny z pobitych owego wieczoru, Edward Malinowski (syn Adolfa), zeznał, że „członkowie wspomnianych band o nieznanym mi zabarwieniu pod dowództwem »Jaskółki« przychodzili do naszej wsi kilka razy, zabierając poszczególnym gospodarzom ubrania, rowery itp. Oprócz tego w m-cu sierpniu 1949 r. tenże sam »Jaskółka« wraz z dwoma innymi członkami swej bandy przybył do mego mieszkania i dotkliwie mego ojca i mnie pobił”[23]. Z kolei Zenon Kosiński zeznał na przesłuchaniu, że 12 sierpnia i do nich przyszedł „Jaskółka” z kolegą: „zaczął mnie bić kolbą od karabinu, a następnie kopać nogami, mówiąc, że ja oskarżyłem tegoż Malinowskiego Edwarda, s. Stanisława” [24]. Informacje o pobiciu mieszkańców Malinowa znajdują się także w raportach MO za sierpień 1949: „dnia 12.VIII.49 o godz. 22-giej banda »Jaskółki« w liczbie 4 ludzi, ubranych w mundury WP oraz po cywilnemu, uzbrojona w automaty, karabiny i pistolety, we wsi Malinowo, gm. Grodzisk, pobiła mieszk[ańców] w/w wsi ob. ob. Kosińskiego Zenona, Wyszyńskiego Jana oraz Wyszyńską Bronisławę, skutkiem czego w/w ponieśli ciężkie uszkodzenia ciała” [25]. Dalej w „Sprawozdaniu z działalności za miesiąc sierpień 1949 r.” podawano kolejne szczegóły pobicia mieszkańców Malinowa w dniu 12 sierpnia: „członkowie tej bandy [„Jaskółki”] pobili we wsi Malinowo, gm. Grodzisk, mieszk[ańców] tejże wsi zeznających w procesie p[rzeciw]ko byłemu sołtysowi w okresie okupacji niemieckiej w/w wsi, podejrzanemu o współpracę z Niemcami, z którym «Jaskółka» utrzymywał kontakt. O zeznaniach świadków dowiedział się od rodziny podejrzanego sołtysa, która o powyższym dowiedziała się od obrońcy sądowego” [26]. Co więcej, w innym dokumencie podano, że 13 sierpnia 1949 roku „banda [„Jaskółki”] w doraźnym połączeniu z bandą »Miedziaka« [27] dokonała morderstwa felczera Czajkowskiego Adolfa, mieszkańca Drohiczyna, który poprzedniego dnia udzielił pomocy lekarskiej pobitym przez w/w bandy mieszkańcom wsi Malinowo, gm. Grodzisk” [28]. W następstwie zajść w Malinowie zostali aresztowani żona i syn byłego sołtysa Edwarda Malinowskiego (syna Stanisława). Sąd Wojskowy w Białymstoku wydał wyrok skazujący Tadeusza Malinowskiego na rok i 6 miesięcy więzienia za wskazanie miejsca zamieszkania gospodarzy, którzy zostali obrabowani [29], a Marię Malinowską skazał na 6 miesięcy więzienia [30]. Takie okoliczności – pobicie i zastraszenie świadków – poprzedziły rozprawę główną sołtysa Edwarda Malinowskiego (syna Stanisława). Zgodnie z wyznaczonym terminem odbyła się ona 6 września 1949 roku podczas posiedzenia białostockiego Sądu Okręgowego na sesji wyjazdowej w Bielsku Podlaskim. Na posiedzeniu nie zjawiła się większość świadków oskarżenia, tj. Franciszek, Zenon i Kamil Kosińscy (za co sąd ukarał ich karą grzywny po 10 000 zł), ani Kazimierz Mielik, który wyjechał ze wsi Malinowo w nieznanym kierunku. Ponadto nie mogli stawić się żona i syn oskarżonego Edwarda Malinowskiego (siedzieli w areszcie). Edward Malinowski nie przyznał się do stawianych mu zarzutów, zeznał, że „pewnego dnia w 1943 roku przyjechała do niego żandarmeria z Grodziska i Dziadkowic w sile około 30 ludzi. Kazali mu zawołać gajowego Półtoraka z Malinowa”. Tego nie było na miejscu, wezwano więc gajowego z Czarnej Wielkiej. Gdy ten przyszedł, Niemcy kazali Malinowskiemu „wziąć ze wsi 6 ludzi z łopatami i iść z nimi”. Brali oni udział w obławie na kryjówkę Żydów i byli świadkami rozstrzeliwania ich przez Niemców [31]. Spośród świadków, którzy się zjawili na rozprawie głównej, Maria Wiśniewska (Estera Siemiatycka) zeznała, że „w czasie okupacji niemieckiej ukrywałam się jako żydówka w lesie koło Malinowa. Nikt mnie nie chciał przyjąć do domu. Weszłam więc do sołtysa Malinowskiego i ten mnie przyjął. Parę dobrych tygodni ukrywałam się w stodole Malinowskiego i on mnie karmił, mimo że byłam bez grosza. W nocy w jego stodole było pełno żydów, Malinowski dawał im jeść. Ja zawdzięczam Malinowskiemu życie, gdyż wyrobił mi aryjskie papiery, a potem, umówiwszy się ze mną, zameldował, że uchylam się od robót przymusowych. Zostałam wówczas aresztowana i odesłana do Niemiec. Na urlop przyjeżdżałam do Malinowa. W czasie mordu żydów byłam w Niemczech. Otrzymałam tylko list od Edwarda s. Adolfa Malinowskiego, w którym pisał mi on, że żydów wydał w ręce niemieckie leśniczy i że go za to partyzantka żydowska zabiła” [32]. Ponadto dwóch innych Żydów – Chuna Kapłan oraz Lejb Prybut – zeznali, że im także sołtys Edward Malinowski (syn Stanisława) pomagał w czasie okupacji niemieckiej [33]. Rozprawa została odroczona; wznowiono ją ponad rok później, 6 listopada 1950 roku. Doprowadzeni przez milicję wcześniej nieobecni świadkowie Kosińscy zeznawali na niej już zupełnie inaczej – nie obciążali sołtysa Malinowskiego. Po pobiciu przed poprzednią rozprawą najwidoczniej mieli powody, by obawiać się o swoje zdrowie i życie. Zenon Kosiński zeznał: „ludzie mówili, że Niemcy kazali wyłazić żydom z schronu, może i oskarżony kazał, nie wiem, ponieważ przy tym nie byłem”, a Franciszek Kosiński stwierdził, że „nie zeznawał w Urzędzie Bezpieczeństwa, że oskarżony wydał żydów. […] Nie wiem, co tam jest naplątane w doniesieniu” [34]. Sąd uniewinnił Edwarda Malinowskiego (syna Stanisława), kosztami postępowania obciążając Skarb Państwa. Świadkowie ukarani grzywną za niestawiennictwo na pierwszej rozprawie napisali do sądu pismo z prośbą o jej umorzenie i wyjaśnili, że nie mogli się stawić na pierwszej rozprawie, gdyż byli pobici. Sąd grzywnę umorzył [35]. Komentując po latach proces sołtysa Edwarda Malinowskiego, Estera Siemiatycka (wtedy Maria Wiltgren (w Szwecji zmieniła nazwisko z Wiśniewska na Wiltgren) powiedziała w wywiadzie przeprowadzonym z nią w 1996 roku: „Jak się skończyła wojna, to on by dostał karę śmierci. […] Ja jego uratowałam, pomimo że on dużo złego zrobił dla mnie” [37]. Można się zastanawiać, dlaczego Estera tak właśnie zeznała podczas procesu sołtysa Malinowskiego. Możliwe są różne interpretacje, mnie najbliższe wydaje się wytłumaczenie psychologiczne: była mu wdzięczna za ocalenie życia, chciała mu odpłacić dobrem mimo zła, jakiego od niego zaznała. Losy Żydów pochodzących z powiatu bielskiego, którzy przeżyli okupację niemiecką poza powiatem, były w moim tekście wątkiem pobocznym, gdyż koncentrowałam się na tych, którzy przeżyli wojnę na jego terenie. Dlatego poświęciłam jedynie trzy zdania historii Estery Siemiatyckiej, ona bowiem przeżyła wojnę poza powiatem bielskim (na robotach przymusowych). Napisałam: Estera Drogicka (z domu Siemiatycka) po stracie rodziny, zaopatrzona w dokumenty kupione od Białorusinki, postanowiła wyjechać do Prus na roboty, w czym pomógł jej sołtys Malinowa Edward Malinowski (przy okazji ją ograbił) – i w grudniu 1942 r. trafiła do Rastenburga (Kętrzyna) jako pomoc domowa w niemieckiej rodzinie Fittkau. Nie tylko poznała tam swojego drugiego męża (Polaka, który także był na robotach), lecz rozwinęła działalność handlową, przesyłając Malinowskiemu paczki z rzeczami na sprzedaż. Odwiedziła go, gdy jechała na urlop „do domu”. Zdawała sobie sprawę, że jest on współwinny śmierci kilkudziesięciu Żydów, którzy ukrywali się w lesie i zostali wydani Niemcom, mimo to na jego procesie po wojnie złożyła fałszywe zeznania w jego obronie [38]. Zacytowany fragment tekstu oparłam przede wszystkim na relacji złożonej przez Esterę Siemiatycką w Shoah Foundation w 1996 roku, z perspektywy dystansu czasowego i emocjonalnego do omawianych spraw, w którym opowiedziała szczegółowo o tym, jak przeżyła wojnę, i odniosła się do własnych zeznań złożonych w procesie sołtysa Malinowskiego. To właśnie źródło uznałam za najbardziej wiarygodne dla odtworzenia historii Estery Siemiatyckiej (Marii Wiśniewskiej, Marii Wiltgren). Książka z powyższym akapitem ukazała się w kwietniu 2018 roku. 17 czerwca 2019 zostałam pozwana (wspólnie ze współredaktorem książki, Janem Grabowskim) przez bratanicę zmarłego sołtysa, Edwarda Malinowskiego, Filomenę Leszczyńską, o naruszenie jej dóbr osobistych. Zażądała od nas 100 tys. zł oraz umieszczenia przeprosin w kilku gazetach. Za pozwem stoi Fundacja Reduta Dobrego Imienia, która „nie tylko wspiera Filomenę Leszczyńską faktycznie, ale również finansowo, tj. ponosząc koszty tej sprawy (adwokackie i sądowe, administracyjne, koszty opinii biegłych i historyków)” [39]. W pozwie zarzuty da się sprowadzić się do tego, że w tekście książki pomyliłam dwóch Edwardów Malinowskich, przypisując handel z Esterą sołtysowi (a przecież handlował z nią inny Edward Malinowski, syn Adolfa), oraz przypisałam sołtysowi Edwardowi Malinowskiemu wydanie Żydów, mimo że został uniewinniony na procesie w 1950 roku. Na kolejnych rozprawach przesłuchano prezesa Fundacji Reduta Dobrego Imienia Macieja Świrskiego, (który opowiadał o cierpieniach p. Filomeny Leszczyńskiej z powodu rzekomego zniesławienia), synów Estery Siemiatyckiej – Zbigniewa i Romana Wiltgrenów (przyjechali specjalnie z Australii i ze Szwecji, potwierdzili, że ich matka uważała sołtysa Malinowskiego za złego człowieka), Filomenę Leszczyńską (która nie śledzi procesu, nie zna relacji Estery, wie jedynie, że jej stryj w czasie okupacji uratował jakąś Żydówkę, wysyłając ją na roboty do Prus) oraz pozwanych. Ci ostatni starali się przywrócić sprawie właściwe proporcje i przekonać sąd o bezpodstawności stawianych zarzutów. Po pierwsze, podkreślając, że autorka inkryminowanego akapitu nie wyrażała własnego zdania na temat sołtysa Malinowskiego i jego udziału w obławie na Żydów, lecz jedynie zrelacjonowała to, co podawała na jego temat Estera Siemiatycka. Natomiast pomyłka, jaka rzeczywiście zaszła w tym akapicie, to przypisanie sołtysowi Malinowskiemu handlowania z Esterą, ale to akurat w żaden sposób nie godzi w dobra osobiste Edwarda Malinowskiego ani jego bratanicy, a wręcz przeciwnie, skoro przypisane mu zostało wspieranie ukrywającej się Żydówki. Taka pomyłka jest bez znaczenia z perspektywy roszczeń dochodzonych przez powódkę w omawianym procesie sądowym. Nie była też, jak sugerują artykuły w prawicowej prasie i RDI, celowym zniekształceniem biografii sołtysa Malinowskiego. Tego rodzaju błędy w świecie nauki relacjonuje się najwyżej w recenzjach lub następnej publikacji, a w razie kolejnego wydania książki nanosi stosowną poprawkę. Proces wytoczony de facto przez Redutę Dobrego Imienia autorce i redaktorowi książki Dalej jest noc ma charakter Strategicznego Pozwu Przeciwko Zaangażowaniu w Sprawy Publiczne, zwanego SLAPP (Strategic Lawsuits Against Public Participation). Celem tego rodzaju procesów jest przede wszystkim podważanie wiarygodności i kompetencji pozywanych osób, obciążenie ich finansowo (wysoki wymiar kary, koszty procesu), a także wywołanie „efektu mrożącego”, czyli – w tym wypadku – zniechęcanie innych badaczy do dociekania i pisania prawdy na temat zagłady Żydów w Polsce. 27 listopada 2019 Proces może okazać się precedensowy również z innego powodu: pojawiają się w nim ze strony reprezentujących p. Leszczyńską adwokatów (de facto ze strony Reduty Dobrego Imienia) żądania ochrony „tożsamości i dumy narodowej”, wskazywanie jej jako nowego rodzaju ochronę dóbr osobistych. To ogromne zagrożenie dla wolności słowa. Dotychczas było bezsporne, że naruszenie dóbr osobistych ma zindywidualizowany charakter, tj. powód musi wykazać, że został na przykład obrażony jako konkretna osoba, a nie jako członek jakiejś grupy, której dotyczyła wypowiedź. Forsowana od kilku lat koncepcja dobra osobistego w rodzaju „tożsamości i dumy narodowej” całkowicie od tego modelu odchodzi i powoduje, że każdy, kto czuje się Polakiem, będzie mógł pozwać kogokolwiek, kto wyrazi krytyczną ocenę Narodu Polskiego, a może i Państwa Polskiego. W szczególności, dotyczyć to może wyrażania ocen historycznych, a zatem grozi swoistą cenzurą i autocenzurą badaczy. W omawianej sprawie powódka (z inspiracji Reduty Dobrego Imienia) idzie jeszcze dalej, tj. łączy naruszenie jej dóbr osobistych nie z faktem, że jest Polką, ani z tym, że obrażono Naród Polski, ale z tym, że jej stryj był Polakiem, a zatem – skoro zarzuca mu się jakąś podłość – to tak, jakby duma całego Narodu (a więc i powódki) doznała uszczerbku. Takie – w oczywisty sposób – nielogiczne rozumowanie, gdyby zostało uznane, stanowi niezwykłe zagrożenie dla wolności słowa i wolności badań naukowych. Przypisy [1] Z likwidacji wyłączone były wówczas niektóre miasta, m.in. Białystok i Prużany. Szczegółowo o likwidacji gett w powiecie Bielsk Podlaski, na terenie którego znajdował się Drohiczyn, piszę w tekście: Powiat bielski [w:] Dalej jest noc. Losy Żydów w wybranych powiatach okupowanej Polski, red. Barbara Engelking, Jan Grabowski, Stowarzyszenie Centrum nad Zagładą Żydów, Warszawa 2018, s. 45–190. [2] Archiwum Żydowskiego Instytutu Historycznego (dalej AŻIH), 301/973, Wolf Wiśnia, „Przeżycia Żydów drohiczyńskich”, Białystok, 25 września 1945 r. [3] AŻIH, 310/1257, Relacja Symchy Bursteina, 21 grudnia 1945 r. [4] AŻIH, 301/2130, Relacja Gerszona Lwa, 12 stycznia 1947 r. [5] Urodzona w Drohiczynie 18 lutego 1917 r., ukończyła siedem klas szkoły, w 1939 r. wyszła za mąż za Izraela Drogickiego, w lutym 1941 r. urodziła syna Beniamina. [6] Dwóch chłopów, Polaków, zabrało siostrę z dziećmi i synkiem Estery na furmankę, zawieźli do Drohiczyna na żandarmerię, gdzie Niemcy całą czwórkę rozstrzelali. Opowiada o tym Estera w obszernym wywiadzie, nagranym po polsku dla Shoah Foundation 31 lipca 1996 roku. Zob. University of South California Shoah Foundation, Visual History Archive (dalej VHA), 18121, Maria Wiltgren. [7] Obowiązkiem sołtysa było m.in. wyznaczanie mieszkańców danej miejscowości, którzy wyjeżdżali na przymusowe roboty na teren Rzeszy, gdzie pracowali w fabrykach czy na roli, zastępując Niemców wysłanych na front. W czwartym roku okupacji nie było już chętnych do wyjazdów; dla Polaków oznaczało to oderwanie od rodzin, pozostawienie gospodarstwa i niewolniczą pracę; dla Żydów jednak była to szansa ratunku. [8] Miała przy sobie 100 marek. Zob. VHA, 18121, Maria Wiltgren. [9] Tamże. [10] W Bielsku Podlaskim przy ul. Zamkowej 11, w dawnym budynku szkoły żydowskiej, jesienią 1941 r. Niemcy utworzyli obóz karny (Straff-Lager), którego więźniów wykorzystywano do ciężkiej pracy, m.in. przy kopaniu torfu. Obóz był traktowany także jako areszt, funkcjonował do 16 lipca 1944, przebywało w nim średnio 100–150 więźniów, w sumie przez obóz przewinęlo się 1500–2000 więźniów, 3 zginęło, 69 zostało rozstrzelanych (Archiwum Instytutu Pamięci Narodowej [dalej AIPN] Bi, 1759, Waldemar Monkiewicz, „Obozy hitlerowskie w regionie białostockim”). [11] W rzeczywistości było to jeszcze bardziej skomplikowane: sołtys Malinowski powiedział Esterze, że ma na imię Adolf (Adolf Malinowski był poprzednim sołtysem) i tak zaadresowała ona list, który trafił do innego Adolfa Malinowskiego w Malinowie. Zbiegiem okoliczności miał on syna Edwarda (Edward Malinowski, syn Adolfa i Teofili, ur. 24 marca 1920 r. w Malinowie) – to z nim Estera nawiązała kontakt, po jakimś czasie orientując się, że nie jest to sołtys, ale inna osoba o tym samym imieniu i nazwisku. Zob. VHA, 18121, Maria Wiltgren. [12] W okolicach Drohiczyna/Siemiatycz działała od wiosny 1943 r. jedna z trzech aktywnych na terenie powiatu bielskiego żydowskich grup partyzanckich. Oddział pod dowództwem Hersza Szabesa „chronił większe grupy ukrywających się Żydów i wymierzał sprawiedliwość okolicznym chłopom […], zaczął aktywną działalność w okolicy i przeprowadził akcje przeciw chłopom we wsiach Lachówka, Skiwy, Narojki, Malinowo” – pisze Mirosław Leszczak w: Zagłada ludności żydowskiej w Siemiatyczach, „Studia Podlaskie” 1989, nr 2, s. 358. [13] AŻIH, 301/4086, Kalman Krawiec, „Moje przeżycia w Treblince”, relacja złożona 15 maja 1948 r. w Łodzi w języku żydowskim, tłumaczenie Julia Jakubowska. [14] W 1947 r. jako wychowawczyni chciała pojechać na kolonie dla dzieci. Z tego powodu złożyła podanie o pracę w Urzędzie Bezpieczeństwa, który był organizatorem kolonii (Archiwum Instytutu Pamięci Narodowej Oddział we Wrocławiu, 059/699). [15] Po wojnie w Polsce działało podziemie antykomunistyczne; należeli do niego m.in. żołnierze, którzy nie podporządkowali się rozkazowi o rozwiązaniu Armii Krajowej, a także inni walczący zbrojnie z nową władzą, narzuconą przez ZSRR. Działania te były skierowane przeciwko przedstawicielom nowego reżimu (milicjantom, funkcjonariuszom UB, działaczom partyjnym). Określenie „bandy” było często stosowane przez komunistyczny aparat bezpieczeństwa wobec całego podziemia niepodległościowego, co miało dezawuować jego działania. Istniały jednak też grupy, które miały charakter bandycki (np. zabójstwa dokonywane na ludności cywilnej). Wymieniony w źródłach Czesław Pilecki ps. „Jaskółka” (1923–1950), był od 1943 w AK, po wojnie pozostał w podziemiu (w oddziałach „Rocha”, „Sosny”, „Ryka”), a następnie utworzył własną grupę, która od jesieni 1947 r. do 8 czerwca 1950 r. działała w południowo-zachodniej części powiatu Bielsk Podlaski. Przez grupę przewinęło się 17 osób, mieli także co najmniej 85 współpracowników wśród ludności miejscowej, zapewniających wsparcie informacyjne i logistyczne. Według informacji przygotowanych przez miejscowy Urząd Bezpieczeństwa, w okresie działalności zarzucano im m.in. 5 pobić osób cywilnych, 61 napadów rabunkowych oraz 20 morderstw (10 na funkcjonariuszach i urzędnikach władzy ludowej oraz 10 na ludności cywilnej). Zginął w obławie UB 8 czerwca 1950 r. pod wsią Zaręby. Zob. AIPN Bi, 019/11/1-2, Charakterystyka bandy terrorystyczno-rabunkowej „Jaskółki”. [16] AIPN Bi, 403/18/2, Akta procesu Edwarda Malinowskiego, k. 1-3. [17] Tamże, Zeznanie Kazimierza Mielika z 4 czerwca 1948 r. k. 5-6. [18] Tamże, Zeznanie Zenona Kosińskiego, k. 12. [19] Jego nazwiska nikt nie pamiętał, nie udało się go także ustalić sądowi. Pomijam tutaj pojawiający się w zeznaniach wątek złotych kolczyków zamordowanej Żydówki. Część świadków twierdziła, że sołtys Malinowski zabrał je z uszu zamordowanej, sołtys zeznał, że oddał je później narzeczonemu owej kobiety. [20] AIPN Bi, 237/47, Wojskowy Sąd Rejonowy w Białymstoku, Akta w sprawie karnej Marii Malinowskiej, Przesłuchanie podejrzanej, 16 sierpnia 1949 r., k. 13-14. [21] Tamże, Przesłuchanie świadka Jan Wyszyńskiego, 13 sierpnia 1949 r., k. 9. [22] Tamże. [23] AIPN Bi, 237/47, Akta w sprawie karnej Marii Malinowskiej, Przesłuchanie świadka Edwarda Malinowskiego, 3 października 1949 r., k. 30. [24] Tamże, Przesłuchanie świadka Zenona Kosińskiego, 3 października 1949 r., k 33. [25] AIPN Bi, 047/176/2, Sprawozdanie KPMO Bielsk Podlaski za miesiąc sierpień 1949 r., k. 2. [26] Tamże, k. 15. [27] Kpr. Lucjan [Stanisław?] Szymborski ps. „Miedziak” zginął 29 września 1949 r. [28] AIPN, BU, 0/177/24, Banda terrorystyczno-rabunkowa ps. „Jaskółka”, opr. kpt. rez. H. Smakowski, kpt. rez. E. Bartnicki, Białystok 1976, s. 15. [29] AIPN Bi, 0/19/11, t. 3, Kwestionariusze osobowe do charakterystyki nr 24, k. 105. [30] AIPN Bi, 237/47, Akta sprawy Marii Malinowskiej, k.69. [31] AIPN Bi, 403/18/1, Akta procesu Edwarda Malinowskiego, Protokół rozprawy głównej, k. 80. [32] Tamże, s. 81-82. [33] Tamże, k. 82-83. Żaden z nich w innej relacji nie wspominał o pomocy sołtysa Malinowskiego. Zob. AIPN Bi, 403/17, Proces Józefa Fleksa, oraz AŻIH, 301/2111, 301/2109. [34] AIPN Bi, 047/176/2, Akta procesu Edwarda Malinowskiego], k. 132–133. [35] Tamże, k. 156. [36] W Szwecji zmieniła nazwisko z Wiśniewska na Wiltgren. [37] VHA, 18121, Maria Wiltgren. [38]Powiat bielski [w:] Dalej jest noc…, s. 149–150, w książce umieściłam przypis: AIPN Bi, 403/18, Akta sprawy karnej Edwarda Malinowskiego, Zeznanie Marii Wiśniewskiej, k. 43: „W czasie okupacji niemieckiej ukrywałam się jako żydówka w lesie koło Malinowa. Nikt mnie nie chciał przyjąć do domu. Weszłam więc do sołtysa Malinowskiego i ten mnie przyjął. Parę dobrych tygodni ukrywałam się w stodole Malinowskiego i on mnie karmił […]. W nocy w jego stodole było pełno żydów, Malinowski dawał im jeść. Ja zawdzięczam Malinowskiemu życie, gdyż wyrobił mi aryjskie papiery, a potem umówiwszy się ze mną, zameldował, że uchylam się od robót przymusowych. Zostałam wówczas aresztowana i odesłana do Niemiec. Na urlop przyjechałam do Malinowa. W czasie mordu Żydów byłam w Niemczech. Otrzymałam tylko list od Edwarda Malinowskiego, w którym pisał mi on, że żydów wydał w ręce niemieckie leśniczy i że go za to partyzantka żydowska zabiła”. Malinowski został uniewinniony. [39] http://www.anti-defamation.org/aktualnosci/przed-nami-ostatnia-rozprawa-w-procesie-przeciwko-prof-janowi-grabowskiemu-i-prof-barbarze-engelking/. Historia, Nacjonalizm, Barbara Engelking Centrum Badań nad Zagładą Żydów Reduta Dobrego Imienia Zagłada Żydów
„Polska jedynym takim krajem w historii najnowszej UE” – zagraniczna prasa po publikacji wyroku TK^Maria Pankowska^29 stycznia 2021^https://oko.press/polska-jedynym-takim-krajem-w-historii-najnowszej-ue-zagraniczna-prasa-po-publikacji-wyroku-tk/^"Polska pierwszym społeczeństwem UE w najnowszej historii, które wycofało się z legalnego dostępu do aborcji" - pisze hiszpański dziennik "El País". O postanowieniu upolitycznionego Trybunału i nowych protestach Strajku Kobiet napisały najważniejsze zachodnie tytuły prasowe „Polski rząd wprowadził niemal całkowity zakaz aborcji, w tym przerywania ciąży w przypadku letalnych wad płodu, zadając potężny cios aktywistom na rzecz wolnego wyboru w jednym z najbardziej katolickich krajów Europy” – tak rozpoczyna się na portalu amerykańskiej telewizji CNN po publikacji wyroku Trybunału Konstytucyjnego 27 stycznia 2021. W OKO.press napisaliśmy, że po 98 dniach zwłoki, TK Julii Przyłębskiej ostatecznie pokazał na swojej stronie uzasadnienie wyroku z 22 października 2020. A rząd PiS poszedł za ciosem i opublikował wyrok w Dzienniku Ustaw. Tym samym w Polsce przestało obowiązywać prawo do aborcji w przypadku, gdy płód jest uszkodzony. 27 stycznia 2021 Na ulice polskich miast niemal natychmiast wróciły setki protestujących. Ogólnopolski Strajk Kobiet zapowiada kolejne manifestacje w nadchodzących dniach. O protestach, prawie do aborcji, rządach katolickich ultrakonserwatystów z PiS i postanowieniu upolitycznionego TK napisała prasa w całej Europie, a także tytuły amerykańskie. Artykuły sytuacji w Polsce poświęciły m.in. amerykański „The New York Times”, brytyjski „The Guardian”, włoskie „La Stampa” i „La Repubblica”, niemieckie „Die Zeit” i „Frankfurter Allgemeine Zeitung”, hiszpański „El País”, francuskie „Le Monde” i „Le Figaro”. Tłumaczymy fragmenty najciekawszych analiz. „Informacja [o publikacji i wejściu w życie wyroku TK – red.] sprowokowała protestujących, by w środowy wieczór ponownie wyjść na ulice Warszawy i innych polskich miast” – czytamy w brytyjskim dzienniku „The Guardian”. Autor artykułu Shaun Walker przypomina, że gdy Trybunał wydał wyrok trzy miesiące temu, doszło do „największych protestów w najnowszej historii Polski”. „Po wydaniu wyroku ponad 400 tys. ludzi manifestowało w setkach miejscowości na terenie całego kraju, w ramach »strajku kobiet«. Teoretycznie orzeczenia Trybunału powinny natychmiast wejść w życie, ale w wielu przypadkach byliśmy świadkami długich opóźnień, najpewniej ze względów politycznych. Wydawało się, że rząd przestraszył się skali sprzeciwu i chciał wycofać się z orzeczenia” – pisze Walker. W tekście czytamy też, że Polska już dziś ma wyjątkowo ostre – jak na standardy europejskie – prawo aborcyjne. „Większość z nielicznych legalnych aborcji wykonywana była w przypadkach uszkodzeń płodu. Gdy wyrok wejdzie w życie, aborcja dozwolona będzie tylko w przypadku gwałtu, kazirodztwa lub wtedy, gdy zagrożone jest życie matki. […] Wiele Polek dokonuje aborcji farmakologicznej w domach, tysiące podróżuje w tym celu za granicę” – pisze dziennikarz. Walker wskazuje, że zwłoka z publikacją orzeczenia doprowadziła do sytuacji, w której lekarze nie wiedzieli, czy wciąż mogą wykonywać formalnie legalne zabiegi. Pisze także o zawłaszczeniu Trybunału przez PiS oraz o samym uzasadnieniu, w którym sędziowie TK kwestię aborcji w przypadku wad płodu opisało jako „ochronę życia nienarodzonych dzieci” i nakazują rządzącym, by używali słów „matka” i „dziecko”, zamiast „kobieta w ciąży” i „płód”, gdy dyskutują o aborcji. 24 października 2020 „Po ogłoszeniu wyroku Trybunału [w październiku 2020 – red.], instytucji zreformowanej przez ultrakatolicką rządzącą partię Prawo i Sprawiedliwość (PiS), przez kraj przetoczyły się masowe protesty przeciwko tej decyzji. W wyniku manifestacji rząd na jakiś czas wstrzymał publikację wyroku” – czytamy w podsumowaniu francuskiego dziennika „Le Monde”. Le Monde przypomina, że Polska to kraj w większości katolicki, gdzie prawo aborcyjne należy do najbardziej restrykcyjnych w Europie. „Obecnie w Polsce według oficjalnych danych co roku wykonuje się mniej niż 2000 legalnych aborcji. Organizacje feministyczne szacują, że w tym samym okresie ok. 200 tys. zabiegów przeprowadzanych jest nielegalnie lub za granicą”. „Tysiące osób wyszło na ulicę, by zaprotestować przeciwko wyrokowi […], który zgodnie zapowiedziami rządu wejdzie w życie wraz z opublikowaniem go w Dzienniku Ustaw w środę 27 stycznia 2021. W stolicy kraju Warszawie, manifestujący odpalili flary, wznosili tęczowe flagi i plakaty z napisami »To jest wojna«, »Wolny wybór« i »Nie dla terroru«” – czytamy w artykule. Autorzy podkreślają, że przemarsze miały miejsce także w innych polskich miastach, mimo restrykcji zakazujących masowych zgromadzeń w związku z epidemią COVID-19. W tekście cytują wypowiedzi Marty Lempart i Klementyny Suchanow – liderek Ogólnopolskiego Strajku Kobiet, które wczoraj wzywały ludzi do wyjścia na ulice. „Jeżeli do teraz mówiliśmy o piekle kobiet, to teraz będziemy musieli mówić o piekle dla rządu. Zgotujemy wam piekło” – mówiła Suchanow. Dziennik, we współpracy z agencją AFP, podaje także słowa lidera Koalicji Obywatelskiej Borysa Budki, który stwierdził, że „żaden praworządny rząd nie będzie respektował tego pseudoorzeczenia”. Budka powiedział też, że wyrok uważa za prowokację i próbę przykrycia niekompetencji rządu w walce z pandemią. W artykule cytowany jest tweet lewicowej posłanki Wandy Nowickiej, w którym napisała: „Tej wojny z kobietami jeszcze nie wygraliście i nie wygracie”. 27 stycznia 2021 O publikacji wyroku i protestach napisał amerykański dziennik „The New York Times”. Informacja trafiła też do codziennego newslettera, który w 2020 roku miał ok. 17 mln odbiorców. „Kontrowersyjny i niemal całkowity zakaz aborcji w Polsce wszedł w życie w środę późnym wieczorem, pomimo gwałtownego sprzeciwu setek tysięcy Polek i Polaków, którzy od jesieni protestują w największych demonstracjach od upadku komunizmu w 1989 roku” – piszą autorzy podsumowania Isabella Kwai, Monika Prończuk i Anatol Magdziarz. W artykule czytamy, że protestujący ponownie zgromadzili się po opublikowaniu uzasadnienia i nie bacząc na chłód przemaszerowali pod siedzibę PiS, wznosząc okrzyki „Myślę, czuję, decyduję!” przy dźwiękach m.in. piosenki Glorii Gaynor „I Will Survive”. „Fakt, że tysiące ludzi zdecydowało się wyjść na ulicę mimo wyraźnego wzrostu zakażeń koronawirusem, wskazuje na niezadowolenie wielu grup społecznych, które uważają, że pod quasi-autorytarnymi rządami Prawa i Sprawiedliwości, ich prawa i wolności są naruszane” – piszą dziennikarze. W tekście cytują także reakcję europarlamentarzystów, którzy w rezolucji z listopada 2020 potępili decyzję Trybunału Konstytucyjnego. 26 listopada 2020 „Wielu z nas nie może dziś wyjść na ulice, by bronić naszych podstawowych praw. Ale pamiętajcie: w każdej wsi i w każdym mieście w Europie są kobiety, które śledzą waszą walkę. Nie zapominajcie, że macie za sobą doświadczenia odważnych kobiet, które biły się o to latami” – napisała na Twitterze niemiecka europosłanka Zielonych Terry Reintke, cytowana przez „New York Times”. Włoski dziennik „La Republica” przypomniał słowa Jarosława Kaczyńskiego podczas mszy w intencji jego matki Jadwigi 16 stycznia 2021. Kaczyński przestrzegał wówczas, że „zło atakuje nasz kraj, naszą ojczyznę, nasz naród […], Kościół katolicki”. Dziennikarze „La Republica” uznali to za potwierdzenie twardego stanowiska w sprawie aborcji. W hiszpańskim „El País” przedstawiono obszerny kontekst wyroku. Czytamy, że wniosek do TK złożyła w 2019 roku „grupa 119 posłów PiS”, którzy podnosili, że przepisy zezwalające na aborcję w przypadku wad płodu sprowadzają się do „eugeniki”. „Dotychczasowe prawo aborcyjne, zwane »kompromisem« zostało ustanowione w 1993 roku. Od tego czasu ani zwolennicy liberalizacji przepisów, ani ich zaostrzenia, nie odnieśli w Polsce sukcesu” – piszą autorzy. „Po zmianach Polska zbliży się do rozwiązań funkcjonujących w San Marino, Andorze czy na Malcie, która jest jedynym krajem UE zakazującym aborcji we wszystkich przypadkach” – dodają. W „El País” napisano także, że Polska będzie też pierwszym społeczeństwem UE w najnowszej historii, które wycofało się z legalnego dostępu do aborcji. „W pozostałych krajach Unii, z wyjątkiem Finlandii, gdzie istnieje szeroki katalog przypadków, w których przerwanie ciąży jest dozwolone, praktyka ta jest legalna” – wskazuje hiszpański dziennik. Dla niemieckiego „Frankfurter Allgemeine Zeitung” korespondent polityczny Gerhard Gnauck pisze, że rząd PiS przez pewien czas „grał, opóźniając publikację wyroku” w obawie przed powszechnym gniewem. „Najbliższe dni pokażą, czy ta taktyka była skuteczna” – wskazuje Gnauck. Dziennikarz dodaje, że w Sejmie leżą dwa projekty liberalizujące dostęp do aborcji. A część polityków niezwiązanych z rządem mówi o potrzebie referendum. Pisze także o projekcie autorstwa Andrzeja Dudy, który miałby pozwalać na aborcję tylko wtedy, gdy wada płodu jest letalna. Kobiety, Protesty, Świat, Media, aborcja
Prezes Kaczyński ma nowego delfina: „Daniel Obajtek ma coś takiego, co daje Bóg”. Będzie premierem?^Michał Danielewski^28 stycznia 2021^https://oko.press/prezes-kaczynski-ma-nowego-delfina-daniel-obajtek/^Z racji wpływów w roli szefa Orlenu Daniel Obajtek rozszerza krąg swoich sojuszników w partii: "Jak zabierasz Obajtka do swojego kolegi, to za tydzień jest już kolegą Obajtka" - słychać w PiS. Teraz prezes Kaczyński nazwał go "nadzieją wszystkich Polaków" „Gazeta Wyborcza” piórem Dominiki Wielowieyskiej informowała we wtorek 26 stycznia, że miesiące Morawieckiego na czele rządu są policzone, a PiS będzie chciał wyjść z kryzysu pandemicznego już z nowym frontmanem. Miałby on odświeżyć wizerunek obozu władzy i odbudować słabnące poparcie. Czwartkowy (28 stycznia) wywiad szefa PiS Jarosława Kaczyńskiego dla telewizji wPolsce uprawdopodabnia te zakulisowe informacje. Otóż premier Mateusz Morawiecki przestał być podmiotem w zdaniach formułowanych przez Kaczyńskiego. Zamiast nazwiska premiera szef PiS używa form bezosobowych: infrastruktura szczepionkowa „została przygotowana”, o same szczepionki „stara się rząd”, ambitne plany na przyszłość „będą niedługo przedstawione”, natomiast nazwę tych planów – Nowy Ład – wymyślili nieokreśleni „my”. Gdyby po rozmowie, którą z Jarosławem Kaczyńskim przeprowadził Michał Karnowski, ktoś z zagranicy chciał się zorientować, kto sprawuje w naszym kraju urząd premiera, miałby z tym ogromny problem. Słowo „Morawiecki” zostało wymazane ze słownika prezesa. Co innego słowo „Obajtek”. Szef Orlenu otrzymał od lidera PiS najsłodszą ze słodkich laurkę. Będzie następcą Morawieckiego? Po pierwsze, co znamienne, rzadko udzielający wywiadów Kaczyński, zdecydował się wypowiedzieć z okazji przyznania przez tygodnik „Sieci” Danielowi Obajtkowi lauru „Człowieka Wolności”. Kaczyński sam był laureatem nagrody w 2016 roku. Po drugie, Kaczyński pytany o Obajtka odszedł daleko od zwyczajowej kurtuazji, która nakazuje prawić komplementy z okazji wzniosłych wydarzeń. Szef PiS nad Obajtkiem się po prostu rozpłynął: „Jest on nadzieją. Nadzieją nie naszego obozu politycznego, nie jakiejś grupy partykularnej, tylko po prostu Polski. Wszystkich Polaków, którzy chcą po prostu dobra naszego narodu. Uważam, że kapituła nagrody świetnie wybrała, oczywiście także czytelnicy”. Gdyby „wszyscy Polacy pragnący dobra narodu” mieli wątpliwości, czy rzeczywiście były wójt Pcimia, który od 2015 roku zarobił miliony dzięki partyjnym synekurom, jest ich nadzieją, Jarosław Kaczyński wyciągnął argument ostateczny. Mianowicie boską interwencję: „Ma ogromne możliwości, niezwykłą determinację i coś takiego, co daje Pan Bóg, a co trudno zdefiniować: aurę, która pozwala mu ludzi mobilizować, jednoczyć wokół jakiegoś celu”. Kaczyński zauważył też aktywność Obajtka poza Polską: „To człowiek niezwykły, działający obecnie na terenie Międzymorza” – mówi prezes. To o tyle ważne, że wg dziennikarzy dużym atutem Morawieckiego w oczach szefa Prawa i Sprawiedliwości jest obycie międzynarodowe i sprawne poruszanie się za kulisami unijnych szczytów. To miała być za to pięta achillesowa Obajtka. Jak widać, już niekoniecznie. Obajtek zaimponował liderowi PiS po tym, gdy Orlen (czyli de facto obóz władzy) przejął koncern Polska Press, a co za tym idzie ogromną część rynku mediów lokalnych w Polsce. „Uważam, że jest jedna z najlepszych wiadomości, którą usłyszałem w ciągu ostatnich lat” – mówi Michałowi Karnowskiemu Kaczyński. To nie pierwsza rzecz, którą w swoim życiu załatwił Kaczyńskiemu Obajtek. Pierwsza była folia. W 2011 roku podczas kampanii wyborczej szef Prawa i Sprawiedliwości odwiedził gospodarstwo plantatora papryki, któremu wichury zniszczyły kryte folią szklarnie, a przed kamerami pytał premiera Donalda Tuska „jak żyć?”. Gdy Kaczyński pocieszał rolnika, Obajtek wjechał na podwórko ciężarówką załadowaną belami folii, wzmacniając tym śmiałym posunięciem kampanijny przekaz PiS. 22 grudnia 2020 „To bardzo prawdopodobne, że Mateusz Morawiecki będzie premierem do końca kadencji” – zapowiedział 20 grudnia w wywiadzie dla „Rzeczpospolitej” Jarosław Kaczyński. To widomy znak, że może być akurat zupełnie odwrotnie. Swego czasu Kaczyński mówił o Beacie Szydło, że „jeżeli będzie dobrym premierem to ma gwarancję 4 lat [na stanowisku]”. Jak wiemy nie przetrwała trzech. Do tego prezes PiS mówi o Obajtku językiem, którym zwykł opisywać Mateusza Morawieckiego, gdy zaczynał widzieć w nim potencjalnego następcę u sterów państwa i partii. Dziś Obajtek jest „nadzieją wszystkich Polaków” i człowiekiem z aurą od Boga, w 2018 roku podobne słowa padły pod adresem Morawieckiego: „Niezwykle zdolny człowiek. Może najzdolniejszy w polskiej polityce po 1989 roku” – mówił Kaczyński. Złośliwi komentatorzy mogliby w tym miejscu zauważyć, że jeśli „nadzieja Polaków” zastąpi na stanowisku „najzdolniejszego człowieka w polskiej polityce”, świadczy to doskonale o kadrach Prawa i Sprawiedliwości. 15 października 2020 Ale żarty na bok. O ile odejście Morawieckiego, wymiętego politycznie walką z epidemią koronawirusa, wydaje się bardzo prawdopodobne – premier bardzo rzadko pojawia się ostatnio publicznie, nie tłumaczy kolejnych posunięć obozu władzy, w sprawach epidemii zastępuje go minister zdrowia Adam Niedzielski – o tyle nie jest przesądzone, że jego następcą będzie Daniel Obajtek. Wymiana na stanowisku szefa rządu to bardzo poważna operacja logistyczna, która musi zaspokoić ambicję koalicjantów – Zbigniewa Ziobry i Jarosława Gowina – i pogodzić interesy różnych frakcji w łonie samego PiS. Obajtkowi najbliżej do frakcji Beaty Szydło, ale z racji wpływów w roli szefa Orlenu miesiąc po miesiącu rozszerza krąg swoich sojuszników: „Potrafi wszystko wszystkim załatwić. Od polityka PiS usłyszałem, że jeśli zabierasz Obajtka do swojego kolegi, to za tydzień jest on już kolegą Obajtka” – tłumaczy reporter OKO.press Radosław Gruca. Jeśli 45-letni Daniel Obajtek rzeczywiście zastąpi Morawieckiego na stanowisku premiera, będzie szefem rządu z najmniejszym doświadczeniem politycznym i życiowym w historii IIIRP. Nawet Waldemar Pawlak, najmłodszy premier po 1989 roku (gdy obejmował urząd miał 32 lata), był wówczas absolwentem Politechniki Warszawskiej, z wieloletnim stażem najpierw z ZSL, a później w PSL, gdzie w chwili obejmowania urzędu był szefem Naczelnego Komitetu Wykonawczego ludowców. A Obajtek?  Wynagrodzenie Daniela Obajtka (kliknij na podświetlone kwoty, aby przejść do dokumentów źródłowych):  Gdyby palec Kaczyńskiego wskazał Obajtka na szefa polskiego rządu, byłby to ruch niezwykły: po raz pierwszy szef PiS desygnowałby na to stanowisko człowieka jednocześnie niesprawdzonego w politycznych bojach, nieprzetestowanego w partyjnej lojalności i zarazem bez doświadczenia na najwyższych szczeblach władzy. 19 grudnia 2020 Spójrzmy: Daniel Obajtek nie ma z tego nic. Ale Kaczyńskiemu to nie przeszkadza: „Kiedyś historycy, jeśli oczywiście to, co zaczęło się w 2015 roku będzie kontynuowane, będą nazwisko Obajtka bardzo często wymieniali jako jedno z najważniejszych tego czasu, czasu, który oby trwał jak najdłużej” – mówi prezes. Więcej o prezesie Orlenu, śledztwach prokuratorskich, które przeciwko niemu prowadzono i jego zawrotnej karierze w spółkach Skarbu Państwa w sylwetce autorstwa Bianki Mikołajewskiej: 9 grudnia 2020 Władza, Jarosław Kaczyński, Mateusz Morawiecki, Prawo i Sprawiedliwość, Daniel Obajtek
Już 310 tys. osób z emeryturą poniżej minimalnej. „Czternastka” jak plaster na ranę postrzałową^Jakub Szymczak^28 stycznia 2021^https://oko.press/juz-310-tys-osob-z-emerytura-ponizej-minimalnej-czternastka-jak-plaster-na-rane-postrzalowa/^Sejm uchwalił: w listopadzie 2021 ponad 9 mln osób otrzyma tzw. 14. emeryturę. Tymczasem strukturalne problemy systemu emerytalnego się nasilają. W grudniu 2020 aż 310 tys. osób - o 50 tys. więcej niż rok wcześniej - otrzymało emerytury niższe niż minimalna Nadchodzi 14. emerytura. Zrozumiałe jest patrzenie na nią tylko i wyłącznie jak na prezent dla wiernej grupy wyborców. Ale faktem pozostaje, że emerytury w Polsce nie są na tyle wysokie, żeby dodatkowe świadczenie miało być dla emerytów bez znaczenia. Dla wielu to potrzebny zastrzyk pieniędzy. Tym bardziej że rośnie grupa emerytów, którzy nie otrzymują nawet emerytury minimalnej (minimalna nie jest bowiem wcale najniższą wypłacaną emeryturą – niżej wyjaśniamy ten paradoks). Najnowsze dane pokazują, że w grudniu 2020 takich osób było już aż 310 tys. Według rządu czternasta emerytura trafi do 9,1 mln osób, w tym do 7,9 mln trafi pełna kwota świadczenia, czyli emerytura minimalna. Do tych, którzy otrzymują co miesiąc powyżej 2,9 tys. złotych, zastosowano system złotówka za złotówkę – każda dodatkowa złotówka powyżej 2,9 tys. złotych będzie od kwoty „czternastki” odejmowana. Emerytura minimalna to w tym roku 1 250 złotych brutto. Rząd szacuje więc, że na świadczenie wyda 11,4 mld złotych. Wypłata czternastki w listopadzie. Trzynastej emerytury – w kwietniu. „To przykład spełnionej obietnicy i przejaw troski o sytuację materialną polskich emerytów i rencistów” – mówiła w sejmie minister rodziny i polityki społecznej Marlena Maląg. PiS obiecywało trzynastkę w 2020, a trzynastkę i czternastkę w 2021 roku. Według badania exit poll w wyborach parlamentarnych w październiku 2019 wśród wyborców powyżej 60. roku życia PiS wybrało 55,6 proc. osób. Partia nie obiecywała jednak nic na kolejne lata. I tutaj jest problem – PiS podwyższył emerytom dochody jednorazowo w 2021, w przyszłym roku 14. może już nie być. A trzynasta i czternasta emerytura to zauważalne podwyższenie dochodów. W marcu 2020 roku medianowa emerytura wynosiła 2 120 złotych. W 2021 roku kwota będzie najpewniej nieco wyższa, ale nie na tyle, żeby diametralne zmienić obraz. Dlatego użyjemy zeszłorocznych danych. Gdyby do takiej medianowej emerytury dołożyć prezenty PiS w postaci 13. i 14. emerytury, to miesięczny dochód zwiększy się o nieco ponad 200 złotych do 2 328 złotych. Jeśli PiS w kolejnym roku nie doda czternastek, emeryci poczują, że ubożeją. Trzynastka na razie została wpisana do ustawy. Ale wiemy jak PiS traktuje prawo – w razie potrzeby z pewnością partia nie zawaha się, żeby ustawę zmienić kolejny raz. Oczywiście, wycofanie się z 14. politycznie byłoby ryzykowne, więc być może pieniądze ponownie się znajdą. Ale w ten sposób psuje się system – zamiast naprawiać rzeczywiste problemy, łata się dziury pojedynczymi świadczeniami, uchwalanymi na nowo co rok. Dla ubogich emerytów to z pewnością bardzo ważny wpływ do domowego budżetu, ale też niepewność, bo tego świadczenia nawet nie trzeba zabierać – w kolejnym roku można go po prostu nie uchwalić. Szczególnie że dla budżetu państwa to spore obciążenie. Ubogim emerytom trzynastka i czternastka pozwala zbliżyć się do granicy minimum socjalnego – to granica, powyżej której osoba przestaje być zagrożona ubóstwem. W II kwartale 2020 dla jednoosobowego gospodarstwa emeryckiego wyniosła 1 257,31 zł. Dla dwójki emerytów – 1 052,70 na osobę. Liczona jest na wydatkach, dlatego tutaj będziemy operować kwotami netto. W przypadku dwójki emerytów sama emerytura minimalna pozwala tę granicę przekroczyć – od marca 2021 to 1 068 złotych netto. Dla osoby samodzielnej trzynastka i czternastka wspólnie z comiesięczną emeryturą minimalną to 1 246 złotych miesięcznie. Więc wciąż poniżej kwoty, którą określa się też jako granicę ubóstwa relatywnego. 27 stycznia 2021 Nie wpływa to jednak znacząco na problem głodowych emerytur, których jest coraz więcej. Dla osób z bardzo niskimi świadczeniami 13. i 14. to bardzo duży zastrzyk gotówki. Ale systemowo nic się nie zmienia – dalej ich podstawowa kwota comiesięcznego przelewu od ZUS może być dramatycznie niska. Jak to możliwe, że aż co dwudziesty emeryt dostaje świadczenie rzędu 700, 500, czy nawet 100 zł? Paradoksalnie brzmiące określenie „emerytura niższa od minimalnej”. Bierze się stąd, że emerytura minimalna nie przysługuje automatycznie wszystkim, którzy ukończyli wiek emerytalny (po reformie PiS z 2016 roku wiek emerytalny wynosi 60 lat dla kobiet i 65 lat dla mężczyzn). Komu emerytura minimalna przysługuje? Okresy nieskładkowe nie mogą przekroczyć jednej trzeciej okresów składkowych. Okres składkowy to ten, w którym opłacaliśmy składki do ZUS, np. gdy byliśmy zatrudnieni na umowę o pracę. Okres nieskładkowy to np. czas, gdy pobieraliśmy zasiłek chorobowy lub uczyliśmy się w szkole wyższej. Wówczas składki nie są opłacane, ale czas ten liczy się, gdy sprawdzamy, czy przysługuje nam emerytura minimalna. W praktyce oznacza to, że nie ma prawa do emerytury minimalnej osoba, która: To tylko przykład. Obrazuje on, że przypadek osoby bez prawa do emerytury minimalnej nie jest aż tak abstrakcyjny, jak może się wydawać. Brak wymaganego do emerytury stażu składkowego częściej dotyczy kobiet, m.in. dlatego, że to głównie one rezygnują z pracy zawodowej, by zająć się opieką nad dziećmi lub rodzicami. Powodem jest też ich niższy wiek emerytalny. Według statystyk GUS, 84 proc. osób z głodowymi emeryturami to kobiety. W czerwcu 2020 pisaliśmy o 333 tys. emerytów z takimi świadczeniami. Były to dane szacunkowe Federacji Przedsiębiorców Polskich. Mamy już najnowsze dane ZUS na ten temat z grudnia 2020. Liczba jest niższa, ale to nie powód do samozadowolenia. W grudniu takich osób było 310 tys. W stosunku do grudnia 2019 to wzrost o prawie 50 tys. Takie tempo wzrostu utrzymuje się już czwarty rok z rzędu. Na emerytury zaczynają przechodzić osoby, których większość zawodowego życia przypada na czasy po reformie z 1999 roku. Wtedy to zreformowano system emerytalny. Rosnąca liczba emerytur poniżej świadczenia minimalnego jest konsekwencją tamtych decyzji. W wywiadzie dla OKO.press dr Janina Petelczyc, ekspertka ds. zabezpieczenia społecznego z SGH, tłumaczyła jak można naprawić system emerytalny tak, żeby osób z głodowymi świadczeniami było jak najmniej. „Musimy zastanowić się nad paradygmatem emerytalnym – czy rzeczywiście tylko i wyłącznie zdefiniowana składka, czy nie powinniśmy mieć jakiegoś modelu hybrydowego. On i tak de facto istnieje, bo ci, którzy mają minimalną, a jej nie wyrobili składkami, mają emeryturę dofinansowaną przez państwo, czyli nas wszystkich. Trzeba zbadać, dlaczego tak jest, że ludzie nie wypracowują godnych emerytur. W dużej mierze to problem np. samozatrudnienia. Czyli wracamy do rynku pracy. Trzeba nie unikać składek, nie szukać sposobów płacenia jak najniższych tylko w miarę możliwości płacić takie, które pozwolą wypracować świadczenie. No i oczywiście umowy – umowy o pracę, zlecenia. Zlecenia są już od kilku lat oskładkowane, to jest moim zdaniem krok w dobrą stronę”. Posłanka Lewicy Magdalena Biejat złożyła w styczniu w komisji pracy i polityki społecznej poprawkę do ustawy – dawne zlecenia liczyłyby się do stażu pracy uprawniającego do emerytury minimalnej. Poprawka została odrzucona bez dyskusji. „Najlepiej ubóstwo wśród emerytów zredukuje szersze przyznawanie im emerytury minimalnej” – mówił OKO.press prof. Szarfenberg, posiłkując się wynikami badań Joanny Ratajczak-Tuchołki z Uniwersytetu Ekonomicznego w Poznaniu. „Okazuje się, że znacznie lepiej niż wydłużanie wieku emerytalnego, działa skrócenie wymagań stażowych do 10 lub 15 lat. Szczególnie zyskałyby na tym kobiety, dla których przerwy w pracy wciąż są największą przeszkodą w osiągnięciu świadczenia minimalnego” – tłumaczył analityk. Również wskazywał, że równolegle należałoby się rozprawić z nadużywaniem umów cywilnoprawnych na rynku pracy. Polityka społeczna, Ministerstwo Rodziny, Pracy i Polityki Społecznej, emerytury GUS
Kolejność szczepień: nieetyczna, nielogiczna, chaotyczna^Piotr Pacewicz^27 stycznia 2021^https://oko.press/kolejnosc-szczepien-nieetyczna-nielogiczna-chaotyczna/^Pójście na łatwiznę i rozrzutność rządu w szczepieniu "medyków" sprawia, że ludzie starzy dostaną szczepionkę później. Osoby schorowane, zagrożone śmiercią z powodu COVID-19, będą czekać kolejne miesiące. Porównujemy niemiecką i polską kolejność szczepień Na zdjęciu: kolejka do szczepień dla seniorów i studentów medycyny z grupy zero, 25 stycznia 2021 Poznań, Szpital Tymczasowy na Międzynarodowych Targach Poznańskich. 4o-letnia Maria, psycholożka, która prowadzi terapię swoich sześciorga pacjentów on line, jest już zaszczepiona. Jej starsza o kilkanaście siostra Katarzyna z obturacyjną chorobą płuc (POChP) będzie jeszcze czekać miesiącami. Taką mamy w Polsce kolejność szczepień. Dyskusje nad tym, kogo szczepić najpierw, a kogo potem, budzą ogromne emocje – i słusznie. Oburzenie wywołała akcja resortu Zbigniewa Ziobry, by wepchnąć prokuratorów do pierwszego etapu szczepień (po „medykach”), co zostało na krótko odrzucone przez ministra Michała Dworczyka, pełnomocnika rządu ds. Narodowego Programu Szczepień. Rząd żongluje kolejnością szczepień, podejmuje spóźnione decyzje, np. dopiero teraz (rozporządzeniem z 23 stycznia) dołącza listę chorych przewlekle do etapu I, ale nie obejmie to Katarzyny, bo jej choroba płuc nie została uznana za „stan zwiększający ryzyko ciężkiego przebiegu COVID-19”. Rząd postępuje tak, jakby szczepienia go zaskoczyły, decyzje w walce z epidemią są chaotyczne i nieprzemyślane, tak jak pomysł, żeby kazać 3,1 mln osób w wieku 70-79 lat polować na 1,2 mln wolnych miejsc. 23 stycznia 2021 Zadaniem tego tekstu jest uporządkować dyskusję o kolejności szczepień. Jaka być powinna i dlaczego taka? A jaka była i jaka jest? Wydawałoby się, że wskazania etyczne w ustalaniu kolejności szczepień na COVID-19 są oczywiste. Według zaleceń WHO chronić trzeba przede wszystkim osoby: Jak podkreśla WHO, trzeba bezwzględnie stosować miarę, że życie każdego człowieka liczy się tak samo: czy jest to pan prezydent, czy 50-letnia pani z zespołem Downa. Brać pod uwagę należy tylko to, kto bardziej ryzykuje na wypadek zakażenia. Dopóki szczepionek jest mało (dla mniej niż 20 proc. populacji), należy ograniczyć się do walki o życie i zdrowie najbardziej narażonych grup, co oznacza ludzi starych oraz chorych. Dopiero gdy szczepionek będzie więcej (dla 20-50 proc. populacji), można brać pod uwagę dwa kolejne czynniki i szczepić osoby, które: Określona przez rząd kolejność szczepień budzi zasadnicze wątpliwości (o czym dalej). Ale każdy sygnał, że ktoś zaszczepił się poza nią rodzi poczucie niesprawiedliwości i naruszenia podstawowej zasady, która nie pozwala „kupować” bezpieczeństwa życia przy pomocy pieniędzy, układów czy pozycji społecznej. To dowód na to, że kolejność szczepień jest dla ludzi kwestią moralności publicznej. Konstytucja starannie wykłada, jakie uniwersalne prawa przysługują na równi każdej i każdemu:  Art. 32. 1. Wszyscy są wobec prawa równi. Wszyscy mają prawo do równego traktowania przez władze publiczne. Art. 38. 1. Rzeczpospolita Polska zapewnia każdemu człowiekowi prawną ochronę życia. Art. 68 1. Każdy ma prawo do ochrony zdrowia. 2. Obywatelom, niezależnie od ich sytuacji materialnej, władze publiczne zapewniają równy dostęp do świadczeń opieki zdrowotnej finansowanej ze środków publicznych. Warunki i zakres udzielania świadczeń określa ustawa. 3. Władze publiczne są obowiązane do zapewnienia szczególnej opieki zdrowotnej dzieciom, kobietom ciężarnym, osobom niepełnosprawnym i osobom w podeszłym wieku. 4. Władze publiczne są obowiązane do zwalczania chorób epidemicznych i zapobiegania negatywnym dla zdrowia skutkom degradacji środowiska. 5. Władze publiczne popierają rozwój kultury fizycznej, zwłaszcza wśród dzieci i młodzieży.  Szczepienia w niemieckich landach budzą wiele kontrowersji, a ich tempo jest niewiele wyższe niż w Polsce (do 26 stycznia zaszczepiono 2,3 proc. populacji, w Polsce 2,0 proc.). Ale ustalona przez rząd federalny kolejność szczepień – 18 kolejnych grup – robi wrażenie przemyślanej realizacji wyżej opisanych zasad. Wytłuszczonym drukiem zaznaczyliśmy kategorie grup zatrudnionych w ochronie zdrowia. Najwyższy priorytet (grupa 1) mają: Wyższy priorytet (grupa 2) mają: 5. osoby w wieku 70-79 lat; 6. osoby, których stan zdrowia oznacza zwiększone ryzyko śmierci od COVID-19, w tym także osoby z demencją i podobnymi zaburzeniami zdrowia psychicznego, osoby po przeszczepach i z syndromem Downa; 7. osoby, które żyją lub pracują w bliskim kontakcie z ludźmi wymagającymi stałej opieki oraz kobietami w ciąży; 8. pracownicy medyczni, którzy sprawują opiekę nad pacjentami o wysokim zagrożeniu śmiercią od COVID-19; 9. pracownicy kluczowi dla utrzymania infrastruktury publicznych szpitali. Wysoki priorytet ma kolejne 8 grup: 10. osoby w wieku 60-69 lat; 11. osoby, których stan zdrowia oznacza zwiększone ryzyko poważnego przebiegu COVID-19, m.in. chorzy na cukrzycę; nowotwory, chroniczne choroby nerek i wątroby, HIV i inne choroby osłabiające układ odpornościowy, choroby serca; astmę, kliniczną otyłość; 12. pozostali pracownicy opieki zdrowotnej, którzy nie znaleźli się w poprzednich dwóch grupach; 13. osoby kluczowe dla podtrzymywania aparatu państwa, w tym rząd, policja, straż pożarna, parlamentarzyści; 14. osoby kluczowe dla infrastruktury państwa, zaopatrzenia w wodę, prąd, żywność, sieć telekomunikacyjną, sieć aptek, wywóz śmieci; 15. nauczycielki i nauczyciele oraz pracowniczki przedszkoli; 16. pracowniczki i pracownicy zatrudnieni na gorszych warunkach, bez etatów (precarius part-time job), w tym w przetwórstwie mięsa i magazynach; 17. sprzedawcy i sprzedawczynie. Podobnie rozbudowane kryteria obowiązują w Wielkiej Brytanii, gdzie wśród „medyków” wyróżnia się osoby z pierwszej linii frontu walki z epidemią oraz opisuje wiele grup szczególnie narażonych na groźne konsekwencje COVID-19. Jak widać, w niemieckiej kolejności szczepień „medycy” zostali podzieleni aż na sześć kategorii (w tym farmaceuci osobno) i są szczepieni w zależności od tego, jak kluczowa jest ich praca dla ochrony życia, a potem zdrowia osób chorujących (i tym samym, jak sami i same są narażeni). Polski rząd poszedł tu na skróty sięgając po kilka ustaw definiujących różne grupy zawodowe związane z najszerzej rozumianą opieką zdrowotną i pakując wszystkie te osoby do etapu zero. Rząd nie wiedział nawet, ile jest takich osób. Minister Dworczyk 31 grudnia oznajmił, że uprawnionych w tym etapie będzie milion osób, a zaszczepi się ok. 700 tys. Powtarzał te liczby na początku stycznia, ale 18 stycznia podał, że „medyków” jest aż 1,3 mln, z czego zgłosiło się na szczepienie ponad milion (dokładnie – 1 054 676). To niepokojąca niedbałość, bo oznacza o 700 tys. szczepionek mniej dla pozostałych grup, niż miało być wg zapowiedzi. Kategoria „medyków” poza lekarzami i lekarkami, pielęgniarkami, dentystami, położnymi i sanitariuszami obejmuje m.in. Przed osobami ciężko chorymi, a także najstarszymi Polkami i Polakami, zaszczepieni zostali np. kierowcy, którzy dowożą leki do aptek, pracownicy hurtowni farmaceutycznych, studenci medycyny, sekretarki w sanepidzie, osoby wykładające psychoterapię na uczelniach publicznych lub prywatnych. To ewidentnie narusza zasadę priorytetu życia ludzkiego, bo znaczna część z tych 1,3 mln osób w żadnym lub prawie żadnym stopniu nie uczestniczy w walce o życie i zdrowie chorych na COVID-19. Nie są też z racji pracy szczególnie narażeni na śmierć, poważną chorobę czy choćby zakażenie wirusem SARS-CoV-2. Ilu „medyków” zajmuje się leczeniem chorych na COVID-19? Przy innej okazji szacowaliśmy liczbę osób, które należałoby regularnie poddawać testom na COVID-19, żeby leczenie było bezpieczne. Skorzystaliśmy z Biuletynu Statystycznego ministerstwa zdrowia z 2019 roku, według którego Razem to 264 727 osób. To daje pewne wyobrażenie o liczbie osób walczących o życie i zdrowie chorych na COVID-19, a przecież wymienione wyżej osoby tylko w części zajmują się zakażonymi SARS-CoV-2. Selekcja różnych grup „medyków” ze względu na udział w walce z epidemią byłaby trudna. Ale pójście na łatwiznę i rozrzutność rządu w szczepieniu etapu zero sprawia, że ludzie starzy i schorowani dostaną szczepionkę później. Ile z nich przedwcześnie umrze lub ciężko się pochoruje? Przesunięcie prokuratorów do etapu I szczepień miało nieoczekiwany pozytywny skutek. Podniosła się krytyka, dlaczego prokuratorzy Zbigniewa Ziobry mają być szczepieni przed chorymi, dla których COVID-19 jest śmiertelnym zagrożeniem. Minister Dworczyk wybrnął 20 stycznia zostawiając prokuratorów w etapie I, ale przesuwając do etapu I także „osoby przewlekle chore, m.in. po przeszczepach i dializowane, z chorobami nowotworowymi”. W Narodowym Programie Szczepień „osoby w wieku poniżej 60. roku życia z chorobami przewlekłymi zwiększającymi ryzyko ciężkiego przebiegu COVID-19, albo w trakcie diagnostyki i leczenia, wymagającego wielokrotnego lub ciągłego kontaktu z placówkami ochrony zdrowia” znajdowały się dopiero w trzeciej grupie szczepionych. Miały czekać aż wyszczepią się „medycy” (etap zero), a następnie w etapie I: ● pensjonariusze Domów Pomocy Społecznej oraz Zakładów Opiekuńczo-Leczniczych, pielęgnacyjno-opiekuńczych i innych miejsc stacjonarnego pobytu, ● osoby powyżej 60. roku życia w kolejności od najstarszych, ● służby mundurowe, ● nauczyciele. Służby mundurowe to: „Żołnierze Wojska Polskiego, w tym Wojsk Obrony Terytorialnej, funkcjonariusze Policji, Straży Granicznej, Straży Gminnej i Miejskiej, Straży Pożarnej, pracownicy TOPR oraz GOPR, którzy biorą bezpośredni udział w działaniach przeciwepidemicznych oraz odpowiadają za bezpieczeństwo narodowe”. Ile to razem osób? Władze nie podają, ile osób jest uprawnionych do szczepienia w etapie I, z naszych kalkulacji wynika, że aż 10,6-10,7 miliona osób, przy czym część w ramach szczepienia indywidualnego, a część zbiorowego. Tylko osób 60 plus jest aż 9 mln 710 tys. Inne grupy z etapu I to (liczebności przybliżone):ok. 515 tys. nauczycieli w szkołach (wg GUS 2019/2020),ok. 90 tys. nauczycieli akademickich,ok. 100 tys. policjantów,108 tys. żołnierzy zawodowych,ok. 15 tys. celników,ok. 25 tys. strażaków (licząc razem z Ochotniczymi),ok. 10 tys. strażników miejskich i gminnych.  Inne grupy z etapu I to (liczebności przybliżone): Narodowy Program Szczepień opisywał tę ogromną grupę jako całość, w ten sposób forsując zasadę, że akcja szczepień ma w szczególny sposób chronić aparat państwa. Dołączenie do nich prokuratorów było oczywistym uzupełnieniem, bo – w odróżnieniu od sędziów, którzy zachowują niezależność – są ważnym narzędziem władzy. Jak argumentował Zbigniew Ziobro, przypadki „zarażenia się prokuratorów koronawirusem ograniczyły działalność niektórych jednostek prokuratury, co może zagrozić sprawności działania państwa”. Ziobro podkreślał też, że „są osobami należącymi do grupy wysokiego ryzyka zakażeniem (…) przesłuchując świadków i podejrzanych, często przez wiele godzin przebywają z nimi w małych pomieszczeniach”. Niezależnie od demagogii tej argumentacji, Ziobro operuje kryterium, które było i jest kluczowe dla ustalania przez rząd kolejności szczepień: przynależności do aparatu państwa PiS. Rozporządzenie z 23 stycznia wprowadziło korektę przesuwając do etapu I „osoby dializowane, z chorobą nowotworową w trakcie leczenia do roku, licząc od dnia ostatniej hospitalizacji do dnia podania pierwszej dawki szczepionki przeciwko COVID-19, w trakcie przewlekłej wentylacji mechanicznej lub po przeszczepieniu komórek, tkanek i narządów”. To węższe sformułowanie niż definicja z Narodowego Programu Szczepień, a kryterium zagrożenia życia stoi wciąż na równi z ochroną państwa i tych, którzy mają dużą liczbę kontaktów społecznych. Miniter Dworczyk podał – nie do końca jasną – kolejność szczepień w etapie I, dzieląc go na trzy lub cztery części: Dworczyk powiedział też, że nauczyciele są „na górze” grupy Ic, co może oznaczać, że części etapu I będą cztery. Definicja aparatu państwa została jeszcze rozszerzona w porównaniu z Narodowym Programem Szczepień: „Funkcjonariusze albo żołnierze: Sił Zbrojnych Rzeczypospolitej Polskiej, Policji, Straży Granicznej, Agencji Bezpieczeństwa Wewnętrznego, Agencji Wywiadu, Centralnego Biura Antykorupcyjnego, Służby Wywiadu Wojskowego, Służby Kontrwywiadu Wojskowego, Służby Celno-Skarbowej, Państwowej Straży Pożarnej, Służby Ochrony Państwa, Służby Więziennej, Inspekcji Transportu Drogowego, straży ochrony kolei, prokuratorzy i asesorzy prokuratury oraz członkowie ochotniczych straży pożarnych, ratownicy górscy i wodni wykonujący działania ratownicze”. Ta wyliczanka robi wrażenie jakoby wrogiem Polski były raczej oddziały wojskowe jakiegoś nieprzyjaciela niż wirusy. Kolejność podana przez Dworczyka nie została ujęta w żadnym rozporządzeniu. Jeśli zostanie wprowadzona jako obowiązująca wciąż oznacza, że osoby najbardziej zagrożone śmiercią będą czekać aż wyszczepi się spora grupa seniorów w wieku 70-79, którzy nie zmieścili się na listach w pierwszym kwartale (zapewne ok. miliona osób) oraz kilka milionów chętnych w wieku 60-69 lat (w tej grupie jest 5,5 mln osób). To wciąż skandaliczne naruszenie zasady ratowania przede wszystkim najbardziej zagrożonych. Zdrowie, Michał Dworczyk, Mateusz Morawiecki, Adam Niedzielski, Ministerstwo Zdrowia, Rząd Mateusza Morawieckiego, Epidemia COVID-19 kolejność szczepień szczepienia na COVID-19
Duda wychwala Izbę Kontroli Nadzwyczajnej za wyrok wydany przez „starą” Izbę Karną SN^Anna Wójcik^27 stycznia 2021^https://oko.press/duda-wychwala-izbe-kontroli-nadzwyczajnej-za-wyrok-wydany-przez-stara-izbe-karna-sn/^Prezydent Duda, chwaląc powołaną z inicjatywy PiS nową Izbę Kontroli Nadzwyczajnej i Spraw Publicznych SN oraz instytucję skargi nadzwyczajnej, myli się co do kluczowych faktów. Najwyraźniej nie zajrzał do orzeczenia SN o sygnaturze II KK 249/20 Prezydent Andrzej Duda w wywiadzie udzielonym stacji TVN24, oprócz prób obrony nieproporcjonalnych działań policji wobec pokojowo demonstrujących, zachwalał zmiany w sądownictwie przeprowadzone przez Zjednoczoną Prawicę, w tym funkcjonowanie skargi nadzwyczajnej oraz Izby Kontroli Nadzwyczajnej i Spraw Publicznych w Sądzie Najwyższym. W krótkiej wypowiedzi pomylił się co do kluczowych faktów: 10 lipca 2020 Na pytanie Krzysztofa Skórzyńskiego, czy z perspektywy obywateli sądy w 2021 roku są lepsze od sądów w 2015 roku, prezydent Duda odpowiedział: „Wreszcie Sąd Najwyższy orzeczeniami Izby ds. Nadzwyczajnych punktuje głupie orzeczenia sądów. [Przykładem] choćby wczoraj czy przedwczoraj wydany wyrok [w sprawie] kobiety ściganej przez całe lata za 15 groszy, wobec której zasądzono też koszty procesowe, które wynosiły sto trzydzieści złotych. Próbowano to od niej wyegzekwować. Powstał nonsens, że sędziowie sobie tym w ogóle głowę zawracali. To pokazuje po prostu beznadziejność polskiego wymiaru sprawiedliwości na przestrzeni ostatnich dziesięcioleci. To są kwestie bardzo trudne do naprawy dzisiaj i ten proces naprawiania polskiego wymiaru sprawiedliwości na pewno będzie długo trwał” – ocenił Andrzej Duda. Wreszcie Sąd Najwyższy orzeczeniami Izby ds. Nadzwyczajnych punktuje głupie orzeczenia sądów. Choćby wyrok [w sprawie] kobiety ściganej przez całe lata za 15 groszy.  Andrzej Duda, TVN24 - 22/01/2021 Fot. Arkadiusz Stankiewicz / Agencja Gazeta 22 listopada 2019 Pomyłkę Dudy odnotował sędzia Sądu Najwyższego w stanie spoczynku Stanisław Zabłocki, były prezes Izby Karnej SN. „Uprzejmie informuję, że Pan Prezydent został przez kogoś wprowadzony w błąd – ta sprawa została bowiem rozstrzygnięta (wydany bez odrobiny wyczucia i wyobraźni oraz naruszający rażąco przepisy prawa wyrok został uchylony i sprawa umorzona, abstrahuję w tym miejscu od tego, w jakim składzie i czy powinno to nastąpić w formie postanowienia, czy wyroku) przez „starą” Izbę Sądu Najwyższego, to jest Izbę Karną, a do naprawienia krzywd pani emerytki nie była potrzebna nowowprowadzona instytucja skargi nadzwyczajnej, gdyż doszło do tego w trybie kasacji, czyli środka funkcjonującego w polskiej procedurze karnej od 1 stycznia 1996 roku. Sprawa nosi sygnaturę II KK 249/20, zresztą niedawno mowa o niej była w mediach” – doprecyzował sędzia Zabłocki. 24 stycznia 2020 12 lutego 2020 2 grudnia 2020 w sprawie o sygnaturze II KK 249/20 orzeczenie wydali sędziowie SN zasiadający w Izbie Karnej: Wiesław Kozielewicz, Dariusz Kala i Marek Motuk. Orzekli w sprawie skargi kasacyjnej wniesionej przez Prokuratora Generalnego, uchylając wyrok Sądu Okręgowego w Łodzi z 28 października 2009 roku. W sprawie obwiniona była kobieta prowadząca kiosk z usługami ksero. W 2008 roku wykonała na rzecz klienta usługę kserograficzną na kwotę 30 groszy. Nie nabiła jej na kasę fiskalną, przez co budżet państwa stracił 5 groszy podatku. Sąd pierwszej instancji orzekł, że popełniła wykroczenie skarbowe i skazał ją na karę grzywny w wysokości 130 zł. Obwiniona wniosła apelację, powołując się na niską szkodliwość społeczną czynu. Sąd apelacyjny uznał apelację za oczywiście bezzasadną. Prokurator Generalny wniósł skargę kasacyjną od wyroku sądu apelacyjnego, zarzucając naruszenie zasad prawa procesowego. Izba Karna SN przychyliła się do argumentacji Prokuratora Generalnego, wskazując, że sąd odwoławczy powinien był rzetelnie zbadać wszystkie argumenty podniesione w apelacji, czego nie zrobił, a sprawę zbadał pobieżnie.  Prezydent Duda, doktor nauk prawnych, nie zwykł hamować się w radykalnie negatywnych ocenach sędziów i sądownictwa w Polsce. Konsekwentnie popierał zmiany w sądach forsowane po 2015 roku przez Zjednoczoną Prawicę. Przypomnijmy, że: Dlatego nie dziwi, że prezydent Duda usiłował odmalować zmiany w Sądzie Najwyższym w pozytywnym świetle. Natomiast zaskakuje i niepokoi, że prezydent Duda zdradził się z nieznajomością zasad działania skargi nadzwyczajnej – swojego czołowego pomysłu z nowelizacji ustawy o Sądzie Najwyższym z 8 grudnia 2017 roku, który wszedł w życie 3 kwietnia 2018 roku. 28 września 2017 Skarga nadzwyczajna umożliwia rewizję prawomocnych orzeczeń sądów przez nowo powołaną Izbę Kontroli Nadzwyczajnej i Spraw Publicznych w SN. Może być wniesiona od prawomocnego orzeczenia sądu powszechnego lub sądu wojskowego kończącego postępowanie w sprawie, jeżeli jest to konieczne dla zapewnienia praworządności i sprawiedliwości społecznej, a Skargi nadzwyczajne do SN mogą składać: Artykuł 90 § 4 Ustawy o SN mówi, że skarga nadzwyczajna nie jest dopuszczalna w sprawach o wykroczenia i wykroczenia skarbowe. W marcu 2019 roku Izba Kontroli Nadzwyczajnej i Spraw Publicznych rozstrzygnęła pierwszą skargę nadzwyczajną, wniesioną przez Rzecznika Praw Obywatelskich Adama Bodnara. RPO od lipca 2019 roku wstrzymał się z kierowaniem kolejnych skarg do Izby Kontroli Nadzwyczajnej SN. Czeka na wyrok Trybunału Sprawiedliwości Unii Europejskiej w odpowiedzi na pytanie prejudycjalne polskiego sądy, czy Izba Kontroli Nadzwyczajnej jest sądem w rozumieniu prawa unijnego. W 2020 roku RPO skierował skargę nadzwyczajną do Izby Cywilnej w SN. Skargi nadzwyczajne do Izby Kontroli Nadzwyczajnej kieruje za to Prokurator GeneralnyZbigniew Ziobro. Sądownictwo, Andrzej Duda, Zbigniew Ziobro, Adam Bodnar, Sąd Najwyższy, Izba Karna Izba Kontroli Nadzwyczajnej i Spraw Publicznych skarga nadzwyczajna
Premier Morawiecki: może czas przyjrzeć się zarobkom w Lasach Państwowych?^Robert Jurszo^27 stycznia 2021^https://oko.press/premier-morawiecki-lasach-panstwowych-moze-czas-przyjrzec-sie-zarobkom/^Według nieoficjalnych informacji "Gazety Wyborczej", premier Mateusz Morawiecki ma zastrzeżenia do wysokości zarobków w Lasach Państwowych. I nic dziwnego. Sprawdzamy, ile zarabiają pracownicy LP „Biorąc pod uwagę troskę o ochronę przyrody i lasy w Polsce, wątpliwości budzi zasadność wyodrębnienia z działu administracji rządowej środowiska – nowego działu leśnictwo i łowiectwo. Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję” – pisał niedawno prezydent Andrzej Duda w piśmie wetującym nowelizację ustawy o działach administracji, która przesuwała Lasy Państwowe (LP) do Ministerstwa Rolnictwa (w OKO.press pozytywnie ocenialiśmy to weto, o czym tutaj). Jak 20 stycznia 2021 przekazała „Wyborcza”, powołując się na anonimowego informatora z kręgów rządowych, między prezydentem Dudą a premierem Mateuszem Morawieckim doszło do porozumienia: Lasy Państwowe (LP) nie przejdą z resortu środowiska do rolnictwa. Na spotkaniu, na którym oprócz premiera byli obecni m.in. szef kancelarii Michał Dworczyk, ministrowie Michał Kurtyka ze środowiska i Grzegorz Puda z rolnictwa oraz pełnomocnik ds. lasów Edward Siarka, byli też leśnicy. Tych ostatnich, według relacji informatora, miał skrytykować Morawiecki: zwrócił uwagę, że na LP skarży się branża drzewna i głośno się zastanawiał, że być może nadszedł czas, by przyjrzeć się zarobkom w Lasach. Nie jest to pierwszy sygnał, że premier, jako ekonomista, ma krytyczny stosunek do Lasów Państwowych, choć nigdy nie powiedział tego publicznie. „Jako ekonomista, Morawiecki ma z nimi na pieńku, bo to […] firma, która zarabia krocie gospodarując majątkiem państwowym i mało oddając z tego w zamian” – mówił w 2017 roku reporter TOK.fm Jakub Medek. 8 stycznia 2021 Konflikt z branżą drzewną eskalował wiosną 2020 roku, 22 maja w „Pulsie Biznesu” ukazał się materiał prasowy przygotowany przez Polską Izbę Gospodarczą Przemysłu Drzewnego, PKN EPAL i Stowarzyszenie Przemysłu Tartacznego pod tytułem „Lasy Państwowe niszczą polski przemysł drzewny”. Rafał Szefler, dyrektor Polskiej Izby Gospodarczej Przemysłu Drzewnego, skarżył się, że przetwórcy drewna mają problem z dostępem do surowca. „Brakuje drewna i dochodzi do tego w kraju, którego trzecią część stanowią lasy. Niestety ogromna większość lasów jest własnością państwa, a Lasy Państwowe prowadzą niezrozumiałą dla przetwórców drewna politykę podażową i cenową” – mówił Szefler. Organizacje pisały, że LP, dyktując warunki na runku drewna z perspektywy monopolisty działają arbitralnie, bez wyczucia i zrozumienia mechanizmów rynkowych. „Pandemia i związane z nią zatrzymanie operacji rynkowych jest śmiertelnie niebezpieczne dla przetwórców drewna, ale brak dostępu do surowca jest równie groźny” – pisały organizacje. Lasy Państwowe broniły się, że okresie pandemii przedsiębiorcy przestali kupować od nich surowiec, bo nie chcą zwiększać swoich strat przez produkcje „na magazyn” z powodu ograniczonego zbytu produktów. „Obecnie, gdy powoli wszystko wraca do »nowej normalności«, zapotrzebowanie na drewno znów rośnie, więc zwiększyliśmy jego pozyskanie odpowiednio do zamówień” – pisały w komunikacie prasowym LP. Niezależnie od tego, kto miał rację w tym sporze, trzeba zaznaczyć, że nie był to pierwszy to konflikt LP z producentami z branży drzewnej. Podobnych napięć w okresie ostatnich kilkunastu lat było więcej. Zarzuty o windowanie cen i reglamentowanie dostępu do surowca przedsiębiorcy drzewni stawiali LP m.in. w 2013 roku. W 2011 roku Urzędu Ochrony Konkurencji i Konsumentów nałożył na LP 1,5 mln zł kary za to, że te nadużywają pozycji dominującej na krajowym rynku hurtowej sprzedaży drewna. 15 grudnia 2020 W uwadze Morawieckiego, że być może warto by się przyjrzeć zarobkom w LP raczej nie chodziło o to, że są one za niskie. Według ostatniego – z 2020 roku – „Rocznika Statystycznego Leśnictwa” przygotowanego przez GUS, w 2019 roku przeciętne miesięczne wynagrodzenie w LP wynosiło 8 831 zł brutto. Rekordowe zarobki mają nadleśniczowie – w Polsce jest ich 430 – którzy mogą zarabiać nawet ok. 18 tys. zł. Dla porównania, jak podał w grudniu 2020 Główny Urząd Statystyczny, średnie zarobki w gospodarce narodowej – w tym tzw. budżetówce – wynosiły w trzecim kwartale tego roku 5 294,35 zł brutto. Inny punkt odniesienia to np. średnie płace urzędników, które w 2019 roku wynosiły 5 018 zł brutto. W tym kontekście warto przypomnieć raport NIK z 2016 roku, który mówił, że prawie połowa kosztów funkcjonowania Lasów to działalność administracyjna. Z kolei wydatki na hodowlę i ochronę lasów stanowiły tylko 13 proc. wszystkich kosztów – trzykrotnie mniej niż koszty zarządzania! Lasy Państwowe w odpowiedzi wskazywały, że nie są częścią sektora budżetowego ani sektora finansów publicznych i że w związku z tym same się finansują. Kolejnym argumentem było to, że kadry LP „tworzą pracownicy niemal wyłącznie z wykształceniem wyższym, pełniący funkcje zarządcze” i to, że „nieustannie rośnie obciążenie pracowników LP nowymi zadaniami”. 9 grudnia 2020 „Chcemy uczciwie wynagradzać ludzi, stosownie do ich kompetencji, rozmiaru zadań i ponoszonej odpowiedzialności. Jeśli są inne podmioty, które zarządzają podobnie wielkim majątkiem, wymagają takich kwalifikacji i takiej odpowiedzialności, należą do największych przedsiębiorstw, pracodawców i podatników w kraju i prosperują dobrze bez sięgania po pieniądze podatników, a pracownicy są w nich dużo gorzej wynagradzani niż w LP – to problem nie jest w LP, lecz w tych podmiotach” – czytamy w stanowisku. To prawda, LP nie są częścią budżetówki, bo utrzymują się same, głównie ze sprzedaży drewna, ale są firmą państwową i żyjącą z własności Skarbu Państwa, jakim są polskie lasy. Zaś argument „wyższego wykształcenia” jest o tyle nietrafiony, że w różnych sektorach „budżetówki” również pracuje wiele osób z dyplomami uczelni wyższych. W związku z tym trudno się dziwić, że wysokość zarobków w LP wywołuje kontrowersje. „Nie ma drugiej takiej firmy, która w teorii wynajęta przez społeczeństwo do zarządzania wspólną własnością, w praktyce wszystko co wypracuje zużywa na swoje potrzeby. Żyją jak pączki w maśle, a reszta społeczeństwa ma się tylko przyglądać” – mówił OKO.press w 2017 roku prof. Tomasz Wesołowski, przyrodnik z Uniwersytetu Wrocławskiego. Władza, Andrzej Duda, Mateusz Morawiecki, Lasy Państwowe,
Piesi będą mieli pierwszeństwo przy wchodzeniu na pasy. Sejm murem za zmianą przepisów^Maria Pankowska^26 stycznia 2021^https://oko.press/piesi-beda-mieli-pierwszenstwo-przy-wchodzeniu-na-pasy-sejm-murem-za-zmiana-przepisow/^Za zmianami dającymi pierwszeństwo pieszym wchodzącym na pasy zagłosowało 21 stycznia 2021 roku ponad 90 proc. posłów i posłanek. To krok milowy dla poprawy bezpieczeństwa na polskich drogach, które należą dziś do najmniej bezpiecznych w Europie. Na tym jednak nie koniec Projekt zmian w ustawie prawo o ruchu drogowym przegłosowano na posiedzeniu Sejmu 21 stycznia 2021. Za zmianami opowiedziało się 423 posłów i posłanek, przeciw było 22, a czworo wstrzymało się. Wśród przeciwników znalazło się 10 członków Koalicji Obywatelskiej, ośmiu Konfederacji, dwóch Koalicji Polskiej i dwóch niezrzeszonych. Nowela, która zyskała w Sejmie tak powszechne poparcie, ma poprawić bezpieczeństwo pieszych na przejściach: Zmiany mają wejść w życie 1 czerwca 2021 roku. Wciąż jeszcze musi zaakceptować je Senat i podpisać prezydent. „To długo wyczekiwane rozwiązania, które zmierzają w dobrym kierunku” – komentuje dla OKO.press Jan Mencwel, prezes warszawskiego stowarzyszenia Miasto Jest Nasze, które od września 2019 roku współtworzy koalicję ruchów miejskich „Chodzi o życie”. 18 czerwca 2020 „Sejm przyjął je przy 90-procentowym poparciu parlamentarzystów. Sądzę, że uchwali je także Senat. Trudno mi sobie wyobrazić, co musiałoby się stać, by taka większość się załamała. Zmieniła się także świadomość, kontrowersje wokół tych tematów są znacznie mniejsze” – wskazuje Mencwel. Przyjęcie noweli nie zamyka jednak dyskusji o poprawie bezpieczeństwa pieszych na polskich drogach. Przegłosowane poprawki realizują dwa z czterech postulatów zgłaszanych przez członków koalicji „Chodzi o życie”: pierwszeństwo dla pieszych wchodzących na przejście i zmniejszenie nocnego limitu prędkości w terenie zabudowanym. Dwa pozostałe to podwyższenie mandatów i prawdziwa egzekucja przepisów drogowych. Te do dziś pozostają nieruszone. „Są kluczowe dla poprawy bezpieczeństwa. Bo to nadmierna prędkość jest główną przyczyną wypadków” – wskazuje Jan Mencwel. W OKO.press pisaliśmy m.in. o wynikach badań Instytutu Transportu Samochodowego, które wskazywały, że kierowcy regularnie przekraczają prędkość, także w okolicach przejść dla pieszych. Podobne wyniki dają badania fotoradarowe prowadzone w Warszawie przez aktywistów z MJN. „Łamanie prędkości w terenie zabudowanym jest powszechne. Kierowcy jeżdżą nawet powyżej 100 km/h i w tym tempie przejeżdżają przez przejścia dla pieszych. Trudno się dziwić, że dochodzi do strasznych wypadków. Przy takiej prędkości nie ma czasu na reakcję, nawet gdy zauważy się pieszego. A zderzenia kończą się tragicznie” – mówi Jan Mencwel. 21 października 2019 „Dopóki Polacy nie zdejmą nogi z gazu, nie będzie realnej poprawy. Choć ta zmiana przepisów może już zmusić kierowców do większej ostrożności” – dodaje. Ze statystyk Komisji Europejskiej wynika, że Polskie drogi są jednymi z najmniej bezpiecznych w Unii Europejskiej. Liczba śmiertelnych wypadków w 2019 roku była u nas znacznie powyżej unijnej średniej. Zajęliśmy niechlubne trzecie miejsce od końca tabeli. „Żebyśmy zbliżyli się do zachodnioeuropejskich statystyk, potrzebne będą wyższe kary i lepsza ich egzekucja. Limity prędkości zostały już obniżone. Ale bez wyższych kar kierowcy nie będą bali się tych przepisów łamać” – podkreśla Jan Mencwel. Polskie mandaty należą dziś do najniższych w UE. Najwyższa możliwa kwota to 500 zł, w praktyce często kończy się na 100 czy 200. „Taka kara mało komu da dziś do myślenia. Stawki nie były podwyższane od 1997 roku. Ustalono je w czasach, gdy prezydentem był Aleksander Kwaśniewski, a Polska nie była nawet w Unii Europejskiej. Od tamtego czasu zarobki wyraźnie wzrosły” – dodaje Mencwel. Koalicja „Chodzi o życie” liczy, że politycy będą kontynuować zmiany na rzecz bezpieczeństwa pieszych. „Lewica mówiła, że chciałaby iść w tym kierunku. Ale mam wrażenie, że politycy się boją. Nikt nie chce podwyższać kar, bo to może wyglądać źle. Ale przykłady Chorwacji i Litwy, gdzie skokowo podniesiono stawki mandatów, pokazują, że takie rozwiązanie działa. Ludzie jeżdżą wolniej” – tłumaczy Mencwel. 7 października 2019 Zmiany w przepisach przyjęte przez Sejm 21 stycznia 2021 to przełom. Próby wprowadzenia pierwszeństwa dla pieszych wchodzących na przejście podjął jeszcze rząd PO-PSL, pod koniec kadencji. Wtedy nowelę zablokowali senatorzy Platformy Obywatelskiej. Za rządów PiS temat powracał kilkukrotnie, m.in. za sprawą byłego europosła PiS (dziś komisarza UE) Janusza Wojciechowskiego. Jeszcze w czerwcu 2019 roku Ministerstwo Infrastruktury w odpowiedzi na wniosek Rzecznika Praw Obywatelskich argumentowało, że Polska ma specyficzne „uwarunkowania kulturowe, prawne, inżynieryjne, edukacyjne, czy też podejście do poszanowania prawa”. Więc nie powinna kopiować wzorców „zza granicy”. 29 czerwca 2019 Przegłosowany niedawno projekt trafił do Sejmu w listopadzie 2019 roku, zgłosiła grupa posłów Koalicji Obywatelskiej. Stało się to wkrótce po tym, jak premier Mateusz Morawiecki w exposé zapowiedział, że jego rząd poprawi bezpieczeństwo pieszych. Nowela przeleżała w sejmowej Komisji Infrastruktury cały 2020 rok. „Przez dłuższy czas widzieliśmy próby zablokowania tych rozwiązań, frakcje w Zjednoczonej Prawicy próbowały je torpedować. Na pewno była to frakcja Zbigniewa Ziobry, być może także Porozumienie Jarosława Gowina. Na szczęście wygrał rozsądek i deklarowana ochrona życia” – cieszy się Jan Mencwel. Aktywista podkreśla, że to jednak dopiero początek: „Pierwsze efekty zobaczymy za rok. Wypadków będzie mniej. Wtedy będzie moment, by podjąć kolejne kroki”. Zdrowie, Policja i służby, piesi wypadki
Chcesz skarżyć Kaję Godek? Udowodnij, jakiej jesteś orientacji. „Sąd naruszył moją godność”^Anton Ambroziak^26 stycznia 2021^https://oko.press/sad-oddala-pozew-przeciwko-godek/^"W ocenie Sądu przynależność do grupy osób o orientacji homoseksualnej winna zostać wykazana poprzez przedłożenie opinii lub zaświadczenia lekarza seksuologa" - to fragment pisemnego uzasadnienia wyroku sądu ws. nienawistnych słów Kai Godek 12 stycznia 2021 Sąd Okręgowy w Warszawie oddalił powództwo 16 osób – gejów, lesbijek, osób biseksualnych – przeciwko Kai Godek. Skarżący domagali się ukarania liderki ruchu anty-choice w Polsce za wypowiedź z 30 maja 2018 na antenie „Polsat News”. Godek pytana wtedy o referendum w Irlandii ws. liberalizacji prawa aborcyjnego mówiła: „Irlandia nie może być określana jako kraj katolicki. Tam premierem jest zadeklarowany gej, który obnosi się ze swoją dziwną orientacją. Swoje zboczenie publicznie ludziom…”. Prowadząca program Agnieszka Gozdyra przerwała, by dopytać: „Czyli mówi pani, że jeżeli ktoś jest homoseksualny, to jest zboczeńcem?”. Godek potwierdziła: „To jest zboczony, tak, tak”. Polskie kodeks karny nie przewiduje ścigania homofobicznych przestępstw z nienawiści, dlatego skarżący weszli na drogę cywilną. Prawnicy, dziennikarze, pracownicy nauki, artyści i aktywiści postanowili w październiku 2018 złożyć pozew o ochronę dóbr osobistych posiłkując się art. 24 kodeksu cywilnego.  Art. 24.  [Ochrona dóbr osobistych] § 1. Ten, czyje dobro osobiste zostaje zagrożone cudzym działaniem, może żądać zaniechania tego działania, chyba że nie jest ono bezprawne. W razie dokonanego naruszenia może on także żądać, ażeby osoba, która dopuściła się naruszenia, dopełniła czynności potrzebnych do usunięcia jego skutków, w szczególności ażeby złożyła oświadczenie odpowiedniej treści i w odpowiedniej formie. Na zasadach przewidzianych w kodeksie może on również żądać zadośćuczynienia pieniężnego lub zapłaty odpowiedniej sumy pieniężnej na wskazany cel społeczny. § 2. Jeżeli wskutek naruszenia dobra osobistego została wyrządzona szkoda majątkowa, poszkodowany może żądać jej naprawienia na zasadach ogólnych. § 3. Przepisy powyższe nie uchybiają uprawnieniom przewidzianym w innych przepisach, w szczególności w prawie autorskim oraz w prawie wynalazczym.  Sąd uzasadniając oddalenie pozwu, powoływał się na linię orzeczniczą, zgodnie z którą dobra osobiste mogą zostać naruszone, gdy nienawistna wypowiedź skierowana jest pod adresem konkretnych osób albo ściśle określonej grupy. Osoby LGBT to w opinii sędziego grupa nieskończona i choć Kaja Godek przekroczyła granice wolności wypowiedzi, a jej słowa należy ocenić zdecydowanie negatywnie, to prawo cywilne ich nie chroni. Sąd polecił też skarżącym „szukać sprawiedliwości w innych systemach prawnych”. 11 października 2018 Uzasadnienie pisemne, choć utrzymuje w mocy główną linię interpretacyjną, różni się od słów, które skarżący usłyszeli na sali sądowej. Zniknęła negatywna ocena wypowiedzi pozwanej. Zamiast tego sąd pisze, że Kaja Godek „wyrażała swoje poglądy”. Wobec grupy LGBT sąd używa też zmedykalizowanego terminu „homoseksualiści”. To jednak nie wszystko. Najbardziej kontrowersyjny fragment pisemnego uzasadnienia wyroku mówi wprost o tym, że skarżący nie udowodnili, że faktycznie są gejami, lesbijkami lub osobami biseksualnymi. „W ocenie Sądu, fakt przynależności każdego z powodów do grupy osób o orientacji homoseksualnej (czy biseksualnej) winien zostać przez nich wykazany za pomocą dowodu w postaci opinii biegłego sądowego seksuologa lub przynajmniej za pomocą dowodu z zaświadczenia lekarza seksuologa, potwierdzających orientację seksualną każdego z powodów” — czytamy. I dalej: „Sam fakt członkostwa niektórych z powodów w organizacjach pozarządowych działających na rzecz wprowadzenia równości małżeńskiej w Polsce czy też przeciwdziałania dyskryminacji (…) nie jest dowodem na to, że osoby te rzeczywiście wykazują orientację homoseksualną, a nie są jedynie aktywistami społecznymi działającymi w tym zakresie. Zdaniem Sądu niewystarczającym dowodem na fakt orientacji seksualnej powodów (…) są przedłożone do akt wydruki artykułów prasowych, w których wypowiadali się oni na ten temat. Jak już bowiem wskazano powyżej, w ocenie Sądu przynależność do grupy osób o orientacji homoseksualnej winna zostać wykazana poprzez przedłożenie opinii lub zaświadczenia lekarza seksuologa. W związku z powyższym Sąd przyjął, że żaden z powodów formalnie nie wykazał przynależności do zbiorowości osób o orientacji homoseksualnej. Powodowie nie wykazali w tym kierunku należytej inicjatywy dowodowej.” „Jako obywatelka i lesbijka naturalnie czuję, że moja godność została naruszona. Jako prawniczka rozkładam po prostu ręce” — mówi OKO.press jedna z powódek, adw. Emilia Barabasz. „W procesie cywilnym dowodem może być wszystko: twierdzenie powoda, przesłuchanie stron, zeznania świadków, dowód z dokumentów. Fakt mojej homoseksualności nie powinien tak naprawdę w ogóle podlegać udowadnianiu. Nie brakuje materiałów prasowych, w których wypowiadam się otwarcie jako lesbijka. Innymi słowy, jest to publiczna, powszechnie dostępna informacja. Mimo to złożyłam oświadczenie, że jestem lesbijką. Mam też akt ślubu potwierdzający, że w świetle niemieckiego prawa mam żonę” — tłumaczy adwokatka. Dodaje też, że sąd może skorzystać z opinii biegłego, gdy potrzebuje zasięgnąć wiedzy specjalistycznej, a inne dowody sądu nie przekonują. „Nie uważamy, żeby nasza orientacja seksualna wymagała zewnętrznego poświadczenia. Jesteśmy dorosłymi, świadomymi ludźmi. Uważam to za uwłaczające, że musiałabym dowodzić mojej orientacji seksualnej przed biegłym seksuologiem, aby moje państwo mi uwierzyło” — mówi Barabasz. 12 stycznia 2021 Prof. Jakub Urbanik, drugi z szesnaściorga skarżących, również uważa, że argumentacja sądu jest niesłychana. „Od razu nasuwa się analogia z podobnymi procesami, gdzie przedmiot naruszenia związany był z uczuciami religijnymi. Nie słyszałem, by sąd kazał przedstawić zaświadczenie poświadczające katolicką wiarę i przynależność do kościoła” — mówi skarżący. W opinii prof. Urbanika sąd naruszył prawa człowieka, a także prawo do sądu. Wykazał się przy tym niebywałym brakiem zrozumienia dla natury ludzkiej seksualności. „Orientacja seksualna wynika z tego co, mamy w mózgu, czyli z natury rzeczy z subiektywnego odczucia, a nie z zewnętrznego obiektywnego testu. Wynika ona z przekonania, że kimś się czujemy. Co ciekawe, sąd nie miał problemu uznać, że pozwana Kaja Godek jest katoliczką i pro-liferką. Nie zażądał od niej żadnego formalnego zaświadczenia.” — komentuje prof. Urbanik. Skarżący chcą jednak walczyć dalej. Szykują się do apelacji, a w najgorszym scenariuszu, gdy wyczerpią polską drogę sądową, złożą skargę do Europejskiego Trybunału Praw Człowieka. „Chcieliśmy pokazać, że w Polsce nie ma żadnej skutecznej ochrony przed homofobiczną mową nienawiści. Od czasu tej wypowiedzi, po której ruszyła lawina podobnych, zacząłem nerwowo rozglądać się na ulicy, czekając na atak. To naruszyło mój dobrostan, moje poczucie bezpieczeństwa” — tłumaczy prof. Urbanik. Uzasadnienie sądu cofa debatę o homoseksualności do czasów, gdy traktowano ją jak zaburzenie, które wymaga specjalistycznej, zewnętrznej diagnozy. Od 1990 roku, gdy Światowa Organizacja Zdrowia wykreśliła homoseksualność ze spisu chorób i zaburzeń, wiedza na temat różnorodności seksualnej znacząco się upowszechniła. W 2016 roku Polskie Towarzystwo Seksuologiczne w specjalnej uchwale przypominało, że dyskryminacja osób homoseksualnych nie ma podstaw w nauce i prawie, a próby „korygowania” orientacji seksualnej są niebezpieczne: Inaczej w polskim porządku prawnym wygląda sytuacja osób transpłciowych. W sprawach cywilnych, których przedmiotem jest korekta prawna (zmiana oznaczenia płci w dokumentach z kobiety na mężczyznę lub odwrotnie), powszechną praktyką jest powoływanie biegłych, którzy mają poświadczyć tożsamość płciową powoda. I to pomimo, że osoba transpłciowa do akt sprawy dołącza obszerną dokumentację medyczną: diagnozę seksuologa, psychologa i psychiatry. W OKO.press pisaliśmy, że biegli powoływani do podobnych spraw, wcale nie mają specjalistycznej wiedzy. Potrafią pytać o bardzo intymne szczegóły dotyczące życia seksualnego albo przekreślają sprawy ze względu na historię zaburzeń psychicznych (tak powszechnych w całej populacji jak depresja czy stany lękowe). 9 lipca 2020 Ta odzierająca z godności praktyka jest efektem braku uregulowania procedury korekty płci w prawie (ustawę o uzgodnieniu płci Anny Grodzkiej do kosza wyrzucił prezydent Andrzej Duda i koalicja PO-PSL), a także nienadążających za nauką ośrodków referencyjnych. Dopiero w 2018 roku Światowa Organizacja Zdrowia ogłosiła, że traktowanie transpłciowości jako zaburzenia psychicznego jest niezgodne z obecną wiedzą medyczną i przyczynia się do stygmatyzacji. W jaki sposób? Patologizacja, czyli sklejenie z dyskursem chorób i zaburzeń, powoduje, że w społecznym odbiorze dana grupa jest: niesamodzielna, niestabilna, nieprzewidywalna, niepoważna, a więc — niebezpieczna. I właśnie z tej narracji pełnymi garściami czerpie dziś prawica. 20 czerwca 2018 LGBT+, Sądownictwo, Kaja Godek, homofobia
To mit, że opozycja potrzebuje lidera: może wygrać bez niego. Analiza 21 sondaży^Michał Danielewski^26 stycznia 2021^https://oko.press/opozycja-moze-wygrac-bez-lidera/^Narzekania na brak lidera i jedności to opozycyjna mantra. Analizujemy 21 ostatnich sondaży i pokazujemy, że opozycja nie musi się jednoczyć, by wygrać, a jeden lider nie jest jej do niczego potrzebny. Wręcz przeciwnie Gdzie przyłożyć ucho, tam słychać powtarzane regularnie trzy tezy: Powyższe stwierdzenia to mity, niemające wiele wspólnego z polityczną rzeczywistością. Traktowane jako aksjomaty szkodzą stronie opozycyjnej i utrudniają wypracowanie skutecznej strategii walki o władzę. By sprawdzić, jak wygląda polityczny krajobraz na początku 2021 roku, przeanalizowaliśmy 21 ostatnich sondaży pracowni najczęściej cytowanych przez media: Estymatora, IBRiS-u, Kantara, Ipsosu oraz United Survey. Sprawdziliśmy, jak deklarowane poparcie przekłada się na mandaty sejmowe i co nam to mówi o scenie partyjnej. Pierwszy wniosek: w oparciu o liczby trudno mówić o kryzysie po stronie opozycyjnej. Na 21 analizowanych przez OKO.press sondaży: Pokazujemy to na poniższym wykresie. Przypominamy, że do większości w Sejmie potrzeba 231 mandatów poselskich.    Wyniki procentowe uwzględniają tylko zdecydowanych wyborców. Pokazujemy jedynie partie przekraczające 5 proc. próg wyborczy. Rozkład mandatów na poziomie okręgów wg wzoru Leszka Kraszyny. 1 mandat w każdym badaniu przyznajemy Mniejszości Niemieckiej 1. Sondaż IBRiS, 30-31 października 2020 (CATI) 2. Sondaż IBRiS, 3 listopada 2020 (CATI) 3. Sondaż Kantar, 9-12 listopada 2020 (CAPI) 4. Sondaż Estymator, 12-13 listopada 2020 (CATI) 5. Sondaż IBRiS, 13-14 listopada 2020 (CATI) 6. Sondaż Kantar, 20-23 listopada 2020 (CAPI) 7. Sondaż Ipsos, 23-25 listopada 2020 (CATI) 8. Sondaż Estymator, 26-27 listopada 2020 (CATI) 9. Sondaż IBRiS, 27 listopada 2020 10. Sondaż United Survey, 27 listopada 2020 (CATI) 11. Sondaż Kantar, 4-9 grudnia (CAPI) 12. Sondaż Estymator, 10-11 grudnia 2020 (CATI) 13. IBRiS, 11-12 grudnia 2020 (CATI) 14. Sondaż IBRiS, 16 grudnia 2020 (CATI) 15. Sondaż IBRiS, 26-27 grudnia 2020 (CATI) 16. Sondaż Estymator, 28-29 grudnia 2020 (CATI) 17. Sondaż IBRiS, 8-9 stycznia 2021 (CATI) 18. Sondaż Estymator, 14- 15 stycznia 2021 (CATI) 19. Sondaż IBRiS, 19 stycznia 2021 (CATI) 20. Sondaż IBRiS, 23 stycznia 2021 (CATI) 21. Sondaż United Survey, 23 stycznia 2021 (CATI)  By podkreślić doniosłość powyższego zestawienia, zabawmy się przez chwilę w political fiction na jego podstawie. Wyobraźmy sobie, że na początku listopada 2020 roku odbywają się wybory, PiS je przegrywa i ma stracić władzę. Wściekły Jarosław Kaczyński nie może się pogodzić z porażką i forsuje powtórkę głosowania. Jednak kolejny raz przegrywa. Powtarza więc wybory po raz drugi. Znów bez skutku. Zdeterminowany zarządza trzecią, czwartą, dziesiątą, piętnastą i dziewiętnastą powtórkę, ale za każdym razem z takim samym skutkiem: PiS zdobywa mniej niż 231 mandatów. Taką fabułę podpowiadają WSZYSTKIE badania przeprowadzone od listopada do dziś. Przy odrobinie szczęścia Kaczyński mógłby liczyć na rządy z Konfederacją, ale jest to obecnie mniej niż bardziej prawdopodobny scenariusz. To rzeczywiście świadczy o kryzysie – natomiast jest to trwający już trzeci miesiąc kryzys obozu władzy, nie opozycji. Prawo i Sprawiedliwość z mozołem odrabia straty po załamaniu sondażowym wywołanym drakońskim orzeczeniem antyaborcyjnym Trybunału Konstytucyjnego Julii Przyłębskiej z 22 października. Już wtedy było pewne, że odbicie sondażowe PiS nastąpi – to partia z dużą i wierną bazą społeczną, zwłaszcza w mniejszych ośrodkach miejskich i na wsi. Pytanie brzmiało, jak wysoko obóz władzy wybije się dołka, w który wpadł. Zwłaszcza że jak analizowaliśmy w OKO.press, sondaże pokazują straty obozu władzy w kluczowych dla niej segmentach – na wsi i w klasie ludowej (do odrobienia przy sprawnym wyjściu z pandemicznego dołka) oraz w ważnej grupie z punktu widzenia przyszłości – wśród młodych (bogoojczyźniana retoryka i radykalizm nowego ministra edukacji Przemysława Czarnka nie wróżą tutaj PiS-owi najlepiej). W OKO.press w listopadzie wskazywaliśmy na podstawie sondażu Ipsos, że partii Kaczyńskiego trudno będzie wrócić do notowań sprzed wyroku TK, które dawały jej nawet 45 proc. poparcia. Sufit PiS wskazaliśmy jako 41 proc. Kaczyński jeszcze go nie osiągnął i niewiele wskazuje, by w kolejnych tygodniach miesięczna średnia sondażowa obozu władzy miała przekroczyć 40 proc.: fatalna komunikacja dotycząca szczepień i narastający bunt społeczny przeciwko chaotycznie wprowadzanym i luzowanym pandemicznym restrykcjom nie gra na korzyść rządzących. 19 stycznia 2021 Rzeczą pewną jest, że zła passa rządzących nie będzie trwała wiecznie, pytanie więc, w jakim stanie opozycja wejdzie w czas kluczowego starcia z PiS, który rozpocznie się na półmetku obecnej kadencji – jesienią 2021 roku. Jeśli nie będzie szukać nowych opowieści o Polsce i sposobu na komunikowanie się z umiarkowanymi wyborcami PiS, za to skoncentruje się na jałowej walce o laur lidera opozycji – straci czas. Jeśli na wzór wojny o pokój pogrąży się w „wojnie o jedność”, znacznie obniży swoje szanse na wygraną. Zahaczające o obsesję poszukiwanie lidera, na białym koniu prowadzącego demokratów ku wygranej z coraz bardziej autorytarną władzą, było być może jedną z przyczyn kolejnych klęsk wyborczych opozycyjnych formacji od 2015 roku. Im bardziej opinia publiczna szukała nowego zbawcy i wskazywała nowych Rycerzy Demokracji – od Ryszarda Petru, przez Mateusza Kijowskiego, Władysława Frasyniuka po Donalda Tuska – tym bardziej podsycała ambicjonalny konflikt w gronie opozycji. To po pierwsze. Po drugie, im bardziej idealizowano wymarzonego przywódcę, tym bardziej ci prawdziwi wydawali się miałcy i nijacy. Co z kolei wpływało na demobilizację opozycyjnych wyborców. 25 stycznia 2021 dyskusję o liderze opozycji podsycił sondaż IBRiS dla „Rzeczpospolitej”, który wskazał – jak zwykle w takich przypadkach, o czym za chwilę – że według Polaków najlepszy do tej roli byłby polityk Trudno Powiedzieć. Wybrało go 59 proc. respondentów. Podobne badanie przeprowadził w maju 2019 roku Ipsos dla OKO.press – w naszym sondażu 50 proc. respondentów wskazało, że najlepszym liderem opozycji byłby Żaden z Nich. My podawaliśmy zestaw nazwisk do wyboru (wygrał Władysław Kosiniak-Kamysz z 19 proc. wskazań), IBRiS poprosił ankietowanych, by sami wskazali konkretną postać (wygrał Borys Budka z 13 proc. wskazań). Tak, opozycja miała, ma i w najbliższym czasie będzie miała problem z przywództwem. Co z tym zrobić? Najrozsądniej byłoby po prostu się z tym pogodzić. Stosując nieco zawodną analogię z Demokratami w Stanach Zjednoczonych, można powiedzieć, że obóz antyPiS nie ma swojego Baracka Obamy, lidera, który porwie socjalistów walczących o sprawiedliwość społeczną, wielkomiejskich socjalliberałów, dla których najważniejsze są sprawy kulturowe, i konserwatystów, którzy po prostu mają dość Republikanów przy władzy. Mamy za to swoich Bidenów, Sandersów, mamy swoją Nanci Pelosi i Pete’a Buttigiega, z których każdy i każda obsługuje inny segment wyborców opozycji. I jak pokazuje analiza sondaży z początku tego tekstu, to spokojnie może wystarczyć do wygranej. Konflikt o miano lidera jest potrzebny opozycyjnym formacjom jak dziura w moście. Nikt na nim nie zyska, wszyscy stracą, bo taki spór osłabi opozycyjną klasę polityczną. Przywódcom formacji opozycyjnych trudno przypisać wybitność, ale jednak sprawnie „obsługują” różnorodny elektorat obozu demokratów. W jego interesie leży wzmacnianie tego fenomenu – nie jego osłabianie. O micie jednej opozycyjnej listy pisaliśmy już w OKO.press kilkukrotnie. Przypomnijmy podstawowe fakty. W eurowyborach opozycja niemal całkowicie zjednoczona w ramach Koalicji Europejskiej poniosła sromotną klęskę w teoretycznie najłatwiejszym głosowaniu dla obozu anty-PiS. Koalicja Europejska straciła 1,8 mln głosów w stosunku do wyniku tworzących ją partii w wyborach samorządowych 2018 roku. PiS w tym czasie zyskał 0,9 mln głosów. Zamiast premii, opozycja dostała od wyborców mandat za jedność w łącznej wysokości 2,7 mln kart wyborczych. W wyborach parlamentarnych opozycja słusznie zjednoczyła się w wyborach do Senatu: ordynacja większościowa do izby wyższej powoduje, że mnożenie kandydatów po jednej stronie sceny politycznej jest receptą na klęskę. Ale kłopot w tym, że ordynacja do Sejmu jest inna, a „mandat za jedność” w głosowaniu senackim 2019 roku wyniósł aż 0,5 mln głosów – o tyle mniej dostali wspólni kandydaci senaccy opozycji od osobnych list sejmowych ugrupowań tworzących blok senacki. Ale matematyka to tylko jeden z czynników powodujących, że koncepcja jednej listy przy obecnej ordynacji do Sejmu nie ma wielkiego sensu. Drugi element to zagrożenie brakiem spójności. Szeroka koalicja od Lewicy do PSL byłaby wymarzonym prezentem dla PiS i jego biura propagandy dowodzonego przez Jacka Kurskiego. Stratedzy Kaczyńskiego codziennie mogliby wrzucać tematy dzielące koalicjantów: Dokładnie to robili zresztą przed wyborami europejskimi – z wiadomym skutkiem. To prawda, że sposób przeliczania głosów na mandaty metodą D’Hondta i relatywnie małe okręgi wyborcze premiują jedność w wyborach sejmowych, ale tylko wtedy, gdy bloki sojuszniczych partii są programowo w miarę spójne. Wówczas rzeczywiście 10 proc. partii A oraz 10 proc. partii B mogą zmienić się w 20 proc. bloku AB. Takie proste dodawanie zadziałało np. na korzyść bloku SLD, Wiosny i Razem w 2019 r. Jednak kiedy różnice są zbyt duże, część wyborców może zostać w domu i tym samym ukarać polityków łączących wodę z ogniem – wtedy z teoretycznych 20 proc. może w praktyce zostać tylko 15 proc. A to już jest przepis na przegraną. Na własne życzenie. I na koniec najważniejsze – jak widać w naszej analizie sondaży, ryzyko tworzenia jednej listy opozycji jest teraz zupełnie zbędne (sytuacja może się ewentualnie zmienić, jeśli PiS zacznie majstrować przy ordynacji wyborczej): partie opozycyjne zachowując obecny stan posiadania, będą w stanie sformować sejmową większość, startując oddzielnie. Jeśli ów stan posiadania odrobinę poprawią, w przyszłym Sejmie będą możliwe nawet dwie opozycyjne koalicje: Opozycja w sposób oczywisty ma swoje problemy, w tym jeden podstawowy – z tożsamością: Jeśli opozycja rozwiąże te podstawowe, dręczące ją kwestię, otworzy się dla niej szeroka droga do zwycięstwa. Dodatkowe, wydumane oraz zupełnie irracjonalne spory o miano lidera i sztuczną jedność na wyborczej liście to prosta droga do porażki. Tym boleśniejszej, że tym razem byłaby najzupełniej idiotyczna. Władza, Opozycja, Szymon Hołownia, Borys Budka, Adrian Zandberg, Władysław Kosiniak - Kamysz, Prawo i Sprawiedliwość, Koalicja Obywatelska, Sojusz Lewicy Demokratycznej, Polska 2050, PSL, Konfederacja lewica
Baca-Pogorzelska: Śląsk bez kopalń nie będzie krajobrazem po bitwie^Karolina Baca-Pogorzelska^25 stycznia 2021^https://oko.press/baca-pogorzelska-slask-bez-kopaln-nie-bedzie-krajobrazem-po-bitwie/^Jak słyszę histerię pod tytułem „likwidacja górnictwa będzie dla regionu jak zrzucenie bomby atomowej”, to trudno mi się silić na merytoryczne udowadnianie, że województwo śląskie naprawdę radzi sobie i poradzi sobie bez węgla. Ale spróbuję jeszcze ten jeden raz Urodziłam się w Jaworznie, w którym do dziś działa kopalnia Sobieski (Tauron Wydobycie), „siostra” pobliskiej elektrowni Jaworzno, w której w listopadzie 2020 otwarto ostatni wielki blok węglowy w Polsce (910 MW) – pisze dla OKO.press Karolina Baca-Pogorzelska, dziennikarka opisująca sytuację w śląskim górnictwie i energetyce od 20 lat. Tekst publikujemy w naszym cyklu „Widzę to tak” – w jego ramach od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik. Z mojego osiedla dokładnie było widać węglową elektrownię, całkiem blisko było też do kopalni mego dziadka – to nieczynny dziś już Jan Kanty (za czasów pracy dziadka Komuna Paryska). Osiedle nazywa się Stałe – bo na terenie, na którym powstało, nie prowadzono prac górniczych, więc miało być bez szkód górniczych i innych „atrakcji” dobrze znanych mieszkańcom Śląska (Górnego i Dolnego), Zagłębia czy Małopolski. Rodzina wylądowała w Jaworznie przez nakaz pracy dla dziadka – przeniesienie z Bytomia, z kopalni Dymitrow (dziś nieczynna kopalnia Centrum). Moja świętej pamięci Babcia wspominała, że choć w „Jaworzniu” (jak niektórzy tam mawiają) było lepiej, to i tu, i tu trzeba było codziennie myć okna. Nie dlatego, że mieszkańcy tego regionu to pedanci lub w weekendy nie mają niczego lepszego do roboty. Dlatego, że w powietrzu była sadza. Od czternastu lat zajmuję się branżą węglową, ponad 70 razy byłam pod ziemią (nie, nie w zabytkowych kopalniach). Jestem naprawdę emocjonalnie związana z branżą wydobywczą. Ale nóż w kieszeni mi się otwiera, gdy wszyscy widzą, że świat się zmienia, a górnicze związki zawodowe wciąż brną w mitologizację Górnego Śląska. Bo – o niespodzianko – Śląsk również się zmienia i to od lat, a mam wrażenie, że niektórzy teraz sobie o nim przypomnieli. I te okna, o których wspominałam, wcale nie muszą być myte już co tydzień. Słowo. W ciągu ostatnich 20 lat tylko na Górnym Śląsku zamkniętych zostało kilkadziesiąt kopalń. W Zagłębiu (Jaworzno to nie Zagłębie, gdyby ktoś pytał) nie ma już żadnej kopalni. Czy Sosnowiec upadł? Przeciwnie. Rozwija się całkiem sprawnie. W pozostałych miastach też Armagedonu nie było. 9 listopada 2020 Ale już na Dolnym Śląsku w Zagłębiu Wałbrzyskim zamknięcie kopalń było tragedią. A to dlatego, że zlikwidowane zostały niemal wszystkie jednocześnie i było to faktycznie jak odcięcie tlenu dla całego regionu – i trochę z zaskoczenia. Latami bezrobocie w tym regionie utrzymywało się na poziomie 30 proc. A ludzie wykradali węgiel z biedaszybów. Z Górnym Śląskiem jest inaczej. Po pierwsze proces „zwijania” górnictwa powoli, ale jednak trwa, a po drugie nie jest nagły. Przecież nawet dziś, gdy po raz pierwszy rząd i górniczy związkowcy na serio rozmawiają o zakończeniu fedrowania, to mowa jest o roku 2049 i rozłożeniu procesu likwidacji na 28 lat! Oczywiście, że na przykład lipcowy pomysł zamknięcia jednym cięciem już w październiku 2020 roku kopalni Ruda (czyli de facto trzech kopalń: Halemba, Pokój i Bielszowice) byłby zabójczym ciosem dla Rudy Śląskiej, ale rozłożenie tego w czasie, zaczynając od likwidacji Pokoju w tym roku, a następnych części zakładu w kolejnych latach, jest już bardziej logiczny. 20 października 2020 Żeby nie być gołosłowną, przywołam wyliczenia Bartłomieja Derskiego z portalu WysokieNapiecie.pl. „Śląsk to także nauka, badania, rozwój i innowacje na poziomie, jakimi może się pochwalić niewiele regionów w Polsce. Według Głównego Urzędu Statystycznego nakłady na działalność innowacyjną w województwie wzrosły w latach 2005-2015 o jedną trzecią – do 3,4 mld zł rocznie, z czego w górnictwie inwestuje się… 0,00029 proc. tej kwoty. W poziomie innowacji kuriozalnie słabo wypadają nie tylko państwowe spółki górnicze, ale cały sektor publiczny. Postęp technologiczny w regionie napędzają niemal wyłącznie firmy prywatne. Podczas gdy udział przychodów netto ze sprzedaży produktów nowych lub istotnie ulepszonych w prywatnym śląskim biznesie przekraczał wg GUS 14 proc., to w sektorze publicznym nie osiągnął nawet 1 proc.” – pisał Derski w grudniu 2018 roku. 1 grudnia 2018 Z raportu Najwyższej Izby Kontroli o górnictwie węgla kamiennego wynika, że w latach 2005-2017 branża wpłaciła do budżetów państwa i gmin 64,5 mld zł przy wsparciu na poziomie 65,7 mld zł. Obciążenia opłatami jednej tony węgla to wg GIPH 106 zł. A to oznacza, że wydobywany w coraz trudniejszych warunkach polski węgiel naprawdę nie ma już szans na odzyskanie konkurencyjności. 25 września 2020 Przy czym tu nie chodzi przecież tylko o koszty, ale i o Zielony Ład Unii Europejskiej, której jesteśmy częścią. A w Unii dla węgla miejsca nie ma. Ba, zaraz nie będzie go nawet dla mniej emisyjnego gazu ziemnego. Wiem, że usłyszę zapewne za chwilę: „Ale Chiny dalej kopią węgiel” albo „A Wielka Brytania otwiera kopalnię” (nieważne, że węgla koksującego, bazy do produkcji stali, który nawet w UE jest na liście surowców strategicznych, ale co tam). Tylko jeśli ciągle widzi się u innych drzazgę w oku, nie widząc belki we własnym, to trochę nie w porządku. Bo ci sami wskazujący na węgiel w Chinach nie dodają już na przykład, że w koronawirusowym 2020 roku to właśnie Państwo Środka i Stany Zjednoczone odpowiadały za wzrost sektora odnawialnych źródeł energii (OZE). Ktoś, kto dobrze zna Katowice, na pewno wie, jak wyglądały jeszcze nie tak dawno tereny w okolicach Spodka. Delikatnie mówiąc to miejsce po dawnej kopalni Katowice nie wyglądało zachęcająco. Dziś to wizytówka miasta. Mam na myśli m.in. Międzynarodowe Centrum Kongresowe, Muzeum Śląskie, siedzibę NOSPR czy biurowiec KTW. Teren dawnej kopalni Gottwald to z kolei dziś Silesia City Center. Jako współautorka wydanego z fotografem Tomaszem Jodłowskim „Drugiego życia kopalń” naprawdę dobrze przerobiłam ten temat i jestem przekonana, że wszystkie dzisiejsze gminy górnicze poradzą sobie bez wydobycia, gdy nie zostaną postawione przed faktem dokonanym i pozostawione same sobie. A wiele z nich może na tym jeszcze więcej zyskać niż stracić. Wbrew stereotypom, nie wszyscy na Śląsku są górnikami. Mieszkają tutaj również nauczyciele, lekarze, fryzjerzy, tzw. białe i błękitne kołnierzyki. Ślązacy wiedzą, że świat odchodzi od węgla, a ich małe ojczyzny zmieniają się już od 30 lat. Mają dobre i złe doświadczenia, mają obawy i nadzieje związane z transformacją. Marzą o czystym powietrzu, czystej wodzie, czystej glebie. Chcą mieć pracę i lepiej oraz wygodniej żyć. Krótko: chcą dobrego miejscu do życia. Dzisiaj wszystkie ręce na pokład, aby złagodzić likwidację kopalń” – mówi nam Patryk Białas, radny Katowic, członek stowarzyszenia BoMiasto. „Współcześni górnicy, wbrew stereotypom, to nie są ludzie od łopaty i kilofa. Bardzo często są to wykwalifikowani fachowcy: elektrycy, hydraulicy, operatorzy maszyn. Jeśli stworzy się do tego warunki, to bez większych problemów znajdą zatrudnienie w zielonym przemyśle: renowacja budynków, produkcja i serwis instalacji odnawialnych źródeł energii, produkcja samochodów elektrycznych, remediacja terenu, oczyszczanie wody czy recykling odpadów. Nie ma co chować głowy w piasek, tylko trzeba przygotować dla odchodzących z górnictwa miękkie lądowanie: bony na przekwalifikowanie, tworzenie nowoczesnych firm technologicznych i wsparcie dla firm tworzących nowe miejsca pracy” – dodaje. Rząd w projekcie Polityki Energetycznej Polski do 2040 roku przekonuje, że transformacja energetyczna stworzy 300 tys. nowych miejsc pracy (kopalnie węgla kamiennego w całej Polsce zatrudniają obecnie ok. 80 tys. ludzi), ale konkretów na razie brak. A te by się przydały, by zyskać poparcie i przychylność branży górniczej. Pierwsza z deklaracji padła – chodzi o zapowiedź budowy fabryki samochodów elektrycznych Izera w Jaworznie. Co z tego będzie? Zobaczymy. 26 września 2020 O perspektywę dla Śląska zapytałam Konrada Świrskiego, profesora Politechniki Warszawskiej (Instytut Techniki Cieplnej), prezesa Transition Technologies. „Wprowadzanie nowych technologii czy szybki wzrost zapotrzebowania na surowce zawsze oznacza okres prosperity i szybkiego rozwoju regionu. Dla odmiany – koniec danej technologii – to zawsze problemy i przejściowa zapaść gospodarcza. Śląsk musi się zmienić, bo węgiel przestaje być wartościowym surowcem, ale na pewno nie będzie to bezbolesne. Doświadczenie brytyjskie i niemieckie pokazują jedno – rejony górnicze ciężko podnoszą się po zamknięciu kopalń (tam wciąż wskaźniki gospodarcze tych obszarów są słabsze niż reszta kraju) niezależnie od wielkich programów pomocowych”. Z drugiej strony nie ma alternatywy – mówi nam Świrski. Jego zdaniem, prostego pomysłu na szybkie, wielkie inwestycje dające w zamian miejsca pracy – nie ma i nie będzie. „Koszty transformacji są gigantyczne – wystarczy popatrzeć na proponowane przez związki zawodowe wysokości górniczych odpraw i na obecne straty górniczych koncernów – to już daje kilkanaście, a może i kilkadziesiąt miliardów złotych. Kolejne programy pomocowe, inwestycje w nowe fabryki, sektory usług, sama pomoc socjalna to kilka razy tyle” – wylicza. Wie, iż bardzo prosto jest dawać rady nie mieszkając na Śląsku i nie mając bezpośrednich związków z wydobyciem węgla i mówić brutalnie o koniecznościach zmian, które będą dotykały także rodzin i będą niosły ze sobą dramaty ludzkie, ale taka jest rzeczywistość. „Śląsk musi się zmieniać i będzie to bardzo trudna zmiana, ale wierzę, że właśnie etos pracy, zaangażowanie i przywiązanie do tradycji w tym regionie – pomoże przejść ten czas „– ocenia Świrski.   Ekologia, Gospodarka, górnictwo kopalnie
Wynik 37:38. Paliwa kopalne przegrały z odnawialnymi źródłami energii [RAPORT]^Karolina Baca-Pogorzelska^25 stycznia 2021^https://oko.press/paliwa-kopalne-przegraly-z-odnawialnymi-zrodlami-energii-raport/^W ubiegłym roku w UE po raz pierwszy udział odnawialnych źródeł energii (OZE) przewyższył udział paliw kopalnych. Spadek udziału węgla oznacza, że energia elektryczna we Wspólnocie jest o 29 proc. czystsza. Dziś, w dniu kolejnej rundy rozmów rządu z górnikami, ukazał się raport think-tanków Ember i Agora Energiewende Jak wynika z raportu, OZE (mowa tu o energii z wiatru, słońca i elektrowni wodnych) odpowiadały w całej UE za 38 proc. produkcji energii, paliwa kopalne za 37 proc., a energetyka atomowa za 25 proc.  Produkcja energii jądrowej będzie nadal spadać w miarę stopniowego wycofywania się krajów z energii jądrowej: w 2022 roku zrobią to Niemcy, w 2025 Belgia, w 2030 Hiszpania, a Francja do 2035 roku zmniejszy udział atomu o połowę. Przy czym Polska wciąż zapowiada otwarcie pierwszego reaktora jądrowego za ok. 15 lat. Produkcja energii w elektrowniach jądrowych spadła o 10 proc. w ubiegłym roku (to rekord). I tak na przykład we Francji o 44 TWh ze względu na czasowe wyłączenia jednostek firmy EDF, a w Szwecji – o 17 TWh, po części ze względu na zamknięcie siłowni Ringhals 1 jeszcze pod koniec 2019 roku. Spadek w Niemczech wyniósł 11 TWh ze względu zamknięcie elektrowni Phillipsburg. Zamknięte elektrownie atomowe, podobnie jak zamykane bloki węglowe (tylko 2 Polsce w tym roku wyłączymy 2 GW takich mocy) stworzą lukę, którą trzeba czymś zapełnić. I to mają być właśnie źródła zielone. Dziś bardzo trudno sobie wyobrazić, by systemy energetyczne pracowały bez czegoś stabilizującego w podstawie, czyli bez źródeł konwencjonalnych, które pracują, gdy nie świeci słońce lub nie wieje wiatr. Ale tempo rozwoju magazynów energii pozwala patrzeć dość optymistycznie na przyszłe możliwości OZE. Na razie jednak to wciąż pieśń przyszłości. W koronawirusowym 2020 roku, gdy zapotrzebowanie na energię znacząco spadło, produkcja gazu w UE spadła tylko o 4 proc. Większe spadki zaliczał węgiel, ponieważ wysoka cena praw do emisji dwutlenku węgla preferowała jednak mniej emisyjny gaz (najbardziej emisyjny jest węgiel brunatny, na drugim miejscu jest węgiel kamienny). Gaz ziemny nadal dostarczał 20 proc. energii elektrycznej w UE w 2020 roku, co oznacza znaczny wzrost z 14 proc. od 2015 roku. Spadek udziału węgla oznacza, że energia elektryczna we Wspólnocie jest o 29 proc. czystsza niż w 2015 roku. Emisje bowiem w przeliczeniu na kilowatogodzinę prądu spadły z 317 gramów CO2 w 2015 do 226 gramów w 2020 roku. Polska, niestety, jak wynika z danych, zaliczyła niechlubne podium – to nasza energetyka bowiem okazała się najbrudniejsza pod względem emisji dwutlenku węgla na jednostkę wytworzonej energii. Emisja dwutlenku węgla na kilowatogodzinę wynosiła w naszym kraju średnio 724 gramy – ponad trzy razy więcej niż unijna średnia. Chociaż produkcja węgla zmniejszyła się we Wspólnocie od 2015 roku niemal o połowę (a w samym tylko 2020 węgiel zaliczył 20 proc. spadek), to jednak ponad 40 proc. „luki węglowej” zastąpione zostało gazem. Obecnie węgiel ma już tylko 13 proc. udziału w unijnej energetyce (w Polsce odpowiada wciąż za produkcję ponad 70 proc. energii elektrycznej). W 2020 roku 17 proc. energii elektrycznej w Polsce pochodziło ze źródeł odnawialnych, w porównaniu z prawie pięciokrotnie większym udziałem paliw kopalnych (83 proc.). Warto przypomnieć, że w naszym kraju udało się to m.in. dzięki boomowi na fotowoltaikę. Jak poinformował w ubiegłym tygodniu operator sieci PSE moc zainstalowana PV w polskim systemie elektroenergetycznym to 3,66 GW (stan na 1 grudnia 2020 – wzrost o niemal 182 proc. rdr). Czemu tak się stało? Tłumaczyliśmy w listopadzie. 19 listopada 2020 To właśnie energia słoneczna i wiatrowa były motorem napędowym OZE. Te dwie technologie dostarczyły w sumie jedną piątą energii elektrycznej w całej Unii Nie ma w zasadzie nowych mocy w hydroenergetyce, zmiany w produkcji tego sektora wynikają jedynie ze zmian opadów. Produkcja energii z wiatru i słońca wzrosła w 2020 roku o 10 proc. rok do roku, a największe wzrosty odnotowały Niderlandy (40 proc.), Szwecja (36 proc.) i Belgia (28 proc.). Po przeciwnej stronie skali znalazły się Austria, Portugalia i Czechy, które zanotowały spadki produkcji z powodu braku nowych mocy połączonym z warunkami pogodowymi. Najwięcej energii elektrycznej z wiatru i słońca wyprodukowała Dania – 62 proc. To prawie dwa razy większy udział niż w znajdującej się na drugim miejscu Irlandii. Na trzecim miejscu znalazły się Niemcy, a na czwartym Hiszpania, która wyprzedziła Portugalię. Dla porównania w Polsce z wiatru i słońca pochodziło 11 proc. energii elektrycznej (wzrost z 10 proc. w 2019 roku). Jednak aby zostały spełnione unijne cele polityki klimatycznej, to wzrost produkcji energii z wiatru i słońca musiałby się zwiększyć trzykrotnie w stosunku do średniej z ostatnich dziesięciu lat. Aby osiągnąć zaplanowaną redukcję emisji o 55 proc. do roku 2030 (w porównaniu do emisji z roku 1990, który jest rokiem bazowym w tych wyliczeniach), roczne wzrosty powinny wynieść 97-100 TWh rocznie, podczas gdy w 2020 było to 51 TWh. 23 stycznia 2021 Spadające ceny gazu w Europie spowodowały spadek produkcji z węgla brunatnego – taniej było importować energię z gazu niż produkować ją na miejscu z węgla brunatnego. Pogłębiło to polską zależność od importu. Do spadku w węglu brunatnym przyczyniło się też czasowe ograniczenie popytu związane z koronawirusem. Polska energia elektryczna była również najdroższa, choć niższe zapotrzebowanie obniżyło ceny w całej Europie. „Produkcja z węgla załamuje się w całej Europie. Tymczasem Polska nie nadąża za transformacją, co daje jej najbrudniejszą energię elektryczną. Od lutego do lipca 2020 roku, po raz pierwszy w historii, Polska produkowała nawet więcej energii elektrycznej z węgla niż Niemcy, gdzie trwa wycofywanie węgla z eksploatacji. Plany Polski w zakresie energii wiatrowej i słonecznej nabierają rozmachu, ale nie są wystarczające do szybkiego odejścia od węgla” – uważa Dave Jones, starszy analityk ds. energii elektrycznej w Ember. Zdaniem Pawła Czyżaka, analityka Fundacji Instrat, ociężałość transformacji energetycznej w Polsce zaczyna przyciągać coraz więcej uwagi za granicą – zagraża bowiem realizacji celów redukcji emisji CO2 całej Unii. Brak zatwierdzonego planu odchodzenia od węgla i stagnacja energetyki wiatrowej wywołana „ustawą antywiatrakową” z 2016 roku spowodowały, że nasz sektor elektroenergetyczny ma najwyższą emisyjność w Unii Europejskiej. „Nieudolność w prowadzeniu polityki energetycznej ma nie tylko skutki klimatyczne i zdrowotne – ceny i import energii szybują w górę, przemysł ciężki przenosi się do sąsiadów, a spółki energetyczne i górnictwo szykują się do masowych zwolnień. Jeśli natychmiast nie podejmiemy działań na rzecz dekarbonizacji, skutki gospodarcze będą bardzo dotkliwe” – ocenia ekspert. „Produkcja energii elektrycznej w Polsce w 2020 była po pierwsze – najdroższa w Europie, a po drugie – najbardziej emisyjna. Taki stan rzeczy przede wszystkim pokazuje jak bardzo oderwane od rzeczywistości są wyniki obecnie prowadzonego dialogu w sprawie transformacji górnictwa pomiędzy rządem a związkowcami” – mówi Zofia Wetmańska, analityczka ds. klimatu w think-tanku WiseEuropa. „Wbudowane w ten proces próby utrzymania statusu quo energetyki opartej o paliwa kopalne w Polsce, w połączeniu ze zbyt powolnymi zmianami mającymi na celu odblokowanie inwestycji w energetykę odnawialną, sprawiają, że systematycznie zwiększa się dystans pomiędzy Polską a liderami niskoemisyjnej transformacji. Płacimy coraz większą cenę za bierność wobec europejskich trendów” – ostrzega. Jej zdaniem, szansą na istotne przyspieszenie tempa dekarbonizacji nad Wisłą, mogą być fundusze pochodzące z europejskiego Instrumentu na Rzecz Odbudowy i Zwiększania Odporności. Na ile jednak będzie to skuteczne, będzie zależało od tego, czy plan reform przygotowany w ramach Krajowego Planu Odbudowy swoją skalą i tempem odpowie na wyzwania wynikające z unijnych celów klimatycznych. Z kolei Jan Ruszkowski z Polskiej Zielonej Sieci uważa, że cieszyć powinien ogromny przyrost mocy zainstalowanej w fotowoltaice, którą zawdzięczamy skutecznemu wsparciu prosumentów indywidualnych (producent i konsument energii w jednym), przy rosnących cenach prądu z węgla. Już teraz ta dynamika wzrostu daje nam piątą pozycję w Europie. „Uporczywe powoływanie się przez rząd na nasz »szczególny punkt startowy«, stało się nadużyciem. Nie usprawiedliwia on powolności zmian przez ostatnie pięć lat czy zaciągniętego w tym czasie politycznego hamulca dla energetyki wiatrowej na lądzie i morzu. Słowem: może być znacznie lepiej, jeśli zamiast w nieskończoność odwlekać odchodzenie od węgla, mądrze zaprogramujemy i wykorzystamy bezprecedensowo duże i „zielone” pieniądze z funduszu odbudowy i funduszy spójności” – uważa Ruszkowski. Dobrym prognostykiem może być w tym wszystkim fakt, iż prezydent Andrzej Duda szybko podpisał przyjętą przez Senat bez poprawek ustawę o morskich farmach wiatrowych, których budowa będzie szansą na poprawę naszej sytuacji energetycznej – nie tylko wizerunkowo (kilka dni temu znów mieliśmy zimowy rekord zapotrzebowania na energię w szczycie). „Rozwój morskiej energetyki wiatrowej jest jednym z filarów transformacji energetycznej Polski, jak również nowej strategii PGE, która zakłada oddanie do użytku aż 2,5 GW nowych mocy w offshore do 2030 roku z perspektywą ponad 6 GW mocy w 2040. Co niezwykle ważne w odbudowie polskiej gospodarki w dobie pandemii, nowe rozwiązania przyczynią się do powstania znacznego programu inwestycyjnego w Polsce o wartości nawet do 160 mld zł do 2030 roku – powiedział w piątek prezes PGE Wojciech Dąbrowski komentując podpisanie ustawy przez prezydenta. „Odnosi się on nie tylko do firm inwestujących w morskie farmy wiatrowe, ale także da konieczny impuls lokalnemu łańcuchowi dostaw i krajowemu przemysłowi w sektorze związanym z budową i obsługą morskich farm wiatrowych, np. polskim portom. Stąd też, z dużym uznaniem, przyjmujemy sprawne procedowanie ustawy, które było konieczne ze względu na napięty harmonogram złożenia wniosków w ramach pierwszej fazy wsparcia i zachowania jej zgodności z prawem unijnym” – dodał. „Nadchodząca dekada będzie decydująca w kwestii dekarbonizacji europejskiego systemu elektrycznego. Jak pokazuje nasz raport, Polska ma przed sobą ogromne wyzwanie jako producent najbrudniejszej energii elektrycznej pośród krajów UE-27. Najszybszym sposobem na osiągnięcie znaczących redukcji zużycia paliw kopalnych w tej perspektywie czasowej jest postawienie na energię słoneczną i wiatrową. Offshore niestety nie wystarczy – polski rząd musi zabrać się wreszcie za ustawę odległościową, która od lat blokuje rozwój farm wiatrowych na lądzie” – ocenia z kolei Małgorzata Kasprzak, analityczka Ember. Ekologia, Gospodarka, OZE
Alarm dla szkół: nauczycielka zmuszona do roli ekonoma, uczeń ofiarą systemu [ZDROWIE PSYCHICZNE]^Anton Ambroziak^25 stycznia 2021^https://oko.press/uczen-ofiara-systemu-zdrowie-psychiczne/^To nie jest kolejny raport o katastrofie polskiego systemu edukacji. Oczami nauczycieli możemy przyjrzeć się jednemu z najbardziej przerażających kryzysów, których jesteśmy świadkami Odczłowieczona polska szkoła nie sprzyja budowaniu poczucia bezpieczeństwa, w którym mogą wzrastać uczniowie – to jeden z głównych wniosków z opublikowanego 25 stycznia 2020 raportu Fundacji „Szkoła z klasą” o zdrowiu psychicznym dzieci i młodzieży. 20 stycznia 2021 Z ankiet przeprowadzonych wśród 1535 nauczycielek i nauczycieli wyłania się wyjątkowo smutny obraz systemu edukacji pogrążonego w absurdzie, w którym nie ma miejsca na potrzeby i trudności dzieci. Mówią o tym sami pedagodzy, którzy są sfrustrowani, że pomiędzy realizacją podstawy programowej a wypełnianiem dokumentów, by „zgadzało się w kuratorium”, gubią czas, który mogliby poświęcić na budowanie relacji i wsparcie. A dzieci i młodzież wręcz krzyczą o pomoc. Wśród najbardziej powszechnych problemów, z którymi mierzą się uczniowie nauczycielki wymieniały:  W szkołach podstawowych uczniom częściej towarzyszą zachowania destrukcyjne, agresja, problemy w grupie rówieśniczej. Za to młodzież na kolejnych etapach edukacji cierpi na stany lękowe i depresję. Wśród przyczyn kryzysów psychicznych uczniów nauczyciele najczęściej podają:  Nauczyciele mają świadomość, że częstym źródłem problemów uczniów jest też sama szkoła. Jak mówi OKO.press wiceprezeska Fundacji „Szkoła z Klasą” Marta Puciłowska, pruski model edukacji, której sens sprowadza się do realizacji podstawy programowej, jest szalenie szkodliwy. „Czy zdam egzamin? Czy zdobędę dość punktów? To pytania centralne dla polskich dzieci i młodzieży. Szkoła powinna być bezpieczną przystanią, do której każdy uczeń może przynieść swój problem. Zamiast tego mamy bezlitosny wyścig: zadaniem uczniów jest odhaczanie obowiązków, a nauczycieli – pilnowanie i rozliczanie. A stres i natężenie emocji, które temu towarzyszą, mogą dać początek albo zaognić problemy psychiczne młodzieży” – mówi ekspertka. 13 listopada 2020 Z raportu wynika też, że sposób konstrukcji polskiego systemu edukacji nie sprzyja budowaniu relacji. Co czwarty badany nauczyciel (24 proc.) przyznaje, że uczeń nie zwróciłby się do nich z problemem. Puciłowska uważa, że to złożony problem. Z jednej strony społeczna percepcja zawodu nauczyciela nie sprzyja budowaniu jego autorytetu. Szczególnie, jeśli jego rolę w życiu dziecka podkopują inni ważni dorośli, czyli przede wszystkim rodzice. Najbardziej dojmujący jest jednak brak czasu dla najmłodszych, którzy mają swoje trudności, przeżycia i emocje. „Gubimy człowieka, bo mamy podstawę programową” – pisze w ankiecie jedna z nauczycielek technikum z woj. kujawsko-pomorskiego. Podobne opinie, o nadmiernie przeciążonej, opresyjnej, bezsensownej podstawie programowej, wokół której kręci się cały system edukacji, pojawiały się najczęściej. Nauczycielom czas na indywidualną pracę z uczniem zabiera też nadmierna biurokracja. „Papier przesłania człowieka. Przepisy ograniczają pracę z młodym człowiekiem. Absurd goni absurd” – to głos nauczycielki z długim stażem zawodowym z woj. śląskiego. Nauczycielki zdają sobie sprawę, że kondycja psychiczna uczniów z roku na rok się pogarsza. I choć większość potrafi zaobserwować symptomy kryzysu (58 proc.), mają też świadomość, że system edukacji nie jest przygotowany na to, by sprostać temu wyzwaniu. Najlepiej świadczy o tym sposób organizacji wsparcia pedagogiczno-psychologicznego w szkołach. Niemal wszyscy ankietowani nauczyciele zadeklarowali, że w ich szkole zatrudniony jest pedagog (95 proc.), jednak w 25 proc. szkół nie na cały etat. „W szkole jestem sama na ponad 400 uczniów. Rozpiętość problemów jest ogromna. Od problemów z nauką i zachowaniem, po problemy z tożsamością płciową. Nie mam warunków do pracy i terapii z dziecka. Brak salki, brak terapeuty, nie wspomnę o pomocach edukacyjnych” – opowiada w ankiecie pedagożka z woj. lubuskiego. Jeszcze gorszy dostęp jest do wsparcia psychologicznego. Tylko 6 na 10 nauczycieli przyznało, że w ich szkole zatrudniony jest psycholog. Średnio ma on dla uczniów zaledwie 16 godzin w tygodniu, ale zdarzają się sytuacje, że jest ich jeszcze mniej. Jak deklaruje jedna z nauczycielek: „2 godziny w tygodniu na 350 uczniów”. 8 października 2020 Dodatkowym problemem, jest brak pomocy dla nauczycieli, którzy chcieliby wesprzeć młodzież. „W badaniu mówili wprost, że nie dość, że są przeciążeni pracą i indywidualne potrzeby uczniów muszą rozwiązywać w wolnym czasie, to jeszcze czują, że brakuje im kompetencji. Co więcej, polski system edukacji niewystarczająco jasno określa, jaką rolę w reagowaniu na kryzys pełni nauczyciel, wychowawca i specjalista. Nawet jeśli wiadomo to w teorii, w praktyce nauczycielom wciąż brakuje kompetencji i pomocy ekspertów” – mówi Puciłowska i dodaje, że szkoła mogłaby być pierwszym miejscem reagowania na problemy uczniów. „Musielibyśmy jednak postawić na to, że szkoła jest wspólnotą ludzi, a nie przechowalnią dla młodych, którym często odbiera się podmiotowość, w której ścierają się różne fronty. Gdyby udało się wychwycić trudność wcześniej, może nie potrzebowalibyśmy tak rozbuchanego wsparcia specjalistycznego, a oddziały zamknięte młodzieżowych szpitali nie byłyby tak przeciążone”. Raport podkreśla też rolę samych uczniów w reagowaniu na kryzys. To grupa rówieśnicza ma zazwyczaj najpełniejszy obraz sytuacji. To, co powinno jednak martwić, to fakt, że dziś także oni są pozostawieni sami sobie. Tylko co czwarty nauczyciel uznał, że rodzice są „bardzo otwarci” na współpracę, gdy trzeba zareagować na kryzys. Za to 44 proc. w 10-stopniowej skali oceniło ich zaangażowanie poniżej 5. Badania pokazały, że w opinii nauczycieli nierzadko to rodzice są hamulcowymi procesu zdrowienia. Dlaczego? Albo są zbyt wymagający dla swoich dzieci, nie dostrzegając, jak dużej presji je poddają. Albo nie chcą pogodzić się, że ich dziecko może mieć problem, który rozwiązać powinien specjalista. „Dziewczynka miała objawy depresji. Rodzice wyparli problem, wręcz usłyszałam, że wmawiam córce chorobę psychiczną. Rozmawiałam z dziewczynką. W zeszłym roku poszła do szkoły średniej. Właśnie się dowiedziałam, że ma myśli samobójcze. Będę się kontaktowała ze szkołą, do której uczęszcza” – czytamy w relacji nauczycielki ze szkoły podstawowej w woj. podlaskim. „Na pewno we współpracy nie pomaga społeczne podejście do zawodu nauczyciela” – komentuje Marta Puciłowska. „Rodzice często nie chcą, by ktoś ingerował w proces wychowawczy. W drugą stronę, nauczyciele czasem też mają swoje uprzedzenia. Muszę przyznać, że ta część ankiety, która wskazuje na poważny kryzys nauczycielsko-rodzicielski zmartwiła mnie najbardziej. Jeśli zawodzą bowiem dwa ważne ogniwa procesu zdrowienia, dziecko sobie nie poradzi. Musimy pamiętać, że tu nie chodzi o to, kto ma rację. W takiej sytuacji powinniśmy grać do wspólnej bramki”. 26 grudnia 2020 Problemem wciąż jest też społeczna percepcja chorób i zaburzeń psychicznych. Rodzice wstydzą się prosić o pomoc. Często wolą nie drążyć, wypierać, byle tylko uniknąć „leczenia”. „Niestety, widać tu jak pogłębiają się różnice. Dzieci z domów o wyższym kapitale społecznym, mają większe szanse na otrzymanie pomocy” — dodaje ekspertka. Raport pokazuje też, że nauczyciele robią dobrą minę do złej gry. Nie narzekają zbytnio na swój stan psychiczny. W pytaniu zamkniętym aż 57 proc. z nich oceniło, że ma się dobrze lub bardzo dobrze (odpowiedzi między 8-10 w dziesięciostopniowej skali). Jednak z pytań otwartych bije kryzys. „Czuję się przepracowana, niedoceniana i nadmiernie obciążona problemami innych, przy braku pomocy wobec własnych” – pisze nauczycielka z woj. świętokrzyskiego. 22 września 2020 Inna zwraca uwagę na obciążenie związane z publiczną percepcją zawodu nauczyciela: „W ostatnim czasie wylewa się na nas fala hejtu, znieważania i poniżania”. „Czuję się przemęczona i wypalona zawodowo. Mam odruch ucieczki i zastanawiam się, mimo 53 lat, czy nie podjąć pracy fizycznej, zanim jeszcze trochę chce mi się cieszyć życiem” – to głos nauczycielki ze szkoły podstawowej w woj. podkarpackim. „Nauczycielki udają siłaczki i twardzielki, bo nie mają wyjścia. Trochę zdają sobie sprawę, jak ich widzą inni, ale przede wszystkim wiedzą, że nie mogą się użalać. Muszą pracować, bo czują się odpowiedzialne za uczniów. Gdy skorupka pęka widzimy smutny obraz. Nauczyciele wiedzą, że są częścią odczłowieczonego systemu. Są frustrowani, ale nie widzą wyjścia” – tłumaczy Marta Puciłowska.  Badania ankietowe zostały przeprowadzone już w czasie pandemii, ale raport wskazuje głębsze, systemowe problemy dotyczące polskiej szkoły, nauczycieli i uczniów – nie wynikają one z pandemii i nauczania zdalnego, choć społeczny „stan nadzwyczajny”, w którym znajdujemy się już prawie rok, może je pogłębiać. Numery telefonów zaufania dla osób potrzebujących wsparcia: Jeśli chcesz podzielić się doświadczeniami związanymi z dostępem do opieki psychiatrycznej i psychologicznej w Polsce napisz na adres: [email protected] Edukacja, Zdrowie, dzieci młodzież nauczyciele szkoła zdrowie psychiczne
Knebel dla pracowników MSZ. PiS wprowadza „tajemnicę dyplomatyczną”^Maria Pankowska^25 stycznia 2021^https://oko.press/knebel-dla-msz-pis-wprowadza-tajemnice-dyplomatyczna/^W nowej ustawie o służbie zagranicznej rząd PiS dodaje kategorię „tajemnicy dyplomatycznej", którą będzie można objąć w zasadzie każdy dokument. Za jej ujawnienie urzędnikom MSZ ma grozić dyscyplinarka, a nawet zwolnienie Rządowy projekt ustawy o służbie zagranicznej jak burza idzie przez Sejm. 20 stycznia 2021 przeszedł pierwsze czytanie, a następnie w szybkim tempie oceniła go Komisja Spraw Zagranicznych. Rekomenduje Sejmowi jego uchwalenie. W OKO.press pisaliśmy, że rząd PiS pod pretekstem odpolitycznienia i dekomunizacji MSZ, planuje całkowicie podporządkować dyplomatów kierownictwu resortu. A także otworzyć drzwi do dyplomacji dla osób bez odpowiedniego przygotowania merytorycznego. 15 stycznia 2021 Na tym nie koniec kontrowersji. Projekt wprowadza także nową kategorię „tajemnicy dyplomatycznej”. Ma ona oznaczać „informacje, dane oraz wiedzę”, które nie są informacjami niejawnymi (o nich mówi osobna ustawa), ale które powinny być udostępniane wyłącznie „osobom to tego uprawnionym”. Ustawodawca podkreśla, że chodzi o informacje, z którymi dany członek służby zagranicznej zapoznał się w pracy i których ujawnienie „mogłoby szkodzić polityce zagranicznej Rzeczypospolitej Polskiej i naruszać jej wizerunek międzynarodowy”. W dodatku projekt ustawy zobowiązuje członków służby zagranicznej do zachowania tajemnicy dyplomatycznej. Za jej naruszenie dyplomatom grozić będzie dyscyplinarka, która może zakończyć się zwolnieniem.  Art. 7 pkt 11 Ilekroć w ustawie mowa jest o tajemnicy dyplomatycznej – oznacza to informacje, dane oraz wiedzę, niestanowiące informacji niejawnych w rozumieniu ustawy z dnia 5 sierpnia 2010 r. o ochronie informacji niejawnych (Dz. U. z 2019 r. poz. 742), z którymi członek służby zagranicznej zapoznał się w związku z pełnieniem obowiązków i które ze względu na dobro służby zagranicznej mogły być udostępnione wyłącznie osobom do tego uprawnionym, a ich ujawnienie mogłoby szkodzić polityce zagranicznej Rzeczypospolitej Polskiej i naruszać jej wizerunek międzynarodowy. Art. 47 ust. 2 Członek służby zagranicznej jest obowiązany do zachowania tajemnicy dyplomatycznej. Art. 15 ust. 8 pkt 3 Stosunek pracy dyplomaty zawodowego wygasa w przypadku naruszenia tajemnicy dyplomatycznej, stwierdzonego prawomocnym orzeczeniem w postępowaniu dyscyplinarnym.  Krzysztof Izdebski, prawnik, dyrektor programowy Fundacji ePaństwo i aktywista na rzecz przejrzystości działania władz, w rozmowie z OKO.press przestrzega: definicja „tajemnicy dyplomatycznej” jest zbyt szeroka. Nowa kategoria ograniczy prawa obywateli do informacji o działaniach władzy. Izdebski przypomina, że „tajemnicę dyplomatyczną” chciał uchwalić już rząd PO-PSL w roku 2014. Pomysł przepadł. „To także nie były przepisy najszczęśliwsze, ale mniej ogólne i rząd próbował jakoś je uzasadnić. Teraz tajemnica dyplomatyczna będzie mogła objąć w zasadzie każdy dokument. Mamy do czynienia z przesłanką »wizerunku Polski«, która jest bardzo ocenna. Trudno powiedzieć, jakie konkretnie działania mogłyby zaszkodzić temu wizerunkowi” – wskazuje. W uzasadnieniu projektu rząd PiS poświęca tajemnicy dyplomatycznej jedno zdanie: „Wprowadzono także definicję tajemnicy dyplomatycznej”. „Nie ma żadnego uzasadnienia” – ubolewa Krzysztof Izdebski i podkreśla, że mamy do czynienia z ograniczeniem obywatelskiego prawa do informacji o działaniach organów władzy publicznej, które gwarantuje art. 61 konstytucji. „W ust. 3 zapisano, że każde ograniczenie tego prawa musi nastąpić w sposób proporcjonalny. Czyli taki, który jest dopuszczali w demokratycznym państwie prawa i nie narusza istoty prawa do informacji. Wygląda na to, że rząd w ogóle się nad tym nie zastanowił. To błąd. Proporcjonalności zabrakło” – mówi prawnik. „W projekcie z 2014 roku, choć on również był bardzo ogólny, starano się opisać, o jakie typy informacji chodzi. Była mowa o pozycjach negocjacyjnych. Tutaj w zasadzie nie wiemy, jakie miałyby to być dokumenty. W związku z tym dostajemy pełną uznaniowość. Wiele będzie zależało także od tego, kto pyta” – dodaje. 21 stycznia 2021 W OKO.press pisaliśmy o tym, że treść projektu do ostatniej chwili pozostawała tajemnicą. Na stronie Rządowego Centrum Legislacji pojawił się dopiero 14 stycznia 2021, choć dzień wcześniej zdążył już trafić do Sejmu i zostać skierowany do pierwszego czytania. Pośpiech był tak duży, że na ostatnią chwilę przed uchwaleniem projektu przez Radę Ministrów swoje opinie zdążyli przedstawić jedynie minister rozwoju Jarosław Gowin i minister ds. europejskich Konrad Szymański. Obaj mieli szereg zastrzeżeń i wskazywali, że tekst nie był z nimi uzgadniany, choć mocno ingeruje w ich pracę. Zastrzeżenia te zignorowano. Co więcej, choć rządowe projekty ustaw co do zasady wymagają konsultacji publicznych, w tym przypadku zostały one pominięte. „Mamy fatalny proces legislacyjny nawet na tle fatalnych standardów w tej i poprzedniej kadencji. Nikt nie był w stanie wcześniej dotrzeć do tego projektu, dowiedzieć się, o co właściwie chodzi w tych zmianach. To wrzutka, która ma być przepchnięta jak najszybciej” – uważa Krzysztof Izdebski. Fundacja ePaństwo poprosiła partie opozycyjne, by złożyły w Sejmie wniosek o wysłuchanie publiczne. „Wniosek był, ale nie został wzięty pod uwagę przez przewodniczącego sejmowej Komisji Spraw Zagranicznych Marka Kuchcińskiego. Bo Sejm zobowiązał komisję, by przedstawiła wyniki pracy na bieżącym posiedzeniu Sejmu. Nie było czasu na wysłuchanie” – ubolewa Izdebski. „Liczymy na wysłuchanie publiczne na etapie kontroli senackiej. Może będzie większa przestrzeń na zapoznanie się z ekspertyzami. Niestety po przebiegu prac sejmowych widać, że rząd jest zdeterminowany. Sejm najpewniej i tak odrzuci senackie poprawki” – uważa prawnik. 14 listopada 2019 Izdebski podkreśla, że sama intencja chronienia niektórych informacji związanych z polityką zagranicznej, nie budzi zastrzeżeń. Można jednak chronić je bez naruszenia przepisów konstytucji. „Dopuszczam, że pewnie ograniczenia są niezbędne. Właśnie tym celu istnieje ustawa o ochronie informacji niejawnych. Posługując się nią, można wstrzymać udostępnienie informacji publicznej obywatelom lub dziennikarzom. Jeżeli jednak wprowadzamy nową kategorię tajemnicy, to takie zmiany muszą być dobrze uzasadnione. I poprzedzone konsultacjami publicznymi. Tego zabrakło” – tłumaczy Izdebski. Niepokojący jest także nieokreślony krąg osób, które będą musiały przestrzegać tajemnicy dyplomatycznej. „W ustawie o ochronie informacji niejawnych jest jasny wykaz osób dopuszczonych do takich sekretów. W tym przypadku za bardzo nie wiadomo o kogo chodzi. Osób, które będą mogły mieć styczność z tajemnicą dyplomatyczną, jest potencjalnie bardzo dużo” – mówi prawnik. W dodatku za naruszenie tajemnicy dyplomatycznej urzędnicy MSZ będą odpowiadać dyscyplinarnie. „Realia pracy urzędu są takie, że urzędnicy będą mieli poważny dylemat, czy coś udostępnić. Bo jak zwierzchnik uzna, że to była tajemnica dyplomatyczna, to urzędnik będzie miał problemy” – dodaje Izdebski. 25 sierpnia 2020 Według Izdebskiego taka zmiana legislacyjna będzie zarazem dla rządu bardzo wygodna. „Informacje niejawne wymagają określonych procedur. Trzeba się zastanowić, który dokument objąć taką ochroną. Teraz będziemy mieć decyzję jednej osoby. To realny problem dla dziennikarzy i organizacji pozarządowych. Ale również dla zwykłych obywateli, którym trudniej będzie się dowiedzieć, jak władza prowadzi politykę zagraniczną” – uważa prawnik. Izdebski podejrzewa zarazem, że m.in. działania Fundacji ePaństwo mogły sprowokować rząd, by chronić sekrety w taki sposób. „Od kilku lat prowadzimy z MSZ batalie sądowe o udostępnienie not dyplomatycznych. Jedna dotyczyła wskazania przez rząd kandydatury Jacka Saryusz-Wolskiego jako konkurenta Donalda Tuska do przewodniczenia Radzie Europejskiej. Druga dotyczy działań Polski przy odzyskiwaniu wraku smoleńskiego, pertraktacji z Moskwą. Próbujemy wydobyć te dane. Rządzący nie chcieli ich podać, ale nie wytłumaczyli dlaczego. Może bali się precedensu” – tłumaczy prawnik. Dodaje, że po zmianach ukryć będzie można nawet dokument, który rok wcześniej byłby udostępniony bez żadnego problemu. Bo „godzi w wizerunek Polski”. „Rozmawiamy dokładnie dwa lata po nieudanej ustawie o IPN. Tam też były zmiany, które dotyczyły »wizerunku Polski«. Dla obecnych władz kwestia wizerunku, zresztą rozumianego na opak, jest szczególnie ważna. Wizerunek jest interpretowany tak, żeby nie narzekać na Polskę za granicą. Jednocześnie mamy utożsamienie wizerunku Polski z wizerunkiem rządu” – wskazuje Izdebski. Władza, Świat, Zbigniew Rau, Ministerstwo Spraw Zagranicznych,
Rząd dopuszcza szczepienia poza kolejką. Kilka milionów osób może polować na wolne miejsca^Piotr Pacewicz^24 stycznia 2021^https://oko.press/rzad-dopuszcza-szczepienia-poza-kolejka/^OKO.press wypatrzyło, że punkty szczepień dostały swobodę w szczepieniu poza kolejką - dotyczy to m.in. kilku milionów osób z etapu 1. Tymczasem szczepienie "medyków" idzie wolno, a minister Dworczyk nie przeprasza seniorów za chaos z zapisami Nikt nie zauważył zmiany, którą wprowadza rozporządzenie premiera Morawieckego, może dlatego, że trudno zrozumieć, co rząd miał na myśli: „W sytuacji ryzyka niewykorzystania szczepionki, dopuszcza się jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1”. Ale zanim przełożymy mowę rządu na język polski poinformujmy, jak idą szczepienia. Minister Michał Dworczyk apelował 24 stycznia do seniorów, by nie próbowali się już zapisywać, bo „wszystkie terminy na szczepienia, które zostały zaplanowane do końca marca, zostały już zarezerwowane”. Nie padły żadne przeprosiny za zafundowanie seniorom i seniorkom w wieku 70-79 lat (ponad 3 miliony osób) stresującej walki o szczepionkę, choć z góry było wiadomo, że wystarczy jej dla 1,2 mln. Minister prezentował urzędowy optymizm, a ograniczenia tłumaczył brakiem odpowiednich dostaw szczepionek. To tylko częściowa prawda. 23 stycznia 2021 Niedziela 24 stycznia przyniosła niepokojące informacje o szczepieniach grupy 1,3 mln „medyków” w fazie 0. Według znowelizowanego po ograniczeniu dostaw Pfizera harmonogramu powinniśmy już wykonać 853 tys. szczepień, w tym 801 tys. – pierwszych i 52 tys. drugich.  Tymczasem wykonaliśmy ledwie 701 164. Do dogonienia harmonogramu brakuje ponad 150 tys. szczepień, a została już tylko niedziela (dane są podawane z jednodniowym opóźnieniem; wynik niedzieli poznamy w poniedziałek). W sobotę szpitale węzłowe wykonały niewiele ponad 15 tys. szczepień, mniej niż w poprzednią sobotę. Dlatego średnia krocząca ostatnich siedmiu dni – pokazana na wykresie jako niebieska linia – spadła do 34 098. Skończyło się przyspieszenie po dorzuceniu – w wyniku protestów specjalistów i mediów (w tym OKO.press) – dwóch dodatkowych dni dostarczania szczepionek do szpitali (poza poniedziałkiem jeszcze czwartek i piątek).   Skoro szczepień wykonano nieco ponad 700 tys., a „medyków” jest 1,3 mln, to do zaszczepienia pierwszy raz pozostało ich 0,6 mln. Do tego dochodzi 1,3 mln drugich szczepień – razem 1,9 mln. W dotychczasowym tempie 34 tys. szczepień dziennie potrwa to jeszcze 56 dni, czyli do 21 marca. Oznaczałoby to opóźnienie trzytygodniowe w stosunku do harmonogramu. W niedzielę zapas szczepionek w chłodniach Agencji Rezerw Materiałowych spadł do 43,5 tys., co zaniepokoiło m.in. słynnego z obywatelskiej kontroli epidemii Michała Rogalskiego. Niesłusznie, bo w poniedziałek będzie kolejna dostawa szczepionki do Polski (wg tabeli 338 tys. dawek w tym 296 tys. Pfizera i 42 tys. Moderny). Do punktów szczepień rozesłano 424 tys. dawek. Poszły nie tylko do 524 szpitali węzłowych, gdzie szczepią się „medycy”, ale także do 6027 punktów, gdzie szczepić będą się seniorzy 80 i 70 plus, którym udało się zapisać (mapa punktów – tutaj). Punkty dla seniorów powinny zużyć przez tydzień 6027 x 30 = 180,8 tys. dawek, punkty dla „medyków” w obecnym tempie 238 tys., to razem ok. 420 tys. dawek. To by się zgadzało, także z rządowym harmonogramem, który przewiduje, że w następnym (piątym) tygodniu powinniśmy zaszczepić 262 tys. osób po raz pierwszy i 152 tys. po raz drugi, czyli 414 tys. To jednak oznacza, że opóźnienie w szczepieniu „medyków” nie zostanie nadrobione. Przy takiej masie wysłanych szczepionek w dodatku do dwóch różnych sieci („medycznej” i „senioralnej”) może powstać bałagan i może się zdarzać, że w jakimś punkcie pozostaną niewykorzystane dawki. Na razie zmarnowanych (zutylizowanych) zostało ich niecałe 2 tysiące, czyli 0,3 proc. Polityka wobec epidemii jest od początku pełna niekonsekwencji i nagłych zwrotów akcji. Kolejny pojawił się w rozporządzeniu rządowym  z 14 stycznia 2021. Okryło się ono złą sławą z powodu dorzucenia pod presją resortu Zbigniewa Ziobry prokuratorów do szczepień w etapie 1 (czyli zaraz po „medykach”), m.in. przed chorymi przewlekle, co dopiero po protestach zostało skorygowane. Nikt nie zauważył innej zmiany, którą na sam koniec wprowadza rozporządzenie, może dlatego, że trudno zrozumieć, co rząd miał na myśli: „W sytuacji ryzyka niewykorzystania szczepionki, dopuszcza się: 1) jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub 2) szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1.”. Tłumacząc na język polski: jeśli punkt szczepień ma niewykorzystane dawki i brakuje mu chętnych „medyków” może zaszczepić dowolne osoby uprawnione w ramach etapu 0 i etapu 1. Jak wynika z informacji OKO.press, wiele placówek nie wie, że ma teraz taką możliwość. Zasada szczepienia poza kolejką będzie obowiązywała w punktach szczepienia 70 i 80-latków oraz w 524 punktach w 509 tzw. szpitalach węzłowych, gdzie równolegle szczepieni będą „medycy”.  Powtarza się liczba 30 szczepień tygodniowo na jeden punkt. Wymaga to komentarza. Do końca kwartału (dokładniej – do 4 kwietnia) mamy wykonać 3,1 mln pierwszych szczepień i 2,4 mln – drugich. Z tego ok. 1,05 mln pierwszych dawek zużyją medycy. Zostanie do wykonania 2,05 mln pierwszych szczepień w 6027 punktach od 25 stycznia do 4 kwietnia, czyli przez 10 tygodni. To daje średnią tygodniową 34 pierwszych szczepień. Do tego dochodzą drugie szczepienia, których będzie 1,350 mln, czyli 22 na punkt. Razem daje to liczbę 56 szczepień średniotygodniowo  Według skorygowanej wersji porządku szczepień w etapie 1 został on podzielony na 3 lub 4 podetapy: W deklaracjach ministra Dworczyka padały też zapewnienia, że nauczyciele będą szczepieni przed służbami, co by oznaczało, że stworzą etap 1c, a służby znalazłyby się w 1d. Według szacunków OKO.press, w etapie 1 uprawnienia do szczepienia miało aż 10,5-10,6 miliona osób, przy czym nie liczyliśmy osób przewlekle chorych. Jeśli odliczymy osoby 70 i 80 plus już zapisane na szczepienia (0,7 mln i ok. 1,3 mln), zostaje 8,5-8,6 mln potencjalnie chętnych, bo część seniorów może jeszcze zmienić zdanie. Nie wiadomo, ile z tych osób będzie chciało się zaszczepić, ale można ostrożnie założyć, że nie mniej niż 5-6 milionów Polek i Polaków z etapu 1, czeka na wyznaczenie terminu w II kwartale. Wszystkie one zyskują szanse wskoczenia na wolne miejsce „bez kolejki”.  Grupy z etapu 1 to (liczebności przybliżone):  System dystrybucji szczepionek do punktów szczepień był krytykowany za sztywność. Punkty mogły składać zamówienie raz w tygodniu (w czwartek), otrzymywały rozmrożone szczepionki w poniedziałek. Dopiero 13 stycznia Agencja Rezerw Materiałowych wprowadziła dwa dodatkowe dni dostarczania szczepionek: poza poniedziałkiem jeszcze czwartek i piątek. Wciąż jednak szpitale mogły obawiać się odważniej zamawiać szczepionki, bo nie miały jak – zgodnie z przepisami – dysponować niewykorzystanymi dawkami. Obawy wzrosły zwłaszcza po aferze z zaszczepieniem „grupy Jandy”, rząd przestrzegał przed wszelkimi nadużyciami. Swoje dołożyły też tabloidy, zwłaszcza „Super Express”, który podał służbowy telefon do aktorki i dał tytuł „Chcesz się zaszczepić, zadzwoń do Jandy”. To dodatkowo skłaniało szpitale do ostrożnego zamawiania, w sytuacji, gdy nie mają procedur, co zrobić, gdy brakuje chętnych z grupy „zero”, a szczepionki są. W Narodowym Programie Szczepień mowa była jedynie ogólnikowo, że „planowana jest redystrybucja nadmiarowych szczepionek pomiędzy punktami szczepień w celu ich optymalnego wykorzystania”, ale nie wiadomo, czy taki system w ogóle został uruchomiony. Przejściowo obowiązywało zarządzenie NFZ o „Wykorzystaniu szczepionek w okresie świąteczno-noworocznym”, przy czym zostało ono wydane z opóźnieniem – 31 grudnia, tydzień po Wigilii (!): „Oprócz szczepienia pracowników szpitali, dopuszczalne jest także szczepienie członków ich rodzin oraz pacjentów, którzy w tym czasie przebywają w szpitalu, a których stan zdrowia na to pozwala”. Obecna zmiana daje większą elastyczność punktom szczepień i może sprawiać, że będą śmielej upominać się o większe dostawy szczepionki. Chodzi to o punkty szczepień „medyków”, z których część będzie też szczepiła seniorki i seniorów.  § 28a. 1. Podmioty przeprowadzające szczepienia ochronne przeciwko COVID-19 mają obowiązek stosowania tych szczepień w następującej kolejności: 1) osoby zatrudnione w podmiocie leczniczym: a) wykonujące zawód medyczny w rozumieniu art. 2 ust. 1 pkt 2 ustawy z dnia 15 kwietnia 2011 r. o działalności leczniczej lub b) których praca pozostaje w bezpośrednim związku z udzielaniem świadczeń opieki zdrowotnej w tym podmiocie, 2) osoby wykonujące zawód w ramach działalności leczniczej jako praktyka zawodowa, o której mowa w art. 5 ustawy z dnia 15 kwietnia 2011 r. o działalności leczniczej, oraz osoby zatrudnione przez tę praktykę: a) wykonujące zawód medyczny w rozumieniu art. 2 ust. 1 pkt 2 ustawy z dnia 15 kwietnia 2011 r. o działalności leczniczej lub b) których praca pozostaje w bezpośrednim związku z udzielaniem świadczeń opieki zdrowotnej w tej praktyce, 3) przedstawiciele ustawowi dzieci urodzonych przed ukończeniem 37. tygodnia ciąży, które w dniu podania ich przedstawicielom ustawowym pierwszej dawki szczepionki przeciwko COVID-19 są hospitalizowane w podmiocie leczniczym i których przewidywany okres hospitalizacji będzie dłuższy od czasu wymaganego dla osoby poddanej szczepieniu do uzyskania optymalnej odporności na zakażenie wirusem SARS-CoV-2, 4) osoby inne niż określone w pkt 1 i 2, zatrudnione w podmiocie wykonującym działalność leczniczą, 5) farmaceuci i technicy farmaceutyczni zatrudnieni w aptece ogólnodostępnej, 6) nauczyciele akademiccy zatrudnieni w uczelni medycznej oraz doktoranci i studenci tej uczelni biorący udział, zgodnie z programem studiów, w zajęciach z udziałem pacjentów lub w trakcie których następuje kontakt z biologicznym materiałem zakaźnym, 7) osoby zatrudnione w jednostce organizacyjnej pomocy społecznej w rozumieniu art. 6 pkt 5 ustawy z dnia 12 marca 2004 r. o pomocy społecznej – w ramach etapu „0”;  8) pacjenci: zakładu opiekuńczo-leczniczego, zakładu pielęgnacyjno-opiekuńczego, hospicjum stacjonarnego i oddziału medycyny paliatywnej oraz osoby przebywające w domu pomocy społecznej, o którym mowa w art. 56 ustawy z dnia 12 marca 2004 r. o pomocy społecznej, 9) osoby urodzone: a) nie później niż w 1941 r., b) w latach 1942–1951, c) w latach 1952–1961, 10) nauczyciele, wychowawcy i inni pracownicy pedagogiczni oraz osoby, o których mowa w art. 15 ustawy z dnia 14 grudnia 2016 r. – Prawo oświatowe (Dz. U. z 2020 r. poz. 910 i 1378 oraz z 2021 r. poz. 4), zatrudnieni w przedszkolu, innej formie wychowania przedszkolnego, szkole lub placówce działającej w systemie oświaty, osoby pracujące z dziećmi w placówce opiekuńczo-wychowawczej oraz w ramach form opieki nad dziećmi w wieku do lat 3, 11) nauczyciele akademiccy zatrudnieni w uczelni innej niż określona w pkt 6 oraz inne osoby prowadzące w uczelni zajęcia ze studentami lub doktorantami zgodnie z programem odpowiednio studiów albo kształcenia, 12) funkcjonariusze albo żołnierze: Sił Zbrojnych Rzeczypospolitej Polskiej, Policji, Straży Granicznej, Agencji Bezpieczeństwa Wewnętrznego, Agencji Wywiadu, Centralnego Biura Antykorupcyjnego, Służby Wywiadu Wojskowego, Służby Kontrwywiadu Wojskowego, Służby Celno-Skarbowej, Państwowej Straży Pożarnej, Służby Ochrony Państwa, Służby Więziennej, Inspekcji Transportu Drogowego, straży ochrony kolei, prokuratorzy i asesorzy prokuratury oraz członkowie ochotniczych straży pożarnych, ratownicy górscy i wodni wykonujący działania ratownicze – w ramach etapu „I”. W sytuacji ryzyka niewykorzystania szczepionki, dopuszcza się: 1) jednoczasowe szczepienie osób wchodzących w skład grup, o których mowa w ust. 1, w ramach jednego etapu, lub 2) szczepienie osób wchodzących w skład różnych grup, o których mowa w ust. 1, w ramach różnych etapów, o których mowa w ust. 1.”. § 2. Osoby, którym przed dniem wejścia w życie niniejszego rozporządzenia zostało wystawione skierowanie na szczepienie ochronne przeciwko COVID-19, są uprawnione, w okresie ważności tego skierowania, do poddania się temu szczepieniu. § 3. Przepisy § 13a rozporządzenia zmienianego w § 1, w brzmieniu nadanym niniejszym rozporządzeniem, stosuje się do kontynuacji rehabilitacji leczniczej realizowanej w warunkach stacjonarnych przerwanej po dniu 23 października 2020 r. § 4. Rozporządzenie wchodzi w życie z dniem następującym po dniu ogłoszenia. Prezes Rady Ministrów: M. Morawiecki    Zdrowie, Michał Dworczyk, Ministerstwo Zdrowia, szczepienia na COVID-19 szczepionki na COVID-19
UE chce kontroli w internecie: Twitter mógłby usunąć konto Trumpa, ale Trump mógłby się odwołać^Tomasz Bielecki^24 stycznia 2021^https://oko.press/ue-chce-kontroli-nad-platformami/^Wyrzucenie Donalda Trumpa z mediów społecznościowych ożywiło unijną debatę o regulowaniu platform internetowych. „Platformy nareszcie poczuły się do odpowiedzialności, ale to nie one powinny być ostatecznym arbitrem” – to główne przesłanie Brukseli. Thierry Breton, komisarz UE ds. wspólnego rynku, porównał wydarzenia na Kapitolu do „11 września” mediów społecznościowych, czyli do dramatycznego przełomu, który powinien sprowokować gruntowny przegląd dotychczasowych reguł bezpieczeństwa. A także skłonić władze publiczne do uznania, jak wielkim systemowym ryzykiem dla demokracji mogą być platformy internetowe. Jednak Breton, który w Komisji Europejskiej odpowiada m.in. za gospodarkę cyfrową, podkreśla, że to nie do szefów Twittera powinny należeć ostateczne decyzje z rodzaju zamykania konta Donalda Trumpa. Podobną opinię wyraziła Angela Merkel, a francuski minister finansów Bruno Le Maire dosadnie stwierdził, że to nie „cyfrowi oligarchowie” powinni decydować o wolności słowa. 21 stycznia 2021 W Ameryce kwestie moderowania treści udostępnianych w mediach społecznościowych są zasadniczo objęte samoregulacją firm (z ogólnym wymogiem działania w dobrej wierze), więc decyzja Twittera o zamknięciu kont Trumpa była w pełni legalna, a argument „prywatna firma ma prawo decydować, czyje konto zamyka” jest wystarczający. 9 stycznia 2021 Regulaminy mediów społecznościowych zasadniczo nie są konfrontowane z pierwszą poprawką konstytucji USA (o wolności słowa), choć niewykluczone, że amerykańskie sądy wkrótce dopracują definicję wielkich mediów społecznościowych jako „forum publicznego” (czy też przestrzeni publicznej), co radykalnie zmieniłoby ich sytuację pod względem swobód konstytucyjnych. Paradoksalnie Trump, któremu media społecznościowe tak długo umożliwiały nieskrępowane sianie kłamstw oraz nienawiści, od dawna zwykł oskarżać je o „antykonserwatywne” moderowanie treści. I postulował odejście od zasad samoregulacji, czyli – to kolejny paradoks – bliżej regulacyjnego ducha Europy. 12 stycznia 2021 Unia Europejska jest teraz dość dobrze przygotowana do dyskusji o regulowaniu platform internetowych (w tym mediów społecznościowych), bo Komisja Europejska w grudniu 2020 przedłożyła wielki pakiet przepisów o usługach oraz rynkach cyfrowych. Zaproponowane przepisy mają gruntownie zreformować czy też dopełnić reguły dotyczące internetu w UE przyjęte przed dekadą. Ta reforma będzie wymagać zatwierdzenia przez Parlament Europejski oraz kraje Unii w Radzie UE, a ucieranie kompromisów potrwa zapewne około dwóch, trzech lat. Ale instytucje UE już teraz dość konsekwentnie wykorzystują casus Trumpa (najpierw twitterowa bezkarność, a potem nagle szef Twittera jako ostateczny arbiter lub „cenzor”) do promowania nowych i dość ścisłych regulacji co do platform internetowych. 17 stycznia 2021 Celem projektu Komisji Europejskiej jest jednoznaczne określenie zasad odpowiedzialności prawnej oraz egzekwowania przepisów dla internetowych graczy świadczących usługi mieszkańcom UE. Czyli – to znów porównanie komisarza Brettona – jasne ustalenie granic i jurysdykcji w obszarze cyfrowym tak, jak kiedyś – wskutek szybkiego rozwoju żeglugi międzynarodowej – zrobiono to w dziedzinie prawa morza. System nowych unijnych regulatorów (na poziomie krajowym i ogólnounijnym), doprecyzowanie wymogów co do przedstawicielstw prawnych gigantów internetowych na terenie UE oraz olbrzymie kary finansowe (do 10 proc. rocznych obrotów) mają sprawić, że Twitter, Facebook albo Google w swych usługach lub interakcjach z mieszkańcami UE będą przestrzegać prawa UE bez zasłania się np. amerykańskimi immunitetami. 15 stycznia 2021 Napięcie między wolnością słowa a usuwaniem niepożądanych treści i kont użytkowników ma być rozwiązane za sprawą prostej zasady: „co jest legalne off-line jest legalne także on-line. A to, co jest zakazane off-line, jest zarazem zakazane on-line”. To zbliża sytuację mediów społecznościowych do wydawców – to ustawy i sądy określają, co jest treścią niedopuszczalną (od dziecięcej pornografii poprzez język nienawiści i podżeganie do przemocy politycznej po manipulacyjne zniesławianie) w gazetach, forach internetowych, portalach, mediach społecznościowych. A władze publiczne i regulatorzy „tylko” dbają o egzekwowanie tych zasad. Co do internetu ma być utrzymana zasada, że platformy internetowe nie ponoszą odpowiedzialności za niezgodne z prawem zachowanie użytkowników, jeśli nie są świadome nielegalnych działań lub dokładają należytych działań, by jak najszybciej usunąć nielegalne treści, o których wiedzą. Szkopuł w tym, że „jak najszybciej” to może być za wolno w przypadku takich gigantów jak Facebook, więc projekt Komisji Europejskiej nakłada na wielkich systemowych pośredników („gatekeepers” zdefiniowani przez regulatorów za pomocą liczbę użytkowników, którym dostarczają treści) dodatkowe obowiązki. To m.in.: 8 stycznia 2021 Projekt Komisji wprowadza też mocne zasady przejrzystości m.in. w zakresie algorytmów stosowanych przez platformy np. do rekomendowania produktów, co – odwołując się do przykładu ostatnich wydarzeń w USA – miałoby zapobiec wyświetlaniu reklam broni przy informacjach o trwających zamieszkach na Kapitolu. Jednak ściślejsze reguły moderowania treści mają być powiązane z mocnymi, niedyskryminacyjnymi i precyzyjnie określonymi gwarancjami dla użytkowników. Decyzje o usuwaniu np. wpisów czy zdjęć albo zawieszaniu kont – wedle projektu Komisji Europejskiej – musiałyby podlegać jasnej procedurze odwoławczej z finałem przed niezależnym arbitrażem. Gdyby Trump był zatem Europejczykiem, i to już po przyjęciu nowych przepisów UE o świecie cyfrowym, Twitter miałby obowiązek – w czasie ataku na Kapitol – doraźnego usunięcia wpisów uznanych za podżeganie bądź pochwałę przemocy, ale Trump mógłby się od tego odwoływać – ostatecznie do niezależnego panelu arbitrażowego. A należycie uprzedzony przez Twittera o planach zawieszenia jego konta, mógłby także ratować się w niezależnej procedurze odwoławczej. Media, Propaganda, Donald Trump, Komisja Europejska, Unia Europejska, dezinformacja Facebook Google Media społecznościowe twitter
Śmiertelne żniwo COVID-19 w Polsce: jesteśmy w pierwszej czwórce Europy. Oto liczby i wykresy^Miłada Jędrysik^24 stycznia 2021^https://oko.press/smiertelne-zniwo-covid-19-w-polsce-jedno-z-najwiekszych-w-europie-w-2020/^Wzrost zgonów w 2020 roku wyniósł prawie 17 proc. Umarło najwięcej Polek i Polaków od II wojny. Taki jest tragiczny bilans pandemii i wieloletnich zaniedbań w ochronie zdrowia. W UE jesteśmy w pierwszej czwórce z Hiszpanią, Belgią i Bułgarią [STATYSTYKI] Według danych miesięcznych z Rejestrów Stanu Cywilnego w 2020 roku zanotowano w Polsce 478 658 zgonów. To o 73 710 więcej niż średnio w latach 2016-2019.  W porównaniu z rokiem 2019, w którym według danych RSC zmarło 410 981 osób, w roku pandemii zmarło o 67 677 osób więcej, co oznacza wzrost o 16,5 proc. Najgorszy był listopad 2020 – zmarło prawie dwa razy więcej (o 97,2 proc.) niż w listopadzie 2019. Dane tygodniowe z 53 tygodni 2020 roku są jeszcze wyższe: 486 084 zgony (ale 53 tygodnie to o pięć dni więcej niż 366 dni roku – 2020 był rokiem przestępnym). Porażające liczby – bo oznaczają one, że taki był rzeczywisty koszt pandemii mierzony ludzkim życiem. To tak, jakby w 2020 roku z powierzchni Polski zniknęło miasto wielkości Konina.  Co więcej, wszystko wskazuje na to, że był to jeden z największych „krajowy” koszt pandemii w Unii Europejskiej. Te liczby mogą jeszcze wzrosnąć, bo dane o zmarłych spływają czasem tygodniami, ale postanowiliśmy sprawdzić, o ile wzrosły zgony w Polsce w porównaniu z innymi krajami.  Wybraliśmy te kraje, które miały w ubiegłym roku najwięcej nadmiarowych zgonów: Hiszpanię, Bułgarię, Czechy, Belgię. I te, które miały ich najmniej: Łotwę oraz Norwegię (nie jest w UE, ale raportuje dane do Eurostatu). Dodaliśmy kraj ze środka stawki, czyli Szwecję, której odmienna strategia walki z pandemią na wiosnę (mniej ograniczeń) budziła takie zainteresowanie. Porównaliśmy ich sytuację z naszą. Użyliśmy polskich danych z GUS, bo to one są raportowane do Eurostatu.  Ponieważ rok 2020 jest liczony jako 53 tygodnie ISO (międzynarodowy standard liczenia lat w podziale na tygodnie), a 2019 jako 52 tygodnie, aby uzyskać porównywalne dane nie liczyliśmy pierwszego tygodnia 2020 roku, kiedy jeszcze nie było pandemii.   Oto, jak wygląda porównanie liczby zgonów w 2020 roku do 2019 roku:  Potem policzyliśmy procentowy przyrost zgonów w 2020 w porównaniu z 2019 rokiem: Największy przyrost zgonów był w Hiszpanii: 18,4 proc. W Bułgarii, Polsce i Belgii statystycznie taki sam: odpowiednio 16,9, 16,7 i 16,6 proc. A w Norwegii w 2020 roku zmarło mniej osób niż w roku poprzednim!  Również w opublikowanych właśnie danych Eurostatu na temat nadmiarowych zgonów od stycznia do listopada 2020 roku widać skalę polskiej tragedii. W listopadzie wzrost zgonów powyżej średniej wyniósł aż 97,2 proc. i jest to „rekord” także w porównaniu z nadmiarowymi zgonami na wiosnę w Hiszpanii czy we Włoszech.   Jak obliczył portal gazeta.pl, najbardziej doświadczone zostały południowo-wschodnie województwa, a przede wszystkim podkarpackie, gdzie wzrost zgonów powyżej średniej wyniósł prawie 23 proc.     Jeśli spojrzymy na krzywą zgonów jesienią, to pokrywa się ona z krzywą zgonów na COVID-19 z nieznacznym opóźnieniem: szczyt zgonów w ogóle to 45. tydzień roku, a zgonów covidowych to 48. tydzień. Opóźnienie może wynikać z faktu, że dane o COVID były raportowane dopiero wtedy, kiedy dotarły do Ministerstwa Zdrowia, a nie w dniu zdarzenia.  Jednak ta covidowa „górka” nie jest wcale taka duża. Oficjalne zgony na COVID-19 w 2020 roku w Polsce to „zaledwie” 28 951. Na rządowych stronach pojawiają się czesto wykresy z liczbą odnotowanych ofiar wirusa na milion mieszkańców (w Polsce 932, tyle co w Rumunii, w Belgii i Hiszpanii – 1,8 tys., Wlk Brytanii i Czechach – 1,4 tys., na Węgrzech – 1,2 tys. itd.).  Na co zmarło pozostałe ponad 45 tysięcy osób ponad średnią? W mediach społecznościowych szybką odpowiedź na to pytanie mają przede wszystkim ci, którym bardzo doskwierają ograniczenia wprowadzone z powodu epidemii: te dodatkowe zgony to wynik przestawienia ochrony zdrowia na walkę z epidemią. Ludzie umierali, bo nie udało się szybko dostać do szpitala z zawałem, do przychodni na diagnostykę nowotworu czy cukrzycy. Gdyby nie koncentrowano się tak na chorych na COVID, ci inni chorzy jeszcze by żyli – mówią przeciwnicy lockdownu. A przecież z licznych dowodów anegdotycznych wiemy, że podczas najgorszego szczytu w październiku i listopadzie umierały również osoby, które miały objawy COVID-u, ale nie zdążono im wykonać testu. Nie wiemy więc, jaka jest rzeczywista bezpośrednia liczba ofiar epidemii.  Na odpowiedź o większej precyzji jeszcze poczekamy. Dopiero pod koniec tego roku Główny Urząd Statystyczny opublikuje dane o zgonach z podziałem na przyczyny. Może badaczom uda się wyciągnąć z nich jakieś wnioski, choć niestety mamy w Polsce stosunkowo duży odsetek tzw. kodów śmieciowych, czyli nieprawidłowo wpisanych przyczyn zgonu. W 2018 roku zgony z „przyczyn niedokładnie określonych” stanowiły trzecią co do znaczenia grupę po chorobach układu krążenia i nowotworach.  Niestety, do tej pory nikt w Polsce nie zbadał, jaki może być rzeczywisty odsetek zgonów na COVID-19. Jak tłumaczy dr Piotr Szymański z analizującej pandemię wrocławskiej grupy MOCOS, nie ma wystarczającej ilości danych: „To by się teoretycznie dało modelować. Ale w Polsce nadmiarowy zgon bez diagnozy covidowej nie jest automatycznie łączony z ogniskiem covidowym, nawet przez sanepid”. 8 października 2020 Możemy tylko posłużyć się analizami z innych krajów, w których zbiera się na bieżąco dokładne dane.  Analitycy ze Stanów Zjednoczonych w październiku obliczyli na przykład, że odsetek nadmiarowych zgonów, które w rzeczywistości były wynikiem zakażenia koronawirusem, to aż 66 proc.  Ale każdy kraj ma swoją specyfikę – w USA nie ma publicznej ochrony zdrowia, wiele osób nie ma prywatnego ubezpieczenia. To mogło wpłynąć na większą liczbę niezarejestrowanych zgonów covidowych.  Zdaniem prof. Wojciecha Szczeklika, specjalisty intensywnej terapii, który na polskim Twitterze przedstawia najbardziej kompletny stan badań na temat COVID-19 i jego leczenia, ostrożne szacunki to pół na pół. Czyli zgony covidowe to zaledwie 50 proc. nadwyżki.  „Na intensywnej terapii w październiku, listopadzie i grudniu mieliśmy dużo mniej pacjentów nie-COVID niż zwykle. Nie wierzę, że to tylko przez brak grypy w tym sezonie. Ci chorzy musieli najprawdopodobniej umrzeć w domu – na niewydolność serca, choroby płuc, zawały. Do tego dochodzi dużo gorsza opieka nad innymi chorymi, np. z nowotworami„  – mówi ekspert.  22 stycznia 2021 Z braku danych możemy co najwyżej budować jakiś obraz sytuacji z informacji cząstkowych.  Na przykład według danych przedstawionych w raporcie Narodowego Instytutu Zdrowia Publicznego – Państwowego Zakładu Higieny o sytuacji zdrowotnej w Polsce – do września 2020 do szpitala z powodu COVID trafiło tylko 16,6 proc. pacjentów pochodzących ze wsi, podczas gdy stanowią oni 30 proc. mieszkańców. Tymczasem w szpitalach zmarło 17 proc. mieszkańców wsi i 12 proc. mieszkańców miast. Może to sugerować, że mieszkańcy wsi, z gorszym dostępem do szpitali, częściej umierali na COVID-19 w domu. Oczywiście trzeba też wziąć pod uwagę, że z powodu generalnie trudniejszego dostępu do usług zdrowotnych więcej mieszkańców wsi było w grupie ryzyka.  Można jednak zostawić na boku pytanie, ilu pacjentów z jesiennej fali w rzeczywistości zmarło na COVID-19, bo tak naprawdę zdecydowana większość nadmiarowych zgonów to ofiary epidemii – i ci, którzy zmarli w kolejce karetek przed szpitalem na zawał, i w skutek zakażenia koronawirusem. Ważne pytanie brzmi: jak to się stało, że jesienna fala przyniosła aż taką katastrofę.  Jesteśmy wciąż jednym z młodszych społeczeństw w UE: według Eurostatu unijna mediana wieku 1 stycznia 2019 wynosiła 43,3 lata, a w Polsce 41 lat. Odsetek osób w wieku 65 plus to 20 proc. w Unii, 17,7 proc. w Polsce. Wiek jest najważniejszym czynnikiem ryzyka w przypadku COVID, więc nie powinniśmy być w unijnej trójce krajów najbardziej doświadczonych epidemią.  A jednak jesteśmy, z trzech podstawowych powodów:  Jesienna fala nie oszczędziła Europy, powodując znaczny wzrost liczby zgonów także w krajach, które bardzo ucierpiały na wiosnę, jak Hiszpania czy Włochy. Jednak szczególnie mocno uderzyła w nasz region Europy: Polska, Czechy, Słowacja, Węgry czy Bułgaria w marcu wprowadziły z sukcesem lockdown, skutecznie unikając zapaści systemu ochrony zdrowia. W lecie przyszło jednak rozprzężenie. Z jednej strony chcieliśmy tego sami, marząc o wakacjach i o kontaktach z innymi. Z drugiej rządzący wysyłali informacje, które mogły przekonać ludzi, że niebezpieczeństwo jest za nami. Te słynne „Wirus jest w odwrocie. Nie ma się czego bać” premiera Morawieckiego, kiedy nakłaniał seniorów do udania się do wyborczych urn, było katastrofalne z punktu widzenia komunikacji o epidemii.  20 października 2020 8 listopada 2020 Kolejny zły krok rządu to brak przygotowania się do jesiennej fali: otwarcie szkół bez odpowiedniego rygoru sanitarnego i decyzja, że na testy PCR będą kierowane przede wszystkim osoby z objawami. Oznaczało to de facto rezygnację z próby ograniczenia epidemii. Bo nawet jeśli osoby, które kontaktowały się z chorym trafiały na kwarantannę, to nie robiono im testów. I nie było wiadomo, czy one też kogoś nie zaraziły – jeśli przechodziły zakażenie bezobjawowo. I tak koronawirus mógł bez kłopotów rozprzestrzeniać się po kraju. Analitycy obliczają, że w najgorszym momencie jesienią na jedno wykryte zakażenie mogło przypadać 9-10 niewykrytych.  I wreszcie, na jesienną katastrofę złożyła się kondycja naszego systemu ochrony zdrowia oraz stan naszego zdrowia. Nakłady na ochronę zdrowia w Polsce wciąż są mniejsze od średniej OECD: w 2018 roku było to 8,8 proc. PKB do 6,3 proc. w Polsce (dane OECD). Jesteśmy na szarym końcu, jeśli chodzi o liczbę praktykujących lekarzy na 100 mieszkańców: średnia OECD 3,5, Polska: 2,4. Brak lekarzy, a także pielęgniarek dotkliwie widać szczególnie w momentach kryzysu, takich jak epidemia.  Niewystarczające nakłady na ochronę zdrowia, w tym na profilaktykę, są zapewne jedną z przyczyn bardzo niepokojącego zjawiska. Jak piszą autorzy raportu NIZP-PZH, w ostatnich latach mamy do czynienia z zahamowaniem wieloletniego trendu poprawy zdrowia ludności. Mierzy się go spadkiem współczynnika zgonów możliwych do uniknięcia oraz długością życia w zdrowiu u mężczyzn. Oba te mierniki od 2016 roku spadają.  26 lipca 2019 Jesteśmy, podobnie jak cała Europa środkowa, liderami w UE, jeśli chodzi o choroby układu krążenia. Według opracowania, które powstało dzięki współpracy z amerykańskim Institute for Health Metrics and Evaluation dla 45. tygodnia roku 2020, a więc listopadowego szczytu zakażeń, Polacy najczęściej umierali z powodu COVID-u, a na drugim miejscu była choroba niedokrwienna serca. To jednocześnie czynnik ryzyka w zakażeniu koronawirusem, jak i zgonu w przypadku braku szybkiego dostępu do szpitala. Epidemia wskazała więc nam dobitnie, jak mszczą wieloletnie zaniedbania w ochronie zdrowia, nie mówiąc o jakości polityk publicznych: 75 tys. rodzin pogrążonych w żałobie, 75 tys. żyć przerwanych za wcześnie. A to jeszcze nie koniec. Będą jeszcze zgony z powodu wstrzymania lub opóźnienia diagnozy i terapii w chorobach o nie tak ostrym przebiegu. Jak mówił „Rynkowi Zdrowia” prof. Bolesław Samoliński, z brytyjskich badań wynika, że „miesięczne opóźnienie rozpoznania choroby nowotworowej skutkuje o ok. 10 proc. gorszymi rokowaniami, a trzymiesięczne – do 30 proc.”.    Zdrowie, COVID-19 koronawirus
„Jedyne płuco czyste, niemożliwe, że COVID. Potem wynik i lekarz łapie się za głowę” [Kroniki COVID-19]^Marta K. Nowak^23 stycznia 2021^https://oko.press/jedyne-pluco-czyste-niemozliwe-ze-covid-potem-wynik-i-lekarz-lapie-sie-za-glowe-kroniki-covid-19/^"Dzielę się tą historią, bo nic tu nie było oczywiste" - pisze pani Małgorzata. Jej 85-letnia mama z jednym płatem płucnym, mimo opieki lekarzy długo była niezdiagnozowana. W badaniach wszystko było w porządku, poza jednym wskaźnikiem - D-dimerami. Dlaczego warto zwrócić na nie uwagę? Poprosiliśmy czytelników o nadsyłanie swoich doświadczeń związanych z koronawirusem. Historii dostaliśmy mnóstwo. Wszystkie, które już opublikowaliśmy znajdziecie w naszym cyklu: Kroniki COVID-19. Dzisiaj publikujemy nietypową historię nadesłaną przez panią Małgorzatę. Jej mama niedawno skończyła 85 lat, ma tylko jeden płat płucny i, ku wielkiemu zaskoczeniu rodziny i zaprzyjaźnionych lekarzy, przeszła COVID-19, który niemal nie został zdiagnozowany. „Dzielę się tą historią, bo nic tu nie było oczywiste. Atypowy przebieg zakażenia u mamy, mimo staranności lekarza i troski rodziny i przyjaciół, uśpił czujność. Chciałabym rozpowszechnić nasze doświadczenie z D-dimerami” – pisze pani Małgorzata. Więcej o D-dimerach, których ilość jest badana w morfologii krwi, i ich związku z koronawirusem piszemy na końcu artykułu. Moja mama – 85 lat, po nowotworze płuca 13 lat temu. Zero chemii czy naświetlań, za to masywna operacja i jeden płat oraz okoliczne węzły chłonne usunięte. Mama po 30 latach pracy w ochronie zdrowia otoczona zaprzyjaźnionymi lekarzami i zaopiekowana, wesoła, samodzielna i w dobrej formie. Co roku kontrola tomograficzna, do tego cudowny „doktor Judym” w przychodni POZ. Pierwsza fala pandemii. Mama świeżo po dwóch zimowych zapaleniach oskrzeli i antybiotykach. Nieco osłabiona, nieco chudsza. Od połowy marca przez 2,5 miesiąca nie wychodzi z domu. Bo wiadomo: trwoga. Wtedy naprawdę nie wiedzieliśmy, czy ulice nie będą pełne umierających ludzi, jak na grafice Dürera. Efekt? Mama w stanie subdepresyjnym, znowu schudła, osłabła. Myśli, że coś jej jest. W maju tomografia płuc czysta. A ja wtedy myślę, że cierpi po prostu na „niewychodzenie z domu”. I mam wyrzuty sumienia. Czerwiec – sierpień: odbudowa formy. Rozszerzona morfologia i PET (tomografia ogólna) czy coś się nie dzieje, bo schudła w rok 10 kg. Nic złego. Morfologia idealna, PET czyściuteńki. Powrót do sił – rehabilitacja, spacery, gimnastyki, obiady w ogródku knajpianym, wyjazd. Efekt fantastyczny. Po fatalnym doświadczeniu skutków siedzenia mamy w domu podczas pierwszej fali – narada rodzinna. Wniosek: mama wychodzi na spacery, maska, rękawiczki (poręcz, winda), ale prosimy ją: nie do sklepu. Jednak ona bardzo chce chodzić do sklepu, bo „jak nie mogę być samodzielna, to szykujcie mi grób” i „Spacery są nudne”. Będzie uważać. 24 października gorączka 38,5 i silny ból gardła, trudności z przełykaniem. Ja piorunem zamawiam test w Warsaw Genomics. Doktor „Judym” mówi: nie ma sensu, jakby się coś działo, zamówię dla mamy zrobienie wymazu w domu. Zresztą, gdyby mama miała Covid, to byłaby w dużo gorszej formie. Z jej płucami? Zgadzam się, wycofuję zamówienie. Wpadam do mamy w masce i wypadam. Ma stan podgorączkowy, traci głos, za to ból gardła mija. Myślę: moje zapalenie krtani tak wyglądało. Doktor prosi o kupienie pulsoksymetru i zbadanie saturacji zanim przyjdzie. Mamę prosi o wyrozumiałość: nie będzie dłuższej pogawędki jak zazwyczaj. Tlen 96 proc. i nie spada. Doktor przychodzi 28 października na szybką wizytę w pełnym rynsztunku ochronnym. Osłuchuje starannie. Stwierdza lekkie zapalenie oskrzeli. Kaszlu brak. Zapisuje antybiotyk na 3 dni. Głos wraca, za to mama kompletnie traci siły. Zerowy apetyt. Schudła. Ledwo chodzi, jest zdezorientowana, niesprawna. Jestem u niej co drugi dzień przez jakieś 5 godzin dziennie. Myślę: wylew? Maski nie noszę, bo mam astmę i się duszę w niej po godzinie. Doktor zleca morfologię z jakimiś płatnymi dodatkami. Wszystko perfect oprócz jednego wskaźnika: D-dimery. Dwie strzałki w górę przy wyniku, czterokrotnie przekroczona norma. Doktor głowi się: „Nie pasuje mi to do organizmu mamy. Muszę się zastanowić”. Nie mogę zasnąć, coś mi nie pasuje. Staram się nie czytać w sieci o D-dimerach, resztkach po rozpadzie skrzepów. Mama po milimetrze wraca do sił, zmusza się do jedzenia. Mały spacer wokół domu. Nogi nie niosą. Doktor „dla porządku” postanawia zrobić mamie test na przeciwciała. Pielęgniarka pobiera krew. Test jest pozytywny, dużo przeciwciał. Mama przeszła COVIDa! Doktor łapie się za głowę i mama dostaje zastrzyki przeciwzakrzepowe w brzuch. Ja w te pędy sprawdzam, czy nie mam przeciwciał. Nie mam. Doktor z wizytą u mamy. Osłuchał starannie, przyjrzał się uważnie. Gdzieś po drodze mama skończyła 85 lat. Był odwieczny tort orzechowy. Nadal bierze leki przeciwzakrzepowe, nadal ma niewiele sił. Nadal nie wiemy, czy wirus nie narobił jakiejś biedy i nie załatwił jej serca. A może mózgu? Nadal nie śpię najlepiej. Dzielę się tą historią, bo nic tu nie było oczywiste. Chciałabym rozpowszechnić nasze doświadczenie z D-dimerami. Atypowy przebieg zakażenia u mamy, mimo staranności lekarza i troski rodziny i przyjaciół, uśpił czujność. Teraz doczytałam, że SARS – CoV2 powoduje m.in. zwiększenie gęstości krwi i powstawanie zatorów kończyn, płuc… Dowiadujemy się wciąż czegoś nowego o tym nieznanym wirusie. Ta niepewność jest cholernie trudnym doświadczeniem. D-dimery powstają podczas rozkładu zakrzepów. Ich podwyższony wskaźnik może świadczyć o różnych schorzeniach powiązanych z zatorowością lub zakrzepicą, np. zakrzepicą żył czy zatorowością płucną. Jaki mają związek z COVID-19? Okazuje się, że rozwój COVID wiąże się z zaburzeniem krzepnięcia krwi, a D-dimery mogą wiele powiedzieć o stadium choroby. Grupa chińskich badaczy przeanalizowała wyniki badań 248 pacjentów z Wuhan i zauważyła, że ilosć D-dimerów jest zwykle podwyższona u pacjentów z COVID-19. Co ciekawsze, poziom D-dimerów korelują z ciężkością choroby – im bardziej zaawansowane stadium, tym poziom jest wyższy. Zdaniem badaczy na podstawie wskaźnika można było określać prawdopodobieństwo przeżycia szpitalnego pacjenta. Do podobnych wniosków doszły inne grupy badaczy, analizując wyniki pacjentów chorych na COVID w jednym ze szpitali w Chinach oraz w Nowym Jorku. Wyniki były podobne – u pacjentów z ciężkim przebiegiem choroby D-dimerów jest więcej niż u tych, którzy przechodzą ją lżej. „Nieprawidłowy wskaźnik D-dimerów był często obserwowany przy przyjęciu do szpitala z COVID-19 i był związany z większą częstością ciężkich objawów, zakrzepów, uszkodzenia nerek i śmierci. Optymalne postępowanie z pacjentami z podwyższonym D-dimerem w COVID-19 wymaga dalszych badań” – piszą amerykańscy badacze. Z D-dimerami wiąże się też jednak pewna nadzieja, wskaźnik może pomóc w dobraniu odpowiedniego leczenia. „Leczenie przeciwzakrzepowe wiązało się z niższą śmiertelnością w COVID-19, co było szczególnie prawdziwe w przypadku pacjentów z wysokimi D-dimerami” – pisze Roger E. Schutgens z Uniwersytetu w Utrechcie. Zdrowie, COVID-19 koronawirus Kroniki COVID-19 SARS-Cov-2
MSZ zwalnia urzędnika za udostępnienie na Facebooku artykułu OKO.press. W trybie natychmiastowym^Maria Pankowska^22 stycznia 2021^https://oko.press/msz-zwolnilo-urzednika-za-udostepnienie-na-facebooku-artykulu-oko-press-w-trybie-natychmiastowym/^Za decyzją o natychmiastowym zwolnieniu stoi wiceszef MSZ, niegdyś związany z Ordo Iuris. Przewina urzędnika polegała na udostępnieniu na Facebooku artykułu OKO.press o podpisaniu przez Polskę deklaracji, która ma blokować uznanie prawa do aborcji za prawo człowieka. Wśród sygnatariuszy są m.in. Arabia Saudyjska i Uganda „W związku z rozwiązaniem ze mną w dniu wczorajszym stosunku o pracę bez wypowiedzenia, pragnę podziękować wszystkim za współpracę i czas spędzony wspólnie w departamencie” – napisał 5 stycznia 2021 roku, w mailu do kolegów i koleżanek z Departamentu Współpracy Rozwojowej MSZ, jeden z jego pracowników. Jak wyjaśniał, powodem zwolnienia miało być „ciężkie naruszenie podstawowych obowiązków pracowniczych – członka korpusu służby, poprzez zamieszczenie na portalu Facebook treści o charakterze szkalującym, a ponadto obrażającym osoby publiczne, w tym urzędującego Ministra Spraw Zagranicznych”. A „szkalującą treścią”, za której udostępnienie został zwolniony, był artykuł OKO.press pt. „Polska podpisuje antyaborcyjną deklarację »w obronie praw kobiet«. Z Arabią Saudyjską, Ugandą i Dżibuti”. 26 października 2020 O sprawie poinformował nas anonimowo jeden z Czytelników – współpracownik zwolnionej osoby. Sam zwolniony nie skomentował decyzji kierownictwa MSZ ani w mailu rozesłanym do kolegów, ani w rozmowie z OKO.press. Gdy się z nim skontaktowaliśmy, powiedział tylko, że zamierza dochodzić swoich praw w sądzie pracy. Sprawą zajęła się także Helsińska Fundacja Praw Człowieka. Zapytaliśmy MSZ, czy rzeczywiście zwolnienie urzędnika miało związek z opublikowaniem na Facebooku naszego artykułu. Resort odpowiedział, że nie komentuje „decyzji kadrowych podejmowanych w indywidualnych sprawach pracowniczych”. Zwolniony pracownik był urzędnikiem służby cywilnej w randze radcy ministra. Tryb, w jakim można było pozbawić go stanowiska, określa ustawa o służbie cywilnej. Zgodnie z art. 71 tej ustawy, rozwiązując stosunek pracy z urzędnikiem, pracodawca powinien zachować 3-miesięczny okres wypowiedzenia. Może go zwolnić np. gdy praca urzędnika zostanie dwukrotnie oceniona negatywnie albo straci on nieposzlakowaną opinię. Bez okresu wypowiedzenia można zwolnić pracownika tylko w trzech sytuacjach. W przypadku: Takie zwolnienie powinno nastąpić nie później niż miesiąc po tym, jak przełożeni otrzymali informację, że zaszła któraś w tych trzech okoliczności.  Art. 71. 1. Rozwiązanie stosunku pracy z urzędnikiem służby cywilnej następuje, z zachowaniem trzymiesięcznego okresu wypowiedzenia, w razie: 1) dwukrotnej, następującej po sobie, negatywnej oceny, o której mowa w art. 81 ust. 1; 2) stwierdzenia przez lekarza orzecznika Zakładu Ubezpieczeń Społecznych trwałej niezdolności do pracy uniemożliwiającej wykonywanie obowiązków urzędnika służby cywilnej; w celu zbadania stanu zdrowia urzędnika tego można skierować do Zakładu Ubezpieczeń Społecznych z urzędu lub na jego prośbę; 3) utraty nieposzlakowanej opinii; 4) likwidacji urzędu, jeżeli nie jest możliwe przeniesienie, o którym mowa w art. 66. 2. Rozwiązanie stosunku pracy z urzędnikiem służby cywilnej może nastąpić, z zachowaniem trzymiesięcznego okresu wypowiedzenia, w razie: 1) (uchylony) 2) odmowy poddania się badaniu przez lekarza orzecznika Zakładu Ubezpieczeń Społecznych. 3. Rozwiązanie stosunku pracy z urzędnikiem służby cywilnej bez wypowiedzenia może nastąpić w razie jego nieobecności w pracy z powodu choroby trwającej dłużej niż rok. 4. W razie niezdolności do pracy z powodu choroby, o której mowa w ust. 3, urzędnik służby cywilnej zachowuje prawo do świadczeń pieniężnych przez okres przewidziany w przepisach o świadczeniach pieniężnych z ubezpieczenia społecznego w razie choroby i macierzyństwa. 5. Rozwiązanie stosunku pracy z urzędnikiem służby cywilnej z przyczyn określonych w ust. 1–3 nie może naruszać przepisów dotyczących szczególnej ochrony pracowników w zakresie wypowiedzenia i rozwiązania stosunku pracy. 6. Rozwiązanie stosunku pracy z urzędnikiem służby cywilnej może nastąpić także w drodze porozumienia stron lub za trzymiesięcznym wypowiedzeniem na skutek rezygnacji urzędnika służby cywilnej. 7. Rozwiązanie stosunku pracy z urzędnikiem służby cywilnej bez wypowiedzenia z winy urzędnika może nastąpić w razie: 1) ciężkiego naruszenia przez urzędnika podstawowych obowiązków członka korpusu służby cywilnej, jeżeli wina urzędnika jest oczywista; 2) popełnienia przez urzędnika w czasie trwania stosunku pracy przestępstwa, które uniemożliwia dalsze zatrudnienie, jeżeli przestępstwo jest oczywiste lub zostało stwierdzone prawomocnym wyrokiem; 3) zawinionej przez urzędnika utraty uprawnień koniecznych do wykonywania pracy na zajmowanym stanowisku, jeżeli nie jest możliwe wyznaczenie urzędnikowi stanowiska uwzględniającego jego przygotowanie zawodowe. 8. Rozwiązanie stosunku pracy z urzędnikiem służby cywilnej bez wypowiedzenia z winy urzędnika nie może nastąpić po upływie miesiąca od dnia uzyskania wiadomości o okoliczności uzasadniającej rozwiązanie stosunku pracy.  Przełożeni zwolnionego pracownika MSZ decyzję podjęli uzasadniając to „ciężkim naruszeniem podstawowych obowiązków członka korpusu służby cywilnej”. Zwolnili go więc bez zachowania okresu wypowiedzenia. Tekst, za który urzędnika MSZ spotkał tak dotkliwa kara, dotyczył podpisania przez ministra Zbigniewa Raua Deklaracji Konsensusu Genewskiego. Szef dyplomacji zrobił to w imieniu polskiego rządu 22 października 2020 roku. Tego samego dnia Trybunał Konstytucyjny wydał głośny wyrok ograniczający prawo do aborcji. Jak pisała autorka tekstu w OKO.press – Anna Adamczyk – „Deklaracja to dokument, który pod pozorem troski o zdrowie kobiet ma przeciwdziałać uznaniu praw reprodukcyjnych, w tym prawa do aborcji, za prawa człowieka”. Kierownictwo MSZ uznało artykuł za „treści o charakterze szkalującym, a ponadto obrażającym osoby publiczne, w tym urzędującego Ministra Spraw Zagranicznych”. Autorka jednak niemal nie odnosi się do szefa resortu Zbigniewa Raua. Informuje tylko, że to on podpisał deklarację i cytuje jego wypowiedź: „Popieramy tę ważną inicjatywę, bo wierzymy, że rodzina ma podstawowe znaczenie dla każdego silnego społeczeństwa i że każda kobieta zasługuje na życie w zdrowiu”. Tekst ilustrowany jest zdjęciem Raua. I tyle. Poza tym autorka artykułu skupia się na analizie poszczególnych zapisów Deklaracji i jej znaczenia dla prawa międzynarodowego (zwłaszcza jako próby udaremnienia wpisania prawa do aborcji do dokumentów ONZ czy UE). Podkreśla, że deklaracja była inicjatywą amerykańską, wpisującą się w prezydencką kampanię wyborczą Donalda Trumpa. Wymienia także pozostałych sygnatariuszy, wśród których większość to kraje dołujące w rankingach przestrzegania praw kobiet. Tekst nie zawierał informacji nieprawdziwych, a MSZ nie zwróciło się do OKO.press z prośbą o jego sprostowanie, nie mówiąc już o żądaniu usunięcia. Trudno więc uznać, że faktycznie był „treścią o charakterze szkalującym”. A tym bardziej trudno uznać, że samo udostępnienie go na prywatnym facebookowym profilu może zostać uznane za ciężkie naruszenie obowiązków urzędnika i powód do natychmiastowego zwolnienia. Obowiązki członków korpusu służby cywilnej określa ustawa o służbie cywilnej. Zgodnie z art. 78 ust. 2, urzędnicy nie powinni publicznie manifestować swoich poglądów politycznych. O neutralności politycznej mówi także art. 153 ust. 1 Konstytucji oraz zarządzenie nr 70 Prezesa Rady Ministrów z 6 października 2011. Sąd Apelacyjny w Warszawie, w wyroku z 22 listopada 2012, orzekł, że „znaczenie wyrażenia »publicznie manifestować poglądy polityczne« jest jednoznaczne i przekłada się na publiczne głoszenie przekonań, poglądów, własnego sposobu myślenia. Aby publicznie manifestować poglądy polityczne trzeba je publicznie wypowiadać”. Czy urzędnicy mogą jednak robić to w internecie, na prywatnych profilach w mediach społecznościowych? Z informacji zamieszczonych na rządowym portalu gov.pl wynika, że nie. Na stronie czytamy, że za naruszenie obowiązków urzędnika może zostać uznane np. „ocenianie/komentowanie działania zarówno rządu, jak i opozycji na swoim profilu w mediach społecznościowych”. Autorzy opracowania w gov.pl precyzują, że takie naruszenie może być podstawą wszczęcia postępowania wyjaśniającego, a następnie dyscyplinarnego. Dopuszczają zarazem możliwość naruszenia ciężkiego, w przypadku którego stosunek pracy można rozwiązać niemal natychmiastowo. Tak właśnie zakwalifikowano facebookowy wpis zwolnionego z MSZ radcy ministra. Urzędnik zacytował w nim jedynie fragment artykułu, podając go dalej. Same wytyczne z rządowej strony internetowej nie są źródłem obowiązującego w Polsce prawa. O tym, czy udostępnienie artykułu było ciężkim naruszeniem obowiązków urzędnika zadecyduje sąd. „Coraz mocniej widzimy trend, by osobom zatrudnionym w instytucjach publicznych odmawiać prawa do krytykowania władzy, także w mediach społecznościowych. Myślę, że jest moment, w którym rola urzędnika się kończy. W tym momencie powinien mieć prawo do swoich poglądów, zwłaszcza wyrażania ich na prywatnym profilu” – komentuje dla OKO.press Dominika Bychawska-Siniarska, prawniczka HFPC. „Są orzeczenia Europejskiego Trybunału Praw Człowieka, w których ETPCz stwierdził, że nie można pociągać do odpowiedzialności kogoś, kto przekleja hiperłącze. Tego typu sprawy godzą w samą ideę sieci, która polega na dzieleniu się informacjami. Nie powinno się tego penalizować” – dodaje. 24 kwietnia 2020 Departament Współpracy Rozwojowej nadzoruje w MSZ wiceminister Paweł Jabłoński. Informator OKO.press nie ma wątpliwości, że to on przyczynił się do natychmiastowego wyrzucenia z resortu osoby, która podzieliła się ze znajomymi na Facebooku naszym artykułem. W MSZ wiceminister znany jest z rewolucyjnego sposobu zarządzania podlegającymi mu departamentami. Ministerstwo odmówiło nam komentarza w tej sprawie.  Czy to prawda, że w dniu 4 stycznia 2021 MSZ rozwiązało w trybie bez wypowiedzenia stosunek pracy z Radcą Ministra ds. analiz strategicznych i planowania w Wydziale Programowym Departamentu Współpracy Rozwojowej z powodu „ciężkiego naruszenia obowiązków pracowniczych” jakim było zamieszczenie na facebookowym profilu treści z artykułu OKO.press dot. podpisania przez Polskę deklaracji antyaborcyjnej? Czy w decyzji o zwolnieniu w jakikolwiek sposób uczestniczył wiceminister Paweł Jabłoński, nadzorujący Departament Współpracy Rozwojowej?  Jabłoński wkrótce skończy 35 lat. Podsekretarzem stanu w MSZ został w listopadzie 2019 roku, wcześniej doradzał Mateuszowi Morawieckiemu w Kancelarii Premiera. Zanim trafił do pracy w państwowej administracji pracował w kancelariach. W 2016 roku był analitykiem prawnym w Instytucie na Rzecz Kultury Prawnej „Ordo Iuris”. Od 2020 roku Jabłoński coraz częściej pojawia się w mediach. W czerwcu 2020 wprost krytykował Rzecznika Praw Obywatelskich, gdy ten wystosował do premiera pismo w obronie UE. W październiku, po sprawozdaniu Jabłońskiego w Senacie, senatorowie KO domagali się ukarania go za atakowanie opozycji i aroganckie wypowiedzi. W OKO.press na początku stycznia 2021 pisaliśmy, że MSZ zwróciło się do kancelarii premiera o ujednolicenie stanowiska rządu w sprawie „gender” na forum UE. Walka z „gender” i odnoszącą się do tego pojęcia konwencją stambulską, to jeden z frontów, na którym część rządzącej w Polsce koalicji działa ramię w ramię z Ordo Iuris. „To proste nie będzie, ale warto ten wysiłek podejmować” – powiedział Jabłoński o bojkocie „gender”. Podpisanie Deklaracji Konsensusu Genewskiego również świetnie wpisuje się w priorytety Ordo Iuris. Przedstawiciel tej organizacji, dr Filip Furman, na bezpośrednie zaproszenie amerykańskiego Departamentu Zdrowia wziął zresztą udział w tej uroczystości. Fakt, że między dniem udostępnienia artykułu a nagłym zwolnieniem minęły ponad dwa miesiące, może oznaczać, że ktoś trzeci poinformował kierownictwo MSZ o facebookowym wpisie urzędnika. Ustawa o służbie cywilnej precyzuje, że w przypadku naruszenia obowiązków, członkom korpusu można wytoczyć dyscyplinarkę i ew. ukarać upomnieniem czy naganą. Reakcja przełożonych w tym wypadku była jednak wyjątkowo gwałtowna. „Reakcja powinna być proporcjonalna, tym bardziej, gdy mamy do czynienia ze sferą publiczną. Urzędnik mógłby np. dostać naganę, upomnienie ustne bądź pisemne. Można nałożyć karę wewnętrzną. Dopiero, gdyby sytuacja się powtarzała, można byłoby pomyśleć o zwolnieniu. Tej proporcjonalności w tej sprawie nie ma, od razu sięgnięto po najwyższy wymiar kary” – wskazuje Dominka Bychawska-Siniarska. – „Moim zdaniem jest to działanie, które ma wzbudzić efekt mrożący. Po to, by pozostali pracownicy, których dotyczy ta sytuacja, powstrzymali się od podobnych zachowań. Tym samym ogranicza się ich swobodę wypowiedzi” – dodaje. Już dziś specyfika zatrudnienia w resorcie – wyjątkowo wysoki poziom uzależnienia przebiegu kariery od decyzji kierownictwa – sprawia, że dyplomaci nie są skłonni głośno mówić o problemach w gmachu. A ma być tylko gorzej. 13 stycznia 2021 do Sejmu trafił rządowy projekt ustawy o służbie zagranicznej, który ma „oddzielić politykę od spraw urzędniczych”. Zawiera on szereg przepisów, które pozwolą szefostwu MSZ pozbyć się osób „niewygodnych”, a zasilić kadry np. absolwentami uczelni, bez wcześniejszego przygotowania. 15 stycznia 2021 W dodatku ustawa wprowadza niejasną kategorię „tajemnicy dyplomatycznej” dla informacji, które choć nie są niejawne, nie będą mogły być udostępniane, gdyby „ich ujawnienie mogło zaszkodzić polityce zagranicznej RP i naruszać jej wizerunek międzynarodowy”. Za naruszenie tajemnicy dyplomatycznej urzędnikom grozić będzie zwolnienie. Zniechęcenie i lęk przed utratą pracy, której poświęcili dużą część życia, przebijają dziś z większości rozmów z wieloletnimi pracownikami MSZ. Władza, Świat, Zbigniew Rau, Paweł Jabłoński, Ministerstwo Spraw Zagranicznych, Ordo Iuris, służba cywilna wolność słowa
Trzeba głośno mówić, że odkładanie szpitala w przypadku COVID-u może skończyć się tragicznie^Sławomir Zagórski^22 stycznia 2021^https://oko.press/trzeba-glosno-mowic-nie-odkladac-szpitala/^Mierzyłam regularnie cioci saturację. Było długo 95, a potem dwukrotnie spadło do 80. Zadzwoniłam do przyjaciółki, której mąż jest doświadczonym chirurgiem. I on na to, że jak mi zależy na cioci, to mam dzwonić rano po karetkę. I gdyby nie chcieli zabrać do szpitala, uprzeć się Sławomir Zagórski, OKO.press: Napisałaś, że u Was nie najlepiej. Przeszliście z mężem COVID i wychodzicie z tego z trudem. Niedawno zachorowała Twoja ciocia. Opowiesz o tym? Twoje doświadczenie może się komuś przydać.  Maria Anna Ciemerych-Litwinienko: Opowiem. A co chciałbyś wiedzieć? Jesteś biologiem, wiesz, jak się bronić przed wirusem. Nie uważałaś?  Ależ uważałam. Mamy w rodzinie starsze osoby. Mama mojego męża, moja mama i ciocia, wszystkie – jak każda starsza osoba – mają choroby towarzyszące. Moja mama i ciocia to panie 80 plus, więc powiedziałabym, że na punkcie wirusa byłam nawet trochę schizoidalna. Maseczki, alkohol do dezynfekcji w kieszeni. I tak od marca. Ale wiadomo, z czasem czujność spada. Różni ludzie co prawda chorowali w okolicy, ale w chwili, gdy ja się zakaziłam, to jeszcze nie był ten okres, kiedy każdy już zna kogoś, kto chorował i kto odszedł na COVID. Poszłam na spotkanie. Mało osób w bardzo dużym, wysokim pomieszczeniu. Piłam wino bez maseczki i rozmawiałam z różnymi osobami bez maseczki. I to najprawdopodobniej był ten moment. Zdążyłaś kogoś zarazić, zanim zorientowałaś się, że jesteś chora?  Poza mężem na szczęście nikogo. Tak wykazało moje śledztwo. Spotkanie miało miejsce we czwartek. Nazajutrz byłam w pracy, w maseczce. Chyba ze 2 razy zakaszlałam i koleżanki powiedziały „Oj, ty kaszlesz”. Dawniej człowiek kasłał i w ogóle nie zwracało się na to uwagi. Odpowiedziałam, że byłam u fryzjera i na tym spotkaniu, było zimno i chyba mnie trochę zawiało. Dodam jeszcze, że w domu mieliśmy remont – malowanie, bałagan okropny. W czwartek w tym bałaganie po coś się schyliłam i jakoś tak się fatalnie przekręciłam, że odezwała się moja rwa kulszowa. Mam trochę popsuty kręgosłup i jak coś takiego się zdarza, to ledwo łażę. We czwartek jeszcze jako tako chodziłam, ale w piątek już bardzo słabo, więc postanowiłam, że weekend spędzę w łóżku. Zadzwoniłam do mamy, że wyjątkowo nie odwiedzę jej w sobotę. Co było zbawienne.  No właśnie. Więc całą sobotę i niedzielę leżałam w łóżku otoczona tym remontowym bałaganem. Choć w sobotę o mały włos się nie zwlekłam. W piątek wieczór i w sobotę moi znajomi, nota bene świetni naukowcy, także zaangażowani w walkę z COVID, zapraszali nas na imprezę. Gdybym uległa, załatwiłabym kwiat polskiej nauki. Leżałam w łóżku, bolała mnie noga, brałam środki przeciwbólowe, ale w niedzielę zaczęłam się dziwnie czuć. W poniedziałek rano 37 z kreskami. Napisałam do pracy, że nie przyjdę, bo mam trochę temperatury i się dziwnie czuję. Jedna z koleżanek odpisała, że znajomy, który zmarł na COVID, miał tylko gorączkę. I wtedy pomyślałam, że w czwartek moje życie było ryzykowne a teraz źle się czuję, więc zrobię sobie test. Na NFZ?  Nie. To były czasy, że po to, by dostać skierowanie „na NFZ”, trzeba było mieć 4 objawy, a ja miałam tylko lekką gorączkę. Zamówiłam test płatny w Warsaw Genomics. Oni przysyłają do domu kuriera, robisz sobie wymaz i od razu oddajesz próbkę do badania. Test zrobiłam rano. W ciągu dnia gorączka zaczęła rosnąć, doszła do 39, a nawet nieco wyżej, i wtedy to już bez wyniku testu wiedziałam, że nie jest dobrze. O godzinie 21:00 przyszedł wynik, że jestem pozytywna. Przejęłaś się?  Ja mam tak, że nawet, jak jestem umierająca, to jak jest sytuacja kryzysowa, mam wyrzut adrenaliny i nieźle ogarniam życie. 28 grudnia 2020 Najpierw zadzwoniłam do znajomego lekarza, pracującego „przy COVID”, do którego mam pełne zaufanie. On spokojnie wypytał co i jak. Powiedział, że najprawdopodobniej zaraziłam się we czwartek, że w piątek w pracy byłam jeszcze „niezaraźliwa”, i być może zaczęłam zarażać w sobotę. No ale oczywiście pewności nie ma. Potem napisałam do organizatorki spotkania, że trzeba zawiadomić ludzi, którzy brali w nim udział i wyobraź sobie, że udało się jej szybko dotrzeć do niemal wszystkich. Potem okazało się, że nie tylko ja byłam trafiona. Miałyśmy nawet pomysł, kto mógł być pacjentem zero, ale jakie to ma znaczenie. Jeszcze tego samego wieczoru napisałam też do wszystkich z pracy, że jestem pozytywna. Twoi współpracownicy poszli na kwarantannę?  Musiałam swoją pozytywność zgłosić pracodawcy, takie mamy przepisy. I dziekan objął ich kwarantanną, którą zdejmował, jeżeli mieli negatywny wynik testu. Więc ci, którzy mieli ze mną kontakt, przetestowali się. Jedna koleżanka była pozytywna, ale ona akurat musiała zarazić się gdzieś indziej. Taki był wynik naszej dedukcji. Ty natomiast zakaziłaś męża.  Grzesiek zrobił test następnego dnia i okazało się, że też jest pozytywny. Więc pewnie to ja. Oboje zaczęliśmy izolację. Fachowcy od remontu stracili na jakiś czas cały sprzęt. Myśmy się w ogóle nie mogli poruszać po mieszkaniu, wszędzie jakieś pudła z książkami, płytami, jeden pokój zajmowała drabina, przemysłowy odkurzacz, farby, wiertarki. Mnie było wszystko jedno, bo byłam tak słaba, że niemal cały czas leżałam. Grześkowi było gorzej, miał niewielkie objawy, cały czas pracował w tym bałaganie. To był początek października, izolację skończyliśmy 15. Sanepid odezwał się do mnie dwa dni przed końcem izolacji. Zadzwoniła do mnie urocza pani, której opowiedziałam całą historię choroby i spytałam, czy chce wiedzieć z kim się kontaktowałam. „Nie, nie! Pani to świetnie sama ogarnęła” – usłyszałam. Do Grześka raz zadzwonił na komórkę policjant i spytał, czy jest w domu, ale sprawdzać, czy tak jest w istocie, już nie zamierzał. Jedyna jednostka organizacyjna, która się wykazała, to była opieka społeczna. Zadała konkretne pytania, co kupić, co przynieść, ale powiedziałam, że wszystko mamy. Robiliśmy sobie tzw. testy na wyjściu. Przepisy tego nie wymagają, także dlatego, że niektórzy mogą mieć resztki wirusa bardzo długo po tym, kiedy już nie zakażają. W efekcie ja po tygodniu od pozytywnego testu byłam negatywna, a Grzegorz jeszcze pozytywny. W sumie, głównie z powodu mojej ogromnej słabości, 3 tygodnie nie wychodziliśmy z domu. 5 stycznia 2021 Kiedy już skończyliśmy izolację, zadzwoniła ta sama urocza pani z sanepidu, która m.in. miała problem, że myśmy tę chorobę i izolację odbyli bez nadzoru ze strony lekarza pierwszego kontaktu, zwolnienia itd., itp. Kiedy zaczynaliśmy nie było takiego obowiązku. Poza tym Grzegorz cały czas pracował zdalnie, ja się starałam, ale skutek był taki sobie. Byliśmy więc po izolacji, z wpisem w systemie sanepidu, ale bez śladu w e-pacjencie. Pani mówiła, że tego wpisu nie ma. Ja: „Bo nie byłam u lekarza pierwszego kontaktu”. Pani: „No właśnie. A kto się państwem zajmował?”. Ja: „Inni lekarze.” I tak sobie gadałyśmy. Nota bene to się zmieniło, na naszym koncie e-pacjent jest już info, że mieliśmy izolację do 15 października i podobno jest nawet stosowny dokument. Niestety, mojego nie daje się otworzyć, no cóż, jest postęp, ale nie do końca. Poza tym teraz jest już to lepiej zorganizowane. Przećwiczyłam to na przykładzie cioci. Mówiłaś, że byłaś bardzo słaba.  Miałam gorączkę, która skakała 36,6/prawie 40 stopni i znów 36,6/prawie 40. Tych 40 szczęśliwie nigdy nie osiągnęłam. Najgorzej było w nocy. Ale znajomi lekarze, którym albo sama zawracałam głowę, albo ktoś im powiedział, że jestem chora, byli naprawdę super. Do jednego np. dzwoniłam mówiąc, że jest bardzo źle. On na to mniej więcej tak: „Nie. Nie umierasz, weź paracetamol”. Moja przyjaciółka, która jest rehabilitantką, przywiozła mi pulsoksymetr, więc wiedziałam, że z płucami jest OK. Saturację miałam 98-99. Kolega z liceum, który pracuje w szpitalu na Wołoskiej, kazał mi też wziąć antybiotyk, bo leżę, jestem gruba itd. Kolejny znajomy lekarz przywiózł mi receptę na heparynę, bo uważał, że mogę mieć problem z zakrzepami. 20 czy nawet 30 proc. osób chorujących na COVID ma poważne komplikacje z tego powodu, zdarzają się nawet zgony związane z zakrzepicą. Miałam też łańcuszek ludzi, którzy nas żywili. Jak mama mojej przyjaciółki postanowiła nam dostarczyć tort bezowy, to jednak jej odmówiłam. Nie bardzo mogłam jeść i nawet chora nie mogłam znieść myśli, że Grzesiek zjadłby go sam! Zrobiła za to cudowny rosół. Jej córka dostarczała piękne zupy krem, a kuzyn na parapecie zostawił barszcz ukraiński. Sąsiadka i przyjaciółka rehabilitantka robiły zakupy, ktoś inny doniósł gazety. To było naprawdę super. Ludzie dzwonili i pytali „co, jak, po co i na kiedy”. Koleżanka z pracy dostarczała drobiazgi mojej mamie, itd., itp. Ja się starałam przez cały ten czas udawać, że nie choruję. Na początku brałam nawet udział w różnych spotkaniach online. Wydawało mi się, że ta choroba to będzie mały pikuś, ale tak naprawdę to było okropne. Siódmego dnia od wykrycia wirusa, gorączka zniknęła i ja potem przez tydzień spałam. A następnie byłam tak słaba, że właściwie nie mogłam się ruszać. Jak gorączka minęła, to już się nie czułam chora, tylko czułam, że mnie właściwie nie ma. Miałam dobrze, bo podczas pierwszego testu na obecność wirusa zadeklarowałam gotowość udziału w badaniach dotyczących zarażenia. Zostałam zakwalifikowana i testy na obecność koronawirusa robiłam codziennie. Dzięki temu dokładnie wiedziałam, kiedy przestałam go mieć. Nastąpiło to tego samego dnia, kiedy zniknęła gorączka. Przedziwne były te skoki temperatury. Gorączka potrafiła utrzymywać się 3-4 godziny, a następnie z minuty na minutę spaść do 36,6. Po takim spadku człowiek się chyba marnie czuje?  Okropnie. Raz zemdlałam, raz się przewróciłam, całe szczęście przy łóżku. Którejś nocy nie chciałam budzić Grześka, szłam do łazienki i wyłożyłam się jak długa. Albo siedziałam w łazience z głową owiniętą mokrym, zimnym ręcznikiem i myślałam, że nie przeżyję. Ale mój dobry duch lekarz, którego dręczyłam, uspakajał mnie swoim miękkim głosem. W sumie ci cudowni lekarze byli na każdy mój jęk. Bo ja jestem upierdliwa i nie umieram w samotności. Raczej chcę, żeby wszyscy mi towarzyszyli, płacząc nad moim losem. Tylko mamie i cioci nieco oszczędzałam szczegółów choroby. Kto pobierał od ciebie codzienne wymazy do badań? Ja to robiłam sama. To nieprzyjemne, ale niezbyt trudne. A teraz biorę udział w przedłużeniu tego badania, tj. sprawdzaniu poziomu przeciwciał raz na 5-6 tygodni. I ja te przeciwciała ciągle mam. Kiedy już zaczęłam się uruchamiać, jeden lekarz mówił, że powinnam wziąć miesiąc zwolnienia. Inny z kolei, że mam chodzić, wychodzić z domu, bo ta zakrzepica, itd. Więc w końcu wyszłam i pomału zaczęłam wracać do pracy. Ale to było mało fajne. Dojście do przystanku – masakra. W pracy wyglądałam normalnie, mówiłam normalnie, a w głowie kompletna pustka. Straciłam też zdolność „multitaskingu”. Mogłam robić wyłącznie jedną rzecz i jak pomyślałam o drugiej, to tej pierwszej już nie było. Niektórzy się śmiali, że nareszcie jestem normalnym człowiekiem i rozumiem, jak oni się czują na co dzień. Czyli do pełnej formy jeszcze nie wróciłaś?  Nie, ale prawie. Płuca, serce są OK. Z tym, że np. jeszcze do niedawna musiałam myśleć, gdy brałam do ręki szklankę, bo jak nie myślałam, to ją upuszczałam. Przez 2 miesiące z okładem bolała mnie głowa, tzn. połowa głowy. Neurolożka powiedziała, że da mi tramal i że trzeba przetrzymać. No ale ciągle brakuje mi słów, zacinam się. Nie mam też jeszcze takiej jasności umysłu jak miałam lub się łudzę, że miałam przed chorobą. Nie ogarniam niektórych rzeczy tak szybko, jak wcześniej. Ale to mija. 17 października 2020 Grzesiek z kolei ma problemy ze strunami głosowymi. Zapewne po infekcji wirusowej, bo nie miał żadnego urazu ani nie wydarzyło się nic, co mogłoby sugerować możliwość uszkodzenia. Tak myślą lekarze. Więc ma kłopoty z normalnym mówieniem, zaczyna rehabilitację. Czyli oboje mamy neuroproblemy. Mózg w czasie choroby jest jednak nietleniony, wysoka gorączka itd. W każdym razie wszystkie rzeczy zajmują mi wciąż dużo więcej czasu. Oprócz rozmowy. Gadać mogę godzinami, to mi zostało. No i teraz spadła na Ciebie choroba cioci.  Po własnej chorobie byłam jeszcze bardziej czujna, jeśli chodzi o mamę i ciocię. Mama, lat 89, pilnuje się, dezynfekuje wszystko, co trafia do niej do domu. Oczywiście nigdy nie ma 100-procentowej pewności, bo jednak jakieś minimalne kontakty ze światem otaczającym są. Zagląda sąsiadka, ktoś sprawdza przewody kominowe, w końcu ja przychodzę. No ale też nie mogę jej całkowicie odciąć od kontaktów, bo oszaleje. Z kolei ciocia była trochę bardziej wyluzowana. I któregoś pięknego dnia ona mi mówi, że boli ją głowa. A następnego dnia oznajmia przez telefon, że ma chrypę. Niewiele myśląc wzięłam test antygenowy na koronawirusa i pojechałam do niej. I wywalił mi jak słup ognisty prążek dodatni. Odezwałam się w sposób nieparlamentarny. Ciocia ma 80 lat, ale nie miała dużych objawów. Umówiłam na drugi dzień rano lekarza. Lekarz ją przepytał, kazał dużo pić, udzielił różnych porad i oczywiście kazał reagować jakby stan się pogarszał. Naturalnie lekarz to tylko teleporada?  Jasne. Nikt ci do COVID-u nie przyjdzie. Wtedy po raz pierwszy poczułam się szczęśliwą osobą, że chorowałam i mam przeciwciała. Więc przychodziłam do cioci. Miałam oddzielne ubranie na te wizyty. Jak wracałam do domu, wkładałam je do dużej zamykanej torby, bo przecież nie będę prała płaszcza codziennie. Konsultowałam to z moim znajomym lekarzem i on powiedział, że przeniesienie wirusa na ubraniu jest mało prawdopodobne, ale na wszelki wypadek nie odwiedzałam wtedy mamy. To było przed świętami. Ciocię zdiagnozowałam 17 grudnia. W poniedziałek 21 rano ciocia nie odebrała telefonu. Pobiegłam. Miała lekką gorączkę – 37 stopni, ale ponieważ normalnie ma ok. 35 z kreskami, więc 37 to już dla niej dużo. Była trochę nieprzytomna. Położyłam ją do łóżka, dałam paracetamol, zmierzyłam saturację, bo całej rodzinie kupiłam już pulsoksymetry. Miała 95, a więc OK. Umówiłam na kolejną teleporadę lekarza pierwszego kontaktu. Zadzwonił tego samego dnia, spytałam, czy nie dać antybiotyku. Powiedział, że przepisze ten antybiotyk, ale żebym się nie wyrywała z podawaniem go. 2 stycznia 2021 Przenocowałam u cioci, bo bałam się, że w nocy dostanie gorączki. Noc była super, nic się nie działo. Następnego dnia po południu wyszłam na 3 godziny. Wracam i widzę, że znów jest taka bardziej nieprzytomna. Założyłam pulsoksymetr i zobaczyłam, że saturacja wynosi 90. Potem dwa razy spadła do 80. No, niefajnie – pomyślałam. Moja dobra koleżanka – pulmonolożka, kiedy radziłem się jej, czy napisać do OKO.press o zaopatrzeniu się w pulsoksymetr, zdecydowanie odradziła.  No właśnie, bo każdy ma inną saturację. Mówiła, że na jednym palcu u starszej osoby wychodzi jeden wynik, na innym inny. Że palec nie powinien być chłodny, że mogą być zwężone naczynia itd. Bo rzeczywiście tak jest. Musisz badać starszej osobie na różnych palcach. Nie wiadomo też co kupić. Tych pulsyksometrów jest 50 rodzajów.  Ja kupiłam w Euro AGD, ale jak chciałam kupić cioci, to już nigdzie nie było. Więc kupiłam w jakimś brytyjskim sklepie przez Amazona. Ale chyba trzeba uważać na tanie, chińskie? Wszystkie pewnie są chińskie. Ale rzeczywiście nie należy kazać każdemu patrzeć non stop w pulsoksymetr, bo niektórzy mają z natury niższą saturację i wtedy wpadają w popłoch. Ale ja zaczęłam cioci mierzyć ten tlen od początku infekcji. Miała 95 i cały czas było 95, więc uznałam, że to jej poziom. W moim przypadku to było 98-99. Niebezpieczny jest spadek z tego normalnego poziomu?  Tak. Jak mówiłam, w pewnym momencie saturacja wynosiła 90, niezależnie od tego, na którym palcu robiłam pomiar. Potem spadło do 80 i wróciło do 92. Późnym wieczorem zmierzyłam jeszcze raz – 87. Zadzwoniłam do mojej przyjaciółki, której mąż jest doświadczonym chirurgiem. I jego przekaz był taki, że żebym zbyt długo nie czekała na wezwanie karetki, bo za chwilę może być za późno. Opowiadam, że nie kaszle, nie ma kłopotów oddechowych, ale on na to, że jak mi zależy na cioci, to mam dzwonić rano po karetkę. I gdyby nie chcieli zabrać do szpitala, uprzeć się. Zadzwoniłam jeszcze do lekarza, któremu ufam i on to samo, żeby wezwać karetkę, bo zapewne będzie gorzej niż lepiej. To już nie miałaś co kombinować.  Nie. Przygotowałam moralnie ciocię, że jutro pójdzie do szpitala. Ona mi bardzo ufa, więc przyjęła to do wiadomości. Naszykowałam torbę rzeczy, wodę, spisałam leki, wyjęłam wszystkie karty ze starych szpitali. Rano zadzwoniłam po karetkę. Przyjechało dwoje bardzo fajnych ratowników, ale jak zobaczyli ciocię przytomną, kontaktową, z saturacją 95, bo w międzyczasie się podniosła do normalnego poziomu, to wymyślili, że jest dzień przed wigilią i pewnie chcę się pozbyć starszej pani na święta. To znaczy nie powiedzieli mi tego, ale czułam, że tak właśnie myślą. No i zaczęli: Czy ja wiem, jak jest w szpitalu covidowym? Mówię, że wiem. Ale czy ja wiem, że tam lekarz przyjdzie 2 razy na dobę, a w ogóle nikt się z nią nie będzie kontaktował. Ja na to, że tutaj lekarz wcale nie przyjdzie. Ogólnie mnie zniechęcali. Potem pytali ciocię, czy chce do szpitala i ona powiedziała, że tak. No to spytali mnie, czy ja na pewno dobrze zrobiłam ten test antygenowy na COVID. Już chciałam powiedzieć, że mazakiem narysowałam. Naprawdę nie wiedziałam, jak ich przekonać i wtedy wypaliłam, że jestem profesorem biologii i umiem zrobić test. I wyobraź sobie, że to zadziałało. Oni powtórzyli badanie i zabrali ciocię do szpitala. 9 stycznia 2021 Jest jakaś wytyczna od jakiej saturacji bierze się chorego do szpitala?  Nie sądzę, to znaczy ja jej nie znam. Może jest jakieś zalecenie wewnętrzne, ale to skomplikowane, bo u jednego taka saturacja jest groźna, u innego inna. Ratownik sam musi zdecydować podczas wizyty. Wyszłam z ratownikami do karetki, zaczęli pytać u dyspozytorki, gdzie ją zawieźć. Usłyszeli, że na Wolską do Szpitala Zakaźnego. Może tego nie pisz, ale od razu zaczęłam się zastanawiać, czy mam tam jakiegoś znajomego. Przecież wszyscy tak myślą.  Przypomniałam sobie, że mam tam jedną koleżankę z dawnych czasów. Jeszcze wracam na chwilę do rozmowy z poprzedniego wieczoru z chirurgiem. Martwiłam się, że ciocia będzie stała w karetce kilka godzin przed szpitalem, bo kolejki. No i usłyszałam, że ludzie przyjeżdżają za późno i umierają. I że teraz raczej nie ma problemu, żeby się dostać do szpitala. W pewnym momencie rzeczywiście karetki w wielu miejscach w Polsce stały na podjazdach przed SOR-em. Ale to nie trwało długo.  Nie wiem, jak jest teraz, ale wtedy, gdy odwożono ciocię, podobno miejsca były bez problemu. Natomiast nie masz żadnego wpływu, gdzie cię zawiozą. Decyduje dyspozytor i zespół karetki i nie ma dyskusji. Zresztą ja nie dyskutowałam. Pani ratowniczka powiedziała, że da znać, gdzie ostatecznie ciocia trafi. Zadzwoniła za pół godziny i powiedziała, że jest w szpitalu na Lindleya. Odetchnęłam z ulgą, ponieważ na Lindleya znam kilku lekarzy. No i w panice skontaktowałam się z nimi wszystkimi, żeby mi tę moją ciocię zlokalizowali. Zrobili to. Ciocia była na SOR. Udało mi się dodzwonić. Lekarka powiedziała, że wyniki są dobre i że czekają na wynik tomografii. Uff, odetchnęłam, ale trochę się bałam, że może nie przyjmą cioci do szpitala i wirus mi ją zje. Późnym wieczorem, kiedy była już przyjęta na oddział, dowiedziałam się, że wyniki tomografii to płuca szkliste, covidowe, zajęte w ponad 50 proc.! Słabo mi się zrobiło. Ale po raz pierwszy przestałam mieć wyrzuty sumienia, że oddałam ją do szpitala. Lekarze nie mieli już wątpliwości, że należy ciocię zatrzymać?  Raczej nie. Położyli ją na oddziale, który przed epidemią był urologią. Trafiła w dobre ręce. Mieliśmy szczęście, zajmował się nią naprawdę super zespół. Miałam z nimi świetny kontakt. Lekarze odbierali telefony, nie sądzę, żeby widzieli w dyżurce, że to dzwoni Ciemerych… Z panem doktorem, który był lekarzem prowadzącym, zbyt często się nie kontaktowałam, bo wpadłam w ręce cudownej pani doktor, która czasem sama dzwoniła. Z tym kontaktem miałaś dużo szczęścia, bo często słyszę, że nie jest łatwo. Lekarze są przepracowani, nie mają czasu rozmawiać.  Ja akurat słyszałam z kilku miejsc, że lekarze byli bardzo pomocni i komunikatywni. Ale pomyślałam sobie, że jeżeli będę w takiej sytuacji, że ciocia trafi do szpitala, gdzie nie mam nikogo znajomego albo lekarze nie będą kontaktowi, to po prostu założę, że to są dobrzy ludzie i będą o nią dbali. Bo nie mam innego wyjścia, a inaczej oszaleję. Ciocia miała ze sobą telefon komórkowy i czasem go odbierała. Była bardzo słaba i były to raczej bardzo krótkie rozmowy. Przekonałaś łatwo ciocię, żeby się dała położyć do szpitala. Wiele osób panicznie się boi szpitala i uważa, że to ostateczność, dlatego trafia tam zbyt późno. Masz rację. Ale ciocia nie miała tego lęku. W ciągu ostatnich kilku lat była 2 czy 3 razy w szpitalu i za każdym razem miała złe wspomnienia z choroby, ale dobre na temat opieki szpitalnej. U nas rzeczywiście ludzie się boją szpitala. Znam kilka historii ludzi, którzy liczyli, że będzie lepiej a potem trafiali do szpitala, czasem pod respirator i albo z tego wychodzili w kiepskim stanie, albo nie wychodzili wcale. Być może gdyby trafiali wcześniej na oddział, ich szanse byłyby większe. Ale to bardzo trudno ocenić. Każdy przypadek jest inny. Czytałam w którymś z tekstów w OKO.press, że trzeba wyważyć, czy bardziej boimy się zimna w szpitalu albo niemiłych salowych, czy też tego, że możemy nie przeżyć. Uważam, że trzeba głośno mówić, że odkładanie szpitala może w przypadku tej choroby skończyć się tragicznie. Bo to nie jest grypa, to nie jest zapalenie płuc. To jest dużo gorzej i mało przewidywalnie. Choroba cioci w szpitalu została szybko opanowana?  Trudno mi powiedzieć. Ciocia nie była pod respiratorem, była tylko z tlenem w nosie. Dostała deksametazon, antybiotyk, antykoagulanty. Nie dostała osocza, widocznie lekarze ocenili, że albo nie ma takiej potrzeby, albo to może być dla niej obciążająca kuracja z powodu jej ogólnego stanu zdrowia. Nie dostała też remdesiviru. Ale ten podaje się chyba w początkowych etapach choroby. Nie kontrolowałam terapii. Nie jestem lekarzem, ufałam specjalistom. Donosiłaś cioci jedzenie?  Donosiłam jogurty i mandarynki, bo o to prosiła. Zostawiałam pod drzwiami, przychodziła zazwyczaj miła pani w stroju kosmity i zabierała. Albo zwyczajnie porzucałam pod drzwiami, gdy nikt nie mógł zejść, i ktoś później donosił cioci. Tak to działa. Obsługa nigdy nie odmówiła odbioru czy to ode mnie, czy od innych czekających z transportem. Jak długo trwał pobyt w szpitalu?  Od 23 grudnia do 7 stycznia. Dowiedziałam się, że nie wypuszczą jej, jeśli przez co najmniej 3 dni nie będzie dobrej saturacji, bez wspomagania tlenowego. A w jej przypadku to było chyba aż 5 dni, ale może zmyślam. Problem z moim własnym post-covidem jest taki, że wiele rzeczy zapominam i często sobie dopowiadam… 5 grudnia 2020 Teraz cały czas trzymamy się z ciocią na poziomie 95-94-96-98. Musimy tylko postawić ją na nogi, rehabilitacja itd. To się już dzieje. Ale ta pani doktor, która była i jest moim dobrym duchem, powiedziała, że trzeba się zastanowić nad proporcjami – dręczenie chorej versus rehabilitacja. Że nie możemy jej rehabilitować na siłę. Musi po tym COVID-zie odpocząć. Ja wiem, że musi, bo sama to przechodziłam, a mam 53 lata, nie 80. Ona na pewno jest w gorszym stanie ode mnie, a ja pamiętam jaka byłam słaba. W jakim stanie ciocia jest mentalnie?  Na początku była zagubiona. Teraz już dużo, dużo lepiej. Staramy się wyważać aktywność versus odpoczynek. Przed szpitalem było inaczej?  Tak, kompletnie. Czytała, oglądała telewizję. Rozmawiała z sąsiadkami, jakby trzeba było, poszłaby sama po zakupy. Była niezależna. Teraz zaczynamy oglądać czasopisma i programy informacyjne w telewizji. Przegapiła szturm na Kapitol! Stan cioci się poprawia. Mam nadzieję tylko, że coś nagle nie wyskoczy. Muszę dodać, że samodzielna opieka nad ciocią byłaby dla mnie niemożliwa. Robimy to we dwie z cudowną kuzynką prawie-weterynarką. Mamy plan i go realizujemy! Gdybyś miała udzielić dodatkowej rady opiekunom osób chorych na COVID, na co byś zwróciła uwagę?  Każdy zna swoje bliskie starsze osoby i wie co jest odstępstwem od normy. Ja odstępstwo od normy jestem w stanie wychwycić natychmiast i u mamy, i u cioci. Czy wzrok wygląda inaczej? Czy się zachowuje inaczej? Każdy wie, jak wygląda jego rodzic lub bliski. Najważniejsze, żeby się nie oszukiwać. Wydaje mi się, że mamy taką tendencję, by myśleć, że jest lepiej niż jest naprawdę. I wierzymy jak ktoś bliski mówi: „Nic mi nie jest. Zaraz mi przejdzie. Przesadzasz.” Jestem panikarą i zawsze mam wrażenie, że jest gorzej, niż jest naprawdę. Z nadzorem nad własnym zdrowiem jest już oczywiście gorzej. Zawsze łatwiej kogoś wypychać do lekarza niż iść samemu.  To prawda. Radzę więc nie oszukiwać się, że „to minie”. Jestem szczęściarą, bo znam wiele osób, których się mogę poradzić. Zarówno w przypadku mojej choroby, jak i cioci, to było absolutnie kluczowe. W przypadku cioci dobrze działa też jej przychodnia. „Po szpitalu” był już u niej internista, były pielęgniarki środowiskowe pobrać krew. Znajoma neurolog przyszła na konsultację. O ile wizyty domowe internistów były dosyć łatwe do ogarnięcia, zwabienie specjalisty do domu to już jest wyczyn, wykorzystałam więc znajomą, jestem okropna… Ogromnie im wszystkim jestem wdzięczna za pomoc. Zresztą nie tylko im. Mojej rodzinie, współpracownikom, znajomym. Wsparcie w chorobie jest ogromnie ważne. Nie jestem lekarzem, ale ostatnio sporo osób dzwoni do mnie co robić. Oczywiście nie mogę udzielać rad – zrób tak, czy tak. Mówię tylko co ja robiłam. Zdrowie, COVID-19 koronawirus szpital
Policja chce ukarać 16-latka ze Strajku Klimatycznego. Bo przemawiał przez megafon [ROZMOWA]^Robert Jurszo^22 stycznia 2021^https://oko.press/policja-chce-ukarac-16-latka-ze-strajku-klimatycznego/^"Katastrofa klimatyczna to największe zagrożenie naszych czasów. Musimy działać, nawet jeśli policja będzie chciała ciągać nas za to po sądach" - mówi OKO.press Kacper Lubiewski. Kilka tygodni po proteście do jego domu zapukała kuratorka sądowa. "Policjanci wyrazili przypuszczenie, że w domu mogę być demoralizowany" Policja chce ukarać 16-letniego Kacpra Lubiewskiego, aktywistę opolskiego Młodzieżowego Strajku Klimatycznego. Powód? 9 grudnia 2020 przemawiał na proteście klimatycznym przez megafon, co policja uznała za… łamanie ustawy o ochronie środowiska. Policja złożyła wniosek o ukaranie nastolatka do sądu rodzinnego z informacją, że w domu może być demoralizowany. Kacper w Młodzieżowym Strajku Klimatycznym działa od samego początku. Uczy się w liceum, ma średnią ocen powyżej 5,6. Jest czterokrotnym stypendystą marszałka województwa za wyniki w nauce. W tym roku dostał stypendium Krajowego Funduszu na rzecz Dzieci, wcześniej wielokrotnie dostawał stypendia w szkole. Jest członkiem Europejskiego Parlamentu Młodzieży. „W mojej ocenie chodzi tylko i wyłącznie o to, by zniechęcać młodych ludzi do aktywizmu klimatycznego. Byśmy nie wychodzili na ulice i nie protestowali. Chodzi też o to, by przestraszyć rodziców, by nie puszczali swoich dzieci na protesty” – mówi OKO.press Kacper Lubiewski z Młodzieżowego Strajku Klimatycznego Niżej cała rozmowa z nastoletnim aktywistą, którego pytaliśmy nie tylko o policyjne represje, ale też o jego zaangażowanie w walkę z katastrofą klimatyczną. 29 listopada 2019 Robert Jurszo, OKO.press: Twoje problemy zaczęły się 9 grudnia ubiegłego roku, podczas „Spaceru dla Przyszłości” w Opolu. Co to było za wydarzenie? Kacper Lubiewski, opolski Młodzieżowy Strajk Klimatyczny: Organizowaliśmy go jako opolski Młodzieżowy Strajk Klimatyczny przy wsparciu Ogólnopolskiego Strajku Kobiet, co wynikało ze zbieżności naszych postulatów w kwestiach klimatycznych. To był czas przed negocjacjami unijnego budżetu, chcieliśmy wyraźnie pokazać rządowi, że weto będzie szkodliwe dla osiągnięcia celów klimatycznych w przyszłości. Przypominaliśmy również znane już postulaty Młodzieżowego Strajku Klimatycznego, takie jak wprowadzenie do szkół edukacji klimatycznej, czy sprawiedliwą transformację energetyczną. Przyszedłeś na protest i… …podeszli do mnie policjanci i powiedzieli, że „doszły ich słuchy”, że jestem niepełnoletni i że jestem tu sam. Nie była to prawda, bo przyszedłem z rodzicami. Poza tym, mam 16 lat, więc obostrzenia związane z przemieszczeniem się podczas pandemii mnie nie dotyczyły. Jednak ja i mój tata zostaliśmy spisani – legalnie przebywając na legalnej manifestacji, co uważam za bezprawny skandal. Jakiś czas później, gdy zacząłem przemawiać przez megafon, znów podeszła do mnie policja. Tym razem dowiedziałem się, że używając megafonu łamię ustawę o ochronie środowiska. Oddałem megafon koleżance i mówiłem dalej bez niego. Jak myślisz, dlaczego policjanci podeszli właśnie do ciebie? Przecież tam było blisko 200 innych protestujących osób. Byłem tym zaskoczony, jak i tym, że zostałem spisany. Nie wiem, może dlatego, że byłem organizatorem? 25 września 2020 To jednak był dopiero początek historii, która ciągnie się do dziś. Kilka tygodni później do twojego domu przyszła kuratorka sądowa. Powiedziała mi i moim rodzicom, że policja przekazała moją sprawę do sądu rodzinnego w związku z rzekomym złamaniem przeze mnie ustawy o ochronie środowiska. Policjanci wyrazili też przypuszczenie, że w domu mogę być demoralizowany, więc kuratorka – zgodnie z procedurą – musiała przyjść, sprawdzić, czy aby tak się nie dzieje. A na czym ta demoralizacja miałaby polegać? Nie wiem, to już jest pytanie do policji. Dziś Sąd Okręgowy w Opolu wydał komunikat, że w moim przypadku nie widzi jakiejkolwiek podstawy do wszczęcia sprawy o demoralizację nieletniego, czy o ograniczenie władzy rodzicielskiej moim rodzicom. Dodam, że pani kurator, która wtedy do nas przyszła, była bardzo miła i życzliwa. Rozmawiałem z nią jeszcze dzień po jej wizycie telefonicznie, gdy pytała mnie m.in. o moje osiągnięcia szkolne. Doskonale rozumiała, że skoro czterokrotnie dostałem stypendium marszałka województwa za wyniki w nauce, w tym roku stypendium Krajowego Funduszu na rzecz Dzieci, kilkakrotnie stypendia szkolne, a na dodatek jestem członkiem Europejskiego Parlamentu Młodzieży, to w moim przypadku o żadnej demoralizacji nie może być mowy. 12 grudnia 2019 Podczas wizyty kuratorki sądowej dowiedziałeś się, że za rzekome złamanie ustawy o ochronie środowiska możliwą karą jest nawet poprawczak. Myślisz, że dojdzie do rozprawy sądowej? Jestem przekonany, że tak się nie stanie, dlatego się nie boję. To by ośmieszyło sąd, państwo, no i policję. Nie wyląduję w poprawczaku. I policja też o tym wie, bo nie po to zgłaszała sprawę do sądu. To po co? W mojej ocenie chodzi tylko i wyłącznie o to, by zniechęcać młodych ludzi do aktywizmu klimatycznego. Byśmy nie wychodzili na ulice i nie protestowali. Chodzi też o to, by przestraszyć ich rodziców, by nie puszczali swoich dzieci na protesty. Bo nawet jeśli nie dojdzie do rozprawy sądowej, to przecież zawsze będzie zamieszanie medialne, jak w moim przypadku, które zawsze wiąże się z jakimś stresem. A tego nikt nie chce przecież doświadczać. Dlaczego policja miałaby coś takiego robić? Żadna władza, a chyba już w szczególności ta obecna, nie lubi słuchać krytykujących ją młodych obywateli – w sprawach klimatycznych i wszystkich innych. Jeśli chodzi o politykę klimatyczną, to mamy do czynienia z rządem, który już od blisko sześciu lat konsekwentnie ignoruje rekomendacje największych autorytetów naukowych mówiących o zagrożeniach klimatu i konieczności zmian w naszej ekonomii i energetyce z tym związanych. Demonstracje Młodzieżowego Strajku Klimatycznego pokazują społeczeństwu, że w naszym kraju władza nie robi tego, co robić powinna: nie troszczy się o naszą przyszłość, bo przecież katastrofa klimatyczna to największe zagrożenie naszych czasów. A ona nie będzie czekać na to, aż się ogarniemy. Tym bardziej musimy działać, przypominać o tym, co nam grozi. Nawet jeśli policja będzie chciała ciągać nas za to po sądach, bądź szykanować na inne sposoby. 15 września 2019 Sporo osób udzieliło ci wsparcia, w tym posłanka Marcelina Zawisza z Lewicy. Oferowano ci wsparcie prawne, a sprawą zainteresowały się media. Jak się z tym czujesz? Wspaniale. To wszystko pokazało mi, że państwo w naszym kraju nie umarło, choć mamy policję, która się ośmiesza, i rząd taki, jaki mamy. Że to nie jest tak, że w naszym życiu panują tylko niepewność i strach przed tym, co zrobi władza. Że są ludzie, w tym politycy, którzy aktywizują się w takich sytuacjach, jak moja, i są gotowi do pomocy. Jestem za to niezmiernie wdzięczny. Działasz w Młodzieżowym Strajku Klimatycznym. Dlaczego się angażujesz w ten ruch, dlaczego jest dla ciebie ważny? Z Młodzieżowym Strajkiem Klimatycznym jestem związany od początku jego powstania. Czyli od dwóch lat, zresztą byłem jednym z jego założycieli w Opolu. Lubię sposób działania tego ruchu. Jesteśmy oddolni, panuje u nas mocno rodzinna atmosfera, a jednocześnie działamy całkowicie legalnie, bo wszystkie nasze działania mieszczą się w granicach prawa. Dzięki temu metrykalnie mamy niski próg wejścia – na naszych protestach pojawiają się nawet przedszkolaki. Nie wyobrażam sobie ich obecności np. na blokadzie ronda w Warszawie, którą zorganizował ruch Extinction Rebellion. 15 marca 2019 Niektórzy prawicowi publicyści piszą, że Młodzieżowy Strajk Klimatyczny jest bez sensu, bo przecież protesty młodzieży nic nie zmienią. Co ty na to? Jeszcze niedawno klimat był bardzo nisko na liście tematów w debacie publicznej. Również dzięki nam, dzięki Młodzieżowemu Strajkowi Klimatycznemu, stał się jednym z najważniejszych, obecnym nawet na debacie prezydenckiej podczas ostatnich wyborów. Jestem przekonany, że każda ważna zmiana polityczna czy społeczna zaczyna się od obywatela, który się na coś nie zgadza. Na przykład na brak działania rządu w obliczu katastrofy klimatycznej. Widzę nasz realny wpływ choćby w tym, że w Warszawie odbędzie się panel klimatyczny, do którego udało się przekonać prezydenta stolicy Rafała Trzaskowskiego również działaczom Młodzieżowego Strajku Klimatycznego. Nasi działacze w Krakowie organizują akcje edukacyjne. Młodzieżowy Strajk Klimatyczny stworzył przestrzeń, w której młodzi obywatele mogli zabrać głos i ten głos zaczął być słuchany. To właśnie dlatego na protestach pojawiały się transparenty z hasłem „Ryby i dzieci mają głos”. Chcieliśmy, by dorośli uświadomili sobie, że my, dzieci i młodzież, jesteśmy ważną częścią społeczeństwa. I że to my będziemy ponosili największe koszty zaniechań walki z katastrofą klimatyczną. Myślę, że się nam to udało. 29 stycznia 2020 Ostatnie pytanie: co cię najbardziej przeraża w katastrofie klimatycznej? Chyba jej wielowymiarowość. To, że tak naprawdę, jest sumą wielu katastrof: problemów z dostępem do wody, pożarów lasów i deforestacji, fal ekstremalnych upałów, powodzi i wielu innych. Mnie jednak chyba najbardziej przerażają skutki społeczne, bo katastrofa klimatyczna najbardziej doświadczy nie zamożnych Europejczyków, ale mieszkańców biednego Globalnego Południa. To oni oberwą najbardziej, a przecież są najmniej winni tej sytuacji. I ta wielka niesprawiedliwość jest czymś, co denerwuje mnie najbardziej. Ale myślę też, że to bardzo ważne, by działając na rzecz klimatu nie skupiać się przesadnie na własnych lękach, bo to jest demotywujące. Dlatego to bardzo ważne, by Młodzieżowy Strajk Klimatyczny myślał i działał zadaniowo, stawiając sobie jasne i możliwe do osiągnięcia cele, np. organizował protesty i akcje edukacyjne. W innym przypadku łatwo się wypalić. Ekologia, katastrofa klimatyczna klimat kryzys klimatyczny Młodzieżowy Strajk Klimatyczny
W I kwartale szczepionek starczy dla maks. 40 proc. osób 70-79 lat. Od piątku zapisy^Miłada Jędrysik^21 stycznia 2021^https://oko.press/w-piatek-rusza-rejestracja-70-na-szczepienia-przeciwko-covid-19-nie-bedzie-latwo/^Jeśli terminy szczepień będą wyznaczane tylko do 31 marca, to dla 3 mln siedemdziesięciolatków zostanie maksymalnie 1,3 mln szczepionek. Doradzamy, jak się zapisać, bo kto pierwszy ten lepszy. Zwłaszcza, że brytyjska odmiana wirusa została już wykryta w Polsce  W piątek 22 stycznia o 06:00 rano rozpocznie się rejestracja na szczepienie wszystkich osób z polskim obywatelstwem i cudzoziemców z prawem pobytu, którzy ukończyli 70 lat. Ciągle trwa również rejestracja osób 80 plus. Szczepienia nie są rejonizowane, czyli można się zgłosić w dowolnym punkcie szczepień w całej Polsce. Można też anulować lub zmienić termin szczepienia – ale tylko pierwszej dawki. Można to zrobić trzema kanałami: W tym celu trzeba mieć profil zaufany, taki rodzaj elektronicznego podpisu, który wyrabia się w punktach potwierdzających, np. w urzędzie gminy albo poprzez internetowe konto swojego banku. Rząd uruchomił w zeszłym tygodniu ułatwiony tymczasowy profil zaufany dla seniorów. Aby go uzyskać, nie trzeba wychodzić z domu, wystarczy umówić się z urzędnikiem na rozmowę wideo. Urzędnicy są przeszkoleni jak tłumaczyć zawiłości systemu osobom, które urodziły się jeszcze w czasach analogowych. Oczywiście nie każdy senior ma sprzęt, który mu na to pozwoli i odpowiednie umiejętności. Do tej pory wielu 80-latków przy zakładaniu profilu korzystało więc z pomocy młodszych członków rodziny lub znajomych. Podczas rejestracji na pacjent.gov.pl trzeba się będzie zalogować profilem zaufanym, czyli podać jego login i hasło. System na początek przedstawia pięć propozycji punktów szczepień najbliżej miejsca zamieszkania. Terminy do szczepienia są na razie do 31 marca. Nie wiadomo, czy od 22 stycznia będzie można się umawiać na II kwartał roku.  Logowanie się na pacjent.gov.pl można przećwiczyć już teraz – na kontach osób 70 plus są już nawet e-skierowania na szczepienia, choć jeszcze nie są aktywne. Tu miejsce szczepienia zaproponują konsultanci. Do zarejestrowania się wystarczy PESEL, trzeba będzie podać także adres mailowy i numer telefonu komórkowego. Jeśli ktoś ich nie ma, może podać numer telefonu kogoś z rodziny i ten ktoś dostanie sms-a z potwierdzeniem terminu szczepienia i przypomnienie o nim dzień przed. Według jednej z rejestratorek, z którą rozmawiało OKO.press, można też podać numer telefonu stacjonarnego, potwierdzenie przyjdzie wtedy w postaci wiadomości głosowej. Nie udało nam się jednak potwierdzić tej zmiany reguł gry, która byłaby bardzo korzystna dla seniorów. Na stronach rządowych  można z kolei przeczytać, że „numer telefonu komórkowego nie jest wymagany, ale jeśli go podasz, otrzymasz SMS z potwierdzeniem umówienia wizyty na szczepienie”. W dotychczasowej praktyce osoby zapisujące na szczepienie nie przyjmowały jednak zgłoszenia bez numeru komórkowego.  Mapę punktów szczepień działających w całym kraju można znaleźć na stronie www.gov.pl/szczepimysie. Wraz ze szpitalami tymczasowymi i tzw. szpitalami węzłowymi szczepiącymi medyków to ponad 6 tys. punktów. Według harmonogramu rząd chce zaszczepić w pierwszym kwartale, czyli do końca marca, 3,1 mln osób przynajmniej pierwszą dawką. Niestety, takie są realia: koncerny farmaceutyczne dopiero zaczęły masową produkcję szczepionek. W ramach ich solidarnościowego zakupu przez Komisję Europejską dostaliśmy w I kwartale zgodnie z parytetem ludności tylko 5,8 mln dawek (było ich 366 tys. więcej, ale Pfizer postanowił zmodernizować linię produkcyjną i ma przerwy w produkcji). Z tego 2,4 mln jest przeznaczone na drugą dawkę, którą należy podać w odstępie trzech tygodni. Pozostałe 3,1 mln dawek ma więc wystarczyć w I kwartale dla: Oznacza to, że dla osób w wieku 70-79 lat , których jest w Polsce 2,975 mln zostanie maks. 1,3-1,4 mln szczepionek, czyli wystraczy dla maksymalnie 40 proc. W piątek okaże się, czy system będzie przyjmować rejestrację na późniejsze terminy niż 31 marca. Jeśli nie, nawet setki tysięcy osób może odejść z kwitkiem. Rano 22 stycznia na 99,99 proc. zatka się infolinia. Zatkała się 15 stycznia, kiedy zaczęły się rejestrować osoby 80 plus. Dopiero po kilku dniach można było dodzwonić się bez problemu. „Przez pierwsze kilka dni odbieraliśmy telefon za telefonem” – opowiada OKO.press jedna z rejestratorek. Dzwoniący słyszeli komunikat, że są daleko w kolejce, a czasem nawet, że numer nie działa. Dla wielu osób kłopotem może być rejestrowanie się przez internet – oprócz trudności technicznych związanych z logowaniem się profilem zaufanym, wyzwaniem może być również obsługa wyszukiwarki. Co najważniejsze, może się okazać, że system już wkrótce nie będzie pokazywał punktów szczepień w pobliżu miejsca zamieszkania. Już bowiem jest wiele miast, w których nie ma wolnych terminów szczepień w systemie. „Na pewno taka sytuacja jest w Bydgoszczy, ale nie tylko” – opowiada rejestratorka z infolinii. Potwierdza to wiadomość od naszej czytelniczki, która próbowała bezskutecznie zarejestrować na szczepienie babcię właśnie w tym mieście. Rejestratorka zaleca w takiej sytuacji wybór punktu szczepień w miejscowości podmiejskiej, gdzie miejsca wyczerpują się później. 15 stycznia 2021 Największe perypetie mogą mieć jednak osoby, które zdecydują się spróbować zarejestrować w swojej przychodni lub innym punkcie szczepień w pobliżu domu. Wiele przychodni zapisało już swoich stałych pacjentów 80 plus do końca marca i ma długie listy rezerwowe. Są i takie, które przyjmowały już wstępne zapisy osób, które ukończyły 70. rok życia. WAŻNE. W dodatku wszystkie e-skierowania na szczepienie są ważne przez tylko 90 dni. O wystawienie kolejnego e-skierowania trzeba będzie poprosić lekarza podstawowej opieki zdrowotnej. Wygodniej będzie więc nie przekroczyć tego terminu. „To w tej chwili zdecydowanie największy problem” – mówi rejestratorka z 989. Do osób, które ze względu na swoje schorzenie leżą w domu powinien przyjechać wyjazdowy zespół szczepienny. Niestety, w centralnym systemie nie ma informacji, który z 6 tys. punktów posiada taki zespół. Osoby tym zainteresowane muszą więc dzwonić po kolei do punktów szczepień. „Ja mogę tylko na chybił trafił wybrać jakieś punkty z listy i zaproponować potrzebującym” – tłumaczy nasza rozmówczyni. Chaos pogłębia fakt, że na stronie gov.pl/szczepimy się wciąż jest informacja, że pod numerem 989 wskażą nam punkt szczepień z zespołem mobilnym. Tylko trochę lepsza jest sytuacja z dowozem osób niepełnosprawnych i mających kłopoty z poruszaniem się do punktów szczepień. Odpowiadają za to gminy i teoretycznie już każda powinna mieć infolinię, pod którą można umówić transport. Listę tych numerów mają już operatorzy 989, jest ona jednak wciąż niepełna. Jak zwracała uwagę w niedawnym wywiadzie dla OKO.press wiceprezydentka Warszawy Renata Kaznowska, negocjacje z rządem na temat finansowania tych przejazdów zakończyły się bez konkluzji. Ostatecznie w ostatnim momencie przyszło polecenie wojewody, żeby taki transport zorganizować, i dopiero wtedy miasto mogło się zabrać za zorganizowanie przetargu na taką usługę. 16 stycznia 2021 Szczepionka Pfizera/BioNTechu, której używamy najwięcej, musi być przechowywana w temperaturze -70 stopni C, a po rozmrożeniu przez pięć dni w lodówce. Dawki składowane w Agencji Rezerw Materiałowych trafiają do punktów szczepień już rozmrożone, gotowe do użycia. Do tej pory przy szczepieniu medyków jechały trzy razy w tygodniu tylko do 800 szpitali węzłowych. Teraz będą musiały dojechać do 6 tys. punktów, także oddalonych od głównych dróg. Przeszkodą w szybkim przebiegu tego procesu jest także dystrybucja szczepionki: rząd postanowił, że na początek każdemu punktowi szczepień będzie dawał zaledwie 30 szczepionek na tydzień. Jednak doniesienia o tym, że w większych ośrodkach nie ma już miejsc powinny skłonić do zmiany strategii i przerzucenia większej liczby dawek tam, gdzie jest większe zapotrzebowanie. Nie we wszystkich częściach Polski do programu zgłosiła się wystarczająca liczba punktów, a poza tym zwłaszcza seniorzy 80 plus nie rejestrują się w miejscach odległych od domu. Nie mają sił i możliwości, żeby do nich dotrzeć. Szef Kancelarii Premiera minister Michał Dworczyk zapowiadał co prawda, że władze będą obserwować sytuację i być może podejmą taką decyzję. Zanim to jednak nastąpi, tysiące sfrustrowanych osób może odbijać się od rejestracji. 13 stycznia 2021 W czwartek 21 stycznia podano, że (w środę) zaszczepiono 45 647 medyków, mniej niż poprzednią środę, więc średnia krocząca z ostatnich siedmiu dni po raz trzeci z rzędu spadła do 32,1 tys. To skutek decyzji władz, by skoro w czwartym tygodniu szczepień Pfizer ograniczył dostawy, „dla bezpieczeństwa” zmniejszyć wysyłkę dawek szczepionki do punktów szczepień. Łącznie zaszczepionych zostało 591 785 „medyków”, w tym kilka procent drugą dawką. Według zmodyfikowanego przez rząd harmonogramu w niedzielę 24 stycznia liczba szczepień (zostanie ogłoszona w poniedziałek) – powinna wynieść już 853 tys., w tym 52 tys. drugich dawek. Oznacza to, że w czasie najbliższych czterech dni trzeba by zaszczepić ok. 261 tys. osób, czyli średnio dziennie 65,3 tys. Może to być trudne, bo średnia dotychczasowa jest o połowę mniejsza. Możemy oszacować opóźnienie. Jak informuje ministerstwo, do szpitali wysłano łącznie 758 tys. dawek. Jeśli uda się je zużyć, będziemy w tyle za harmonogramem o 95 tys. dawek. Co ciekawe, w skorygowanym 19 stycznia harmonogramie suma dawek, na które rząd liczy w I kwartale, spadła z 6,16 mln do 5,79 mln, ale liczba przewidywanych zaszczepień minimalnie się zwiększyła: z 5,4 mln do 5,5 mln (w tym 3,1 pierwszych dawek i 2,4 drugich). Rząd (słusznie) zmniejszył nieco zapas przechowywany „na wszelki wypadek”.  Dane z harmonogramu szczepień przedstawiamy poniżej w przyjaznej formie wykresu, który zestawia prognozowane dostawy szczepionki (literka D; słupki niebieskie) oraz liczby zaszczepień pierwszych (część żółta) i drugich (pomarańczowa) na jednym słupku (Z). Jak widać, w obecnym, czwartym tygodniu – szczepionki ma dostać 341 tys. osób, a dawek od Pfizera dostaliśmy tylko 176 tys. Jeśli ktoś by zaniepokoił się, że w określonym tygodniu szczepimy więcej niż dostajemy dawek, może spojrzeć na poniższy wykres z rosnącą sumą wykonanych szczepień (linia granatowa) w zestawieniu z liczbą dawek, jakie dotarły do Polski (kolor zielony). W poniedziałek, kiedy zaszczepionych medyków było 475 tys., rząd poinformował, że w tej grupie jest 1,3 mln osób i że poza już zaszczepionymi zgłosiło się dodatkowe 580 tys., co oznaczało, że szczepienia obejmą 1,055 mln. czyli aż 81 proc. chętnych „medyków” z etapu zero. Warto zwrócić uwagę, że poprzednio była mowa o 1,0 mln osób, co źle świadczy o precyzji rządowych danych. Jak długo potrwają ich szczepienia? Jak wynika z harmonogramu (patrz wyżej), drugą dawkę 1,021 tys. osób dostanie 28 lutego, co oznacza, że mniej więcej wtedy zakończą się szczepienia medyków. Pod warunkiem, że tempo szczepień wzrośnie i nadgonimy straty z czwartego tygodnia. Są na to szanse, bo władze pod presją lekarzy i mediów (w tym OKO.press) podjęły decyzję, by szpitale mogły zamawiać szczepionki trzy razy w tygodniu (a nie jak wyjściowo tylko raz – w czwartek). 9 stycznia 2021 Gorzej z seniorami. Jak podał w środę minister Dworczyk, „do dzisiaj zarejestrowało się na szczepienia 669 tys. seniorów powyżej 80. roku życia”. Oznacza to odsetek 40 proc. z 1 mln 685 tys. osób. To wciąż mało, bo jest to grupa najbardziej narażona na śmierć od COVID-19, ale optymistyczne jest to, że odsetek rośnie, mimo tego, że minął tydzień od startu rejestracji 15 stycznia. Być może sporo osób zapisało się w swoich przychodniach i te dane jeszcze nie zostały wpisane do systemu. Poza tym dla części starszych osób proces zapisywania się może trwać wolniej z powodu barier technologicznych. Wszystkie bariery, które opóźniają szczepienia, grają na naszą niekorzyść. Nie wiemy jeszcze, ile osób powinno zostać zaszczepionych, żeby utworzyła się odporność zbiorowiskowa – najczęściej eksperci mówią o 70 proc. populacji (czyli także mieszkających lub pracujących w Polsce cudzoziemców). Im dłużej jednak wirus krąży, tym większe ma szanse na mutacje. Jedno z laboratoriów wykryło już w Polsce groźną „brytyjską” mutację B.1.1.7, która odpowiada za gwałtowny wzrost zakażeń w Wielkiej Brytanii. Znaczące mutacje pojawiły się również w Brazylii i w RPA. Nie wiemy jeszcze na ich temat wystarczająco dużo, ale mogą one spowodować, że konieczny będzie „update” szczepionki, która stopniowo będzie traciła skuteczność. Dlatego we wspólnym interesie jest, żeby rzeczywiście jak najszybciej zaszczepiło się jak najwięcej osób. Zdrowie, COVID-19 koronawirus szczepienia na COVID-19  Miłada Jędrysik – dziennikarka, publicystka. Przez prawie 20 lat związana z „Gazetą Wyborczą". Była korespondentką podczas konfliktu na Bałkanach (Bośnia, Serbia i Kosowo) i w Iraku. Publikowała też m.in. w „Tygodniku Powszechnym", kwartalniku „Książki. Magazyn do Czytania". Była szefową bazy wiedzy w serwisie Culture.pl. Od listopada 2018 roku do marca 2020 roku pełniła funkcję redaktorki naczelnej kwartalnika „Przekrój".
Ambasadorowie partii. PiS feudalizuje dyplomację^Katarzyna Pełczyńska-Nałęcz^21 stycznia 2021^https://oko.press/ambasadorowie-jednej-partii-pis-feudalizuje-dyplomacje/^Ustawa o służbie zagranicznej, jeśli wejdzie w życie, zmieni polską dyplomację w feudalną strukturę, w której głównym motorem kariery będzie uniżona lojalność wobec zwierzchników - czyli polityków.  Projekt ustawy o służbie zagranicznej komentuje dla OKO.press Katarzyna Pełczyńska-Nałęcz, dyrektorka instytutu Strategie2050. Pełniła funkcję podsekretarza stanu w Ministerstwie Spraw Zagranicznych (2012-2014) oraz ambasadora RP w Federacji Rosyjskiej (2014-2016). Po zakończeniu służby dyplomatycznej kierowała programem Otwarta Europa Fundacji im. Stefana Batorego, a następnie think tankiem Fundacji – forumIdei. Na zdjęciu: obecny minister spraw zagranicznych Zbigniew Rau. W tym tygodniu w piorunującym tempie przez Sejm przechodzi ustawa o Służbie Zagranicznej. Dzieje się to przy minimalnym zainteresowaniu mediów, o poważnej debacie publicznej nie wspominając. Tymczasem to, w jaki sposób i według jakich zasad działa polska dyplomacja, to nie jest tylko kwestia lepszego lub gorszego zorganizowania jednego z ministerstw. Rozwiązania zawarte w ustawie na wiele lat przesądzą o tym, o czym politycy partii rządzącej lubią wypowiadać się z wielką emfazą i gorliwością, o zdolności Polski do bronienia naszej suwerenności i podmiotowości na arenie międzynarodowej. 15 stycznia 2021 Pomimo (a może właśnie z powodu) tak istotnego znaczenia ustawy jej projekt powstał bez porządnych konsultacji międzyresortowych i oczywiście bez żadnych rozmów z tymi, których ona dotyczy. W jej uzasadnieniu napisano, że zmiany „mają na celu dostosowanie służby zagranicznej do potrzeb i wyzwań współczesnego świata”. Po przeczytaniu projektu nasuwa się jednak zgoła nie współczesny cytat (przypisywany Piotrowi I), ale oddający niestety ducha proponowanych rozwiązań: „Podwładny powinien przed obliczem przełożonego mieć wygląd lichy i durnowaty, tak, by swoim pojmowaniem sprawy nie peszyć przełożonego”. Ta ustawa, jeśli wejdzie w życie, zmieni polską dyplomację w feudalną strukturę, w której głównym motorem kariery będzie uniżona lojalność wobec zwierzchników, od samego dołu, aż do tych ustawionych najwyżej – czyli polityków. To jest dokładne przeciwieństwo tego, czego średni kraj unijny, taki jak Polska, potrzebuje dzisiaj, by budować silną pozycję w świecie. Ustawa zakłada systemowe upolitycznienie funkcji ambasadora. Oczywiście nominacje stricte polityczne miały miejsce także dotychczas, w dużo większym stopniu działo się to za PiS-u, ale również przed 2015. Nigdy jednak nie uznano otwarcie ambasadorów za „nominatów politycznych” takich samych jak ministrowie czy wiceministrowie. To rozwiązanie nie jest stosowane w żadnym kraju unijnym. Nieprzypadkowo. W nowoczesnym demokratycznym państwie ambasador ma być przede wszystkim profesjonalistą, który zna region/kraj, zna zasady dyplomacji, wie jak funkcjonuje MSZ i placówka dyplomatyczna i potrafi nią zarządzać. Co najważniejsze, ambasador ma reprezentować nie określoną partię (tak jak to robi minister), ale Rzeczpospolitą. Traktowanie ambasadorów jako łup polityczny – to jest recepta nie tylko na pogorszenie jakości dyplomacji, to przenoszenie konfliktów wewnętrznych za granicę. Nominat polityczny zastanowi się bowiem 100 razy nim godnie podejmie i zaprosi do współpracy, przedstawiciela RP (posła, senatora, artystę, naukowca) nielubianego przez aktualną władzę. 14 listopada 2019 Ustawodawca najwyraźniej zdaje sobie sprawę, że nominaci polityczni nie zawsze mają kompetencje potrzebne do kierowania placówką dyplomatyczną. Dlatego projekt wprowadza funkcję zastępcy ambasadora odpowiedzialnego m.in. za mienie, finanse, przestrzeganie przepisów prawa w ambasadzie. Zastępca kierownika placówki odpowiada jednak nie przed swoim szefem, ale przed Dyrektorem Generalnym w MSZ. Ten przedziwny układ daje temuż Dyrektorowi Generalnemu niewątpliwie przydatną w feudalnej strukturze, możliwość trzymania w szachu (zgodnie z zasadą dzieł i rządź) każdego ambasadora. Dla placówek dyplomatycznych to jednak recepta na chaos i „wojnę na górze” powodującą permanentny zarządczy klincz. Ustawa otwiera szeroko drzwi dla osób o niejasnych kwalifikacjach, a więc w praktyce dla swoich. Dotychczas wejście do służby zagranicznej było możliwe głównie przez Akademie Dyplomatyczną (choć były także inne ścieżki) i zawsze wiązało się z koniecznością zdania egzaminów. Teraz rola Akademii Dyplomatycznej ulega ograniczeniu, a za granice i do centrali można w „wyjątkowych” sytuacjach dostać się nawet bez egzaminu. Konsekwencje będą tu oczywiste – napływ ludzi o niższych kwalifikacjach, za to powiązanych personalnie z kierownictwem politycznym MSZ i szerzej, z aktualną władzą. Tacy ludzie, jak łatwo można sobie wyobrazić, od samego początku będą rozumieli, że ich kariera zależy nie od ich kompetencji, ale od „układów”. Ich lojalność będzie się więc skierowana nie wobec Rzeczpospolitej, ale wobec politycznie umocowanych zwierzchników. Efekt „feudalnej zależności” pracowników służby zagranicznej wzmacnia ogromna władza Dyrektora Generalnego i powoływanego po raz pierwszy przez ustawę Szefa Służby Zagranicznej. 25 sierpnia 2020 Zakres kompetencji Dyrektora Generalnego MSZ już obecnie nie przypomina zachodnich odpowiedników cywilnego szefa służby urzędniczej w resorcie, który wobec podwładnych musi stosować się do reguł, a wobec zwierzchników politycznych ma daleko posuniętą autonomię. Ta nadmierna władza, którą należałoby ograniczać, zostaje w nowej ustawie jeszcze pogłębiona. Dla przykładu DG może nakazać wyjazd na dowolną placówkę, a w sytuacji dwukrotnej odmowy karać finansowo. To DG i SSZ mają ogromną wolność w żonglowaniu stanowiskami. A to właśnie stanowiska, a nie jak to bywa w innych dyplomacjach stopnie dyplomatyczne, są w polskim MSZ kluczem do wysokich zarobków. Ustawa wprowadza też przymusowe odejście na emeryturę osób powyżej 65. roku życia. Ten wymóg może jednak zostać uchylony bez żadnych konkretnych kryteriów decyzją Ministra. Takie rozwiązanie to kolejny sposób na pozbywanie się niewygodnych członków służby zagranicznej i umożliwienie dłuższej pracy „swoim”, czyli tym, którzy z jakichś względów są dla Ministra wygodni politycznie lub personalnie. Feudalne układy idą w parze z ograniczaniem prawa do samoorganizacji i dochodzenia swoich interesów pracowniczych. Projekt zakazuje bowiem uczestnictwa w strajku lub akcji protestacyjnej zakłócającej normalne funkcjonowanie urzędu (a więc de facto w każdym proteście), zakazuje także pełnienia funkcji w związkach zawodowych. Takie rozwiązania negatywnie odróżnią polską dyplomację od tych zachodnich, powodując bezprecedensowe ubezwłasnowolnienie pracowników służby zagranicznej. A warto pamiętać, że służba ta, to „praca” nie tylko dla dyplomaty czy osoby zatrudnionej w MSZ, ale dla całej jej/jego rodziny, która towarzyszy pracownikowi na kolejnych placówkach. „Nieukontentowany” zwierzchnik ma więc moc nie tylko zgnębienia pojedynczego pracownika, ale pośrednio także jego małżonka i dzieci. Nie, nie takiej dyplomacji potrzebuje Polska we współczesnym świecie. W świecie coraz brutalniejszej konkurencji, coraz bardziej skomplikowanym. By w takim świecie zawalczyć o swoją pozycję potrzebujemy – nie armii biernych, zastraszanych „niewolników” – ale przebojowych, kreatywnych i profesjonalnych ludzi, którzy wierzą w swój kraj, ufają mu i są z niego autentycznie dumni. Tego niestety zmiany proponowane przez rząd w żadnym razie nie promują. Cała nadzieja w tym, że w polskiej dyplomacji utrzymają się ludzie (a jest ich w niej naprawdę dużo), którzy pomimo złego prawa i politycznej pazerności rządzących, w źle działających instytucjach, będą się starali służyć Polsce. Po prostu dlatego, że są przyzwoitymi ludźmi i niezależnie od wszystkiego tak rozumieją swoją misję wobec ojczyzny i swoich współobywateli. Świat, Władza, Zbigniew Rau, Ministerstwo Spraw Zagranicznych,
Wraca getto dla biednych. Pod Warszawą powstanie osiedle kontenerowe dla „trudnych lokatorów”^Anton Ambroziak^21 stycznia 2021^https://oko.press/pod-warszawa-powstanie-osiedle-kontenerowe-dla-trudnych-lokatorow/^"Zimą ludzie dosłownie zamarzali, a latem gotowali się" - tak wygląda rzeczywistość mieszkań kontenerowych, które według gmin mają uzupełniać braki w zasobach lokalowych. Dlaczego samorządowcy wciąż sięgają po to skompromitowane rozwiązanie? 21 grudnia 2020 prezydent podwarszawskiego Otwocka Jarosław Margielski (PiS) zapowiedział rozwiązanie problemu lokatorskiego długu. Miasto chce kupić 10 kontenerów socjalnych, do których wykwaterowani zostaną dłużnicy. „Długi lokatorów niepłacących czynszów komunalnych wobec Zarządu Gospodarki Miejskiej to ponad 10 mln zł plus odsetki. Są tacy, którzy nigdy nie płacili i zalegają nawet ponad 100 tys. zł. Śmieją się w twarz nam i swoim płacącym sąsiadom” – tak decyzję miasta komentował Bartłomiej Kozłowski, dyrektor ZGM w Otwocku. Lokalizacja nowego „osiedla” nie jest ustalona. Wiadomo, że ma być ono oddalone od centrum. Powód? „Nowi mieszkańcy mogą być uciążliwi dla innych” — czytamy na lokalnym portalu. 10 września 2020 Otwock nie jest jedyną gminą, która na przestrzeni 2020 roku próbowała w ten sposób rozwiązać problem mieszkaniowy. W kwietniu 2020 roku rada miasta Lubartów (woj. lubelskie) zdecydowała, że na budowę kontenerów socjalnych przeznaczy 200 tys. zł. Według Urzędu Miasta miał to być tani sposób by poradzić sobie z problemem „trudnych lokatorów”. Rzecznik prasowy UM Łukasz Chomnicki tłumaczył, że w ten sposób zwolnią się miejsca dla tych, którzy w kolejkach na przydział lokalu socjalnego oczekują miesiącami. Radny Piotr Kusyk przekonywał za to, że postawienie metalowych baraków może być rozwiązaniem „tymczasowym”, na wypadek nagłego zdarzenia. „W tamtym roku była taka sytuacja, że spłonęło mieszkanie w jednym z bloków i lokatorzy nie mieli, gdzie się podziać. Gdy pojawią się te kontenery, będzie można zapewnić w każdej chwili mieszkanie na krótszy okres” — tłumaczył w rozmowie z „Radiem Lublin”. Przeciwko inwestycjom protestują aktywiści lokatorscy. Pomysły miast uznają za niehumanitarne, stygmatyzujące, a także bezprawne. Z analizy adwokat Katarzyny Rychtanek zleconej przez poznański oddział Amnesty International już w 2011 roku wynika, że funkcję lokalu socjalnego może pełnić jedynie pomieszczenie wyodrębnione z budynku. Zgodnie z art. 3 pkt. 2 prawa budowlanego definicję budynku spełnia obiekt, który jest trwale związany z gruntem, wydzielony za pomocą przegród budowlanych oraz posiadający fundamenty i dach. Kontener socjalny nie spełnia tych kryteriów. Prawniczka uważa, że wykorzystywanie kontenerów jako pomieszczeń tymczasowych mieści się w granicach prawa, o ile warunki w nich panujące będą podlegać szczególnej kontroli państwa i nie zamienią się one – przez „zasiedzenie” – w lokale socjalne. Rzeczywistość jest jednak inna. „Nie ma czegoś takiego jak kontener mieszkalny. Mydli nam się oczy dziwną zbitką słowną, przekazami o rzekomych trudnych lokatorach, tymczasowym pomieszczeniu. A konsekwencje stawiania kontenerów jako lokali socjalnych są poważne, co widzieliśmy już w innych miastach. Segregacja, skazanie na życie w dramatycznych warunkach” – mówi OKO.press Kinga Kulik z Lubelskiej Akcji Lokatorskiej. I podkreśla, że urzędnicy nie wiedzą, co i dla kogo robią: „Jeśli chcą zwiększyć dostępność lokali socjalnych, w pierwszej kolejności powinni podwyższyć próg uprawniający ubieganie się o przydział. Jeszcze do niedawna w Lubartowie dochód rodziny nie mógł przekraczać połowy wysokości średniej emerytury, czyli 2 400 zł brutto. W czteroosobowym gospodarstwie domowym jest to 600 zł brutto na osobę, czyli mniej niż minimum socjalne. Innymi słowy, lokale socjalne były dostępne tylko dla osób żyjących w skrajnym ubóstwie. To skandaliczne. Uchwała została zmieniona dopiero po naszej interwencji”. 9 lutego 2019 Sprzeciw aktywistów i mieszkańców, którzy złożyli petycję przeciwko stawianiu kontenerów, przyniósł skutek. We wrześniu 2020 burmistrz Lubartowa Krzysztof Paśnik – choć stwierdził, że zarzuty „segregacji” mieszkańców są nieuprawnione – poinformował o wstrzymaniu inwestycji i przeniesieniu 200 tys. zł na inny cel.     Otwock wciąż podtrzymuje pomysł realizacji kontrowersyjnej inwestycji. Od 2019 roku debata nad postawieniem metalowych baraków mieszkalnych toczy się też w Puławach (woj. lubelskie). Pierwszy raz osiedle kontenerowe w Polsce powstało w Łodzi w 1993 roku. I zniknęło niemal tak szybko, jak się pojawiło. Kolejny raz usłyszeliśmy o nich w 1997 roku, po powodzi. „Ludzie tracili dach nad głową. W odpowiedzi na ten problem między innymi w św. Katarzynie pod Wrocławiem czy w Nowej Soli urosły duże osiedla kontenerowe. Warunki kryzysowe stworzyły możliwości, w których architektura tymczasowa została po raz pierwszy wykorzystana jako substandard lokalu socjalnego. Kontenery, które najlepiej sprawdzają się jako tymczasowe pomieszczenia, na przykład szatnie, czy magazyny, stały się mieszkaniami dla całych rodzin” – opowiada OKO.press Katarzyna Czarnota, socjolożka, członkini Wielkopolskiego Stowarzyszenia Lokatorów. „Trochę jak w doktrynie szoku – w kryzysowych warunkach łatwiej budować przyzwolenie na niebezpieczne rozwiązania. Od samego początku, w celu uniknięcia protestów, kontenery były przedstawiane jako projekt »tymczasowy«. Po wielu latach widzimy, że wprowadzono po prostu nowy substandard mieszkań socjalnych”. 11 października 2019 Gdy w 2009 roku osiedla kontenerowe działały w Bydgoszczy, a urzędnicy przymierzali się do realizacji podobnego projektu w Poznaniu, WSL rozpoczął kampanię przeciwko „kontenerowym gettom”. Jej elementem były badania prowadzone w sześciu osiedlach w kraju. „Przed inwestycją mieszkańcy miasta byli bombardowani przekazem o trudnych lokatorach: pijących i dewastujących mężczyznach, którzy zakłócają spokój innych. W Poznaniu mieliśmy takie spektakularne figury: męża bijącego żony albo dłużnika sikającego do wanny. Zesłanie do kontenera – pomysł na pierwszy rzut oka kontrowersyjny – miało jawić się więc jako uzasadniona kara” — opowiada Czarnota. Gdy okazywało się, że skład społeczny lokatorów rażąco odbiegał od pierwotnego planu, urzędnicy zmieniali narrację. „W kontenerach lądowały osoby, które czasowo straciły płynność finansową: często samodzielne matki z dziećmi. Były też osoby, które po prostu miały niskie dochody, najczęściej ludzie starsi z głodowymi emeryturami lub schorowani, na zasiłkach. Jak wówczas uzasadnić substandard? Można pochwalić się, że mimo kryzysu mieszkaniowego, samorząd wybudował mieszkanie socjalne. Marne, bo marne, ale lepsze niż nic” — tłumaczy socjolożka. Z badań jasno wynikało też, że kontenery nie nadają się do zamieszkania. Metalowe baraki szybko gniły, ich ściany rozpadały się, podłogi pękały, a pod konstrukcją lęgły się szczury. Plagą była też pleśń, która pojawiała się w pierwszych miesiącach użytkowania. Przy projektowaniu kontenerów nikt nie brał pod uwagę, że w domu potrzebna jest wentylacja. Gotowanie, pranie, suszenie ubrań – to wszystko prowadziło do nieuchronnej katastrofy i odbijało się na zdrowiu lokatorów: alergie, infekcje górnych dróg oddechowych, astmy. „Zimą ludzie dosłownie zamarzali, a latem gotowali się” – dodaje Czarnota.  W badaniach udało się obalić też mit „taniości” podobnych inwestycji. „Ich postawienie jest proste, ale ogrzanie czy utrzymanie kosztuje ogromne pieniądze. Rachunek za energię elektryczną zimą potrafił przekroczyć nawet 1,5 tys. zł miesięcznie. To prosty przepis na wpędzenie najuboższych w kolejną spiralę zadłużenia” – tłumaczy Czarnota. Dlaczego więc po podobne pomysły wciąż sięgają samorządowcy z różnych części Polski? „W Polsce nie ma długofalowej polityki nastawionej na tworzenie mieszkań, wyrównywanie szans, podnoszenie jakości życia mieszkańców. Niedobór mieszkań komunalnych i socjalnych mają więc załatwić rozwiązania prowizoryczne, którymi można pochwalić się w perspektywie jednej kadencji” – mówi Katarzyna Czarnota. I dodaje, że skoro kontenery są pomysłem kontrowersyjnym, lepiej o nich mówić jako “karze dla trudnych lokatorów”. „Wówczas łatwiej uniknąć społecznych protestów. Zupełnie inną reakcję wywołałaby informacja o tym, że jest pomysł wybudowania w ramach budżetu osiedla z blachy, które będzie nowym standardem dla ludzi ubogich. W końcu tylko osoby z przydziałem do mieszkania socjalnego mieszkały w kontenerach” – tłumaczy socjolożka. Z raportu NIK z 2019 roku wynika, że większość gmin w Polsce nie zaspokaja potrzeb mieszkaniowych ludności. Rekordowy czas oczekiwania na lokal z zasobu komunalnego wynosi 20 lat. To efekt skupu zasobów przypadający na lata dwutysięczne. Gminy sprzedawały mieszkania wieloletnim lokatorom po preferencyjnych stawkach, często poniżej 20 proc. ich wartości. W wyniku tej operacji, u której podstaw leży idea prymatu własności nad najmem, w latach 2002-2015 zasoby gmin pomniejszyły się o ponad pół miliona mieszkań (37 proc). I, jak wynika z raportu NIK, nadal się kurczą, bo gminy nie stronią od wystawiania mieszkania na sprzedaż na rynku prywatnym. 2 stycznia 2020 Trochę lepiej jest z lokalami socjalnymi. Samorządowcy starają się samodzielnie, bez udziału państwa, powiększać ich zasoby. W tym celu dokładają do budowy mieszkań spółdzielczych lub TBS-owskich (Towarzystwo Budownictwa Społecznego) w zamian za udostępnienie części lokali mieszkalnych, często o niższym standardzie. Mimo tych zabiegów kolejka nieustannie się wydłuża. W 2015 roku na przydział lokalu socjalnego w gminach objętych kontrolą NIK oczekiwało 7 359 osób lub rodzin. Trzy lata później było ich 8 218, mimo że klucze do mieszkań otrzymało w tym czasie 1 565 oczekujących. Z danych GUS wynika, że w 2019 roku na lokal mieszkaniowy z zasobu gminy oczekiwało 150 579 gospodarstw domowych w Polsce. W ciągu roku zapotrzebowanie wzrosło o 0,8 proc. „Większość oczekujących, tj. 130 066 gospodarstw domowych odnotowano w miastach, a na obszarach wiejskich 20 513 gospodarstw. Na obszarach miejskich, najwięcej bo aż 32 143 gospodarstw oczekiwało na najem w województwie śląskim, w dolnośląskim – 13 556, a w mazowieckim – 12 216 gospodarstw domowych. Na wsi natomiast najwięcej gospodarstw domowych oczekiwało na najem w województwie dolnośląskim – 2 790, pomorskim – 2 535 i wielkopolskim – 2 204” – czytamy w raporcie. Długie kolejki to nie jedyny problem. W Warszawie lokatorzy miejskich zasobów komunalnych żyją w zagrzybionych, wilgotnych pomieszczeniach, które zimą stają się niemożliwe do ogrzania. Dlaczego? Bo także tutaj oszczędza się na ich utrzymaniu. Z szacunków Warszawskiego Stowarzyszenia Lokatorów wynika, że aż 50 tys. osób w lokalach gminnych nie jest podłączonych do miejskiej ciepłowni, więc musi ogrzewać się prądem lub gazem. We Włochach 70 proc. lokatorów nie posiada centralnego ogrzewania, na Targówku i Pradze-Południe – jedna trzecia (a dodatkowo połowa pozbawiona jest ciepłej wody). Dlaczego to problem? Bo rachunki kilkukrotnie przewyższają ceny najmu. W przypadku mieszkań socjalnych czynsz wynosi symboliczne 300-400 zł, a ogrzanie mieszkania często ponad 2 tys. zł. Jak w takich warunkach najuboższe rodziny mają przestać się zadłużać? Ryzykując zdrowiem i życiem. Większość osób oszczędza, więc w sezonie zimowym żyje w temperaturach 10-14 stopni Celsjusza. „Paradoks polega na tym, że aby otrzymać mieszkanie, trzeba być biednym, ale żeby je utrzymać, trzeba być bogatym” – mówił w rozmowie z „Metro Warszawa” Antoni Wiesztort z Warszawskiego Stowarzyszenia Lokatorów. Polityka społeczna, mieszkania samorząd
„Dziś w zapchanych izbach przyjęć siedzą dzieci, które rok temu nie znalazły pomocy” [WYWIAD]^Anton Ambroziak^20 stycznia 2021^https://oko.press/psychiatria-dziecieca-wywiad-dr-zechowski/^"Od dwóch miesięcy osób wymagających hospitalizacji przybywa, a pracownicy znów nie wytrzymują natężenia. Z obawy przed zakażeniem - dzieci i ich rodzice decydowali się siedzieć w domach. A problemy narastały..." – o problemach psychiatrii dziecięcej opowiada dr Cezary Żuchowski  W pięciu województwach w kraju nie funkcjonuje żaden oddział psychiatryczny dla dzieci w kryzysie, publiczna opieka ambulatoryjna jest w powijakach, a statystyki policyjne porażają – w latach 2017-2019 osoby nieletnie podjęły 1 987 prób samobójczych, a 250 z nich skończyło się śmiercią. Innymi słowy, system wymaga drastycznych zmian. „Musimy wyjść z błędnego koła, w którym działamy od lat. Dziś istotą systemu są placówki szpitalne, gdzie trafiają dzieci w najostrzejszych kryzysach: nasilonych myślach samobójczych, po samookaleczeniu, czy w ekstremalnych stanach zaburzeń odżywiania. I nie ma nic przed: nie ma pomocy ambulatoryjnej, która pozwoliłaby uchronić dzieci i młodzież przed tymi najgorszymi sytuacjami” – mówi OKO.press dr Cezary Żechowski, psychiatria i psychoterapeuta pracujący z dziećmi i młodzieżą na oddziale dziennym w Szpitalu Wolskim w Warszawie. W takim obszarze można spodziewać się konstruktywnej współpracy parlamentarzystów ponad podziałami. Zamiast tego w ostatnim tygodniu uczestniczyliśmy w kolejnym, przykrym spektaklu politycznym. Senatorowie opozycji zgłosili poprawkę do budżetu zwiększającą nakłady na opiekę psychiatryczną najmłodszych o 80 mln zł. Przeciwko głosowali wszyscy senatorowie PiS, także z zawodu lekarze. Po oburzeniu medialnym, w którym donośnie wybrzmiał głos specjalistów pracujących z dziećmi i młodzieżą, senator PiS Stanisław Karczewski stwierdził, że w obozie rządzącym jest świadomość, że jest jeszcze dużo do zrobienia. 19 stycznia posłowie PiS na posiedzeniu Komisji Finansów odrzucili jednak poprawkę opozycji. Zamiast tego, 20 stycznia premier Mateusz Morawiecki na konferencji prasowej z udziałem krajowej konsultant ds. psychiatrii dziecięcej i młodzieżowej, prof. Barbarą Remberk i ministrem zdrowia Adamem Niedzielskim przedstawił, ile udało się zreformować, a także jakie plany ma rząd Zjednoczonej Prawicy. W przyszłym roku chce przeznaczyć na psychiatrię dziecięcą dodatkowe 220 mln zł (szczegóły w rozmowie niżej). „Dzieci są dziś narażone na niesamowite ryzyka: ataki, hejt, nienawiść; a przez to dochodzi do działań autodestrukcyjnych, do problemów psychicznych. Często też dzieci poddawane są nadmiernej presji, rywalizacji; to tworzy środowisko, w którym musimy wyciągać do nich dłoń, jak najczulszą, jak najbardziej przyjazną” – mówił premier. Tego samego dnia – 20 stycznia – poprawki Senatu odrzucił Sejm głosami PiS. Jak wyglądają realia? Poniżej cała rozmowa z dr. Żechowskim. Anton Ambroziak, OKO.press: Tydzień temu 47 senatorów PiS, w tym ośmiu lekarzy, zagłosowało przeciwko złożonej przez opozycję poprawce budżetowej zwiększającej nakłady na psychiatrię dziecięcą o 80 mln zł. Dzisiaj, głosami posłów PiS, odrzucił ją Sejm. Pana to oburzyło?  Dr Cezary Żechowski: Musielibyśmy rozmawiać o moich uczuciach, ale dobrze, powiem. Może nie oburzyło, ale na pewno bardzo rozczarowało. Zarówno mnie, jak i wiele moich kolegów i koleżanek. Te 80 mln zł to byłby plaster, ważny gest czy realna pomoc? Myślę, że wszystkiego po trochu. Oczywiście potrzeby psychiatrii dziecięcej i młodzieżowej są ogromne, ale symboliczne zwrócenie uwagi na to, że system musi się zmienić, musi wyglądać inaczej, także jest ważne. Inaczej, czyli? Musimy wyjść z błędnego koła, w którym działamy od lat. Dziś istotą systemu są placówki szpitalne, gdzie trafiają dzieci w najostrzejszych kryzysach: nasilonych myślach samobójczych, po samookaleczeniu, czy w ekstremalnych stanach zaburzeń odżywiania. I nie ma nic przed: nie ma pomocy ambulatoryjnej, która pozwoliłaby uchronić dzieci i młodzież przed tymi najgorszymi sytuacjami. W zapchanych izbach przyjęć siedzą osoby, które rok, dwa lata temu nie znalazły niezbędnej pomocy. Musimy zdać sobie sprawę, że hospitalizacja to naprawdę najbardziej drastyczna forma wsparcia, a to na niej dziś opiera się cały system. I dlatego mamy tłumy w szpitalach i osoby odprawiane z kwitkiem. I dlatego też jest pomysł reformy, która niestety utknęła. No właśnie, słyszeliśmy zapewnienia, że za 2-3 lata polski system opieki psychiatrycznej, także tej dla najmłodszych pacjentów, dogoni europejskie standardy. W tym celu w 2019 roku wdrożono reformę: powstać mają placówki pierwszego i drugiego poziomu referencyjnego, które staną się podstawą nowego systemu opieki. Będzie to sito, które zapewni, by dzieci jak najszybciej dostawały wsparcie, niezbędną diagnostykę, a nie czekały na najtragiczniejszy obrót spraw. Co się dziś dzieje? Pomysł jest świetny. Chodzi o to, by zbudować poradnie diagnostyczne, placówki ambulatoryjne i postawić z całych sił na psychoterapię. Problem w tym, że wraz z pandemią reforma się zatrzymała. Szpital Wolski, w którym pracuję, był przygotowany, by otworzyć centrum zdrowia psychicznego dla dzieci i młodzieży w marcu 2020. Konkursy zostały wstrzymane i do dziś nic nie posunęło się do przodu. Trudno więc mówić, by nasz system się rozwijał czy kogokolwiek doganiał. Przed naszą rozmową zadzwoniłem do kolegów, by zapytać, czy widzą na swoich oddziałach pozytywne skutki reformy. Zgodnie odpowiedzieli, że nie. A w zasadzie czują, że w tej chwili jest gorzej. Od dwóch miesięcy osób wymagających hospitalizacji przybywa, a oddziały i pracownicy znów nie wytrzymują natężenia. Był moment, gdy wydawało się, że jest lepiej, ale to fałszywy sygnał. Z obawy przed zakażeniem – dzieci, młodzież, ich rodzice, decydowali się siedzieć w domach. A problemy narastały… 16 lutego 2020 Dziś na konferencji prasowej premier Mateusz Morawiecki wymieniał zasługi rządu w inwestowaniu w psychiatrię dziecięcą: zwiększone nakłady (z 254,1 mln zł w 2019 do 349,8 mln zł w 2020), utworzenie 138 nowych poradni środowiskowych, wykształcenie ponad 100 nowych specjalistów psychiatrii dziecięcej w ciągu pięciu lat. Na najbliższy rok zapowiedział: przeznaczenie 120 mln zł na remonty w szpitalach, uruchomienie bezpłatnej infolinii dla dzieci i młodzieży, kampanię społeczną dotyczącą zdrowia psychicznego, a także podniesienie dostępności świadczeń. W sumie dodatkowe 220 mln zł. Jest się z czego cieszyć? Na pewno mam duże zaufanie do krajowej konsultant ds. psychiatrii dziecięcej i młodzieżowej prof. Barbary Remberk. Pracowałem z nią i wiem, że nie firmowałaby czegoś, co nie jest prawdą. Reforma jest powoli wdrażana. Problem jest taki, że utknęła. Świetnie, że powstają placówki środowiskowe, ale musi być ich więcej. Nie możemy powiedzieć, że mamy 100 nowych i to koniec. Poza tym, musimy zadbać o rozwój placówek drugiego stopnia referencyjności. To centra zdrowia psychicznego zapewniają dostęp do psychiatrów. Potrzebujemy też zmian w kształceniu specjalistów. Dobrze, by mieli możliwość wyjazdów do Niemiec, Francji, Skandynawii, by przenosili dobre praktyki tutaj. Reprodukowanie złego jest bardzo proste, za proste. A tak po ludzku nie wkurza pana ta polityczna przepychanka? Przechwałki, kto zrobił więcej, gdy wiemy, że jest po prostu dramatycznie źle? Fatalnie byłoby, gdyby ktoś instrumentalnie wykorzystywał psychiatrię dziecięcą. Potrzebujemy dogłębnej reformy. Nie mogę odmówić temu rządowi, że przygotował i zaczął ją wdrażać. Ale nie możemy też powiedzieć, że sprawa jest załatwiona. Jesteśmy na początku tej drogi, nie na końcu. Dr Joanna Paruszkiewicz pracę na oddziale psychiatrii dziecięcej opisywała jako permanentne zarządzanie kryzysem. „Praca, którą wykonują w tej chwili pracownicy medyczni to rodzaj przymusowej ofiarności” – mówiła w rozmowie z OKO.press. Tak to faktycznie wygląda? Ja pracuję na oddziale dziennym. Inaczej pracuje się na oddziałach zamkniętych, gdzie presja, napór pacjentów są niewyobrażalne. Mogę powiedzieć, że my mamy tak zorganizowaną pracę, że czuję ogromną satysfakcję. Jedyne, co nas męczy, to fakt, że nie możemy otworzyć gotowego centrum zdrowia dla dzieci i młodzieży. A przez to wciąż jest wiele osób, którym nie możemy pomóc. Mamy określoną liczbę pacjentów, którymi możemy się zająć. Robimy, co możemy, ale chcielibyśmy więcej. Co się dzieje, gdy trafia do was osoba, której nie możecie pomóc? Oferujemy jej wpisanie na listę oczekujących. Jak można się domyślać, jest ona bardzo długa. W tym momencie pierwsze wolne miejsca mamy w okresie wakacyjnym. Gdybyśmy mieli ambulatorium, moglibyśmy chociaż zacząć pracę: psychoterapię lub terapię rodzinną albo przeprowadzić konsultację psychiatryczną. Taka pomoc mogłaby uchronić kogoś przed hospitalizacją. 21 lipca 2019 Nie brakuje rąk do pracy? Są braki kadrowe, fakt, ale bez przesady. Jest wielu chętnych lekarzy i psychoterapeutów, którzy podejmą pracę. Chodzi o to, by stworzyć im odpowiednie warunki. W szpitalach zawsze są dziury, brakuje specjalistów. Ale w innych placówkach jest na odwrót. To specjaliści czekają, aż państwowe ambulatoria w końcu powstaną. Tak jest np. u nas. Do pracy w zamrożonym centrum zdrowia dzieci i młodzieży czeka dwóch lekarzy i grupa dziesięciu psychoterapeutów. Jeśli ludzie będą widzieli sens swojej pracy, jeśli nie będą skazani tylko na pomoc w tych najbardziej dramatycznych przypadkach, gdy nie ma czasu na głęboką, długą pracę z pacjentem, naprawdę będą pukać do naszych drzwi. Musimy tylko otwierać ambulatoria, które powinny być sercem naszego systemu opieki. Mniej znaną częścią reformy są zmiany w szkoleniu psychoterapeutów.  Uruchomiono specjalizację medyczną dla psychoterapeutów dzieci i młodzieży. Trzeba uzyskać dodatkowy certyfikat. Mam obawy, że akurat to rozwiązanie może stać się wąskim gardłem systemu. Jeśli okaże się, że do pracy w nowych ambulatoriach będą przyjmowani tylko specjaliści z tym jednym dyplomem, albo że ci będą mieli preferencyjne stawki, wtedy możemy mieć prawdziwe problemy kadrowe. Co najbardziej pana martwi w codziennej pracy? Może powiem o tym, o czym dużo myślę. Na pewno myślę o tych, którzy nie mają dostępu do leczenia. Albo dlatego, że ich opiekunowie nie zdają sobie sprawy, że potrzebują wsparcia. Albo dlatego, że tej pomocy nie mogą znaleźć. Pamiętam sytuację, gdy przyszła do nas matka z dzieckiem i powiedziała, że na terenie całej Warszawy, a jesteśmy przecież w dużym mieście, nie może znaleźć pomocy. Dlatego cała rodzina zrzuci się na to, by jej dziecko dostało wsparcie prywatne. System jest tak niewydolny, że faktycznie, opieka w tym kluczowym momencie jest dostępna w ośrodkach prywatnych albo wcale. To dramatyczne. Myślę też o młodzieży LGBT, która strasznie przeżywa publiczną nagonkę na tę grupę. Proszę mi uwierzyć, że te dzieci czują się dramatycznie. Strasznie boją się mówić o sobie, ujawnić się, ale boją się też konsekwencji tego, że ktoś mógłby je ujawnić. To niezwykle destrukcyjne. Jestem przekonany, że ze wstydem będziemy wspominali te czasy. 8 grudnia 2020 Myślę też o grupach, które nie są rozpoznane przez system, na przykład młodzież z zaburzeniami osobowości czy zaburzeniami odżywania. Oczywiście, są dedykowane im programy szpitalne, ale brakuje wsparcia ambulatoryjnego. Mam jeszcze obawę dotyczącą nowego systemu. Dziś go wszyscy idealizujemy, bo jest w fantazjach. Nikt nie wie, co z tego wyniknie. Boję się, że będzie zbyt sztywny; że wytyczne zostaną odgórnie narzucone i przekazane w teczkach na biurka dyrektorów. Wolałbym, żeby ośrodki ambulatoryjne miały elastyczność i możliwość budowania swojej oferty według potrzeb, które są w danym miejscu. Boję się centralizacji. Są na mapie Polski miejsca, gdzie system wsparcia trzeba zbudować od zera, bo nie ma tam nawet możliwości hospitalizacji… Na przykład w województwie podlaskim. Tak, ale musimy odkleić się od myślenia, że trzeba teraz dostawiać oddziały. Nie tak dawno odwiedzałem Szpital Uniwersytecki w Tromsø. To właśnie tam w 1962 roku powstał ostatni oddział psychiatryczny w Norwegii. Wtedy 500 miejsc zapełniło się w ciągu kilku tygodni. Dziś jest tam 180 pacjentów, bo rozbudowano formy wsparcia ambulatoryjnego, poradnie środowiskowe, zespoły mobilne wyjeżdżające do pacjentów. Co ważne, taki system jest nie tylko bezpieczniejszy dla pacjentów, ale i tańszy dla budżetu. Nie piętrzy się problemów, ale rozwiązuje je jak najwcześniej. To jest nasz cel. Zdrowie, LGBT+, Mateusz Morawiecki, psychiatria dziecięca
Impeachment Bodnara? Wrzutka b. prezesa Ordo Iuris, ale daty mu się pokićkały^Ewa Siedlecka^20 stycznia 2021^https://oko.press/impeachment-bodnara-wrzutka-b-prezesa-ordo-iuris-ale-daty-mu-sie-pokickaly/^RPO Adam Bodnar „uchybił rocie ślubowania” – twierdzą w orzeczeniu neosędziowie Izby Kontroli Nadzwyczajnej Sądu Najwyższego. Takie uchybienie to konstytucyjna przesłanka do odwołania RPO. Orzeczenie wydał m.in. Aleksander Stępkowski, założyciel Ordo Iuris, organizacji, która kilkakrotnie już inicjowała akcję zbierania podpisów pod żądaniem odwołania Bodnara Na rozpoczynającym się w środę dwudniowym posiedzeniu Sejmu zaplanowano głosowanie nad trzema kandydaturami na RPO. Wiadomo, że wybór skończy się niczym, bo nawet jeśli PiS przeforsuje swojego kandydata – wiceministra spraw zagranicznych Piotra Wawrzyka – to nie zgodzi się na niego Senat. 20 stycznia 2021 Pat trwa od września, gdy skończyła się kadencja Bodnara. Zgodnie z ustawą o RPO pełni on urząd do czasu wyboru następcy. PiS wpadł na pomysł, żeby – rękami sędziów Trybunału Przyłębskiej – usunąć go z urzędu. Trybunał ma orzec, że ustawa jest w tym miejscu sprzeczna z konstytucją. Usunięcie Bodnara oznaczać będzie, że urząd będzie nieobsadzony, a więc całe Biuro RPO po prostu przestanie działać. Ale Trybunał Przyłębskiej już piąty raz przełożył rozpatrzenie tego wniosku PiS. Może sędziowie, po wyroku w sprawie aborcji, zbuntowali się przeciwko wyjmowaniu kasztanów z ognia ich rękami? 21 października 2020 Bo oto pojawiło się postanowienie składu dwóch sędziów Izby Kontroli Nadzwyczajnej SN (Paweł Czubik i Aleksander Stępkowski) i ławnika (Łukasz Jan Kotynia) stwierdzające, że Bodnar „uchybił rocie ślubowania” składanego przed Sejmem przez RPO. SN nie orzekał w sprawie RPO, ale w sprawie wniesionej przez RPO skargi nadzwyczajnej (chodziło o kwestię spadkową). Przychylił się zresztą do jego wniosku, uchylił wyrok spadkowy i umorzył postępowanie. Tyle wyrok. Do wyroku jest uzasadnienie. W jego końcówce SN zajął się oceną działania RPO. A konkretnie tego, że skargę nadzwyczajną Adam Bodnar wniósł nie do Izby Kontroli Nadzwyczajnej, zawieszonej orzeczeniem trzech połączonych Izb SN w styczniu zeszłego roku, ale do Izby Cywilnej, która przed „dobrą zmianą” w SN właściwa była do rozpoznawania tego typu spraw. Adam Bodnar postąpił więc zgodnie z uchwałą trzech połączonych Izb i z wyrokiem Trybunału Sprawiedliwości UE z listopada 2019 r., w którym orzekł, że w przypadku uznania przez SN, że Izba Dyscyplinarna czy Kontroli Nadzwyczajnej nie jest niezawisłym sądem, sprawy kierować należy zgodnie z poprzednią właściwością: do Izby Karnej, Cywilnej lub Pracy. Jak uzasadnia Izba Kontroli SN, skoro 20 kwietnia Trybunał Przyłębskiej orzekł, że uchwała trzech połączonych Izb jest niezgodna z konstytucją, to RPO nie miał prawa pomijać Izby Kontroli. „Składając z oczywistym i rażącym naruszeniem prawa skargę nadzwyczajną w niniejszej sprawie, uchybił rocie ślubowania określonego w art. 4 ustawy z 15 lipca 1987 r. o Rzeczniku Praw Obywatelskich (Dz.U. z 2020 r., poz. 627), w której, w szczególności, uroczyście ślubował strzec wolności i praw człowieka i obywatela, kierując się przepisami prawa” – czytamy w uzasadnieniu do – przypomnijmy – postanowienia w sprawie spadkowej. 22 września 2020 Autorzy tego uzasadnienia nie porównali dat: RPO wniósł skargę nadzwyczajną do Izby Cywilnej 23 marca, więc prawie miesiąc przed wyrokiem Trybunału Przyłębskiej. Oczywiście samego wyroku nie sposób traktować jako obowiązującego, ponieważ Trybunał Konstytucyjny nie może oceniać uchwał Sądu Najwyższego. A jeśli już to zrobi – ocena nie wywiera skutku na istnienie uchwały, bo ustawa o TK i SN, podobnie zresztą jak konstytucja, takiego skutku nie przewidują. Po drugie, stwierdzenie sprzeniewierzenia się ślubowaniu za pomocą wtrętu do uzasadnienia orzeczenia w całkowicie innej sprawie nie ma żadnej mocy prawnej i nie może być użyte do żadnej prawnej procedury. W takie rzeczy jak nieważność działań Trybunału Przyłębskiej PiS i powoływani przez niego funkcjonariusze nie wierzą. W daty natomiast wierzyć powinni. Choć, oczywiście, mogą wpaść na pomysł, by te daty zaskarżyć do Trybunału Przyłębskiej i oczekiwać orzeczenia ich niezgodności z dowolnie wybranym artykułem konstytucji. 19 października 2020 W maju 2018 r. dubler sędziego TK Mariusz Muszyński przy okazji uzasadnienia zdania odrębnego do umorzenia jednej ze spraw wniesionej, a potem wycofanej przez RPO z powodu wyznaczenia do sądzenia dublerów i ciągłych manipulacji składem sądzącym, też użył argumentu sprzeniewierzenia się przez Bodnara obowiązkom RPO. Wtedy też mógł być to pretekst do impeachmentu, o który zabiegało Ordo Iuris. Ale uwaga opinii publicznej skupiła się – i słusznie – na tym, że Muszyński przyznał w tym uzasadnieniu, że wraz z Julią Przyłębską manipulują składami sądzącymi, zmieniając je nawet wielokrotnie. Uzasadnił to dążeniem do usprawnienia orzekania (czytaj: jeśli dobierze się zgodnych ze sobą sędziów, to orzeczenie zapadnie szybciej). Do impeachmentu RPO potrzeba w Sejmie nie tylko wiarygodnego pretekstu, ale też większości konstytucyjnej: 3/5 głosów. Tylu nie ma Zjednoczona Prawica i Konfederacja policzone razem, więc mimo starań Ordo Iuris – nic z tego. Ewa Siedleckajest publicystką „Polityki”. Ten tekst ukazał się najpierw na jej Blogu Konserwatywnym. Prawa człowieka, Aleksander Stępkowski, Adam Bodnar, Ordo Iuris, Rzecznik Praw Obywatelskich,
Kuriozalna obrona ustawy mandatowej. Minister Wójcik: Za PO nikt by się nie przyczepił^Maria Pankowska^20 stycznia 2021^https://oko.press/kuriozalna-obrona-ustawy-mandatowej-minister-wojcik-za-po-nikt-by-sie-nie-przyczepil/^Wiceszef Solidarnej Polski Michał Wójcik zapewnia, że pozbawienie obywateli prawa do odmowy przyjęcia mandatu nie naruszy praw obywatelskich ani Konstytucji. Fundacje prawnoczłowiecze i RPO mają na ten temat zupełnie inne zdanie. W zapewnienia Wójcika nie wierzą też w Zjednoczonej Prawicy „Gdyby ten projekt był robiony kilka lat temu, gdy rządziła Platforma czy PSL, to nikt by nie zwrócił na niego uwagi. To, że prawa obywatelskie zostaną ograniczone, to całkowita nieprawda. Projekt nawiązuje do systemu, który funkcjonuje dzisiaj. Mówienie, że mamy do czynienia z naruszeniem praw konstytucyjnych, jest naprawdę dużym nadużyciem” – tak minister w Kancelarii Premiera i wiceszef Solidarnej Polski Michał Wójcik bronił projektu zmian w kodeksie postępowania w sprawach o wykroczenia w radiowej „Trójce” 19 stycznia 2021. Chodzi o projekt złożony w Sejmie 8 stycznia 2021 przez grupę posłów PiS. Wprowadza on dwie kluczowe zmiany: W uzasadnieniu projektodawcy tłumaczą, że chodzi o odciążenie sądów i funkcjonariuszy policji. Zdaniem mec. Marcina Wolnego z Helsińskiej Fundacji Praw Człowieka może się to jednak nie udać. „Do sądu będą trafiały nieprzygotowane sprawy, bez dowodów, ew. tylko z dowodami, które wskazała strona, bo najprawdopodobniej zabraknie postępowania wyjaśniającego prowadzonego przez policję. To może nie wystarczyć do wydawania nakazów karnych i wyroków nakazowych. Sądy oraz referendarze będą musieli zwracać się do policji z prośbą o wyjaśnienie sytuacji. To może przysporzyć pracy, zamiast jej zaoszczędzić” – mówi Wolny w rozmowie z OKO.press. O projekcie krytycznie wypowiedziało się gros uznanych autorytetów prawniczych. W zapewnienia ministra Wójcika nie wierzy też część koalicji Zjednoczonej Prawicy. 11 stycznia 2021 „Proponowana w tym projekcie zmiana modelu postępowania mandatowego stanowi zaprzeczenie podstawowych, konstytucyjnie chronionych wartości, jakie powinny obowiązywać w demokratycznym państwie prawa. Sprawowanie wymiaru sprawiedliwości należy do władzy sądowniczej, a nie Policji. Dlatego podstawowym prawem każdego obywatela jest prawo do odmowy przyjęcia mandatu, zaś mandat nie może stanowić namiastki wyroku w postępowaniu represyjnym, jakim jest postępowanie w sprawach o wykroczenia” – pisze Naczelna Rada Adwokacka w przyjętej jednomyślnie opinii do projektu. NRA apeluje do sejmowej większości o nieuchwalanie propozycji. „Najwłaściwszą formą oceny tego projektu byłoby jego odrzucenie w pierwszym czytaniu” – podkreślają prawnicy. W stanowisku z 12 stycznia 2021Rzecznik Praw Obywatelskich wskazuje, że zmiany w ustawie mogą naruszać gwarantowane konstytucyjnie prawa człowieka i obywatela, takie jak: „Regulacja prawna zakładająca brak możliwości odmowy przyjęcia mandatu karnego stwarza faktycznie sytuację, w której arbitralne podejście funkcjonariusza organu uprawnionego do ścigania wykroczeń może zrodzić nieodwracalne konsekwencje prawne dla obywatela” – pisze Bodnar. 6 grudnia 2020 Poważne wątpliwości prawników budzi tryb odwoływania się od wymierzonego mandatu. „Przy wnoszeniu odwołania, w ciągu tych pierwszych siedmiu dni, dana osoba będzie musiała podać wszystkie okoliczności, które są jej znane i wszystkie dowody, które mogłyby być podstawą jej twierdzeń. To nie jest dobre rozwiązanie. Termin siedmiu dni jest bardzo krótki, zbyt krótki, by przemyśleć sprawę, znaleźć pomoc prawną i zastanowić się nad środkami dowodowymi” – mówi OKO.press mec. Marcin Wolny z Helsińskiej Fundacji Praw Człowieka. Projekt podobnie oceniają eksperci prawni Fundacji Batorego w stanowisku z 18 stycznia 2021. „Przyjęte w projekcie tak istotne ograniczenie inicjatywy dowodowej obwinionego narusza nie tylko założenie dążenia do ustalenia prawdy materialnej, ale i prawo do obrony oraz domniemanie niewinności; wedle projektodawców to obwiniony ma udowadniać swoją niewinność, nie zaś – jak wymagają tego standardy postępowania karnego – organy ścigania są obowiązane udowadniać sprawstwo i winę” – piszą. Fundacja Batorego i RPO wskazują także, że w postępowaniu przed sądem pierwszej instancji nie obowiązywałby zakaz reformationis in peius. Sąd mógłby wymierzyć karę surowszą lub surowszego rodzaju, jak również orzec środek karny. „Ukarany mandatem, składając odwołanie, ryzykować będzie, że oprócz ewentualnych kosztów sądowych będzie musiał ponieść jeszcze surowszą karę. Skonstatować trzeba, że propozycja ta zmierza do zniechęcenia ukaranych obywateli do kwestionowania zasadności mandatu” – pisze Adam Bodnar. 15 grudnia 2020 „Chcę podkreślić, że nie jest to projekt resortu sprawiedliwości tylko posłów. Trudno ograniczać posłów, mają prawo składać taką inicjatywę. Przedstawicielem wnioskodawców jest pan poseł Kanthak. Ale to nie znaczy, że projekt powstawał w resorcie sprawiedliwości” – zapewniał słuchaczy „Trójki” minister Wójcik. Projekt rzeczywiście złożyła w Sejmie grupa posłów PiS. Ich reprezentantem został Jan Kanthak – przedstawiciel Solidarnej Polski i były rzecznik prasowy Ministerstwa Sprawiedliwości. O tym, że zmiany w ustawie najpewniej jednak były efektem pracy resortu Zbigniewa Ziobry, mówił m.in. RPO Adam Bodnar. Rządząca koalicja wielokrotnie zgłaszała swoje pomysły jako poselskie, by ominąć etap konsultacji publicznych wymagany dla projektów rządowych. A tym samym maksymalnie skrócić czas prac. „Pojawia się projekt poselski, żaden z posłów w zasadzie przez weekend na jego temat się nie wypowiada, rozpoczyna się debata, a od poniedziałku następuje szturm medialny ze strony Ministerstwa Sprawiedliwości łącznie z ministrem Marcinem Warchołem i nagle wychodzi, kto tak naprawdę jest autorem tego projektu” – wskazywał Bodnar w wywiadzie z „Gazetą Wyborczą” 13 stycznia 2021. To, że projekt był inicjatywą partii Zbigniewa Ziobry, ustalił także w nieoficjalnych rozmowach z politykami PiS i Porozumienia Jarosława Gowina dziennikarz RMF FM Patryk Michalski. Ziobro miał osobiście przekonywać do tego pomysłu Jarosława Kaczyńskiego. Co więcej, jeden z wnioskodawców z PiS miał przyznać, że podpisał się pod projektem in blanco, nie znając jego treści. Teraz jest „załamany i wściekły”. Posłowie Porozumienia Gowina zapowiadają już, że będą głosować przeciwko projektowi. Przekonania brakuje także wśród niektórych polityków PiS. Rzeczniczka partii Anita Czerwińska poinformowała 19 stycznia 2021, że Sejm nie zajmie się ustawą na posiedzeniu 20 i 21 stycznia, bo jest ona wciąż konsultowana. Kolejne obrady Sejmu odbędą się pod koniec lutego. Projekt może rodzić konsekwencje dla uczestników i uczestniczek protestów po wyroku Trybunału Konstytucyjnego z 22 października 2020 ograniczającym prawo do legalnej aborcji. Protestujący wielokrotnie byli karani mandatami, część z nich korzystała z prawa do odmowy ich przyjęcia i dochodzenia swoich praw przed sądem. „Później okazuje się, że te sprawy wygrywają, i że policja się kompromituje tym, że te sprawy przegrywa, a ludzie święcą swoje zwycięstwa w obronie praw konstytucyjnych. Wygląda na to, że władza chciałaby obywatelom także to odebrać i absolutnie to będzie oznaczało przejście do kolejnego etapu, właśnie takiego twardego budowania państwa policyjnego” – komentował RPO. 19 stycznia 2021 Antyaborcyjny wyrok TK wraz z uzasadnieniem wciąż nie został jeszcze opublikowany. Niewykluczone, że przyjmując takie rozwiązania, rządzący będą chcieli powstrzymać spodziewaną falę protestów po ew. publikacji. „Ustawa jest nacelowana na wywołanie efektu mrożącego, zniechęcenie ludzi do protestów. Choćby dlatego, że nieprawomocny mandat będzie już egzekwowalny. Co więc z tego, że ja się odwołam, skoro komornik, urząd skarbowy wejdzie na moje konto i zabezpieczy te 1000 czy 500 złotych, którymi zostałem ukarany? Nie będę mógł korzystać z tych pieniędzy. Co mi z tego, że po dwóch latach sąd przyzna mi rację? Skoro przez cały ten czas nie będę mógł skorzystać z moich pieniędzy?” – komentuje Marcin Wolny. „Z całą pewnością jest to jedno z najgroźniejszych rozwiązań, jakie proponuje się w tym projekcie” – dodaje. Zagrożenie podobnie widzi RPO Adam Bodnar. „Czy tak mamy żyć, że cała władza będzie w rękach policjantów i policjant będzie tym arbitrem, który będzie rozstrzygał – tobie zabierzemy stypendium, tobie wkroczymy na wynagrodzenie, na emeryturę, bo taką ma władzę w ręku? Czy też jednak taką władzę zostawimy tylko i wyłącznie w rękach sądów, tak jak powinno być w państwie opierającym się na trójpodziale władzy?” – mówił Bodnar. Władza, Policja i służby, Sądownictwo, Michał Wójcik, Jan Kanthak, Zbigniew Ziobro, Ministerstwo Sprawiedliwości,  Absolwentka ILS UW oraz College of Europe. Zdobywała doświadczenie m.in. w Komisji Europejskiej i na Uniwersytecie Narodów Zjednoczonych w Tokio, a wcześniej w Polskim Instytucie Dyplomacji. W OKO.press pisze o prawie, Unii Europejskiej i polityce zagranicznej.
Prof. Rafal Wnuk o wojennej przeszłości „Lalusia” i fałszerzach historii metodą na „Burego”^Rafał Wnuk^19 stycznia 2021^https://oko.press/prof-rafal-wnuk-o-lalusiu-i-falszowaniu-historii/^Zgodnie z logiką szantażu patriotycznego, dr Poleszak, jeśli jest polskim patriotą, nie powinien pisać prawdy o wojennej przeszłości Józefa Franczaka "Lalka", jeśli zaś za takiego się nie uważa, nie może podejmować tego tematu, ponieważ narusza „dobra osobiste polskich patriotów” „Gdyby zasady wynikające z szantażu patriotycznego zastosować w praktyce, to Sławomir Cenckiewicz byłby dziś skazany za odnalezienie i upublicznienie zobowiązania Lecha Wałęsy do współpracy z SB. Podobnie Igor Hałagida – za ustalenie, że Anna Walentynowicz pochodzi z ukraińskiej rodziny. Z tego samego paragrafu odpowiadałaby Anna Bikont, bo ogłosiła światu, iż Irena Sendlerowa była członkinią PPR, a później PZPR i pozostała w partii aż do jej rozwiązania w 1990 roku. Cała trójka pozostaje bohaterami naszej najnowszej historii, a niejeden mieszkaniec naszego państwa może uznać, że historycy podnoszący zatajane wątki życiorysów godzili/godzą w »dobre imię Narodu Polskiego«” – pisze prof. Rafał Wnuk o histerii środowisk nacjonalistycznych po ujawnieniu dokumentów, że tzw. „ostatni żołnierz wyklęty”, Józef Franczak „Laluś”, w czasie okupacji uczestniczył w mordowaniu lub przyczynił się do śmierci Żydów. Publikujemy esej prof. Wnuka Kilka myśli na marginesie medialnego sporu o Józefa Franczaka „Lalka”. Esej został pierwotnie opublikowany na portalu ohistorie.eu. Za zgodą autora i portalu przedstawiamy ten ważny tekst czytelnikom i czytelniczkom OKO.press. Dwaj portretów malarze słynęli przed laty: Piotr dobry, a ubogi, Jan zły, a bogaty. Piotr malował wybornie, a głód go uciskał, Jan mało i źle robił, więcej jednak zyskał. Dlaczegóż los tak różny mieli ci malarze? Piotr malował podobne, Jan piękniejsze twarze Ignacy Krasicki, Malarze W grudniu 2020 w „Zagładzie Żydów. Studia i materiały” ukazał się artykuł naukowy autorstwa pracownika lubelskiego IPN dr. Sławomira Poleszaka pt. „Czy okupacyjna przeszłość sierż. Józefa Franczaka »Lalusia« miała wpływ na powojenne losy »ostatniego zbrojnego«?”.  Autor dotarł do źródeł, według których w 1943 roku Józef Franczak wraz z dwoma podkomendnymi obserwowali gospodarstwo, gdzie od czasu do czasu kwaterowała grupa żydowskich partyzantów. Gdy po raz drugi podeszli pod dom, doszło do wymiany ognia między polskimi i żydowskimi partyzantami, w wyniku której zginęło dwóch lub trzech Żydów. Inne przywołane przez Poleszaka zdarzenie opowiada o wydaniu Niemcom osiemnastoletniego Szmula Helfmana. Zgodnie z ustaleniami śledztwa prowadzonego w 1950 roku jednym z podejrzanych o przekazanie młodego Żyda był Franczak. W końcu autor pisze o obrabowaniu i ciężkim pobiciu przez grupę Franczaka rodziny ukrywającej Żydów. Artykuł Poleszaka został omówiony m.in. w OKO.press, „Gazecie Wyborczej”, „Dzienniku Wschodnim”, „Kurierze Lubelskim”, TVP Info, Radiu Maryja i Polskim Radiu. 13 grudnia 2020 Rzadko zdarza się, by tekst naukowy, napisany hermetycznym językiem, opatrzony licznymi przypisami, z definicji adresowany do wąskiego grona specjalistów, wzbudził tak duże zainteresowanie mediów. Niektóre omówienia artykułu Poleszaka i wpisy na forach dyskusyjnych wykraczają poza ramy przyjęte dla krytyki hipotez naukowca i przybierają formę insynuacji lub pomówień. 30 grudnia 2020 Sławomir Poleszak od połowy lat dziewięćdziesiątych zajmuje się dziejami podziemia antykomunistycznego. Jest autorem wielu ważnych opracowań, jednym z najbardziej cenionych w Polsce badaczy tego problemu. W 2005 roku opublikował artykuł opisujący historię ukrywania się „Lalka” i działania UB/SB w celu jego schwytania lub zabicia. Do dziś żaden historyk nie posunął naszej wiedzy o „ostatnim zbrojnym” ani o milimetr. Znane mi liczne biogramy Józefa Franczaka powtarzają ustalenia Sławomira Poleszaka. W 2006 roku, w jednym z odcinków serii filmów historycznych „Z archiwum IPN”, Poleszak opowiedział historię Józefa Franczaka w bardziej popularnej formie. Krótko mówiąc, to właśnie ten badacz wprowadził „Lalka” zarówno do literatury fachowej, jak i polskiej świadomości historycznej. Za badania nad podziemiem antykomunistycznym, w tym dziejami „Lalka”, w 2017 roku prezydent Andrzej Duda odznaczył Poleszaka Krzyżem Kawalerskim Orderu Odrodzenia Polski. Bez wątpienia Poleszak jest tym historykiem, który najwięcej czasu poświęcił studiowaniu źródeł związanych działalnością „Lalka”. Nie dziwi więc, że jak dotąd żaden z krytyków nie był w stanie podjąć z nim równorzędnej dyskusji co do faktów ani przytoczyć nowych dokumentów. Osoby odrzucające stawiane w tekście hipotezy zmuszone są do poszukiwania innych metod dezawuowania ustaleń lubelskiego naukowca. Pierwsza to próba podważenia wiarygodności źródeł. Krytycy wychodzą z założenia, że skoro dokumenty, na których opierał się Poleszak, zostały wytworzone przez funkcjonariuszy komunistycznego państwa wrogo nastawionych do Franczaka, to służyły one jego oczernianiu, a nie przekazywaniu informacji. Z definicji więc zawierają informacje nieprawdziwe. Badacz posługujący się nimi siłą rzeczy powiela tezy komunistycznej propagandy. Wniosek – artykuł przygotowany na podstawie tego typu źródeł jest bezwartościowy. Konstrukcja prosta jak budowa cepa i równie wyrafinowana. By krytyka oparta na takim łańcuchu przyczynowo-skutkowym prowadziła do prawidłowych wniosków, musi być budowana na prawdziwych przesłankach. Zweryfikujmy więc tę linię argumentacyjną. Prawdą jest, że funkcjonariusze aparatu bezpieczeństwa byli wrogo nastawieni do Franczaka (przesłanka prawdziwa). Akta UB/SB i milicji służyły funkcjonariuszom i urzędnikom do gromadzenia i przekazywania informacji przydatnych do walki z podziemiem. Choć niewolne od ideologicznej poetyki, są to jednak dokumenty wewnętrzne, które w założeniu miały nigdy nie ujrzeć światła dziennego. W warstwie faktograficznej odzwierciedlają one najczęściej faktyczny stan wiedzy funkcjonariuszy bezpieczeństwa i milicjantów. To kampanie propagandowe lub operacje dezinformacyjne organizowano, by oczerniać ludzi, takich działań jednak wobec Franczaka nie podjęto (przesłanka fałszywa). I ostatnie założenie: opierając się na źródłach zawierających niepełne, częściowo nieprawdziwe lub celowo zniekształcone informacje, badacz musi sformułować błędne hipotezy. Tymczasem student historii na pierwszym roku studiów dowiaduje się, czym jest krytyka źródła, uczy się wyciągania wniosków na podstawie dokumentów celowo lub niezamierzenie zniekształcających obraz przeszłości. Historyk znający swój fach poradzi sobie zarówno z dokumentami typu policyjnego, jak i materiałami propagandowymi (kolejna przesłanka fałszywa). Podsumowując, dwa z trzech wyjściowych założeń tego rozumowania są fałszywe. Gdybyśmy przyjęli proponowane przez krytyków Poleszaka rozumowanie, musielibyśmy uznać, że wszystkie artykuły i książki oparte na aktach UB, SB i NKWD są bezwartościowe, bo funkcjonariusze tych służb byli wrogami podziemia. Zapewne 90 proc. wydawnictw naukowych IPN – w tym wszystkie poświęcone podziemiu antykomunistycznemu – należałoby uznać za niewarte czytania czy wręcz szkodliwe. Musielibyśmy też odrzucić akta Gestapo, Ochrany itp. Kolejny sposób „dekonstrukcji” artykułu Poleszaka nazywam „metodą na »Burego«”. Mariusz Mazur na podstawie analizy tekstów Kazimierza Krajewskiego, Grzegorza Wąsowskiego i Michała Ostapiuka pokazał, do jakich strategii uciekają się autorzy piszący o podziemiu z pozycji apologetycznych. Historycy stosujący metodę krytyczną interpretują źródła tak, by ustalić najbardziej prawdopodobny i możliwie obiektywny obraz zdarzeń. Apologeci interpretują źródła tak, by opisywane osoby czy organizacje ukazać w pozytywnym świetle. Podkomendni „Burego” zabili około 80 prawosławnych, nieuzbrojonych mieszkańców białoruskich wiosek. Krajewski, Wąsowski i Ostapiuk, nie mogąc podważyć samego faktu mordu, zabójstwa bezbronnych cywilów starają się przedstawiać jako działania uprawnione, normalny element prowadzonej przez partyzantów walki o niepodległość. 12 marca 2019 W tym celu ofiary – dzieci, starcy, kobiety, religijnych, często niepiśmiennych chłopów – uznali oni za komunistów. Zabieg służy udowodnieniu z góry założonej tezy, iż „Bury” nie kierował się uprzedzeniami narodowymi czy religijnymi, a jedynie pobudkami patriotycznymi. Jego podkomendni zaś w istocie nie strzelali do Białorusinów, lecz do komunistycznych aktywistów. Na rzecz tej śmiałej tezy uciekli się do twierdzenia, że o braku antybiałoruskich uprzedzeń „Burego” świadczy to, iż „puścił z dymem” jedynie pięć białoruskich wiosek, a przecież gdyby chciał, mógłby spacyfikować ich zdecydowanie więcej. Metodą „na Burego” posłużył się w rozmowie z Tomaszem Panfilem Tadeusz Płużański.  Słuchacz audycji musi dojść do wniosku, że Józef Franczak, jeśli śledził Żydów lub do nich strzelał, to z pewnością nie z powodu uprzedzeń narodowościowych, lecz dlatego, że walczył z pospolitymi przestępcami. Dla Panfila i Płużańskiego ukrywający się, podlegający zagładzie Żydzi to po prostu zagrażające Polakom „żydowskie bandy”. Przy podejściu apologetycznym wszystkie fakty da się zinterpretować tak, by obraz przeszłości był pozbawiony niepokojących zarysowań. Historyk staje się „adwokatem”, którego zadaniem jest oddalenie od „klienta” wszelkich podejrzeń. Odredakcyjny tekst umieszczony na stronach Radia Maryja i dołączona do niego „analiza prawna” Michała Skwarzyńskiego oraz niektóre wpisy na forach internetowych uciekają się do szantażu patriotycznego. Strategia ta zakłada, że miarą klasy historyka nie jest rzetelność warsztatowa, umiejętność analizy i syntezy, odwaga w stawianiu pytań badawczych i uczciwość w próbach udzielania odpowiedzi czy talent literacki. Nic z tych rzeczy. Jego zadaniem jest tworzenie pozytywnego obrazu przeszłości własnej wspólnoty narodowej. Tak zdefiniowany „dobry historyk” ma się kierować osobliwie pojmowanym patriotyzmem polegającym na pielęgnowaniu kultu bohaterów narodowych. Rzecz zgrabnie ujął Michał Skwarzyński w „analizie prawnej” fragmentów tekstu podejmujących temat stosunku Józefa Franczaka do ludności żydowskiej. Według niego opisywanie tych wątków narusza „w sposób niezwykle ciężki dobra osobiste polskich patriotów, w postaci tożsamości narodowej, poprzez fałszywe zarzuty formułowane wobec Lalusia [tak w oryginale] jako polskiego patrioty”. Zgodnie z logiką szantażu patriotycznego wyrażoną w powyższym zdaniu, Poleszak, jeśli jest polskim patriotą, nie powinien pisać o wojennej przeszłości Franczaka, jeśli zaś za takiego się nie uważa, nie może podejmować tego tematu, ponieważ narusza „dobra osobiste polskich patriotów”, i to nie tak zwyczajnie je narusza, ale czyni to „w sposób niezwykle ciężki”. Co więc ma zrobić historyk, który natknie się podczas kwerendy na dokumenty ukazujące w nowym, niekoniecznie korzystnym świetle ważne postacie polskiej historii? Ma dokumenty ukryć i milczeć. Jeśli podzieli się swym odkryciem, to albo sam nie jest patriotą, albo obraża polskich patriotów. Patriotyczny szantaż nieuchronnie prowadzi nas do patriotycznej autocenzury lub równie patriotycznej cenzury sądowej. Gdyby zasady wynikające z szantażu patriotycznego zastosować w praktyce, to Sławomir Cenckiewicz byłby dziś skazany za odnalezienie i upublicznienie zobowiązania Lecha Wałęsy do współpracy z SB. Podobnie Igor Hałagida – za ustalenie, że Anna Walentynowicz pochodzi z ukraińskiej rodziny. Z tego samego paragrafu odpowiadałaby Anna Bikont, bo ogłosiła światu, iż Irena Sendlerowa była członkinią PPR, a później PZPR i pozostała w partii aż do jej rozwiązania w 1990 roku. Wszak Wałęsa, Sendlerowa i Walentynowicz celowo wyparli te fakty ze swych biografii. Nie sądzę też, by ich rodziny były zadowolone z pojawienia się tych tematów w obiegu medialnym. Cała trójka pozostaje bohaterami naszej najnowszej historii, a niejeden mieszkaniec naszego państwa może uznać, że historycy podnoszący zatajane wątki życiorysów godzili/godzą w „dobre imię Narodu Polskiego”. Także badacze epok wcześniejszych nie mogą spać spokojnie. Na baczności winni się mieć zarówno historycy przypominający, że Jan III Sobieski podczas potopu zdradził króla Jana Kazimierza i przeszedł na stronę Szwedów, jak i zwolennicy hipotezy o słusznym skazaniu biskupa krakowskiego św. Stanisława na śmierć przez Bolesława Szczodrego za organizowanie buntu przeciwko prawowitemu władcy. Nie mówiąc o wyznawcach polskiego wariantu teorii normańskiej, w myśl której Piastowie wywodzili się od wikingów. Wszystkie powyższe twierdzenia jakaś grupa „osób odczuwających związek z Narodem Polskim” może uznać za „naruszenie ich dóbr osobistych” i szkalowanie „dobrego imienia Narodu Polskiego”. Historycy jak historycy, ale co, jeśli badający obecnie DNA Bolesława Chrobrego poznańscy genetycy ustalą, że płynęła w nim germańska krew? Za zarzucanie Piastom przynależności do „opcji niemieckiej” należałaby się pewnie kara śmierci. Na szczęście została zniesiona. Obrońca godności Narodu Polskiego Michał Skwarzyński profesorów Tadeusza Wojciechowskiego i Karola Szajnochy już nie dopadnie. Żywi natomiast nie czujcie się bezpieczni. Historyk ulegający szantażowi patriotycznemu jest niczym zły malarz Jan z otwierającej niniejszy tekst bajki Ignacego Krasickiego. Nadaje on przeszłości twarz „piękniejszą” i opływa w dostatki. Poleszak jest „dobrym malarzem”, musi więc liczyć się z konsekwencjami. Za odmalowywanie przeszłości w kształtach i barwach „podobnych” do oryginału się płaci. Na początku XIX w. Václav Hanka i Josef Linda sporządzili dwa rękopisy (tzw. królodworski i zielonogórski), które następnie zostały „cudownie odnalezione” w jednym z kościołów. Rzekomo oba pochodziły z XIII stulecia i zawierały pieśni wysławiające heroiczne zwycięstwa Czechów nad Niemcami, Polakami i Mongołami. Rękopisy te odegrały dużą rolę w przypadającym na wiek XIX procesie czeskiego odrodzenia narodowego. Przez wiele lat każdy historyk podważający prawdziwość falsyfikatów był w Czechach oskarżany o brak patriotyzmu, wysługiwanie się Niemcom, Żydom i szarganie narodowych świętości. Co ciekawe, lepiej wyedukowani obrońcy autentyczności dokumentów doskonale wiedzieli, że mają do czynienia z fałszywkami. Uznali jednak, że w imię budowy wspólnoty narodowej należy poświęcić prawdę. Najważniejszy działacz czeskiego odrodzenia narodowego, a później ojciec czechosłowackiej państwowości Tomasz Masaryk w końcu XIX w. jednoznacznie nazwał oba rękopisy falsyfikatami. Spadła na niego lawina krytyki z oskarżeniami o zdradę narodu włącznie. Oświadczył wówczas kategorycznie, że naród czeski nie może budować swojej tożsamości na kłamstwie (opisał to J. Gruchała w książce Tomasz G. Masaryk, Wrocław 1996, s. 46–49) Sławomir Poleszak zdaje się polskim patriotą masarykowskiego autoramentu. Jest więc szansa, że jak Masaryk nie ulegnie patriotycznemu szantażowi oponentów. Ciekawy sposób odniesienia się do hipotez Poleszaka zaprezentował jego przełożony, dyrektor lubelskiego Oddziału IPN Marcin Krzysztofik. Przed kamerą publicznie podkreślił, że autor artykułu o Franczaku „nie reprezentuje oficjalnego stanowiska IPN”. Nie potrafię sobie wyobrazić dyrektora Instytutu Historii PAN ogłaszającego, że książka Andrzeja Nowaka Pierwsza zdrada Zachodu nie reprezentuje stanowiska PAN, podobnie jak nie jest możliwie, by rektor Uniwersytetu Humanistycznospołecznego w ten sposób odciął się od książki Adama Leszczyńskiego Ludowa historia Polski. Coś takiego jak oficjalne stanowisko instytucji w kwestii badań i interpretacji przeszłości w świecie akademickim nie istnieje i istnieć nie może. Badacz bierze pełną odpowiedzialność za swoje ustalenia i odpowiada za nie jedynie przed czytelnikami, w tym innymi historykami. Pomysł, by jakieś „ministerstwo prawdy” stwierdzało, że wyniki badań naukowca są zgodne lub nie z polityką historyczną państwa czy rządzącej partii, ma orwellowski charakter i świadczy o całkowitym niezrozumieniu reguł obowiązujących w szanujących się placówkach naukowych. Historyk, na którego proces badawczy i wnioski ma wpływ urzędnik, traci autonomię. Z intelektualnie suwerennego naukowca przemienia się w historyka resortowego. Taki „historyk” – cudzysłów został tu użyty celowo – bez wątpienia będzie „reprezentował stanowisko” IPN czy innego wynajmującego jego usługi urzędu. Przestaje być jednak historykiem i staje się „historykiem”. W końcu ostatni zarzut: dlaczego Poleszak dopiero teraz napisał o wojennej przeszłości Franczaka? Dlaczego jego tekst został szeroko omówiony w mediach? Odpowiedź na pierwsze pytanie wydaje się prosta. Historia to nauka kumulatywna. By zrobić kolejny krok, trzeba dotrzeć do nowych źródeł, zweryfikować je, opracować, śledząc przy tym wciąż wychodzącą literaturę przedmiotu, napisać tekst, przejść procedurę recenzyjną i czekać na publikację. To wszystko trwa. Odpowiedź na drugie pytanie sugeruje Michał Skwarzyński: „Korelacja czasowa publikacji tekstu naukowego przez pracownika IPN, następnie szybka publikacja w OKO.press, a potem szybka publikacja w sieci społecznościowej („Ohistorie”), pozwala na przypuszczenie, że była to zorganizowana akcja wykorzystania plotek UB w dyskredytacji tego bohatera”. Mamy tu genialnie proste wytłumaczenie. Poleszak, OKO.press, portal „Ohistorie” a być może też kilka innych gazet, telewizji i stacji radiowych zawarło tajne porozumienie w celu skompromitowania Józefa Franczaka i zniesławienia Narodu Polskiego. Kogoś, kto wierzy, że film pokazujący lądowanie na Księżycu to fotomontaż będący częścią międzynarodowego spisku elit pragnących ukryć fakt, że ziemia jest płaska, nie przekona ani rozmowa z Neilem Armstrongiem, ani podróż samolotem dookoła świata (wszak lecąc samolotem, nie widzi się, że leci się wokół kuli. Oszust pilot uczestniczy w spisku i tak naprawdę leci po okręgu). Zwolenników „teorii”, że wirus COVID-19 nie istnieje, a pandemia to wymysł koncernów farmaceutycznych i bankierów, nie przekona ani wykład najlepszych wirusologów, ani widok setek ciał ofiar wirusa. Holokaustowych negacjonistów nie przekona lektura Zagłady Żydów europejskich Raula Hilberga ani wizyta w Auschwitz czy na Majdanku. Dla nich będą to kolejne dowody na istnienie tajnej zmowy rządzącego światem żydostwa. Metoda naukowa wobec teorii spiskowych pozostaje bezradna. Historia, Instytut Pamięci Narodowej, Bury żołnierze wyklęci
Trwa największy strajk w historii ludzkości. Wyjaśniamy, o co w nim chodzi^Marta Ewa Romaneczko^19 stycznia 2021^https://oko.press/trwa-najwiekszy-strajk-w-historii-ludzkosci-wyjasniamy-o-co-w-nim-chodzi/^263 miliony - tyle osób wyszło na ulice 26 listopada w wielkim proteście przeciw "terapii szokowej" nacjonalistycznego premiera Indii Narendry Modiego. Ta monstrualna skala sprawiła, że światowe media zwróciły uwagę na strajk, ale tylko na chwilę. Tymczasem protesty nie ustają. Wyjaśniamy, o co dokładnie chodzi strajkującym rolnikom i pracownikom najemnym Już od 5 miesięcy hinduscy rolnicy protestują przeciwko zmianom legislacyjnym zaproponowanym przez rząd w trzech projektach ustaw regulujących rynek produkcji i dystrybucji żywności w Indiach. Zdaniem protestujących, zmiany godzą w interes rolników i lokalnych konsumentów. Do strajków, organizowanych przez unię kilkudziesięciu związków i stowarzyszeń zawodowych reprezentujących interes rolników, dołączyli przedstawiciele wielu innych zawodów. 26 listopada na ulice wyszło ponad ćwierć miliarda ludzi, ustanawiając światowy rekord liczebności ulicznych akcji protestacyjnych. Protest zbiegł się z obchodami hinduskiego Dnia Konstytucji, czyli rocznicy ustanowienia w Indiach pierwszych aktów konstytucyjnych w 1949 roku. Rekordowy strajk otworzył rolnikom drogę do rozmów z rządem. W poniedziałek 4 stycznia odbyła się siódma tura negocjacji. Spotkanie nie było przyjazne – nie dotyczyło już kwestii pobocznych np. nowelizacji ustawy o elektryczności i karach za wypalanie ściernisk, tylko przeforsowanych ustaw rolnych. Rząd odmówił wycofania reform. Rolnicy i ich polityczni sprzymierzeńcy zapowiedzieli intensyfikację protestu. Z inicjatywy komitetu strajkowego, ustawy trafiły do Sądu Najwyższego, który zanalizuje, czy rażąco naruszają interes społeczny. Sąd Najwyższy wezwał rząd do wstrzymania reform, wstępnie deklarując, że jest “skrajnie zawiedziony” ich treścią. Jeśli rząd nie zastosuje się do apelu, SN wystosuje oficjalny nakaz. Według danych statystycznych opublikowanych przez Ministerstwo Spraw Wewnętrznych Indii na podstawie ostatniego spisu powszechnego z 2011 roku (przeprowadzany w Indiach co dekadę, kolejny planowany jest na 2021), kisani (hind.), czyli pracownicy rolni, stanowią 56,6 proc. wszystkich aktywnych zawodowo obywateli, co wpłynęło na niespotykaną dotąd skalę oddolnej rewolty. Katalizatorem nastrojów antyrządowych są niskie dochody z pracy w sektorze. Z danych opublikowanych przez Hindustan Times wynika, że przeciętne miesięczne wynagrodzenie rolników wynosi ok. 10.000 rupii, równowartość 525 zł. 13 kwietnia 2020 Najpierw trochę historii. Do tej pory obowiązywał w Indiach ściśle regulowany publicznie system obrotu żywnością, ustanowiony w latach 60. XX wieku na fali tzw. Zielonej Rewolucji, czyli procesu reformowania i uprzemysłowienia induskiego rolnictwa z użyciem nowoczesnych technologii: systemów irygacyjnych, uprawy wysokowydajnych roślin, stosowania chemicznych nawozów i środków ochrony roślin, maszyn rolniczych oraz technik zarządzania umożliwiających łączenie gospodarstw w kolektywy, by uprawiać rośliny na większych powierzchniach. Zielona Rewolucja, przeprowadzona z udziałem amerykańskich doradców lobbujących na rzecz swoich produktów, była odpowiedzią na klęskę głodu w Indiach po ustanowieniu niepodległości od Korony Brytyjskiej. Kraj, skrajnie wyeksploatowany gospodarczo przez wieloletnią politykę imperialną, powoli stanął dzięki niej na nogi. Prowincja Pendżab, która jako pierwsza wdrożyła zmiany w polityce rolnej, pod koniec lat 60. produkowała już 70 proc. wszystkich krajowych zbóż i do dziś jest najsilniejszym rolniczo regionem, w którym producenci żywności odnotowują najwyższe zyski. Z czasem okazało się, że uzależnienie indyjskiego rolnictwa od produktów amerykańskich korporacji w perspektywie prowadzi do zadłużania kraju na rzecz zakupu produktów niezbędnych do podtrzymania obranej strategii. Jednak perspektywa niedostatków żywności została wówczas zażegnana, a kraj stopniowo zaczął zwiększać swój udział w globalnej produkcji żywności. Od ponad 20 lat Indie są światowym liderem w produkcji mleka i przypraw, oraz szóstym rynkiem spożywczym na wszystkich kontynentach. Żywność generuje 10 proc. wpływów z ich eksportu i 15 proc. krajowego PKB. Modernizacja produkcji rolnej na fali Zielonej Rewolucji szła parze z reformą ekonomiczną kraju w kierunku gospodarki centralnie sterowanej. Opracowano ściśle regulowany system skupu żywności zapośredniczony w instytucjach państwowych i władzach stanowych. Ceny skupu były gwarantowane przez rząd i samorządy. Umożliwiało to odgórne planowanie produkcji, sporządzanie realistycznych biznesplanów kredytowania gospodarstw oraz zabezpieczenie ryzyka po stronie producentów. System regulacji cen różnił się nieco w każdej z prowincji, jednak idea wszędzie była taka sama: ceny skupu muszą być fair wobec producentów oraz eliminować ryzyko sprzedaży żywności poniżej kosztów produkcji i marnotrawienia wyprodukowanej żywności, która nie znajdzie nabywcy. Powołano do życia tzw. “mandisy”, tj. funkcjonujące do dziś jednostki handlu hurtowego, gdzie producenci mogą zbywać płody rolne handlarzom za cenę, której minimalna wartość jest gwarantowana przez rząd.  MSP, czyli Minimum Support Price, to cena, za jaką państwo zobowiązuje się nabyć od rolników produkty rolne o znaczeniu strategicznym dla gospodarki, np. zboże, mleko, bawełna czy mięso. Handlarze chcący nabyć od rolników ich towary muszą odnosić się do MSP, bo niejako rywalizują z rządem o ich zakup. W teorii eliminuje to niebezpieczeństwo korporacyjnych zmów i nadużyć w zakresie narzucania własnych cen skupu, jak to ma miejsce w wolnorynkowych rozwiązaniach. Cena nie jest oczywiście jedynym przedmiotem rządowej regulacji. Współczesny mandis indyjski funkcjonuje na zasadach platformy handlowej, do której dopuszcza się wyłącznie certyfikowanych przez państwo sprzedawców i nabywców. Zbywa się na nim nie tylko żywność: w ostatnich latach dopuszczono handel innymi dobrami, takimi jak ubrania czy surowce. Transakcje, jakie można podjąć w ramach mandisu regulują akty prawne kolokwialnie określane przez Hindusów “ustawami mandisowymi” (ang. mandi acts). Prawnie, status mandisu mają targi, które spełniają dwa podstawowe kryteria: (1) dokonywane na nich transakcje odbywają się z udziałem licencjonowanych podmiotów na wytyczonym placu targowym oraz (2) są zarządzane i nadzorowane przez lokalne jednostki Komitetu ds. Rynku Produktów Rolnych (ang. APMC – Agricultural Produce Marketing Committee), który wyznacza pośredników mających prawo pierwokupu towarów przed graczami biznesowymi. APMC, jako publiczny podmiot pośredniczący w transakcjach kupna-sprzedaży w charakterze organu zarządczego i kontrolnego, został ustanowiony w 1963 roku. Należą do niego przedstawiciele rolników, sprzedawców, pracowników i inwestorów. Komitet nie reguluje jednak całego sektora handlu żywnością. Poza mandisami funkcjonują w kraju również haaty, tzn. mniejsze lokalne bazary i przestrzenie targowe, często o sezonowym charakterze, z których jedynie 15 proc. podlega nadzorowi APMC. Szczegółowe regulacje dotyczące zakresu odpowiedzialności APMC mają wymiar stanowy. Różnice w polityce stanowej dotyczą także kryteriów licencjonowania uczestników mandisów i dyktowania cen).  Hinduski system nie był pozbawiony wad. Komitet ds. Rynku Produktów Rolnych (APMC), który miał odpowiadać za uczciwe, gwarantujące zwrot z inwestycji ceny, z czasem zaczął godzić w interesy rolników, z jednej strony ignorując przy wyznaczaniu cen zróżnicowany w zależności od typu gospodarstwa nakład finansowy (kredyty, modernizacja sprzętu, siła robocza, zakup nasion i środków ochrony itp.), z drugiej – blokując rolnikom możliwość sprzedaży swoich towarów bezpośrednio do zainteresowanych, bez udziału pośredników. W tej chwili, prawo mandisowe zakazuje indyjskim producentom żywności sprzedaży produktów bezpośrednio do sieci detalicznych i odbiorców przemysłowych. Rolnicy mogą sprzedawać owoce swojej pracy jedynie końcowym konsumentom, i to w ilości nieprzekraczającej 400 kg rocznie. Jeśli rolnik chce sprzedać większą ilość, musi wystąpić o zgodę do skorumpowanego APMC. Bez takiej zgody, która jest mało prawdopodobna, rolnik musi zbywać swoje towary licencjonowanym przez rząd brokerom po transparentnych cenach podanych do publicznej wiadomości. Podstawowy indyjski akt prawny, który reguluje prawa rolników, Maharashtra Agricultural Prodme Marketing. (Regulation) Rules (1967), wprost stanowi, że sprzedaż produktów rolnych może odbywać się wyłącznie za pośrednictwem komitetu APMC i podmiotów przez niego upoważnionych, których transakcje można w każdym momencie prześwietlić, żeby upewnić się, czy trzymają się państwowych standardów. I chociaż prawo mandisowe było tworzone z myślą o zapobieżeniu wyzyskowi rolników przez nieuczciwe praktyki rynkowe korporacji, w praktyce doprowadziło do wytworzenia się koterii pośredników wykorzystujących przewagę uzyskanych licencji i układy z państwowymi urzędnikami, żeby w porozumieniu ze sobą dyktować absurdalnie niskie ceny. Brokerzy państwowi, określani lokalnie jako middlemen (ang.) lub arhtia (hindi), osiągnęli status monopolistów na sprzedaż hurtowych ilości płodów rolnych, bo tylko oni mogą w ilości przekraczającej 400 kg sprzedawać je dalej hurtownikom, detalistom lub drobnym handlarzom, narzucając po drodze swoje marże, wynoszące nawet do 2,5 proc. końcowej ceny sprzedaży. W konsekwencji warzywa, które skupowane są od rolników po kilka rupii za kilogram, sprzedawane są konsumentom po cenie nawet kilkunasto- lub kilkudziesięciokrotnie większej, a brokerzy inkasują za transakcję kwoty porównywalne z dochodami rolników. Zyski pośredników rzadko pojawiają się na bankowych kontach, powszechną praktyką jest przechowywanie ich w gotówce, zatajanie w deklaracjach i unikanie odprowadzania od nich podatków. Udowodniono także, że pośrednicy dopuszczają się nadużyć, spekulując towarami spożywczymi i magazynując odkupione od rolników produkty by, w porozumieniu z urzędnikami APMC, sztucznie zawyżać ceny odsprzedaży. Patologie generowane przez układ pośredników w handlu płodami rolnymi są przedmiotem ostrych debat i protestów od ponad 20 lat. Tymczasem indyjskie rolnictwo, pomimo ogromnej skali produkcji, pogrąża się w zapaści. Międzystanowe różnice w narzuconych cenach skupu doprowadziły do pogłębienia krajowych nierówności w zakresie przychodów z rolnictwa. 52 proc. gospodarstw rolnych jest pogrążonych w długu, w prowincjach mniej uprzemysłowionych rolnictwo zupełnie zanika, a tylko w dwóch ostatnich latach samobójstwo z powodu bankructwa popełniło ponad 20.000 rolników. Farmerzy coraz dosadniej zaczęli domagać się reform systemu, ale kulminacja społecznego gniewu nastąpiła dopiero po ogłoszeniu planów reform przedłożonych przez rząd Narendry Modiego. 13 października 2020 Zaczęło się dobrze. Ministerstwo Rolnictwa w rządzie Mondiego, który objął urząd 26 maja 2014 roku, rozpoczęło pracę nad projektem “e-mandi” – internetowej platformy handlowej, której miano nadać status oficjalnego mandisu. Funkcjonujący na rządowych domenach “E-mandi” miał umożliwić dokonywanie transparentnych i rejestrowanych transakcji z pominięciem pośredników. W 2016 powołano do życia eNAM – Elektroniczny Narodowy Targ Rolny (Electronic National Agriculture Market). Ceny na Targu miały być ustalane i modyfikowane na bieżąco, z uwzględnieniem danych od dostawców i informacji o popycie. Do projektu dołączyła wkrótce inicjatywa Rashtriya e-Market Services (ReMS) – joint venture rządu stanu Karnataka i publicznej internetowej giełdy towarów NCDEX (National Commodity & Derivatives Exchange Limited). Wprowadzono regulacje, w myśl których farmerzy mogli bezpłatnie rejestrować się i logować w systemie on-line z poziomu przeglądarki lub aplikacji mobilnej. Stacjonarne mandisy zaczęły masowo przenosić się do Internetu. Do końca roku 2016 na eNAM zarejestrowało się 21 mandisów, a w połowie roku 2020 platforma zrzeszała już ponad 700 mandisowych targów, co stanowi jednak niewiele ponad 8 proc. wszystkich oficjalnych miejsc skupu. Przed sprzedawcami wyrosły jednak komplikacje. Pod koniec 2020 roku tylko 14 proc. rolników podłączyło się do systemu (pozostali na ogół nie mają dostępu do Internetu), a państwo okazało się nieudolne w konsekwentnym przeprowadzaniu digtalizacji sprzedaży. Ministerstwo Rolnictwa kompletnie nie wzięło pod uwagę różnic w dostępie do technologii. Nie wyeliminowało także problemu nieuczciwych cen skupu. Pomimo tego, że Ministerstwo Spraw Wewnętrznych ogłosiło późną wiosną powołanie do życia komisji mającej weryfikować przyczyny zaniżania cen, żaden z powstałych później raportów z prac komisji nie wspominał o spekulacyjnej roli pośredników. Mówi się o tym, że konflikt między rolnikami i brokerami jest konfliktem o charakterze klasowym: brokerzy wywodzą się na ogół z wyższej kasty społecznej i mają silne lobby, które realnie wpływa na decyzje elit politycznych. Napięcia między rolnikami a pośrednikami i rządem narastały od kilku lat, jednak na dobre rozkręciły się w czerwcu tego roku, kiedy rząd Modiego ogłosił trzy projekty ustaw. Miały one, według opowieści rządu, przyczynić się do wzrostu gospodarczego Indii i przyspieszyć rozwój rolnictwa – przyciągnąć prywatnych inwestorów oraz tworzyć z ich pomocą nowoczesną infrastrukturę i sprawny łańcucha dostaw, umożliwiając jednocześnie rolnikom pominięcie mandisów w procesie sprzedaży. Projekty spotkały się z ostrą krytyką farmerskich związków zawodowych oraz opozycji. Pomimo burzliwych posiedzeń, 20 września zostały przegłosowane przez Parlament w aurze gwałtownych protestów i dosadnych wystąpień opozycyjnych polityków. 27 listopada, dzień po – prawdopodobnie – najliczebniejszym strajku w całej historii ludzkości połączonym z blokadą pięciu kluczowych autostrad oraz linii kolejowych wychodzących z New Delhi, ustawy zostały podpisane przez prezydenta, Rama Natha Kovinda, który był ostatnią nadzieją rolników na zawetowanie prawa uznanego przez opozycję i strajkujących za szkodzące interesom wszystkich obywateli. W Indiach zaczęły tym samym obowiązywać trzy nowe regulacje: Ustawa o Handlu i Sprzedaży Płodów Rolnych; Porozumienie o gwarancji ceny i usługach rolnych oraz Ustawa o Towarach Podstawowych. Przyjrzyjmy im się bliżej, bo to właśnie tu tkwią zapisy, który skłoniły ćwierć miliarda ludzi, do wyjścia na ulice. Ustawa o Handlu i Sprzedaży Płodów Rolnych umożliwia producentom handel poza mandisami z wykorzystaniem dowolnej przestrzeni targowej. Transakcji można zatem dokonywać już nie tylko w miejscach i na zasadach kontrolowanych przez APMC, ale także na placach targowych pozostawionych bez nadzoru oraz poza miejscami administracyjnie przeznaczonymi na handel, np. w zabudowaniach fabrycznych, zakładach przetwórczych, w silosach, na farmach, w hurtowniach oraz chłodniach, o których wspomina ustawodawca. Prawo to tworzy zatem de facto dwa równoległe rynki zbytu. Jeden oficjalny, z gwarantowaną ceną na dobra podstawowe i kontrolą uczciwych praktyk nabywców oraz drugi, będący całkowicie poza systemem rządowej kontroli. Tworzy to dysproporcje w cenie skupu i dostępności do rynków zbytu. Mandisy miały tę niepodważalną zaletę, że nie dyskryminowały małych producentów. Rolnik z małym gospodarstwem mógł sprzedać swoje płody, nie martwiąc się o to, że nie ma mocy przetargowej do rywalizacji o nabywców. Prawo mandisowe i tak faworyzowało duże farmy o niższych kosztach produkcji, stosując uniwersalną cenę skupu, ale nie wykluczało małych dostawców całkowicie z obiegu. Za sprawą nowych regulacji duże sieci detaliczne i hurtownie mogą przenieść się poza obszar mandisowego nadzoru i układać się z bezpośrednio z wielkopowierzchniowymi, wysoko uprzemysłowionymi farmami. Jako że indyjskie rolnictwo jest skrajnie rozdrobnione, a średnia powierzchnia gospodarstwa to niecały hektar, zmiany mogą wpłynąć negatywnie na większość producentów rolnych. Ustawa dopuszcza również handel internetowy, przy czym nie nakazuje ograniczenia tego handlu do systemu “E-mandi”. Minister Rolnictwa podkreślał, że rozwiązanie wpłynie pozytywnie na wysokość cen, wprowadzając na rynek spożywczy element wolnorynkowej rywalizacji o źródła dostaw. Jeden z liderów strajku, Darshan Pal, komentował, że nowe prawo faworyzuje najsilniej uprzemysłowione i najbogatsze stany, Pendżab i Haryanę, oraz skazuje na śmierć miliony drobnych rolników oraz rozwój sektora rolnego w najmniej zmodernizowanych prowincjach. Dodawał też, że ustawy zostały przeforsowane w najgorszym możliwym momencie, tj. w samym środku pandemii, kiedy PKB Indii spadło jedną czwartą, a stopa bezrobocia jest rekordowa, bezprecedensowo szybując na poziom 27 proc. Premier Modi kontrował, że taka interpretacja skutków nowych regulacji jest niewłaściwa, bo uwolnienie rynku od “tyranii pośredników” oraz zaprowadzenie pełnej swobody umów kupna-sprzedaży powinno wpłynąć pozytywnie na kondycję finansową farmerów. Rolnicy boją się jednak, że wyzysk brokerów zostanie zastąpiony przez niczym nieograniczony wyzysk ze strony globalnych, korporacyjnych graczy i domagają się wprowadzenia bezpieczników chroniących lokalnych producentów. Ustawa stanowi wprawdzie, że rolnicy są zwolnieni z podatku gruntowego, dochodowego oraz podatku od nieruchomości jak wcześniej. Nie można ich także obciążać kosztami transportu żywności do odbiorcy. Na tym kończy się jednak rządowe wsparcie. Minimalna gwarancja ceny wciąż zostaje utrzymana, ale jedynie w mandisach. Teoretycznie rolnik wciąż ma wybór, czy sprzedać swoje towary w mandisie czy na wolnym rynku. Rząd zakłada, że cena minimalna wciąż będzie traktowana jako ogólnokrajowy benchmark cenowy. W praktyce jednak mandisy mogą zacząć gwałtownie tracić na znaczeniu, a większość dużych transakcji przeniesie się poza obszar jakiejkolwiek regulacji. Państwo natomiast nie będzie miało, jak dotąd, obowiązku skupowania od rolników wszystkich wytworzonych płodów rolnych. Kolejnym punktem zapalnym była Porozumienie o gwarancji ceny i usługach rolnych. Pozwala ona rolnikom na nawiązywanie relacji biznesowych bezpośrednio z hurtownikami, przetwórcami, sieciami detalicznymi, eksporterami oraz wszelkimi innymi podmiotami zaangażowanymi w obrót żywnością. Wcześniej było to prawnie zakazane i możliwe tylko z udziałem brokerów. Rolnicy zyskują także prawo do formułowania umów handlowych z określeniem własnej, gwarantowanej ceny minimalnej przed rozpoczęciem produkcji. Miało to wyeliminować uruchomienie produkcji obarczonej ryzykiem straty oraz przenieść ryzyka wynikające z zawierania umów z rolnika na nabywcę. Ciemną stroną stałej ceny ustalanej przed rozpoczęciem produkcji jest brak poprawki na nieprzewidziane incydenty, choćby klęski suszy i powodzi, które często nawiedzają Indie. Dodatkowo, ustawodawcy nie przewidują dla rolników możliwości dochodzenia swoich praw bezpośrednio w sądzie. Najwyższą instancją rozstrzygającą konflikty między stronami transakcji ma być organ odwoławczy, który będzie rozstrzygał spory drogą pozasądowych arbitraży. Ostatnia z trzech, Ustawa o Towarach Podstawowych, eliminuje limity nałożone na dopuszczalną ilość magazynowanej żywności. Zwiększa to ryzyko spekulacji żywnością i dyktowania cen przez rynkowych graczy dysponujących dużym kapitałem, chociaż skala tego problemu już teraz jest niepokojąca – nawet ograniczone możliwości magazynowania są skrzętnie wykorzystywane w tym celu przez lobby pośredników. Ustawa wyklucza także zboża, ziemniaki, rośliny strączkowe, cebulę, oleje oraz jadalne nasiona oleiste z listy produktów podstawowych o strategicznym znaczeniu dla kraju, znosząc jednocześnie limity zakupowe na te produkty dla biznesu oraz obowiązek ich zakupu po minimalnej gwarantowanej cenie ogłoszonej przez mandis. Nirmala Sitharaman, indyjska Ministra Finansów, kładła nacisk na to, że przesadnie regulowany rynek tych produktów skutecznie odstraszał inwestorów, blokując modernizację upraw oraz że ustawa przyzwala na przywrócenie przez rząd limitów w szczególnych okolicznościach, np. w obliczu klęski głodu. Rolnicy boją się jednak, że bez gwarancji skupu i ceny minimalnej, uprawa tych towarów stanie się nieopłacalna. Bezpośrednio po zaprezentowaniu projektów ustaw przez rząd Modiego, Gaurav Gogoi, przewodniczący największej formacji opozycyjnej Indii, socjaldemokratycznego Indyjskiego Kongresu Narodowego (44 na 545 mandatów parlamentarnych), grzmiał z mównicy i w wywiadach telewizyjnych, że Modi i jego koledzy z ultrakonserwatywnej Partii Ludowej (BJP – Bharatiya Janata Party, 303 mandaty), która startowała w kampanii z populistycznych pozycji nacjonalizmu i izolacjonizmu gospodarczego, po zdobyciu pierwszej od 30 lat w indyjskim parlamencie samodzielnej większości, puszczają oczko do swoich kapitalistycznych, biznesowych kolegów z wielkiego świata. Kilkadziesiąt stowarzyszeń rolniczych i szereg pracowniczych związków zawodowych natychmiast zapowiedziało walkę o swoje prawa, która trwa nieprzerwanie od sierpnia. Rozpoczęły się protesty. Poza politykami Kongresu, poparcia dla strajkujących udzieliły niemal wszystkie polityczne siły opozycyjne, zarówno ogólnokrajowe, jak i regionalne (niektóre partie polityczne w Indiach występują tylko w określonych stanach).  TRS – Telangana Rashtra Samithi (Rada Stanu Telangana mająca status partii stanowej), DMK – Dravida Munnetra Kazhagam (Dravidian Progressive Federation, zrzeszająca progresywnych gospodarczo laburzystów), socjalistyczno-sekularystyczna AITC (All India Trinamool Congress), Komunistyczna Partia Indii, RJD – Rashtriya Janata Dal (Narodowa Partia Ludowa, również spod szyldów lewicy radykalnej), NCP – Nationalist Congress Party (Kongres Nacjonalistyczny), MNM – Makkal Needhi Maiam (Centrum Ludowej Sprawiedliwości, partia stanu Tamil Nadu) AAP – Aam Aadmi Party (Partia Zwyczajnego Człowieka). Jej lider, Arvind Kejriwal, jest aktualnie urzędującym Sekretarzem Generalnym (ang. Chief Minister) stanu New Delhi, sprawującym de facto władzę nad stanem jako jego najwyższy rangą urzędnik (gubernator w Indiach sprawuje władzę jedynie de iure). Oficjalnie potępił on działania rządu nazywając je czystą arogancją względem rolników i dał protestującym zielone światło na wszelkie formy strajku w prowincji stołecznej, w tym na blokady traktów miejskich, autostrad i linii kolejowych najważniejszych krajowych węzłów komunikacyjnych.  Poza ugrupowaniami politycznymi, strajk wsparł oficjalnie zjednoczony front dziesięciu najważniejszych indyjskich związków zawodowych, który udzielił rolnikom “moralnego wsparcia w dążeniu do wycofania nowego drakońskiego prawa” oraz aktywnie uczestniczył w organizacji protestów.  Indian National Trade Union Congress (INTUC), All India Trade Union Congress (AITUC), Hind Mazdoor Sabha (HMS), Centre of Indian Trade Unions (CITU), All India United Trade Union Centre (AIUTUC), Trade Union Co-ordination Centre (TUCC), Self-Employed Women’s Association (SEWA), All India Central Council of Trade Unions (AICCTU), Labour Progressive Federation (LPF), United Trade Union Congress (UTUC).]  Po stronie środowisk rolniczych, strajkujących reprezentuje ogólnokrajowa organizacja parasolowa All India Kisan Sangharsh Coordination Committee zrzeszająca ponad 250 różnej wielkości stowarzyszeń producentów żywności. Wśród nich wymienić można największe hinduskie rolnicze związki zawodowe.  All India Kisan Sabha (Ashoka Road) Andhra Pradesh Vyavsaya Vruthidarula Union Bharatiya Kisan Union Karnataka Rajya Raitha Sangha National Alliance of People’s Movements Narmada Bachao Andolan Swabhimani Shetkari Saghtana Swaraj Abhiyan All India Kisan Sabha (Ajoy Bhavan) All India Krishak Khet Majdoor Sangathan.  Podstawowy postulat strajkujących jest prosty: wycofać nowe ustawy i przywrócić poprzedni stan rzeczy, a kolejne reformy konsultować społecznie z przedstawicielami związków zawodowych. Ponadto, rada strajku żąda gwarancji ceny minimalnej dla wszystkich płodów rolnych dotychczas klasyfikowanych jako podstawowe, obowiązującej niezależnie od kanału sprzedaży. Chce cen minimalnych w wysokości przynajmniej 50 proc. większej od kosztów produkcji, natychmiastowego wdrożenia rekomendacji Narodowej Komisji ds. Rolników (instytucji powołanej do życia w 2004 w celu zbadania przyczyn masowych samobójstw w tej grupie zawodowej), cofnięcia zarzutów kryminalnych wysuniętych w stosunku do politycznych przywódców strajku oraz wycofania projektu nowelizacji Ustawy o Elektryczności, prywatyzującej dostawy energii elektrycznej. 12 sierpnia 2020 Pierwszy poważny strajk odbył się 9 sierpnia w Pendżabie, najbardziej rozwiniętym rolniczo stanie kraju. Przedstawiciele 10 stowarzyszeń rolnych udali się pieszo i na maszynach rolniczych pod siedziby Sekretarza Generalnego i biura poselskiego partii rządzącej. Wkrótce do protestów dołączyli rolnicy ze stanów Haryana i Uttar Pradesh, po czym – pomimo szalejącej pandemii – strajk rozlał się na cały kraj pod hasłem “Dilli Chalo!” – “Idźmy na Delhi!”. Farmerzy porzucili pracę na roli i rozpoczęli marsz na stolicę. Wyrazy poparcia znajdowali nie tylko w kraju, ale także w wielu krajach świata. Zaczęto protestować pod ambasadami Indii i organizować internetowe zbiórki, a pod hasztagiem #FarmersBill2020 w mediach społecznościowych można odnaleźć już dziesiątki milionów postów. Premier Kanady, Justin Trudeau obwieścił, że Kanada zawsze będzie wspierać pokojowe protesty w słusznej sprawie, a w ślad za nim, głosów wsparcia udzieliły farmerom także rządy Wielkiej Brytanii i Australii. Do przyzwolenia na pokojowe protesty nawoływał także António Guterres, Sekretarz Generalny ONZ. W samych Indiach strajk rolników stopniowo zaczął przeradzać się w strajk generalny przeciwstawiający się ogólnej agresywnej polityce prywatyzacyjnej rządu Modiego oraz kolejnym niekorzystnym dla pracowników zmianom w prawie pracy. W odpowiedzi na odezwę związków zawodowych, 30 września zorganizowano przed siedzibą Parlamentu w New Delhi Masowy Konwent Pracowniczy (ang. Mass Convention of Workers). Wzięło w nim udział prawie 175 organizacji rolniczych, przedstawicielstwa robotników, którym bezkarni w świetle prawa pracodawcy nie wypłacają wynagrodzeń, stowarzyszenia kobiece i feministyczne, które walczą o prawo do wychowywania dzieci i świadczenia pracy w godnych warunkach, korporacje taksówkarskie i transportowe, górnicy, studenci oraz przedstawiciele uczelni wyższych protestujący przeciwko rozpoczętej przez rząd komercjalizacji edukacji oraz reprezentanci wielu innych środowisk zawodowych, którzy nie zgadzają się na pogłębianie wyzysku i oddawanie realnej władzy w kraju nieregulowanym podmiotom sektora prywatnego, zwłaszcza w czasach wysokiej inflacji cen żywności. Reformy rolne nie były bowiem jedynymi, które wprowadził Modi. W 2019 roku, przeprowadzono reformę prawa pracy zmniejszającą ochronę pracowników – i to w sytuacji pogłębiającego się kryzysu ekonomicznego oraz wrastającego od dekady bezrobocia. Resort Pracy i Zatrudnienia zastąpił 29 z 40 dotąd obowiązujących centralnych, pogrupowanych tematycznie, zbiorów wytycznych w sprawie praw pracowniczych (40 Central Labour Laws) czterema nowymi kodeksami pracy, które usuwają nawet tę niewielką ochronę, na którą pracownicy mogli liczyć dotychczas. Nowe kodeksy wydłużają dzień pracy z dziewięciu godzin do dziesięciu i pół godziny przy 6-dniowym tygodniu pracy oraz 1 dniu urlopu przypadającym na 20 przepracowanych dni (łącznie 18 dni w roku przy zerowej absencji), ograniczają prawo do zwolnienia chorobowego płatnego w wysokości 50 proc. dniówki, do jednego dnia na 18 przepracowanych dni, przyzwalają na większe obciążenie pracą, umożliwiają pracodawcy pozostawienie pracownika w pracy dłużej, jeśli jego obowiązki wymagają wykonania w określonym dniu z obowiązkiem płacenia za nadgodziny, wprowadzają swobodę właścicieli biznesów w zakresie utrzymywania miejsc pracy oraz ograniczają prawa pracowników do legalnego zrzeszania się w związki. Jednocześnie łagodzą kary dla pracodawców i utrudniają pracownikom zgłaszanie nadużyć oraz zupełnie zwalniają małe firmy z obowiązku przestrzegania prawa. Początkowo reakcją rządu na strajki było zupełne ignorowanie protestujących, jednak po 26 listopada, kiedy na ulice wyszły, według oficjalnych statystyk, 263 miliony ludzi, uruchomiono aparat represji. Rozpoczęły się aresztowania.  W Kalkucie zatrzymano liderów Komunistycznej Partii Indii z Zachodniego Bengalu, Sujana Chakraborty’ego i Anadiego Sahoo. Aresztowany został polityk Partii Socjalistycznej (Samajwadi Party) Akhilesh Yadav, urzędujący premier rządu stanowego w Uttar Pradesh. Aresztowanie zainicjował Yogi Adityanath, hinduistyczny mnich w randze guru i jednocześnie Sekretarz Generalny stanu z nadania partii Modiego, dla którego Yadav od lat był głównym przeciwnikiem politycznym. Poza Yadavem, w stanie zatrzymano innych członków Partii Socjalistycznej deklarujących przyłączenie się do protestów oraz Chandrashekhara Azada, lidera Bhim Army – organizacji stojącej na straży praw dalitów (pariasów) – członków najniższej kasty w Indiach. Lista zatrzymanych w całym kraju jest długa.  Na ulice wyjechały kordony policyjnych samochodów rozpędzających zbiegowiska i blokujących przemarsze, a blokady torów i ulic starano się rozpędzić siłą. Policja nie była jednak w stanie opanować tak wielkiego tłumu. Zdecydowano się podjąć negocjacje. 1 stycznia 2021 Pierwszych kilka tur rozmów zakończyło się kompletnym fiaskiem. Liderzy strajku nie zgadzali się na kompromisy, jednoznacznie żądając wycofania wprowadzonych reform, na co rząd nie chciał przystać. 8 grudnia przystąpiono więc do Strajku Generalnego. Protestowano w ponad 20 tysiącach miejscowości. Jeszcze tego samego dnia Minister Spraw Wewnętrznych, Amit Shah spotkał się z 13 liderami strajków, zaplanowano kolejne tury rozmów. Początkowo Bharat Bandh miał trwać dwa dni, jednak duża część protestujących w stolicy postanowiła pozostać w New Delhi oraz kontynuować pokojowe akcje okupacyjne i głodówki do momentu uzyskania satysfakcjonującego kompromisu. W ostatnią sobotę wypracowano kompromis w sprawie dwóch z trzech dyskutowanych tego dnia postulatów. Póki co, rząd jest gotów odstąpić od prywatyzacji dostaw energii na szeroką skalę i wycofać z procedowania projekt ustawy elektrycznej w obecnym kształcie. Nadendra Tomar zaapelował jednocześnie o odesłanie do domów protestujących kobiet i dzieci z obawy o ich zdrowie w związku z pogarszającą się pogodą. Odstąpiono także od podwyższonych kar za wypalanie ściernisk. Pozostałe wątki nie zostały jeszcze rozstrzygnięte. Okupacja obrzeży dwudziestomilionowej stolicy, w tym wychodzących z niej linii kolejowych i autostrad, trwa już ponad 40 dni. Związki zawodowe grożą, że jeśli Modi nie zaakceptuje ich podstawowych postulatów we wszystkich spornych kwestiach, zablokują także wszystkie supermarkety i stacje paliw w stolicy. Strajkujący deklarują jednocześnie, że mają zapasy jedzenia na co najmniej pół roku koczowania w New Delhi. Kluczowe żądania, regulujące handel żywnością, wciąż pozostają niespełnione i nic nie zapowiada przełamania impasu. Świat, Gospodarka, Indie
Kto będzie kolejnym prezesem IPN? Ważne, żeby był „bierny, mierny, ale wierny” [ANALIZA]^Estera Flieger^18 stycznia 2021^https://oko.press/kto-bedzie-kolejnym-prezesem-ipn/^22 lipca zakończy się pięcioletnia kadencja prezesa Instytutu Pamięci Narodowej Jarosława Szarka. Na giełdzie pojawiły się nazwiska potencjalnych następców. Analizujemy możliwe scenariusze i szanse kandydatów będących w grze, a także wyjaśniamy, co jest jej stawką  Zasady wyboru nowego szefa Instytutu opisane są w ustawie. Nie wcześniej niż na pół roku i nie później, niż na trzy miesiące przed upływem kadencji Jarosława Szarka, przewodniczący Kolegium IPN – obecnie funkcję tę pełni prof. Wojciech Polak – ogłosi konkurs na stanowisko prezesa. Pierwszy etap polega na sprawdzeniu, czy chętni spełniają określone w ustawie wymogi formalne (obywatelstwo polskie, niekaralność, wysokie walory moralne i wiedza przydatna w kierowaniu tą instytucją, stopień co najmniej doktora – nie musi to być historyk; prezes nie może być byłym współpracownikiem służb ani sędzią, który orzekając uchybił godności urzędu poprzez sprzeniewierzenie się niezawisłości sędziowskiej, jak i należeć do partii politycznej i związku zawodowego).  W drugim etapie zakwalifikowani do niego kandydaci są wysłuchiwani publicznie: prezentują swoje pomysły na Instytut i odpowiadają na pytania członków Kolegium, którzy następnie w głosowaniu – tajnym, bezwzględną większością głosów – wyłaniają zwycięzcę i składają wniosek o powołanie prezesa IPN przez Sejm za zgodą Senatu.  19 lipca 2020 Jeżeli w pierwszej kolejce żaden z uczestników konkursu nie wygra bezwzględną większością głosów, karty do głosowania idą ponownie w ruch: członkowie Kolegium wybierają – już zwykłą większością – spośród dwóch kandydatów, którzy uzyskali największe poparcie.  Może się zdarzyć, że nie przyniesie to rozwiązania. W takiej sytuacji Kolegium przyjmuje uchwałę o nierozstrzygnięciu konkursu, a jego przewodniczący rozpisuje nowy.   Rozdział 2, art. 10, punkt 1 Prezesa Instytutu Pamięci powołuje i odwołuje Sejm Rzeczypospolitej Polskiej za zgodą Senatu, na wniosek Kolegium Instytutu Pamięci, które zgłasza kandydata spoza swego grona. Rozdział 2, art. 10a., punkt 9 Kolegium Instytutu Pamięci podejmuje uchwałę w sprawie wyłonienia kandydata na stanowisko Prezesa Instytutu Pamięci w głosowaniu tajnym, bezwzględną większością głosów. Jeżeli w pierwszym głosowaniu żaden z kandydatów nie uzyska bezwzględnej większości głosów, wówczas przeprowadza się kolejne głosowanie zwykłą większością głosów, z udziałem kandydatów, którzy uzyskali dwie kolejne największe liczby głosów. Jeżeli w głosowaniach wymienionych w zdaniu pierwszym i drugim żaden z kandydatów nie uzyska wymaganej większości głosów, Kolegium Instytutu Pamięci, w drodze uchwały, uznaje konkurs za nierozstrzygnięty, a jego przewodniczący ponownie ogłasza konkurs.  O tym, kto zostanie kolejnym prezesem IPN zdecyduje Jarosław Kaczyński. W tej sprawie największą siłę przebicia, a więc posłuch u prezesa PiS, ma Ryszard Terlecki: to on zapewnił zwycięstwo Jarosławowi Szarkowi (pracowali razem w krakowskim oddziale Instytutu, Szarek to naukowy wychowanek i polityczny protegowany Terleckiego). Inaczej: IPN to działka Terleckiego. Następnie kandydatura zaakceptowana przez prezesa PiS, który może wręcz całkowicie zdać się na wicemarszałka Sejmu, zostanie przeprowadzona przez dziewięcioosobowe Kolegium w składzie: prof. Wojciech Polak (przewodniczący), dr hab. Sławomir Cenckiewicz (wiceprzewodniczący), prof. Piotr Franaszek (wiceprzewodniczący), prof. Tadeusz Wolsza (wiceprzewodniczący), prof. Jan Draus, Bronisław Wildstein, Krzysztof Wyszkowski, prof. Józef Marecki, prof. Andrzej Nowak. Przy Kolegium zatrzymajmy się dłużej: to bardzo ważny element w tej układance. 3 stycznia 2020 Kolegium do życia powołała nowelizacja ustawy o IPN z 28 kwietnia 2016 roku (zastąpiło Radę, której kompetencje były podobne – organizowała konkurs na prezesa Instytutu). Jego skład odzwierciedla zmianę polityczną, jak zaszła w Polsce niecały rok wcześniej: zasiadają w nim wyłącznie osoby związane z obozem prawicy. Dominację jednej opcji ilustrują również wyniki kolejnych głosowań: Janusz Kurtyka (kadencja 2005-2010) i Łukasz Kamiński (2011-2016) wygrywali raptem jednym głosem, Szarek został wybrany jednogłośnie.  Pięciu członków Kolegium powołuje Sejm, po dwóch prezydent i Senat. Kadencja trwa siedem lat, a więc zakończy się w 2023 roku. Dlatego nawet mając większość w Senacie, opozycja nie jest w stanie zmienić układu sił w Kolegium (i to może nawet do 2025 roku, zakładając, że wówczas kandydat PiS przegra wybory prezydenckie). Bezlitosna jest również arytmetyka sejmowa. Ale nadal – nie wchodząc w ocenę tej strategii – może przyblokować PiS w Senacie po przegłosowaniu zwycięzcy konkursu przez Sejm.  Mówi się, że PiS dogadał się tu z PSL: wymienił poparcie dla kandydata PSL na RPO na poparcie dla kandydata PiS na prezesa IPN.  Koalicja rządząca ma jeszcze pole manewru, choć niosące ryzyko politycznego tąpnięcia we własnych szeregach. Jak może ominąć Senat? Wszyscy rozmówcy OKO.press – zgodnie i niezależnie od siebie – kreślą jeden scenariusz: poprzez nowelizację ustawy, do której pretekstem byłoby wyprowadzenie z Instytutu pionu prokuratorskiego.  14 lipca zeszłego roku w oświadczeniu poprosiło o to ustawodawcę Kolegium. Inicjatywę poparł Ryszard Terlecki, krytykując instytutowych prokuratorów i zapowiadając nową ustawę. Jarosław Szarek jak zawsze nie miał własnego zdania i zadeklarował, że decyzja należy do parlamentu, co zasadniczo okazało się sprytne, bo zajął tym samym całkiem wygodną pozycję (nie jest tajemnicą, że w IPN trwa konflikt pomiędzy prokuratorami a kierowanym przez dr. hab. Krzysztofa Szwagrzyka Biurem Identyfikacji i Poszukiwań).  Ale sprawa przycichła. Nowelizację miał zablokować Zbigniew Ziobro, z którym szef pionu prokuratorskiego w IPN Andrzej Pozorski ma dobre relacje. Czy PiS zagra więc tą kartą?  Wybór prezesa Instytutu może być więc barometrem, który pokaże stan koalicji.  Stopniując napięcie, zacznijmy od historyka, który nie ma żadnych szans, a którego nazwisko pojawia się na giełdzie od lat: dr hab. Sławomir Cenckiewicz.  „PiS nigdy go nie wybierze” – słyszy OKO.press od historyka niegdyś związanego z Instytutem. Dlaczego? Jarosław Kaczyński nie zgodzi się z jednego, fundamentalnego powodu: Cenckiewicz jest niesterowalny. Jego wizerunkowi w oczach prezesa PiS ma też w ostatnim czasie nie pomagać lansowanie wespół z Piotrem Zychowiczem tezy o tym, że II Rzeczpospolita powinna była wejść w sojusz z III Rzeszą. Brak sterowalności ma dla oceny kandydatury o wiele większe znaczenie, ale warto odnotować i tę drugą opinię, bo doskonale pokazuje, że Cenckiewicz znalazł się na politycznym oucie – bo tym są dla gracza tego formatu publikacje w Nowej Konfederacji, z którą może bajdurzyć o Władysławie Studnickim (przedwojennym antysemicie majaczącym o konieczności współpracy z hitlerowskimi Niemcami, powszechnie sekowanym).  Choć Cenckiewicz, obecnie dyrektor Wojskowego Biura Historycznego (stanowisko to podarował mu Antoni Macierewicz) zapowiedział na Twitterze, że stanie do konkursu na dyrektora Państwowego Instytutu Spraw Międzynarodowych (gdzie jego szanse są również żadne), a po tekście zaprzeczy apetytowi na IPN i podważy każde opublikowane w nim zdanie, pamiętajmy, że o fotel prezesa ubiegał się w przeszłości i znany jest z takich ambicji. 8 lutego 2017 Na giełdę wciąż wraca nazwisko dr. hab. Filipa Musiała, dyrektora krakowskiego oddziału IPN. OKO.press ustaliło, że w 2016 roku nie zgodził się startować. Słyszymy, że ma czytelne sympatie polityczne i zdecydowane prawicowe poglądy, ale jest przy tym bardzo dobrym historykiem, wyróżnia się klasą, umie zarządzać zespołem, a także budować relacje z innymi instytucjami kierującymi się odmienną wrażliwością historyczną. Spotykamy się z opinią, że pracownicy przyjęliby jego wybór z ulgą, bo gwarantowałby większą niezależność Instytutu. „To bardzo poważna kandydatura. Ale sprawiłby poważniejsze problemy niż Szarek, bo jest postacią większego formatu. Uważam też, że gdyby chciał być prezesem, już by nim był” – mówi jeden z naszych rozmówców. Bo IPN to wciąż łakomy kąsek. I sprawnemu graczowi może posłużyć do zbudowania mocnej pozycji w życiu publicznym (przypominamy, że robił to charyzmatyczny Janusz Kurtyka – spekulowało się nawet o jego potencjale w wyborach prezydenckich). Może tu urosnąć postać ważna dla prawicy.  O prezesurze ma poważnie myśleć prof. Włodzimierz Suleja. Nieoficjalnie dowiadujemy się, że historyk zabiegał o poparcie u Jarosława Kaczyńskiego, co nie spodobało się Ryszardowi Terleckiemu (choć Suleja nie jest zupełnie bez zaplecza politycznego: pozostaje w kręgu marszałek Elżbiety Witek – ustaliło OKO.press; ciekawostką jest to, że Grzegorz Schetyna proponował go jako kandydata do Kolegium IPN, podczas gdy Donald Tusk widział tam prof. Dariusza Stolę – ostatecznie Platforma zgłosiła Bogdana Lisa i Ludwika Dorna, żaden z nich nie wszedł).  Przyjrzyjmy się temu nazwisku bliżej. Siedem lat temu, po audycie we wrocławskim oddziale IPN, którym kierował do 2013 roku, został zwolniony z pracy przez prezesa Łukasza Kamińskiego. Wrócił do Instytutu za Jarosława Szarka: do końca września 2020 roku był dyrektorem Biura Badań Historycznych, nagle złożył rezygnację – chcieliśmy z nim porozmawiać o jej przyczynach, ale odmówił.  Dowiadujemy się, że jego starania może przekreślać sprawa Henryka Gulbinowicza – metropolity wrocławskiego ukaranego przez Watykan za czyny pedofilskie, molestowanie i 16-letnią współpracę z SB. W jaki sposób? Po pierwsze, na Sulei ciąży zarzut ukrywania przed prezesem Januszem Kurtyką, a także opinią publiczną faktu współpracy kardynała ze służbami i wiedzy o tym, jak się prowadził. IPN miał o wszystkim wiedzieć już w 2006 roku. Po drugie, Suleja podpisał się pod listem otwartym w obronie kardynała Gulbinowicza w 2020 roku.  Nieoficjalnie OKO.press dowiaduje się, że o prezesurę zabiega Zbigniew Girzyński, ale i on nie liczy się w wyścigu. Na takiego kandydata nie zgodzi się Ryszard Terlecki.  Kiedyś podobne aspiracje zdradzał dr hab. Krzysztof Szwagrzyk, ale nasi rozmówcy nie dają mu dużych szans, bo jego gwiazda nieco przyblakła: był ważną postacią na prawicy, ale nie odnosi już spektakularnych sukcesów stojąc na czele Biura Poszukiwań i Identyfikacji, słyszymy nawet, że temat się wyczerpał.  Na ten moment największe szanse ma Jarosław Szarek, który według naszych ustaleń walczy o reelekcję (ustawa dopuszcza dwie kadencje).  To najgorszy prezes w ponad 20-letniej historii Instytutu (a dlaczego, wyjaśnimy dalej). Słyszymy, że każdy inny będzie lepszy. Ale Szarek ma pewien podstawowy dla PiS atut, który opisuje powiedzenie: „mierny, bierny, ale wierny”. Zapewniło mu to przetrwanie, być może przyniesie drugą kadencję. Bo pytanie, które zadaje sobie partia rządząca, brzmi: kto będzie posłusznym, a nie sprawnym szefem IPN. Polityka historyczna jest dla prawicy bardzo ważna, ale Instytut ma być jej narzędziem, a nie ją kreować. Notowania Szarka u Terleckiego wciąż są wysokie. „Nie zaszkodzi, zrobi wystawę na cito, wyda album, kiedy jest taka potrzeba” – podsumowuje jeden z naszych rozmówców. Brzmi jak opis idealnego kandydata bez właściwości. PiS nie potrzebuje wyrazistej postaci z własną wizją polityki historycznej, albo „co gorsza” samodzielnego urzędnika, który stopowałby jego najbardziej szalone pomysły, takie jak nowelizacja ustawy o IPN z 2018 roku. Chce kogoś, kto będzie wykonywał polecenia. OKO.press spotyka się z opinią, że wobec tego, co Szarek puszcza płazem, Janusz Kurtyka stawiałby opór. Jako przykład nasz rozmówca podaje karierę Stanisława Piotrowicza: jego zdaniem Kurtyka jako prezes IPN nie darowałby PiS-owi windowania PRL-owskiego prokuratora. Szarek bez zażenowania w świetle fleszy oprowadzał go po Instytucie jako szefa sejmowej Komisji Sprawiedliwości i Praw Człowieka, a przecież sam zapisał kartę działacza opozycji demokratycznej.  23 grudnia 2017 Wobec nowelizacji ustawy o IPN Jarosław Szarek – a wiele to mówi o jego kadencji – zachowywał się jak łyżwiarz figurowy. Wykręcał potrójne lutze, tulupy i axle: wielokrotnie zmieniał zdanie o tym, czy nowa ustawa była konsultowana z IPN, gubiąc się przy tym w kolejnych wersjach tej historii, jak i w ocenie samych przepisów.  Żaden dobry prezes nie zostawiłby na nowej ustawie suchej nitki, przestrzegając przy każdej okazji państwo przed konsekwencjami jej przyjęcia.  Ale od Szarka nie zależało zupełnie nic, choć projekt nie powstawał w tajemnicy przed nim. Miał też stały dostęp do wicemarszałka Sejmu, mógł więc w każdej chwili przedstawić mu zagrożenia – zrobiłby to w takiej sytuacji każdy niezależny urzędnik państwowy.  Nowelizacja ustawy o IPN z 26 stycznia 2018 roku zakładała m.in. karę więzienia dla tego, „kto publicznie i wbrew faktom przypisuje Narodowi Polskiemu lub Państwu Polskiemu odpowiedzialność lub współodpowiedzialność za popełnione przez III Rzeszę Niemiecką zbrodnie nazistowskie”. Do ustawy wpisano też „zbrodnie ukraińskich nacjonalistów i członków ukraińskich formacji kolaborujących z Trzecią Rzeszą”, zrównując je z Holocaustem, oraz czyny popełnione przez ukraińskich nacjonalistów w latach 1925-50 na terenach „Wołynia i Małopolski Wschodniej”. Nowa ustawa o IPN stała się przyczyną jednego z największych kryzysów dyplomatycznych, w jakim znalazła się współczesna Polska. Po kilku miesiącach, mimo wszystko ogłaszając sukces, rząd Morawieckiego wycofał się z poprawek.  Tymczasem Szarek, kiedy trzeba było, ustawę chwalił (w TVP Polonia 30 stycznia 2018 roku mówił, że jest „konieczna”, bo „państwo polskie musi mieć jakieś narzędzie obrony swojego dobrego imienia”, a na międzynarodową krytykę odpowiadał: „Jesteśmy niepodległym państwem i mamy prawo do własnej podmiotowości i stanowienia prawa”), a kiedy czuł, że może sobie na to pozwolić, wyrażał zaniepokojenie jej konsekwencjami (31 maja w „Gościu Niedzielnym” skarżył się na sparaliżowanie międzynarodowych relacji Instytutu z naukowcami zajmującymi się problematyką Holocaustu), by za jakiś czas znów chwalić (w lipcu wyjaśniał, że tak naprawdę nic się nie stało; dokładnie opisała to „Gazeta Wyborcza”, śledząc wypowiedź za wypowiedzią). Bo nic nie podsumowuje Szarka lepiej niż jego własne słowa z wywiadu dla „Do Rzeczy” udzielonego trzy lata temu: „Problemy po prostu należy przeczekać”.  Zresztą w jego wypadku okazała się to skuteczną strategią: w czerwcu 2018 roku Onet informował, że może zostać odwołany, według OKO.press zrezygnowano z tego pomysłu po klęsce nowelizacji, bo byłby to bałagan nie do opanowania (innymi słowy PiS nie chciał wówczas otwierać frontu w postaci wyboru prezesa IPN).  Politycznie więc (przy odrobinie szczęścia) Szarek sobie nieźle radzi: utrzymał się w fotelu. Ale – jak słyszy OKO.press – Instytut powoli usycha, zapada się w sobie: choć ma największy budżet w historii (423 mln zł; dla porównania: w 2016 roku było to 269 mln zł), to jego rola jest coraz mniejsza, na arenie międzynarodowej wręcz żadna: nazywając rzeczy po imieniu, w tym obszarze obserwujemy spektakularny upadek. Instytutowi Szarka brakuje też synergii. Co to znaczy? Żaden renomowany konkurs historyczny nie obędzie się bez książki wydanej przez IPN: wciąż powstają tu bardzo dobre i ważne monografie, ale to wola i wysiłek pojedynczych badaczy, bo prezes postawił na produkcję taśmową. Dominują prace przyczynkarskie, przestały działać projekty badawcze. Potencjał IPN jest marnowany. Szarek nie zna się też na zarządzaniu, ani – przez blisko sześć lat – nie nauczył się tego robić: jego metodą jest wymiana osób na stanowiskach kierowniczych, gdzie rotacja jest bardzo duża.  IPN Szarka to przede wszystkim „PiS w PiS-ie”, cytując jednego z naszych rozmówców: upolitycznił Instytut do granic możliwości. Instytucja mówi dziś głosem jednej partii.  Szarek jest przy tym bezlitosny. Jego pierwszą decyzją po wejściu do gabinetu prezesa IPN było wyrzucenie dr. Krzysztofa Persaka, który razem z prof. Pawłem Machcewiczem zredagował dwutomową pracę „Wokół Jedwabnego”. Persak był konsultantem historycznym „Pokłosia” (obóz prawicy miał mu za złe współudział w „szkalującym” Polskę filmie). I bardzo doświadczonym urzędnikiem, przez wiele lat dyrektorem biura prezesa Łukasza Kamińskiego.  Jednocześnie Szarek żalił się, że nie ma w IPN zbyt wielu badaczy zajmujących się stosunkami polsko-żydowskimi, jak gdyby nie pamiętał, że albo ich się zwalnia (oprócz Persaka to np. Paweł Spodenkiewicz z łódzkiego oddziału: za badaczem ujęło się wielu innych z Polski i świata, sprawa zakończyła się w sądzie, doszło do zawarcia ugody, centrala i Łódź przerzucały się potem odpowiedzialnością), albo sekowani odchodzą sami.  26 lutego 2018 A przykładów takich decyzji Szarka jesteśmy w stanie podać więcej i samej ocenie jego kadencji poświęcić kilka tesktów. Wypunktować można np. jego wypowiedzi o Jedwabnem (19 lipca 2016 roku przed sejmową komisją powiedział, że „wykonawcami tej zbrodni byli Niemcy, którzy wykorzystali (…) Polaków”). Czy dopuszczenie do podważenia wyników śledztwa IPN ws. Romualda Rajsa „Burego” – bez wiedzy prokuratora, który je prowadził, centrala wypuściła oświadczenie rehabilitujące zgodnie z zapotrzebowaniem politycznym „żołnierza wyklętego” odpowiedzialnego za działania o znamionach ludobójstwa, co skończyło się tym, że białoruski MSZ wezwał polskiego ambasadora na dywanik.  Konkurs na prezesa IPN ma otwartą formułę. Karuzela będzie się kręcić przez kilka najbliższych miesięcy, zwłaszcza że – jak pokazaliśmy – decyduje wiele zmiennych. Nie byłoby zaskakujące, gdyby do gry włączył się któryś z członków Kolegium, zgodnie z ustawą rezygnując wcześniej z funkcji. Ale według źródeł OKO.press, żaden z poważnych graczy nie weźmie udziału w konkursie, nie będąc pewnym zwycięstwa, a więc bez poparcia Nowogrodzkiej. Nie wygląda też na to, żeby opozycja miała jakikolwiek pomysł na Instytut, bo zarówno KO, jak i Lewica postulują jego likwidację. Kolejna kadencja Szarka dostarczać może uzasadnień dla tego postulatu, ale pod wieloma względami jest on fatalny. To jednak temat na kolejną analizę.  Historia, Nacjonalizm, Władza, Jarosław Szarek, Ryszard Terlecki, Jarosław Kaczyński, Instytut Pamięci Narodowej, Filip Musiał Sławomir Cenckiewicz
Apokalipsa wg Kaczyńskiego: lider obozu władzy ustanowił w kościele religię PiS [SŁOWO W SŁOWO]^Michał Danielewski^17 stycznia 2021^https://oko.press/apokalipsa-wg-kaczynskiego/^W kościele w Starachowicach Jarosław Kaczyński wyszedł z roli polityka i wystąpił de facto jako przywódca religijny. Wyznanie PiS jest ufundowane na świętej rodzinie, woli lidera i nieustannej walce dobra ze złem. Publikujemy tekst całego wystąpienia Kaczyńskiego i jego analizę Wystąpienie Jarosława Kaczyńskiego [CAŁY TEKST – PONIŻEJ] w kościele w Starachowicach z 16 stycznia 2021 mrozi krew. Szef PiS, wyraźnie sprowokowany przez manifestację kilku kobiet przed świątynią, dał krótki wykład o tym, jak widzi życie społeczne. Szkopuł w tym, że nie było to wystąpienie mniej lub bardziej demokratycznego lidera, ale przywódcy religijnego. Kaczyński nie waży racji, nie szuka argumentów, nie przekonuje, tylko ogłasza prawdę objawioną: kto w nią uwierzy, zostanie zbawiony w narodowym niebie, kto się jej sprzeciwi – zostanie potępiony na wieki. To już nie jest polityka, to metafizyka. Wystąpienie szefa PiS łatwo uznać za groteskę, ale taki pogląd na świat człowieka, który rządzi Polską, musi niepokoić. Bo w tym ujęciu utrata rządów przez Prawo i Sprawiedliwość nie będzie demokratycznym werdyktem, ale triumfem zła, apokalipsą. „Dzisiaj odrzucenie zła jest czymś niezwykle istotnym. Bo to zło atakuje. Atakuje nasz kraj, naszą ojczyznę, nasz naród” – mówił w Starachowicach Kaczyński. I najwyraźniej wierzył w to, co mówi. Oczywiście, manicheizm w myśleniu Jarosława Kaczyńskiego o polityce był obecny od zawsze: opowieść o starciu dobra ze złem była podstawą większości koncepcji lidera PiS. Jednak kiedyś był to tylko punkt wyjścia do konkretnych diagnoz: Zwolnienie wszystkich tych „blokad” było jądrem koncepcji Kaczyńskiego. Dopiero po tym mieliśmy mieć w Polsce „prawdziwe” państwo, „prawdziwą” demokrację, „prawdziwą” wolność słowa. To były radykalne diagnozy i rozwiązania, ale formułowane w języku polityki. Dziś już niewiele z tego zostało, Kaczyński zamiast politycznymi koncepcjami woli się posługiwać takim kategoriami jak cnota, grzech, silna wola, ostateczne odrzucenie zła. „Ta postawa, to odrzucenie zła, było niezmiernie ważne. Mówię o tym nieprzypadkowo, bo i dzisiaj odrzucenie zła jest czymś niezwykle istotnym” – mówił w Starachowicach lider PiS, nawiązując do życiorysu swojej matki, której ogromny portret stał po jego lewej stronie. I dodawał: „Musimy mieć także w sobie wolę, bardzo silną wolę, by się temu przeciwstawić, by tą walkę o polską tożsamość, o przyzwoitość w naszym życiu publicznym wygrać”. 21 lipca 2020 Kaczyński wyraził też pogląd, że „od dziesięcioleci” panujący zły mechanizm rządzenia Polską „ostatecznie zakończył się dopiero w roku 2015”, a powrót do tego, co było, „nigdy się nie spełni”. Wplatając w swój wywód o współczesności wspomnienie o zmarłej matce, która przeżyła okupację niemiecką i komunistyczną dyktaturę, lider obozu władzy zakreślił spójną historię wieloletniego męczeństwa narodu polskiego, jego walki o wolność i przeciwstawiania się złu. Walki, która zakończyła się raz na zawsze wraz z wygraną PiS w 2015 roku. W tym ujęciu utrata władzy przez Prawo i Sprawiedliwość byłaby katastrofą i obróceniem wniwecz wysiłków pokolenia Jadwigi Kaczyńskiej i w zasadzie wprost znieważeniem pamięci matki przywódcy narodu. Bo po drugiej stronie sceny politycznej nie ma rywali, lecz – jak już wspomnieliśmy – ucieleśnienia zła: „Tam na zewnątrz stoją ci, którzy stoją w najgorszej sprawie, służą sprawie niszczenia Kościoła, niszczenia naszego narodu” – mówił lider PiS o czterech kobietach, które protestowały przeciwko niemu przed kościołem. Przemówienie Kaczyńskiego w starachowickim kościele było transmitowane na żywo przez TVP – co nie zaskakuje, bo telewizja Jacka Kurskiego stała się świątynią religii politycznej prezesa PiS. Przekazuje się tam prawdy wiary, odprawia codziennie o godz. 19:30 nabożeństwa z Danutą Holecką i Michałem Adamczykiem w roli kapłanów. Oraz – co być może najistotniejsze – konstruuje się tam religijny panteon zasiedlany przez świętą rodzinę. 22 października 2017 W owym panteonie panuje jasny podział funkcji i ról: Im mocniej ten fenomen będzie się utrwalał, im bardziej fundamentalistyczny będzie się stawał religijny komponent władzy PiS, tym trudniejsze stanie się demokratyczne i pokojowe przekazanie władzy w razie utraty poparcia społecznego przez Prawo i Sprawiedliwość. Z mniej lub bardziej autorytarnymi rządami ufundowanymi na pragmatycznych podstawach – interesie oligarchii, uwłaszczaniu się aparatu partyjnego na publicznym majątku – zmianę władzy można negocjować, gra polityczna nie jest rozgrywką pod hasłem „wszystko albo nic”. Np. w ten sposób doszło w Polsce do bezkrwawej zmiany ustroju w 1989 roku. Gdy podstawą władzy jest ideowy fanatyzm, negocjacje stają się praktycznie niemożliwe. 9 lipca 2020 Język i system wartości Jarosława Kaczyńskiego analizowaliśmy w OKO.press wielokrotnie. Wskazywaliśmy m.in. na religijny wymiar, który Kaczyński przypisuje katastrofie smoleńskiej: „Planem Jarosława Kaczyńskiego jest budowa politycznej potęgi opartej na mesjanistycznym kulcie ofiary, wpisanej w tragiczne losy Polski i prowadzącej rechrystianizację Europy przez oczyszczoną cierpieniem ojczyznę. Fantazja o swej własnej roli »królom równego« brata bliźniaka ma wyraźny rys narcystyczny” – pisała u nas Kazimiera Szczuka. Piotr Pacewicz analizował słowa Kaczyńskiego, że poza Kościołem katolickim jest tylko nihilizm: „Wymowa tego fragmentu jest oczywista: Kościół i jego nauczanie staje się w państwie, jakie projektuje i realizuje PiS, obowiązkowe”. Mowa Kaczyńskiego w starachowickim Kościele jest symbolem: to, na co wskazywaliśmy, przyjmuje powoli formę totalną. Religijny ryt PiS nie jest już przypisany do jednego wydarzenia, ale do całego państwa. A nihilizm nie znajduje się już poza Kościołem, nihilizmem staje się wszystko poza PiS. A ludzie sprzeciwiający się wizji Kaczyńskiego z przeciwników politycznych stają się niewiernymi: albo się nawrócą, albo trafią do piekła. „Drodzy koleżanki i koledzy, szanowni państwo, chciałem przede wszystkim podziękować, bardzo podziękować – to już ósmy raz jest tutaj msza w wigilię rocznicy śmierci odejścia mojej śp. mamy. Mamy, która urodziła się w tym mieście, a później po kilkuletniej przerwie tutaj wróciła i przez kilkanaście lat, aż do matury w 46 roku, mieszkała tutaj. Uczestniczyła w konspiracji, tutaj kształtowała się. Tutaj miała przyjaciół, którzy towarzyszyli jej w wielu wypadkach przez całe, prawie całe życie, bo wielu z nich odeszło wcześniej. To było dla niej zawsze bardzo ważne miejsce. Miejsce, o którym niezwykle często opowiadała mojemu śp. bratu i mnie od dzieciństwa. Tak, że czasem mieliśmy wrażenie, że sami tutaj mieszkaliśmy. To rzecz w życiu każdego człowieka niezmiernie istotna, niezmiernie ważna, właśnie ten szczególny punkt na mapie, gdzie ktoś się urodził i został ukształtowany. Ale dziękuję także za to, że tu, przy tym kościele, a w tym właśnie miejscu stał także kościół, do którego chodziła, w którym była ochrzczona, gdzie przystępowała do bierzmowania i gdzie także działała – bo ten kościół był także ośrodkiem konspiracji – moja mama. W tym właśnie miejscu mamy te uroczystości. To jest jakieś przypomnienie tego niezwykłego, trudnego, niezmiernie trudnego i tragicznego czasu, który ukształtował pokolenie, któremu przyszło żyć w okresie bardzo trudnym: okupacja, później lata komunizmu i dopiero po pół wieku wyzwolenie w roku 89. Ta pamięć, pamięć o tym pokoleniu, pokoleniu walki w czasie wojny, także po wojnie, bo był przecież w tych okolicach potężny ośrodek oporu – był nawet taki moment, kiedy siły podziemia, tego antykomunistycznego podziemia zajęły Starachowice – krótko mówiąc, w tym miejscu ta pamięć jest może szczególnie ważna. I szczególnie ważne jest to, że tutaj właśnie w tym kościele, a dokładnie przed tym kościołem jest panteon, że można tutaj wspominać tych, którzy zasłużyli się na różne sposoby temu miastu, ale także Polsce poprzez swoją walkę, poprzez swoją pracę, poprzez swoją postawę. Bo także ta postawa, to odrzucenie zła było niezmiernie ważne. Mówię o tym nieprzypadkowo, bo i dzisiaj odrzucenie zła jest czymś niezwykle istotnym. Bo to zło atakuje. Atakuje nasz kraj, naszą ojczyznę, nasz naród. Atakuje instytucję, która jest w centrum naszej tożsamości, atakuje kościół, Kościół katolicki. Ja po raz pierwszy przemawiam tu, w tym miejscu, wewnątrz kościoła. Sądzę, że dlatego, że tam na zewnątrz stoją ci, którzy stoją w najgorszej sprawie, służą sprawie niszczenia Kościoła, niszczenia naszego narodu. I to jest coś, o czym musimy pamiętać, musimy mieć to w swojej świadomości, ale musimy mieć także w sobie wolę, bardzo silną wolę, by się temu przeciwstawić, by tą walkę o polską tożsamość, o przyzwoitość w naszym życiu publicznym wygrać. Być może pośród państwa są tacy, którzy niedawno – przed dwoma, czy trzema dniami obejrzeli film, film o aferze Amber Gold. Film może nie zawsze łatwy w odbiorze, szczególnie dla tych, którzy nie mają jakiejś bliższej orientacji, ale on doskonale pokazuje, na czym polegał mechanizm rządzenia Polską w ciągu tych dziesięcioleci, które ostatecznie, mam nadzieję, że ostatecznie, zakończyły się dopiero w roku 2015. Otóż, jeśli tutaj pod tym kościołem jest mowa o winie, to tak, my wszyscy, wszyscy ludzie dobrej woli w Polsce, są winni temu, że ten czas się skończył. I miejmy nadzieję, że skończył się raz na zawsze. Miejmy nadzieję, że ta nieustannie trwająca walka o to, by wrócił, by jak ktoś powiedział, ktoś bardzo znany i mający skądinąd zasługi, żeby było, jak było, że to się nigdy nie spełni. Że będzie tak, jak być powinno. Wśród błędów różnego rodzaju niedomagań, bo ich się nigdy nie da uniknąć, do końca my ludzie jesteśmy grzeszni i jesteśmy także, to jest ludzka kondycja, słabi. Ale tam, gdzie jest dobra wola, gdzie jest umiejętność działania, można naprawdę uczynić bardzo wiele. I chciałbym skorzystać z tej okazji, by też o tym powiedzieć. Jeszcze raz wielebnym księżom i wszystkim państwu bardzo serdecznie dziękuję”. Władza, Jarosław Kaczyński, Prawo i Sprawiedliwość,
Politycy manipulują w sieci na przemysłową skalę. W Polsce jak na Białorusi i Węgrzech [RAPORT]^Anna Mierzyńska^17 stycznia 2021^https://oko.press/polityczna-manipulacja-na-przemyslowa-skale-w-polsce/^W Polsce mamy do czynienia z systemowym, masowym, zróżnicowanym pod względem stosowanych strategii i technik, politycznym wykorzystywaniem manipulacji internetowej do wpływania na nastroje i postawy społeczne - wynika z najnowszego raportu badaczy z Oksfordu Politycy manipulują w sieci na masową skalę i za wielkie pieniądze. Staje się to polityczną normą – także w Polsce. A zajmujące się nią zespoły (cyber troops) coraz bardziej się profesjonalizują. To ustalenia najnowszego raportu „Industrialized Disinformation: 2020 Global Inventory of Organized Social Media Manipulation”, opracowanego przez badaczy działających w ramach Computational Propaganda Project Uniwersytetu w Oxfordzie. Porównanie wcześniejszych raportów tych samych naukowców z najnowszym pokazuje, że sieciowa manipulacja wciąż się rozwija. W Polsce podmioty polityczne używają coraz większej liczby narzędzi, służących do takich działań, eksperymentują z kolejnymi strategiami, współpracują z licznym gronem influencerów i mediów, by osiągnąć oczekiwany skutek. 16 października 2020 Badacze zaliczyli nasz kraj do grupy państw, która posiada średniej wielkości zorganizowane zespoły do manipulacji sieciowej. Oprócz Polski w tym samym gronie znalazły się między innymi: Białoruś, Węgry, Syria, Czechy, Gruzja, Brazylia, Austria, Azerbejdżan, Korea Północna. Dwa lata temu w raporcie należeliśmy do krajów z zespołami niewielkimi, działającymi jedynie tymczasowo, głównie podczas kampanii wyborczych. Możemy się jedynie pocieszać, że i tak mamy lepszą sytuację niż np. Wenezuela, gdzie zorganizowano zespoły dezinformacyjne na wzór struktury wojskowej: każda osoba mogła zarządzać 23 kontami sieciowymi i była częścią większej, dziesięcioosobowej drużyny, a te łączyły się w pięćdziesięcioosobowe firmy. Każda firma nadzorowała 1150 kont w mediach społecznościowych. Kampanie manipulacyjne na zlecenie polityków coraz częściej realizują prywatne firmy. Naukowcy tylko w ciągu ostatniego roku znaleźli 48 takich przypadków, a od 2018 r. zidentyfikowali 65 firm, które oferują kampanie propagandowe i dezinformacyjne jako jedną z wielu usług. Liczba państw, w których wynajmuje się prywatne firmy, wzrosła z dziewięciu w 2017 do 48 w 2020 roku. Firmy te często tworzą fałszywe sieci kont, identyfikują grupy odbiorców w celu mikrotargetowania reklam, używają też botów lub innych narzędzi do sztucznego wzmacniania konkretnych treści. 12 kwietnia 2019 „Kontrakty z podmiotami politycznymi mogą być bardzo lukratywne: od 2009 roku wydano w tym celu prawie 60 mln dolarów” – piszą autorzy raportu. – „Kwotę tę wyliczono na podstawie potwierdzonych raportów: podejrzewamy, że rzeczywista kwota jest znacznie wyższa”. Jako przykłady podają: izraelską firmę Archimedes, która przeprowadziła kilka kampanii w Afryce, Ameryce Łacińskiej i Azji Południowo-Wschodniej, oraz hiszpańską firma Eliminalia, która wykorzystała cyfrową propagandę do wspierania swoich politycznych klientów podczas wyborów samorządowych w Kolumbii oraz w kampaniach w Ekwadorze i na Dominikanie. Badacze znaleźli dowody na używanie mediów społecznościowych do rozpowszechniania propagandy i dezinformacji na temat polityki w 81 państwach. Ich liczba wzrosła w porównaniu z zeszłorocznym raportem, w którym naukowcy wskazali na 70 państw. Przy czym mowa tu tylko o tych krajach, w których znaleziono konkretne dowody na tego rodzaju aktywność, zlecaną przez podmioty państwowe, w tym agencje rządowe, oraz partie polityczne. Prawdopodobnie rzeczywista skala zjawiska jest znacznie większa. Raport przygotowała trójka badaczy z Uniwersytetu w Oxfordzie: Samantha Bradshaw, Hannah Bailey i Philip N. Howard. Od 2016 roku monitorują oni działalność podmiotów, działających na zlecenie polityków, których zadaniem jest manipulowanie opinią publiczną w internecie. Na świecie trwa właśnie dyskusja nad negatywnym oddziaływaniem platform społecznościowych na demokrację. Nie pierwsza zresztą, tego rodzaju debat odbyło się już kilka – i niewiele konkretnego z nich wynikło, chociaż dowody na szkodliwość niektórych działań sieciowych są powszechnie znane. 12 stycznia 2021 Styczniowy szturm na Kapitol w Stanach Zjednoczonych to tylko jeden z najgłośniejszych ostatnio przykładów. Inne, to choćby ingerencja Rosjan w wybory prezydenckie w USA w 2016 roku, w wybory prezydenckie we Francji, czy afera z mikrotargetowaniem reklam politycznych przez brytyjską firmę Cambridge Analytica. Dlaczego politycy w wielu państwach, mimo publicznych zapowiedzi, nie są zainteresowani jak najszybszym wprowadzeniem regulacji prawnych, dotyczących treści platformach społecznościowych? Być może odpowiedź zawarta jest w raporcie Computational Propaganda Project: wynika z niego, że politycy intensywnie korzystają z platform społecznościowych do rozpowszechniania propagandy i dezinformacji, a co za tym idzie – do osiągania za pomocą tego rodzaju nieetycznych środków – własnych, politycznych celów. To się dzieje na całym świecie, także w Unii Europejskiej, także w Polsce. 8 lipca 2020 Lektura brytyjskiego raportu pokazuje, że mamy do czynienia z polityczną hipokryzją: z jednej strony politycy chętnie obarczają winą platformy społecznościowe za „psucie demokracji” i nieskuteczne moderowanie treści, z drugiej – sami korzystają z negatywnych możliwości, które dają media społecznościowe. 22 września 2019 A jednak w trwającej dyskusji publicznej nie pojawia się wątek, iż do przywrócenia równowagi niezbędne są zmiany w prowadzonych kampaniach wyborczych, czyli w aktywności partii i podmiotów rządowych. Tę polityczną hipokryzję doskonale obrazują liczby, podane w raporcie. W ciągu ostatnich dwóch lat Facebook usunął ponad 10 tys. fałszywych kont rozpowszechniających treści polityczne, 12,5 tys. fanpage’y, 603 grupy i 1 556 kont na Instagramie. Twitter usunął 294 tys. „upolitycznionych” kont. Jednocześnie Facebook poinformował, że na wykupowane w tym medium reklamy polityczne na świecie podmioty polityczne wydały prawie 10 milionów dolarów. Zaś według ustaleń brytyjskich naukowców od 2009 roku rządy podpisały umowy z prywatnymi firmami na stosowanie manipulacji w sieci na kwotę ponad 60 mln dolarów. Jasno widać, że na dezinformacji korzystają politycy. Wprowadzenie regulacji dla platform społecznościowych może okazać się więc sprzeczne z ich interesami. 22 maja 2019 Jednak politycy radzą sobie także bez firm zewnętrznych. W 62 krajach znaleziono dowody na wykorzystywanie manipulacji sieciowej i propagandy bezpośrednio przed podmioty państwowe (w tym także wojsko czy policję). W 61 państwach udowodniono używanie tego rodzaju działań przez partie polityczne lub konkretnych polityków startujących w wyborach. Dodatkowo cyber-zespoły często współpracują z organizacjami pozarządowymi, kolektywami hakerów, niszowymi, sieciowymi grupami, influencerami i ich sympatykami. Dowody na formalną koordynację między środowiskami obywatelskimi a państwem czy partiami politycznymi, lub przynajmniej na oficjalne sankcjonowanie takich działań przez państwo lub polityków, znaleziono w 23 państwach; dowody na współpracę z influencerami – w 51 krajach. A teraz najciekawsze: Polska została wskazana jako jedno z nielicznych w tym raporcie państw, w których udowodniono, że manipulacja internetowa używana jest na każdy z wymienionych sposobów. Poza naszym krajem tak szerokie (jeśli chodzi o formę organizacyjną) stosowanie manipulacji pojawia się jeszcze w: USA, Wielkiej Brytanii, Izraelu, Rosji, na Filipinach, w Malezjii, Libii i Kuwejcie. W 57 państwach, w tym w Polsce, do kampanii politycznych użyto botów, czyli zautomatyzowanych siatek kont, które służą głównie do wzmacniania treści lub zagłuszania innych, oraz do masowego nękania użytkowników. 23 czerwca 2020 Najciekawiej było w Hondurasie – okazało się, że boty są tworzone tam przez liczne instytucje publiczne, w tym państwową telewizję. Wszystkie te automatyczne konta były przypisane do jednego numeru IP, co oznacza, że za całą akcję technicznie odpowiadał jeden podmiot. „Coraz powszechniejsze jest też korzystanie z kont zarządzanych przez ludzi, które jednocześnie mogą wykorzystywać automatyzację, ale też angażować się w rozmowy, publikując komentarze lub tweety” – podkreślają autorzy raportu. 24 czerwca 2019 Naukowcy przyjrzeli się również strategiom stosowanych kampanii. Okazało się, że: Zaznaczono, że zespoły cybernetyczne coraz częściej stosują nękanie, by uciszyć polityczne sprzeciwy, obywatelskie protesty i ograniczyć wolność mediów. „Obserwujemy także, że populistyczne partie polityczne wykorzystują narracje w mediach społecznościowych, by pogłębiać podziały i polaryzować obywateli” – alarmują naukowcy. „Przykładem niech będą wykryte niedawno farmy trolli w Nigerii, które prawdopodobnie powiązane są z rosyjską fabryką trolli Internet Research Agency. Te konta szerzą dezinformację i narracje spiskowe dotyczące kwestii społecznych, aby polaryzować debatę online. Ponadto w 59 krajach znaleźliśmy dowody wykorzystywania trolli do atakowania przeciwników politycznych, aktywistów lub dziennikarzy w mediach społecznościowych”. W zestawieniu na temat Polski uwzględniono oczywiście prowadzenie działań sztucznie wzmacniających propagandę prorządową i partyjną, atakowanie opozycji, trolling oraz kampanie nękania. Dla osób, obserwujących sytuację w Polsce od wewnątrz, tego rodzaju ustalenia na temat naszego kraju nie zaskakują. Brytyjski raport prezentuje jednak zewnętrzny punkt widzenia, a jego twórcy opierali się na zgromadzonych dowodach. To dobitne świadectwo tego, że w Polsce mamy do czynienia z systemowym, masowym, zróżnicowanym pod względem stosowanych strategii i technik, politycznym wykorzystywaniem manipulacji internetowej do wpływania na nastroje i postawy społeczne. Z jednej strony jest typowa propaganda, z drugiej – dezinformacja, czyli rozsiewanie nieprawdziwych informacji, z trzeciej – nękanie przeciwników. Kiedy porównamy najnowszy raport z tym sprzed dwóch lat, okazuje się, że sytuacja w Polsce się pogarsza. W 2018 roku naukowcy nie znaleźli podstaw do stwierdzenia, że w naszym państwie organizowane są kampanie nękania przez internetowe trolle – dziś już takie dowody mają. Dużo mniej wyraźne było wówczas także sztuczne wzmacnianie prorządowej propagandy w internecie. W tym zakresie także sytuacja zmieniła się na gorsze. „Platformy społecznościowe mogą stanowić ważny element demokracji. Silna demokracja wymaga przestrzeni, w której obywatele mogą gromadzić się, aby debatować, dyskutować, rozważać, współczuć, iść na ustępstwa i pracować na rzecz konsensusu. Istnieje wiele dowodów na to, że media społecznościowe można wykorzystać do tego celu. Jednak w corocznym monitoringu znajdujemy znaczące dowody na to, że w coraz większej liczbie krajów platformy społecznościowe udostępniają dezinformację na żądanie głównie rządów, partii politycznych i firm public relations” – podsumowują brytyjscy naukowcy. Media, Propaganda, dezinformacja
Jak rząd PiS niszczy samorządy, w których przegrał wybory lokalne^Jarosław Flis^17 stycznia 2021^https://oko.press/jak-rzad-pis-niszczy-samorzady-w-ktorych-przegral-wybory-lokalne/^Średnia wysokość dotacji z rządowego Funduszu Inwestycji Lokalnych dla całego kraju to 83 zł na głowę mieszkańca. W gminach kierowanych przez włodarzy z PiS średnia dotacja wynosi ponad 250 zł na głowę, zaś w gminach kierowanych przez włodarzy z bloku senackiego jest dziesięciokrotnie niższa Publikujemy raport profesora Jarosława Flisa* i profesora Pawła Swianiewicza*, ekspertów think tanku forumIdei Fundacji Batorego o tym, jak rząd podzielił środki z II transzy Rządowego Funduszu Inwestycji Lokalnych, które zostały rozdysponowane w grudniu 2020 roku. Analiza jest druzgocząca. „Bez najmniejszych wątpliwości trzeba stwierdzić, że niezależnie od charakteru samej gminy, przytłaczająca większość włodarzy z partii rządzącej jest »nagradzana« dotacjami, których wysokość w przeliczeniu na jednego mieszkańca jest wielokrotnie wyższa od średniej krajowej oraz drastycznie wyższa od dotacji otrzymywanych przez samorządy rządzone przez politycznych przeciwników. Należy uznać taką politykę za godzącą w podstawy demokratycznego państwa prawa oraz zasady subsydiarności zapisanej w niezliczonych deklaracjach programowych. Przyczynia się ona do pogłębiania podziałów w kraju. Polityczne skrzywienie rozdziału środków, których dysponentem jest budżet centralny, ma coraz większe (dewastujące) znaczenie dla stanu samorządności i demokracji lokalnej” – piszą autorzy. Oto pełny tekst analizy, która została opublikowana na stronie forumIdei Fundacji Batorego. W związku z pojawiającymi się zarzutami odnośnie do politycznych kryteriów podejmowania decyzji dotyczących tego podziału, została przeprowadzona szczegółowa analiza, w której sprawdzono, czy rzeczywiście opcja polityczna reprezentowana przez włodarza (wójta, burmistrza lub prezydenta miasta) miała istotne znaczenie dla ostatecznego podziału środków. Analiza koncentruje się na szczeblu gminnym, ponieważ jest to poziom samorządu mający najszersze kompetencje i największe znaczenie w finansowaniu inwestycji publicznych. Trzeba pamiętać, że na gminy przypada ponad 75 proc. wszystkich wydatków samorządowych (zbliżony jest ich udział w inwestycjach), a więc to ich kondycja w największym stopniu wpływa na poziom usług dostępnych dla mieszkańców, a także pośrednio na perspektywy rozwoju gospodarczego kraju. Z tego też powodu gminy są jednostkami, których zarządzanie najsilniej przemawia do wyobraźni obywateli. Wedle wszystkich badań sondażowych gminy cieszą się największym zainteresowaniem ze strony wyborców (co widoczne jest we frekwencji i liczbie nieważnych głosów podczas wyborów samorządowych). Dodatkowo wyniki wyborów są silnie spersonalizowane. W powszechnej opinii są w mniejszym stopniu związane z ogólnokrajowymi opcjami politycznymi, a raczej z indywidualnymi osiągnięciami i skutecznością działania poszczególnych włodarzy. Choć też są wypadkową różnych sił, jak dzieje się to na poziomie powiatów, to jednak wypadkowa ta rozstrzyga się w dniu wyborów i dlatego łatwiej ją jednoznacznie określić. Takiemu określeniu służyła baza danych Państwowej Komisji Wyborczej (PKW), która prezentuje wyniki wyborów samorządowych. Uwzględniono także wyniki wyborów przedterminowych, które zostały przeprowadzone w 10 gminach w latach 2018–2020. 29 lipca 2020 W celu łatwiejszego ustalenia obowiązujących wzorów spektrum politycznych konstelacji obecnych w gminach podzieliliśmy na cztery kategorie. Pierwszą z nich są ci włodarze, którzy zostali wybrani z poparciem PiS. W jej skład wchodzą, w pierwszej kolejności, kandydaci zgłoszeni w wyborach przez ogólnopolski komitet Prawa i Sprawiedliwości, w drugiej ci, którzy choć zostali zarejestrowani przez lokalny komitet, mieli odnotowane w bazie PKW poparcie partii rządzącej, a w trzeciej ci, którzy startując z lokalnych komitetów, byli jednocześnie członkami tej partii. (Warto odnotować, że takie kryterium nie zawsze jest jednoznaczne. W zauważalnej, choć wciąż marginalnej, części gmin występowało dwóch kandydatów, którzy spełniali to kryterium. Niemniej nie wydzielono takich przypadków lokalnych, wewnętrznych konfliktów, lecz potraktowano je, uwzględniając jedynie dane obecne w bazie PKW). Drugą kategorię stanowią włodarze, którzy na podobnych zasadach byli związani z jedną z partii bloku senackiego, czyli Platformą Obywatelską (startującą w 2018 roku jako szersza Koalicja Obywatelska), Polskim Stronnictwem Ludowym i Sojuszem Lewicy Demokratycznej. Tutaj również uznawano tak start z ogólnopolskiego komitetu, jak i mniej bezpośrednie, ale odnotowane w bazie PKW związki. Pozostałych kandydatów na włodarzy podzielono na dwie grupy. Pierwszą z nich byli ci, którzy wprawdzie nie są związani z żadną krajową partią polityczną (a przynajmniej nie mamy informacji o takim związku), ale w drodze do uzyskania władzy pokonali konkurenta partii rządzącej. Określono ich jako „kontr-PiS” i pod taką nazwą będą oni dalej funkcjonować (to trzecia kategoria). PiS było tą partią, która w ostatnich wyborach (podobnie jak w poprzednich) podjęła najszerszą próbę zdobycia lokalnej władzy, wystawiając swoich kandydatów w 2/3 kraju. Żadna z pozostałych partii sejmowych nie działa w podobnej skali, choć warto odnotować, że kandydatów PiS nie było w 1/3 kraju. Do czwartej kategorii zaliczyliśmy kandydatów, którzy w drodze do władzy pokonali konkurentów z PiS, i opisujemy ich dalej jako „neutralnych” (choć nazwa ta może niekiedy budzić wątpliwości). Niemniej, do grupy tej zaliczono wszystkich kandydatów, którzy startowali z lokalnych komitetów bez poparcia partii ogólnopolskich i nie mieli konkurenta z partii rządzącej. Przypadki te tworzą szerokie spektrum ‒ od gmin, w których lokalna rywalizacja nie ma żadnego związku z ogólnokrajowymi podziałami, do takich, gdzie związki te są, lecz dalece nieoczywiste. We wszystkich dalszych analizach i zestawieniach uwzględniono wielkości gmin. Wyliczane udziały nie dotyczą ogólnej ich liczby, ale liczby mieszkańców gmin, w których dana kategoria sprawuje władzę. Traktowanie każdej gminy czy włodarza jako równocennego jest mylące. O obrazie całości decydują wtedy niewielkie gminy, które przeważają liczebnie, nawet jeśli stanowią mniejszą część całego kraju. Dlatego przedstawione zestawienia należy odczytywać następująco: w jakiej części kraju, liczonej wedle liczby mieszkańców, władzę sprawują włodarze z danej opcji, przy czym nie należy wnikać w to, ilu ich faktycznie jest. Jeśli sprawuje się większą władzę w grupie większych miast, to liczba potrzebnych do tego włodarzy jest mniejsza, niż gdy rządzi się w małych gminach na terenach wiejskich. Mając świadomość tak szerokiego spektrum sytuacji, można pokazać, jak różnicuje się poparcie w skali kraju, w poszczególnych jego częściach. Generalne proporcje między tymi czterema kategoriami pokazuje wykres 1. Na dzień rozdzielania dotacji PiS sprawowało władzę w niewiele poniżej 9 proc. kraju, co stanowiło najmniejszą kategorię. Kolejną kategorię, 22 proc. kraju, obejmowali włodarze neutralni, których relacje z ogólnokrajową polityką albo nie były możliwe do ustalenia ze strony formalnej, albo stanowiły skomplikowane wzory. Kolejna grupa, 32 proc. kraju, to włodarze powiązani z blokiem senackim. Największa kategoria, choć nieobejmująca większości, bo stanowiąca 37 proc., to włodarze kontr-PiS – startujący z lokalnych komitetów przeciwko kandydatom z partii rządzącej. Można zatem wnioskować, że są oni traktowani przez lokalne struktury partii jako konkurenci w rywalizacji politycznej na poziomie danej gminy. Pojawiającym się zarzutom o partyjne kryteria podziału rządowych dotacji przeciwstawiane jest czasem twierdzenie, że jest to zależność pozorna, wynikająca ze świadomie prowadzonej polityki wsparcia obszarów kraju, które przez wiele lat były marginalizowane i znajdują się w szczególnie trudnej sytuacji. Tak się składa, że właśnie w takich gminach (np. w uboższych lub małych miasteczkach i gminach wiejskich przeciwstawianych obszarom największych aglomeracji) częściej na czele władz samorządowych stoją politycy związani z PiS, podczas gdy partie opozycyjne są silne przede wszystkim w dużych miastach i najbogatszych gminach. Wyższe dotacje otrzymywane przez samorządy, gdzie można odnotować duże wpływy PiS, tylko pozornie byłyby – według tej interpretacji – wynikiem klientelizmu politycznego, w rzeczywistości zaś są pochodną regionalnej polityki wspierania obszarów zaniedbanych. W celu przetestowania tej hipotezy zastosowano procedurę polegającą na porównaniu średnich dotacji w gminach danego typu, przy czym podzielono Polskę na połowy według kilku kryteriów. Pierwszym branym pod uwagę kryterium jest zamożność gminy, która to cecha nie jest w rzeczywistości tak bardzo związana z wielkością czy położeniem gminy, jak to się czasem przedstawia. Na podstawie rankingu zamożności gmin podzielono Polskę na dwie równe części – gminy uboższe i bogatsze. Drugim kryterium jest wielkość gminy – gminy podzielono na dwa zbiory, aby cały kraj dzielił się dokładnie na pół. Granica pomiędzy większymi i mniejszymi gminami przebiega w okolicy 24 000 mieszkańców i właśnie w ten sposób będą one określane – jako grupa +24 000 i -24 000. Trzecim kryterium, czysto politycznym, było poparcie w II turze wyborów prezydenckich w 2020 roku. Również tutaj Polska nieomal idealnie dzieli się na połowy – tę, w której wygrywał Andrzej Duda, i tę, w której zwycięzcą był Rafał Trzaskowski. Kolejnym kryterium są doświadczenia historyczne, czyli podział kraju w poprzek przekątnej przebiegającej z północnego zachodu na południowy wschód. Po jednej stronie znajdują się gminy byłego zaboru pruskiego i Ziem Odzyskanych, zaś po drugiej gminy Królestwa Polskiego i Galicji. Wykres 1 pokazuje także podział władzy w samorządach w każdym z tak określonych podziałów kraju. Tak rozumiane udziały są zróżnicowane także pomiędzy województwami, co wynika z dominujących w danym województwie doświadczeń historycznych oraz z faktu, że poszczególne województwa różnią się pod względem struktury urbanizacyjnej czy zamożności. Jeśli chodzi o partię rządzącą, to największy udział we władzy lokalnej, co wcale nie jest zaskoczeniem, Jeśli chodzi o partie bloku senackiego, to największy udział ‒ przekraczający połowę ‒ występuje w województwie mazowieckim. Może wywoływać to pewne zaskoczenie, póki nie uświadomimy sobie, jak znaczną część województwa stanowi sama Warszawa. Warto też pamiętać, że istotną część władzy na poziomie gmin wiejskich sprawuje tam PSL, zaś PO ma prezydentów w takich miastach jak Płock i Radom. Zaskakiwać może fakt, że najniższy udział we władzy partii bloku senackiego występuje w województwie lubuskim. W polityce ogólnopolskiej jest to jeden z mateczników opozycji, gdzie PiS ma jeden z najniższych udziałów we władzy lokalnej w porównaniu do wszystkich województw. Wynika to z istotnej dominacji innej kategorii kandydatów, czyli kontr-PiS, którzy sprawują władzę w ponad połowie tego województwa – to ścisła czołówka obszarów, gdzie kandydaci kontr-PiS stanowią główną siłę.  Jeśli chodzi o kandydatów neutralnych, to największy ich udział dotyczy województwa opolskiego, co wynika z silnej pozycji lokalnych komitetów związanych z mniejszością niemiecką, które wygrywają wybory w tym województwie. Na drugim miejscu znajduje się tu województwo świętokrzyskie, zaś na trzecim – wielkopolskie. 21 grudnia 2020 Szukając reguł dystrybucji środków z Funduszu Inwestycji Lokalnych, wykorzystaliśmy dwa podstawowe wskaźniki. Pierwszy to porównanie udziałów w rozdzielonych środkach z udziałem w ogóle danej zbiorowości gmin rządzonych przez włodarzy poszczególnych opcji politycznych. Przekształceniem takich relacji między udziałami w tych dwóch zbiorowościach jest średnia wielkość dotacji przypadająca na głowę mieszkańca w gminach poszczególnych kategorii. Drugim wskaźnikiem jest udział gmin pominiętych w podziale środków, czyli takich, które nie otrzymały dofinansowania żadnego ze swoich projektów. Najpierw zostanie omówiony pierwszy ze wskaźników, a następnie, jako element uzupełniający, drugi z nich. Baza danych dostępna na stronach rządowych nie uwzględnia złożonych wniosków, a jedynie te, które zostały rozpatrzone pozytywnie. Stąd nie można zweryfikować, jaki był procent skuteczności w stosunku do złożonych wniosków. Istotnym punktem odniesienia pozostaje zatem sam fakt otrzymania takiej dotacji oraz jej wysokość na głowę mieszkańca danej gminy. Jeśli chodzi o sytuację w skali kraju, to obrazuje ją pierwszy wykres. Widać na nim, że chociaż włodarze PiS rządzą w gminach obejmujących 9 proc. mieszkańców kraju, to trafiło tam 28 proc. dotacji udzielanych w ramach programu. W przypadku gmin rządzonych przez samorządowców z bloku senackiego, udziały te są idealnie odwrotne. Chociaż gminy, w których rządzą, stanowią prawie ⅓ kraju, to trafiło tam tylko 10 proc. dotacji. Proporcje zostały odwrócone także w przypadku pozostałych dwóch kategorii, choć nie są to już tak drastyczne zmiany. Część rządzona przez neutralnych włodarzy, obejmująca 22 proc. kraju, otrzymała 36 proc. dotacji, zaś 27 proc. przypadło części kierowanej przez włodarzy z kontr-PiS, choć rządzą w 37 proc. kraju.  Proporcje te uwidoczniają się szczególnie na wykresie, który pokazuje dotacje na głowę mieszkańca w czterech kategoriach gmin. Średnia wysokość dotacji dla całego kraju to 83 zł na głowę mieszkańca. Wielkość tę pokazano poprzez linie siatki na wykresie. W gminach kierowanych przez włodarzy z PiS średnia dotacja wynosi ponad 250 zł na głowę, zaś w gminach kierowanych przez włodarzy z bloku senackiego jest dziesięciokrotnie niższa. W gminach kierowanych przez włodarzy PiS jest trzykrotnie większa od średniej, natomiast w gminach z włodarzami z bloku senackiego jest średnio trzykrotnie mniejsza od średniej. Wyraźnie mniejsze od średniej są też dotacje w przypadku gmin kontr-PiS, zaś wyższe od średniej – w gminach neutralnych. Dodatkowy, uzupełniający wskaźnik w przypadku wysokości dotacji w przeliczeniu na jednego mieszkańca można określić jako „przegięcie partyjne”. Mówi on, ile razy średnia dotacja na głowę w gminach z włodarzami z PiS jest wyższa od średniej dla gmin z włodarzami z bloku senackiego. W skali kraju takie przegięcie partyjne wynosi nieomal dokładnie 10 – tyle razy wyższa jest średnia dotacja na głowę mieszkańca w gminach z włodarzami z partii rządzącej od tej przypadającej na mieszkańca, jeśli włodarz związany jest z parlamentarną opozycją.  Identyczne wykresy pozwalają porównać wysokość dotacji per capita w połówkach kraju wyróżnionych na podstawie podanych wcześniej kryteriów. Pierwszym krokiem jest porównanie gmin uboższych i bogatszych (wykres 4).  Faktycznie gminy uboższe na ogół otrzymały wyższą dotację od zamożniejszych samorządów. Wyjątkiem są te rządzone przez włodarzy neutralnych politycznie. Jednak w obu wyróżnionych podgrupach zasadnicze, skokowe zróżnicowanie dzieliło gminy w zależności od tego, jaką opcję reprezentował jej wójt czy burmistrz. Gminy uboższe i bogatsze nie różniły się pod tym względem. W jednych i drugich powtarzał się ten sam wzór ‒ włodarze z partii rządzącej mogli liczyć na dotacje trzykrotnie wyższe od średniej, zaś samorządowcy opozycyjni – trzykrotnie niższe. Bogatsze gminy z włodarzem bliższym władzy zawsze otrzymywały dotację wyższą niż gminy uboższe, lecz politycznie odleglejsze od obozu rządzącego. Przegięcie partyjne wynosiło 7 w uboższych gminach i aż 12 w gminach bogatszych. Jak pokazano na wykresie 1, udział PiS we władzy w bogatszych gminach jest znacznie mniejszy niż w przypadku gmin uboższych. Jednak partie bloku senackiego rządzą w prawie co czwartej uboższej gminie – drastyczne ograniczenie dotacji dla takich gmin nie jest więc zjawiskiem marginalnym, lecz dotyczącym znaczącej części kraju. Kolejny test dotyczył ogólnych sympatii politycznych, odzwierciedlanych przez wyniki wyborów prezydenckich (wykres 5).  W takim przekroju dostrzegalne jest przyznawanie wyższych dotacji gminom, w których wygrywał kandydat PiS. Jednak – podobnie jak w przypadku zamożności budżetów gminnych – jest to zjawisko bez porównania mniej istotne niż zróżnicowanie wynikające z opcji włodarza władz samorządowych. W gminach, gdzie zwyciężył Andrzej Duda, przegięcie partyjne wynosi 6, natomiast tam, gdzie największe poparcie miał Rafał Trzaskowski, wynosi ono 14. Jeśli chodzi o podział historyczny, to on także nie zmienia wzoru widocznego w skali kraju (wykres 6).  Wykresy dla części północno-zachodniej i południowo-wschodniej nieomal wcale się nie różnią. W zasadzie jedyną różnicą jest to, że w części południowo-wschodniej gminy kierowane przez wójtów i burmistrzów z bloku senackiego mają prawie dwukrotnie niższe dotacje na głowę niż takie same gminy w Polsce północno-zachodniej. Dalej jest to jednak dotacja zdecydowanie niższa od średniej dla kraju. W jednej grupie jest ona niższa czterokrotnie, zaś w drugiej prawie trzykrotnie. W pozostałych kategoriach różnice są niewielkie i trudno dostrzec w nich jakąś systematyczną prawidłowość. Istniejące tu zróżnicowanie, wobec bardzo zbliżonych wartości dla średniej wysokości dotacji w gminach rządzonych przez PiS, oznacza, że współczynnik przegięcia partyjnego wynosi w Polsce północno-zachodniej prawie 7, natomiast w Polsce południowo-wschodniej ponad 13. Przeciętna średnia różnica między gminami w zależności od opcji włodarza jest zatem większa w Polsce południowo-wschodniej niż w północno-zachodniej. 26 czerwca 2020 Także po podzieleniu gmin ze względu na ich rozmiar kształty na wykresach są takie same jak w przypadku ogólnopolskich zestawień (wykres 7). Choć nie ma tu żadnego wyłomu, ale widoczne jest przesunięcie. Gminy poniżej 24 000 w każdej kategorii mają wyższe dotacje – mniej więcej dwukrotnie wyższe w gminach bloku senackiego i kontr-PiS, a o ponad połowę większe w przypadku gmin neutralnych. Różnica w przypadku gmin rządzonych przez włodarzy PiS, przynajmniej procentowo, jest wyraźnie mniejsza.  Co prawda wyraźnie wyższe dotacje trafiają do gmin poniżej 24 000 mieszkańców niż do tych większych, jednak różnice między tymi dwiema grupami, w zależności od opcji politycznej włodarza, są zdecydowanie mniejsze niż między kategoriami tworzonymi na podstawie podziałów politycznych. W gminach powyżej 24 000 mieszkańców kierowanych przez burmistrzów z PiS dotacja wynosi prawie 200 zł na osobę, czyli jest czterokrotnie większa niż w małych gminach rządzonych przez włodarzy związanych z blokiem senackim, ponad dwukrotnie większa w stosunku do mniejszych gmin z włodarzami kontr-PiS oraz o ⅓ większa niż w gminach, w których rywalizacja polityczna nie wpasowuje się w ogólnokrajowe wzory. Także w większych neutralnych politycznie gminach dotacja na głowę jest prawie dwa razy wyższa niż w małych gminach rządzonych przez wójtów i burmistrzów związanych z blokiem senackim.  Uzupełnieniem tego obrazu są wykresy pokazujące, jaki procent gmin w poszczególnych kategoriach zdobył jakąkolwiek dotację w ramach programu (wykres 8). W przypadku bloku senackiego ponad 80 proc. gmin pominięto w ramach programu, a jedynie 19 proc. uzyskało dofinansowania. Natomiast w przypadku gmin rządzonych przez włodarzy PiS proporcje te są nawet jeszcze wyraźniejsze. Tylko 14 proc. gmin nie otrzymało dotacji, natomiast 86 proc. z nich przyznano środki. Wśród gmin z wójtami i burmistrzami konkurującymi z PiS ponownie większość nie otrzymała dotacji, proporcje są zaś odwrotne dla gmin neutralnych. Taki wzór rozdziału środków z programu nie różnicuje systematycznie gmin nawet ze względu na ich wielkość (wykres 9). Wielkość gminy nie ma tu żadnego znaczenia, natomiast bezdyskusyjne jest znaczenie politycznej opcji przywódców w danym samorządzie. Szanse włodarzy z PiS na zakwalifikowanie się ich gmin do programu są skokowo większe niż tych neutralnych, natomiast szanse wójtów, burmistrzów czy prezydentów wywodzących się z opozycji – czy to lokalnej, czy krajowej – drastycznie mniejsze.  Podsumowując wszystkie te analizy, trzeba stwierdzić, że nie sposób uciec od narzucającego się wniosku, jakie kryterium bierze się przede wszystkim pod uwagę przy podejmowaniu decyzji o dodatkowych dotacjach na inwestycje gminne. Za każdym razem widać dramatyczną różnicę we wsparciu ze strony rządowego programu między tymi samorządami, gdzie rządzą włodarze z tej samej opcji politycznej, a tymi, w których rządzą liderzy opozycji – czy to ogólnokrajowej, czy lokalnej. Nie jest tak, że zostały one całkowicie wykluczone, ale ich szanse na uzyskanie pomocy są kilkukrotnie mniejsze. Żadnej pomocy finansowej nie otrzymało ponad 80 proc. takich gmin „opozycyjnych”, wobec 14 proc. wykluczonych samorządów z rządzonych przez włodarzy związanych z PiS. Proporcje te dotyczą jednakowo małych i ubogich, dużych i bogatych, znajdujących się na wschodzie czy zachodzie kraju oraz tych, w których w wyborach prezydenckich prowadził Andrzej Duda lub Rafał Trzaskowski. Wydaje się, że kryteria te nie miały żadnego znaczenia albo było ono marginalne – kluczową kwestią jest to, jaki jest dystans polityczny między obozem rządzącym a lokalnymi włodarzami. Jeśli dystans ten dotyczy zarówno podziałów ogólnokrajowych, jak i lokalnych, wtedy różnice są najbardziej dramatyczne. Jeżeli są to jedynie podziały lokalne, to są one trochę mniejsze. Bez najmniejszych wątpliwości trzeba stwierdzić, że niezależnie od charakteru samej gminy, przytłaczająca większość włodarzy z partii rządzącej jest „nagradzana” dotacjami, których wysokość w przeliczeniu na jednego mieszkańca jest wielokrotnie wyższa od średniej krajowej oraz drastycznie wyższa od dotacji otrzymywanych przez samorządy rządzone przez politycznych przeciwników. Należy uznać taką politykę za godzącą w podstawy demokratycznego państwa prawa oraz zasady subsydiarności zapisanej w niezliczonych deklaracjach programowych. Przyczynia się ona do pogłębiania podziałów w kraju. Jest to o tyle zaskakujące, że w obliczu zdecydowanej słabości partii rządzącej w samorządach takie narzędzie niewyszukanego politycznego klientelizmu wyborczego oznacza karanie własnych wyborców. Wyborcy Andrzeja Dudy, którzy zostali „ukarani” ze względu na afiliację polityczną swojego wójta lub burmistrza (albo na brak jakiejkolwiek afiliacji w przypadku kandydatów wybranych z list komitetów lokalnych), stanowią zdecydowaną większość elektoratu obecnego prezydenta. Lecz w jeszcze większym stopniu takie praktyki oznaczają osłabienie szans rozwojowych wielu miejscowości. Na koniec warto się jeszcze odnieść do pojawiającego się czasem argumentu, że „taka jest polityka”, „poprzednicy zachowywali się tak samo, tylko odwrotnie” czy też „tak jest wszędzie”. Z przeglądu badań prowadzonych w różnych krajach faktycznie wynika, że zjawisko pewnego „skrzywienia” alokacji dotacji, związane ze wspieraniem własnego ugrupowania politycznego, jest spotykane dość często. Ale to „uspokajające” stwierdzenie („widać tak być musi”) trzeba koniecznie uzupełnić kilkoma zastrzeżeniami. Po pierwsze, mało gdzie (przynajmniej w Europie Zachodniej) zjawisko przybiera tak drastyczną skalę. „Premia polityczna” ma raczej charakter delikatnej modyfikacji, a nie dominanty rozkładu dotacji. Po drugie, skala zjawiska wydaje się bezprecedensowa także w Polsce. Z dostępnych nam, na razie wstępnych analiz wynika, że na przykład w realizowanym w latach 2008–2014 podobnym programie wsparcia budowy dróg lokalnych (tzw. „schetynówki”) gminy rządzone przez „odpowiednią opcję polityczną” dostawały czasem o kilkanaście czy nawet kilkadziesiąt procent wyższe wsparcie niż samorządy z włodarzami (wówczas) opozycyjnymi, ale różnica nie była nigdy kilkunastokrotna (jak to bywa w przypadku części naszych zestawień odnoszących się do realizowanego w 2020 roku Funduszu Inwestycji Lokalnych). Tak więc naganne, ale mające stosunkowo niewielką skalę, zjawisko „wspierania swoich”, zauważalne w latach ubiegłych, nie zostało wyeliminowane, lecz zwielokrotnione przez obecny rząd. Jeśli chodzi o środki z pozostających w zarządzaniu samorządów wojewódzkich Regionalnych Programów Operacyjnych (finansowanych z budżetu Unii Europejskiej), to wcześniejsze badania wskazują, że czynnik polityki partyjnej miał minimalne znaczenie dla rozdziału funduszy na projekty lokalne (co nie znaczy, że podział ten nie wiązał się z innymi ułomnościami, ale to już temat na odrębną analizę). Po trzecie, istotna też jest skala wsparcia i jego znaczenie dla finansowej kondycji samorządów. W ostatnich latach samorządy coraz bardziej traciły swą niezależność finansową, a stopniowo stawały się coraz bardziej zależne od dotacji celowych przekazywanych głównie z budżetu państwa. W miastach na prawach powiatu w roku 2015 udział dotacji w dochodach budżetowych wynosił 17 proc., by wzrosnąć do 23 proc. w 2019 roku i do 26 proc. w pierwszym półroczu roku 2020. W gminach zmiana ta wynosiła od 21 proc. w 2015 roku do 34 proc. w roku 2019 i 36 proc. w pierwszej połowie 2020 roku. W takiej sytuacji polityczne skrzywienie rozdziału środków, których dysponentem jest budżet centralny, ma coraz większe (dewastujące) znaczenie dla stanu samorządności i demokracji lokalnej. Z tego zresztą względu uważamy, że pożądanym kierunkiem pomocy dla samorządów byłoby poszukiwanie sposobów zwiększania ich własnego potencjału finansowego, a nie koncentrowaniu się na rozdawnictwie „darów od rządu”, w dodatku przyznawanych według mało przejrzystych reguł. Ale przyczyny takiej ewolucji struktury dochodów samorządowych oraz formy takiego alternatywnego wsparcia to temat na osobną dyskusję, przekraczającą ramy niniejszego opracowania. Jarosław Flis – socjolog, dr hab., profesor Uniwersytetu Jagiellońskiego. Wykładowca na Wydziale Zarządzania i Komunikacji Społecznej Uniwersytetu Jagiellońskiego. Komentator polityczny. Współpracuje z „Tygodnikiem Powszechnym”. Członek Zespołu Ekspertów Wyborczych forumIdei Fundacji im. Stefana Batorego. Paweł Swianiewicz – profesor nauk ekonomicznych, kierownik Katedry Rozwoju i Polityki Lokalnej na Uniwersytecie Warszawskim, dyrektor Szkoły Doktorskiej Nauk Społecznych UW. Członek Zespołu Ekspertów Samorządowych forumIdei Fundacji im. Stefana Batorego. Gospodarka, Opozycja, Władza, Prawo i Sprawiedliwość, Fundusz Inwestycji Lokalnych samorząd
Fantom 30 szczepionek tygodniowo. Władze źle komunikują czy źle rozdzielają?^Piotr Pacewicz^16 stycznia 2021^https://oko.press/fantom-30-szczepionek-tygodniowo-wladze-zle-komunikuja-czy-zle-rozdzielaja/^Słyszymy w kółko, że każdy punkt szczepień na COVID-19 będzie podawał 30 dawek tygodniowo. Z rządowego harmonogramu wynika na szczęście, że będzie dwa razy więcej. Nie wiadomo, czy władze źle mówią, czy źle robią. Tylko 17 proc. osób 80 plus zgłosiło się na szczepienia Gigantyczna operacja masowych szczepień na COVID-19 napotyka na przeszkody. Ciążą nad nią też błędy w komunikacji, które opisujemy dalej jako „fantom 30 szczepionek”. Niepokojące są dane o liczbie chętnych seniorów. Jak podał w sobotę 16 stycznia o 13:00 Michał Dworczyk , „na konkretne terminy szczepienia zarejestrowało się 280 tys. osób w wieku 80 plus”. Ta informacja pełnomocnika rządu ds. szczepień oznacza, że zapisało się tylko 17 proc. z 1 mln 685 tys. osób z rocznika 1941 i starszych. Oczywiście proces rejestracji trwa, zapewne sporo seniorów zapisało się na listę rezerwową w swojej przychodni, ale niepokojąco daleko nam do 70 proc. zakładanych przez rząd.  Patrząc od góry na piramidę wieku na rok 2020, jaką publikuje GUS, widzimy, że: Razem, daje to 1 mln 685 osób w wieku 80 plus.  Jest też komplikacja z punktami szczepień. 15 stycznia Dworczyk informował, że zarejestrowało się ich 4 787 z blisko 6 tys. zakwalifikowanych. Być może zniechęciła ich właśnie mała liczba tygodniowych szczepień, bo to oznacza minimalny zarobek, a duża jest odpowiedzialność i biurokracja. Nie powinno to jednak utrudnić szczepień. Procedura zgłoszeń dla „spóźnialskich” została przedłużona do 25 stycznia, a poza tym rząd uruchamia punkty szczepień w 30 szpitalach tymczasowych, a także w szpitalach węzłowych, które teraz szczepią personel medyczny – zgłosiło się ich ponad 300. Czeka nas zakłócenie dostaw głównej – jak do tej pory – szczepionki Pfizera. Koncern ogłosił, że przez dwa tygodnie będzie ich do Europy wysyłał mniej, bo przestawia produkcję z 1,3 mld dawek na 2 mld. Dworczyk informował, że w poniedziałek 18 stycznia Polska dostanie 40 proc. dawek Pfizera (czyli ok. 210 tys., zamiast 354 tys.). Pfizer obiecuje jednak, że wywiąże się z obiecanych dostaw do końca I kwartału. W sobotę Dworczyk ogłosił nawet wstrzymanie transportu 330 tys. dawek dla grupy „zerowej” („medyków” szczepionych w 624 szpitalach węzłowych), do momentu, gdy firma Pfizer nie prześle dokładnego harmonogramu dostaw. Z drugiej strony, jest nadzieja, że w lutym pojawi się więcej szczepionek – Pfizer zapowiada większą produkcję, może zostaną dopuszczone do obrotu preparaty AstryZeneki i koncernu Johnson&Johnson. 15 stycznia 2021 W szczepionkowej narracji rządu króluje liczba 30. Michał Dworczyk tłumaczył 14 stycznia: „Jeżeli tygodniowo możemy przekazać 180 tys. szczepionek do wszystkich punktów na terenie całej Polski na pierwsze szczepienie (…) to tygodniowo każdy punkt będzie mógł dostać 30 szczepionek”. I dalej: „Każdą dostawę szczepionek dzielimy na dwie części: połowa zostaje w magazynie ARM, w mroźniach i czeka na to, aż będzie potrzeba wykorzystać ją na drugą szczepionkę; pierwsza część – trafia do punktów szczepień”. Przekonanie, że 30 oznacza liczbę wszystkich szczepień tygodniowo na punkt, czyli 180 tys. szczepień w skali kraju, jest tak rozpowszechnione, że pojawia się w alarmistycznych wyliczeniach. W wywiadzie dla OKO.press wiceprezydentka Warszawy Renata Kaznowska uznała, że „jeśli nic się nie zmieni, to ok. 1,2 mln warszawiaków szczepić będziemy przez… sześć lat”. Kaznowska liczyła zapewne tak: 250 punktów szczepień x 30 szczepionek tygodniowo x 57 tygodni – to daje rocznie 427,5 tys. szczepień. A potrzeba 1,2 mln x 2 (bo każda osoba jest kłuta dwukrotnie), czyli 2,4 mln szczepień (dawek). To oznacza dokładnie: 5,6 roku, czyli pięć lat i siedem miesięcy. 16 stycznia 2021 Nawiasem mówiąc, taka sama kalkulacja dla całego kraju, przy założeniu 6 tys. punktów i 75 proc. zgłoszeń na szczepienie osób dorosłych, daje niewiele mniej, bo cztery lata i siedem miesięcy. Gdy padają zarzuty, że tempo 180 tys. tygodniowo jest zbyt wolne, władze tłumaczą, że dostają zbyt mało dawek (niektórzy, jak wojewoda Radziwiłł, w tonie oskarżycielskim wobec UE), albo mówią – słusznie – że tempo wzrośnie, gdy pojawią się kolejne dostawy także z innych firm. Nie mówią najprostszego: zakładane już w I kwartale tempo szczepień jest dwukrotnie większe. Nie jest dość szybkie, ale nie jest też aż dramatycznie wolne. Czy to zatem prawda, że rząd chce szczepić co tydzień ok. 180 tys. Polek i Polaków, a drugie tyle każdej nowej porcji szczepionek docierającej do Polski zatrzymuje w rezerwie? Na szczęście ogłoszony przez rząd harmonogram szczepień mówi coś zupełnie innego. Przedstawimy go w przyjaźniejszej formie niż rządowa tabela. Nie uwzględniamy ewentualnych zmian w wyniku mniejszych dostaw Pfizera, zwłaszcza, że mają zostać wyrównane.   Na wykresie poniżej widać, jak w kolejnych tygodniach I kwartału ma wyglądać suma dostaw szczepionek i suma wykonanych szczepień. Gdyby obowiązywała zasada mrożenia połowy dostaw, szczepienia osiągnęłyby połowę wielkości dostaw, tymczasem – jak widać – fioletowa linia sumy szczepień idzie blisko niebieskiej linii sumy dostaw. To dlatego, że od czwartego tygodnia obok szczepień pierwszych (linia żółta) pojawiają się powtórne (pomarańczowa), które idą równolegle do nich, nieco poniżej, bo zaczęły się z trzytygodniowym opóźnieniem. Jeszcze wyraźniej widać liczbę szczepień w relacji do liczby docierających do Polski dawek (podajemy sumę dostaw Pfizera i Moderny) na następnych wykresach. Pokazują, ile w kolejnych 14 tygodniach pierwszego kwartału: Dla większej czytelności (zwłaszcza na komórkach) podzieliliśmy I kwartał szczepień na dwa okresy po 7 tygodni. Tygodnie numerujemy: 1-7 i 8-14; literka D odnosi się do dostaw, a S do wykonanych szczepień. W pierwszych tygodniach przewaga dostaw nad szczepieniami była duża, ale zaczyna maleć, gdy od czwartego tygodnia pojawiają się drugie szczepienia. Jak widać, w piątym tygodniu (25-31 stycznia) szczepień zostanie wykonanych więcej (484 tys.) niż przyjdzie nowych dawek (396 tys.). Od połowy lutego słupki drugiego szczepienia rosną szybciej. Harmonogram przewiduje, że do 4 kwietnia zużyjemy 5,4 mln dawek, szczepiąc 3 miliony ludzi, z tym, że 600 tys. z nich drugą dawkę dostanie zapewne w pierwszych 15-20 dniach kwietnia. To oznacza 386 tys. szczepień (pierwszych i drugich) tygodniowo, a nie 180 tys. W przeliczeniu na 6 tys. punktów dałoby to 64 szczepienia tygodniowo, a nie 30. Czym jest zatem fantomowa liczba 30 dawek tygodniowo? Optymistyczna hipoteza brzmi: to tylko nieumiejętność komunikacji, a może płytkie rozumienie procesu szczepień przez przedstawicieli władz. Nie byłoby to aż tak zaskakujące, bo osoby odpowiedzialne za całą akcję wypowiadają czasem wręcz szalone opinie. Główny doradca premiera ds. walki z pandemią prof. Andrzej Horban przewidując tempo szczepień, twierdził np., że osób 60 plus jest w Polsce „o ile mi wiadomo 2 miliony”. Jest 9,7 mln. Ministrowie zdrowia Łukasz Szumowski i Adam Niedzielski, a także premier Morawiecki wypowiedzieli wiele fałszywych, a nawet absurdalnych opinii o epidemii. 30 lipca 2020 Gorszą wersją byłby błąd systemowy, czyli komunikat o 30 dawkach tygodniowo krążący w obiegu informacji i instrukcji rządowych. W komunikacie z 14 stycznia dla punktów szczepień NFZ „przypomina o konieczności zalogowania się do systemu e-Rejestracja i ustawienie grafików szczepień na okres 25.1 – 31.3.2021 w ilości 30 terminów (30 szczepień) w każdym tygodniu”. W przychodni Medicenter przy Wołoskiej (na warszawskim Mokotowie), autor tego tekstu nie mógł w piątek 15 stycznia zapisać na szczepienie 88-letniej mamy. „Nie mamy miejsc – tłumaczyła rejestratorka – Będziemy szczepić tylko raz w tygodniu od 18:00 do 21:00, bo dostajemy tylko 30 dawek”. Zdrowie, Konstanty Radziwiłł, Michał Dworczyk, Mateusz Morawiecki, Łukasz Szumowski, Adam Niedzielski, Ministerstwo Zdrowia, COVID-19 Epidemia COVID-19 szczepienia na COVID-19
Jeśli nic się nie zmieni, warszawiaków szczepić będziemy przez 6 lat. Rozmowa z wiceprezydent miasta^Anton Ambroziak^16 stycznia 2021^https://oko.press/jesli-nic-sie-nie-zmieni-warszawiakow-szczepic-bedziemy-przez-6-lat/^"Liczymy, że wraz ze zwiększoną liczbą szczepionek, tempo wzrośnie. Jesteśmy gotowi, by szczepić szybciej i więcej" - mówi OKO.press wiceprezydent Warszawy Renata Kaznowska Anton Ambroziak, OKO.press: W piątek 15 stycznia ruszył masowy program szczepień przeciw COVID-19. Na infolinii 989 słyszeliśmy, że wszyscy konsultanci są zajęci; seniorom została strona internetowa (pacjent.gov.pl) lub telefon do przychodni. Media informowały, że niektóre punkty szczepień zapisują swoich pacjentów “na zeszyt”, a część seniorów, mimo mrozów, tłumnie ustawiała się w kolejkach. Jak ten pierwszy dzień wyglądał Warszawie?  Wiceprezydent m.st. Warszawa, Renata Kaznowska: Samorząd zarządza 44 z 250 punktów szczepień, które dostępne są w Warszawie. Będziemy oczywiście nalegać, by mieć dostęp do informacji o tym, co dzieje się w całym mieście, by wiedzieć, w jakim tempie przebiegają szczepienia. 15 stycznia 2021 Po spotkaniu z prezesami i dyrektorami prowadzonych przez nas SZPZLO (Samodzielny Zespół Publicznych Zakładów Lecznictwa Otwartego) i SPZOZ (Samodzielny Publiczny Zespół Opieki Zdrowotnej), gdzie zorganizowane zostały punkty szczepień, mogę powiedzieć, że pula zapisów wyczerpała się do końca lutego, a w części punktów szczepień – do końca marca. Na przykład: tylko w ciągu trzech godzin do jednostki leczniczej przy Mehoffera zgłosiło się ponad 60 osób. Skoro rząd planuje dostawę 30 dawek tygodniowo, pacjenci musieli zostać podzieleni zgodnie z deklaracją na dwa terminy. Pierwsze 30 osób zostanie tam zaszczepionych 27 stycznia. Czyli de facto punkty szczepień będą póki co pracować tylko w poniedziałki? Na przykład w poniedziałki, a dokładnie raz w tygodniu, ponieważ niektóre punkty zdecydowały o szczepieniu we wtorki, czy środy, a mogłyby pięć, a nawet siedem dni w tygodniu. Założyliśmy, że czas potrzebny na zaszczepienie jednego pacjenta wyniesie 12 minut. Wśród medyków szło to nawet szybciej, podawaliśmy nawet 150-200 dawek dziennie – ekspres! Jednak w szczepieniu populacyjnym trzeba wziąć poprawkę na dłuższe wypełnianie czy sprawdzanie kwestionariusza kwalifikacyjnego, pomoc osobie starszej przy rozebraniu się, przygotowaniu się do szczepienia, rozmowę i kwalifikację medyczną. 12 minut to bardzo ostrożna kalkulacja. Moglibyśmy więc szczepić średnio 40 osób dziennie. Będzie 30 tygodniowo, bo nie ma czym szczepić. A zespoły będą pracować raz w tygodniu przez sześć godzin. W takim tempie wyszczepienie mieszkańców Warszawy potrwa lata… Policzyłam, że jeśli nic się nie zmieni, zważywszy, że podać trzeba podwójną dawkę, to ok. 1,2 mln warszawiaków szczepić będziemy przez sześć lat. Liczymy, że wraz ze zwiększoną liczbą szczepionek, tempo wzrośnie. Jesteśmy gotowi, by szczepić szybciej i więcej. Pamiętajmy, że pierwszy dzień jest zawsze najtrudniejszy. Rządowa Infolinia była non stop zajęta. Informacji o szczepieniach szukali wszyscy, nie tylko najstarsi Polacy. Na pewno niedługo będzie lepiej, ale bez większej liczby szczepionek to i tak nie ma większego znaczenia, czy senior zapisze się dziś, czy w poniedziałek. Co najbardziej przeszkadza w organizacji szczepień? Poza brakiem szczepionek? Zamieszanie. Już w grudniu 2020 w imieniu Unii Metropolii Polskich zgłosiliśmy ok. 70 uwag do Narodowego Programu Szczepień. Rząd uwzględnił sześć z nich, między innymi szczepienie pracowników edukacji w I etapie. Okazało się jednak, że z tej grupy wyłączeni są pracownicy żłobków. Nalegaliśmy, by to zmienić. Przecież jesienny lockdown, wbrew tezie ministra Piontkowskiego, że „mury szkoły nie zarażają”, był w dużej mierze wynikiem ogniskowania się wirusa w dużych skupiskach szkolno-przedszkolnych. 12 grudnia 2020 Na styczniowej konferencji prasowej rządzący zapowiedzieli, że pracownicy żłobków zostaną uwzględnieni, jednak w Narodowym Programie Szczepień próżno było szukać tej grupy zawodowej. Dosłownie wczoraj, 14 stycznia 2021, w godzinach wieczornych na mojej poczcie email pojawił się kolejny dokument. Do etapu 1 dopisani zostali pracownicy żłobków, ale nie wiadomo czy wszyscy. Stanowi on dokładnie, że w grupie priorytetowej mogą znaleźć się ci, którzy bezpośrednio pracują z dziećmi. Czy pracownik kuchni przygotowujący, wydający posiłki, rozkładająca talerze i sztućce pracuje z dziećmi czy nie? A obsługa sprzątająca, która sprząta i dezynfekuje przestrzenie? Zresztą mamy wątpliwości, czy miesiące pracy nad priorytetowymi grupami szczepień, to najlepiej spożytkowany czas. Proszę spojrzeć, co się dzieje w etapie 1? Czy nie powinniśmy określić priorytetów w poszczególnych grupach? Czy 30-letnia osoba pracująca w danej grupie zawodowej, za biurkiem, niebędąca na pierwszej linii frontu w walce z Covid-19 powinna być szczepiona przed 60-letnim nauczycielem, który pracuje w środowisku, gdzie o zakażenie łatwo? Osoby z niepełnosprawnościami, a także część seniorów nie dotrze sama na szczepienia. Jak zorganizujecie dowozy do punktów?  Otworzył pan kolejną puszkę Pandory. Od ponad miesiąca, jako Unia Metropolii Polskich ustalaliśmy z rządem zasady transportu osób z niepełnosprawnościami. To naturalnie dla nas kwestia bardzo istotna — chcielibyśmy jak najlepiej zaopiekować się naszymi mieszkańcami. Jaki był finał tych rozmów? Marny. Niemal wszystkie ustalenia zostały odłożone na półkę. 12 stycznia, w godzinach popołudniowych dostaliśmy za to decyzję wojewody z poleceniem organizacji transportu dla osób niesamodzielnych. Dokument był dziurawy. Zawierał w zasadzie tylko stawkę — 75 zł minus 20 proc. wkładu własnego dla miasta pow. 100 tys. mieszkańców, a także opis grupy docelowej. W dużych miastach z transportu mogą korzystać osoby z aktualnym orzeczeniem o niepełnosprawności (o kodzie N lub R), lub odpowiednio osoby z grupy 1 z w.w. schorzeniami. W mniejszych miejscowościach, tam gdzie nie np. nie ma transportu publicznego, możliwy będzie dowóz także osób starszych, które nie mają możliwości samodzielnego dotarcia. W dużych miastach ten zapis dotyczy to osób 70 plus. Te osoby muszą zgłaszać się same? Tak. Na bieżąco będziemy informować osoby potrzebujące wsparcia. W czwartek, po godzinie 20:00, dostaliśmy kolejny dokument rządowy, który stwierdza, że transport nie jest jednak zadaniem własnym samorządu, ale zadaniem zleconym. Wnioskowaliśmy o tę korektę jako samorządowcy, bo uznanie tej usługi jako zadanie własne było niezgodne z prawem. Stawka za przewóz jednej osoby to 60 zł, czyli prawdopodobnie poniżej kosztów faktycznych. Dopiero teraz możemy planować przetarg, by wyłonić przewoźnika. Nawet w uproszczonej procedurze Covid-19 to musi chwilę potrwać. Będziemy oczywiście gotowi na czas, a już dziś jesteśmy przygotowani do transportu powstańców warszawskich. 15 stycznia 2021 18 stycznia do szkół podstawowych wracają uczniowie klas I-III. I chyba wszyscy zadają sobie jedno pytanie: czy nie powtarzamy błędów z września? My również zadajemy sobie to pytanie. Po to zabiegaliśmy o priorytetowe szczepienie nauczycieli, by uniknąć kolejnego lockdownu. Dla nas nic się nie zmieniło. Do szkół wraca co prawda tylko część dzieci, ale okoliczności są te same: rząd nic specjalnego nie przygotował, pandemia się nie wyciszyła, nauczyciele nie są zaszczepieni. 30 grudnia 2020 Szkoły nie będą jednak aż tak przepełnione. Rząd przygotował też nowe wytyczne, zgodnie z którymi uczniowie mają uczyć się w tzw. bańkach. Choć 14 stycznia minister edukacji i nauki Przemysław Czarnek na konferencji prasowej stwierdził, że wydanych przez jego resort wytycznych „nie trzeba stosować, a jeśli już, to można z nich wybrać tylko to, co akurat pasuje”. To niepoważne. Albo mamy wytyczne, albo ich nie mamy. Albo pracujemy w reżimie sanitarnym, albo nie. Życzenie ministra Czarnka o „bańkach” nie spełni się z bardzo prostego powodu. Jeśli chcemy, by uczeń miał jednego nauczyciela, nie zmieniał klasy, przychodził na różne godziny, nie dzielił przestrzeni wspólnych, to trzeba zrezygnować z obowiązku realizacji podstawy programowej. Dzieci w klasach I-III mają przecież zajęcia z języka angielskiego, w-fu, muzyki czy plastyki. W jaki sposób mamy podzielić jednego nauczyciela między sześć, siedem, osiem klas? Po prostu nie da się tego zrobić. Czyli w szkołach nie będzie bezpiecznie? Robimy, co możemy. Wszystkie placówki zostaną zdezynfekowane, wprowadzimy reżim podobny do tego, który był we wrześniu, zaopatrzymy pracowników w środki ochrony osobistej. Nie mamy jednak możliwości, by uczniowie w ogóle się nie mieszali. Może się wydawać, że to tylko trzy roczniki, ale w Warszawie to ponad 54 tysiące uczniów. Czasem oznacza to powrót 24 oddziałów i kilkudziesięciu nauczycieli do jednej szkoły. Nie przeskoczymy ograniczeń infrastrukturalnych. Część szatni da się podzielić, inne nie. Stołówki mogą wydawać posiłki o innych godzinach, ale czy naprawdę mają to robić cały dzień? Co zrobić ze świetlicą? Przecież wszystkie trzy roczniki mają możliwość w nich przebywać. Rząd postawił dyrektorom szkół warunki nie do spełnienia, choć nie wiem, czy coś, co jest nie tylko dobrowolne, ale niepoważne, można nazwać warunkami. Dr Paweł Grzesiowski pediatra, immunolog, ekspert w zakresie kontroli zakażeń stwierdził, że otwarcie szkół bez szczepień dla nauczycieli to przepis na trzecią falę koronawiursa.  W piątek wieczorem sanepid skończył testowanie kadr. Czekamy na wyniki. Jestem bardzo ciekawa, jaki odsetek nauczycieli będzie mieć wynik dodatni. Do testów przesiewowych zgłosiło się 8,5 tys. z 13 tys. pracowników stołecznych szkół. Wiemy oczywiście, że jednorazowe testowanie to nie metoda prewencji zakażeń. Pamiętajmy także, że we wrześniu wnioskowaliśmy, by opóźnić rozpoczęcie roku szkolnego o dwa tygodnie. Epidemiolodzy zwracali uwagę, że po wakacjach, gdy kontakty były intensywne, potrzebna jest kwarantanna. Nie wiemy, czy ferie, które dobiegają końca, faktycznie były czasem izolacji. Nie wiemy, czy poświąteczne zakażenia już się wyciszyły. Boimy się, że efekt dosyć przypadkowego otwarcia szkół, znów będzie błyskawiczny. Edukacja, Zdrowie, Przemysław Czarnek, Urząd Miasta Warszawy, pandemia Renata Kaznowska szczepienia na COVID-19 szkoła Warszawa
PiS przepycha nową ustawę o służbie zagranicznej, która dopełni dzieła zniszczenia MSZ^Maria Pankowska^15 stycznia 2021^https://oko.press/pis-przepycha-nowa-ustawe-o-sluzbie-zagranicznej-ktora-dopelni-dziela-zniszczenia-msz/^"Musimy oddzielić politykę od spraw urzędniczych" - tak nową ustawę o służbie zagranicznej zachwala minister spraw zagranicznych Zbigniew Rau. Ale przyjęty naprędce i bez konsultacji projekt, który trafił już do Sejmu, tylko pogłębi patologie MSZ pod rządami PiS Informacja o rządowym projekcie zmiany ustawy o służbie zagranicznej po raz pierwszy pojawiła się w Biuletynie Informacji Publicznej Kancelarii Premiera 21 grudnia 2020. Na stronie przedstawiono dość lakoniczne uzasadnienie zmian i opis celów projektu. Treść pozostawała jednak tajemnicą, próżno było szukać jej w witrynie Rządowego Centrum Legislacji. Dopiero 11 stycznia 2021 w RCL utworzono pozycję „projekt ustawy o służbie zagranicznej”, która odsyłała do pustej strony. Wreszcie, 14 stycznia 2021 Rada Ministrów uzupełniła informacje o przebiegu procesu legislacyjnego. W międzyczasie – 13 stycznia 2021 – gotowy projekt zdążył już trafić do Sejmu i zostać skierowany do pierwszego czytania. Sejm może zająć się nim już na posiedzeniu 20-21 stycznia 2021. Z informacji opublikowanych w RCL wynika, że Rada Ministrów przyjęła projekt 12 stycznia. Choć rządowe projekty ustaw co do zasady wymagają konsultacji publicznych, w tym przypadku zostały one pominięte. Pośpiech był tak duży, że na ostatnią chwilę swoje opinie zdążyli przedstawić jedynie minister rozwoju Jarosław Gowin i minister ds. europejskich Konrad Szymański. Obaj mają do projektu szereg zastrzeżeń i wskazują, że nie był z nimi uzgadniany, choć mocno ingeruje w ich pracę. Z listów Gowina i Szymańskiego wynika, że treść ustawy została im przekazana na kilka godzin przed głosowaniem w Radzie Ministrów. W tym szaleńczym tempie dokonać ma się w MSZ ustrojowa rewolucja. „Ustawa nie była konsultowana z szerokim gronem dyplomatów. Z całą pewnością była inicjatywą Dyrektora Generalnego Służby Zagranicznej [Andrzeja Papierza – red.]. Trzeba pokazać opinii publicznej, że choć temat dotyczy niewielkiej grupy ludzi, to chodzi o grupę, która decyduje o ustawieniu Polski wobec całego świata. Źle przeprowadzone zmiany będą katastrofalne w skutkach” – komentuje dla OKO.press Katarzyna Pełczyńska-Nałęcz, była ambasador RP w Moskwie, obecnie dyrektorka think tanku Szymona Hołowni „Strategie 2050”. Analizujemy najbardziej kontrowersyjne zapisy projektu. 14 listopada 2019 Jednym z pomysłów zachwalanych m.in. przez ministra Zbigniewa Raua w wywiadzie dla PAP z 15 stycznia 2021, ma być zmiana charakteru pracy i natury funkcji ambasadora. Rząd PiS uznaje, że jest to funkcja czysto polityczna i likwiduje stopień ambasadora tytularnego, zmieniając go na ministra pełnomocnego. Zgodnie z procedurą przewidzianą w projekcie ambasador: „Model taki obowiązuje przede wszystkim w Stanach Zjednoczonych. Nie jest prawdą, na co powołują się autorzy ustawy w uzasadnieniu, że jest to model przyjęty również we Francji czy Wielkiej Brytanii” – komentuje dla OKO.press Katarzyna Skórzyńska, była ambasador RP w Brazylii i Portugalii. „W świetle tych zapisów stanowisko ambasadora jawi się jako posada dla beztroskiego, nieponoszącego odpowiedzialności politruka, który pobiera wysoką pensję, pomimo faktycznego braku odpowiedzialności związanej z zarządzaniem placówką. Na stanowisko ambasadora może być mianowana osoba niespełniająca żadnych kryteriów merytorycznych” – podkreśla Skórzyńska. Kandydatów na stanowiska ambasadorskie opiniować ma nowo utworzony Konwent Służby Zagranicznej. Jego członkami będą: Minister Spraw Zagranicznych, Szef Służby Zagranicznej [nowe stanowisko, więcej o nim poniżej – red.], przedstawiciel Kancelarii Prezydenta i przedstawiciel KPRM (art. 39). „Nie wiadomo, czy w dalszym ciągu będą odbywały się przesłuchania kandydatów na ambasadorów w Komisji Spraw Zagranicznych Sejmu. Komisja obradowała w sposób jawny i każdy mógł transmisję z przesłuchania zobaczyć i usłyszeć. Konwent Służby Zagranicznej oceniać ma kandydatów na ambasadorów na posiedzeniach niejawnych, z których sporządzony będzie protokół stanowiący informację niejawną. Trudno mówić o transparentności” – mówi OKO.press Grażyna Sikorska, była ambasador RP w Czarnogórze i dyrektor generalna służby zagranicznej. Projekt tworzy też w MSZ zupełnie nowe stanowisko – Szefa Służby Zagranicznej. Do jego zadań, zgodnie z art. 9 ustawy, mają należeć m.in.: Sprawy kadrowe zostaną więc po części wyłączone z kompetencji Dyrektora Generalnego Służby Zagranicznej. „Szef Służby Zagranicznej, czyli w warunkach Polski pierwszy dyplomata państwa, musi posiadać wśród urzędników najlepsze kwalifikacje i musi być w stanie koordynować zakres prac kilku tysięcy pracowników na całym świecie. […] Na pewno zarówno SSZ, jak i Dyrektor Generalny MSZ będą osobami spoza polityki” – przekonywał PAP minister Rau. Tymczasem w art. 11 czytamy, że wymogi do zostania Szefem Służby Zagranicznej nie są wygórowane. „Proszę zwrócić uwagę na wymagania jakie spełniać musi, a właściwe nie musi, Szef Służby Zagranicznej. Wystarczy 3-letni staż na stanowisku kierowniczym związanym ze stosunkami międzynarodowymi. Nie musi być zawodowym dyplomatą, by zarządzać całą służbą zagraniczną, nie mając pojęcia o tej służbie i pracy dyplomaty” – ubolewa Grażyna Sikorska. W uzasadnieniu projektu jego pomysłodawcy wskazują, że do kompetencji Szefa Służby Zagranicznej należeć będzie między innymi stworzenie nowoczesnego systemu szkoleń w ramach Akademii Dyplomatycznej MSZ. „Sama Akademia Dyplomatyczna musi przejść głęboką zmianę, tak by wyjść z modelu ogólnego czuwania nad programem aplikacji dyplomatyczno-konsularnej oraz podstawowych szkoleń i stać się wyspecjalizowaną jednostką prowadzącą wysoko specjalistyczne szkolenia” – przekonują autorzy projektu. Katarzyna Skórzyńska przypomina jednak, że rząd PiS w 2016 roku zlikwidował Polski Instytut Dyplomacji, który oferował kilkadziesiąt specjalistycznych szkoleń. Miał podpisane umowy o współpracy z NATO oraz innymi partnerami zagranicznymi, jak również umowy z wybitnymi polskimi i zagranicznymi wykładowcami. „PID przeszedł pozytywnie dwa audyty. Drugi, przeprowadzony już za rządów PiS, jednoznacznie rekomendował utrzymanie i dalszy rozwój instytucji. Likwidacja Instytutu i zawieszenie szkoleń oznaczały zmarnowanie kilku milionów złotych i kilkuletniego dorobku merytorycznego” – ubolewa Skórzyńska, która szefowała PID w latach 2012-2016. Była ambasador wskazuje także, że Szef Służby Zagranicznej będzie jedynym organem uprawnionym do kierowania kandydatów do udziału w seminarium dyplomatyczno-konsularnym na podstawie niejasnych, arbitralnych kryteriów. Seminarium ma przygotowywać osoby zatrudnione na stałe w MSZ lub w służbie cywilnej do pracy w służbie zagranicznej. Odbycie go ma być jednym z warunków nadania im stopni dyplomatycznych. Projektodawcy przekonują, że służba zagraniczna jest dziś zbyt hermetyczna, a praca na placówkach powinna być otwarta także dla świeżo upieczonych absolwentów uczelni. Aplikacja dyplomatyczno-konsularna nadal ma być bramą do kariery dyplomatycznej (ustawa obniża wymagania dla kandydatów na aplikację), ale już nie jedyną. „Ustawa wprowadza także nową kategorię pracownika zagranicznego, która umożliwia zatrudnienie na placówce osoby znajdującej się dotychczas poza służbą zagraniczną, która wraz z osiągnięciem 3-letniego stażu pracy będzie mogła przystąpić do zawodowej służby zagranicznej” – czytamy w uzasadnieniu projektu. 25 sierpnia 2020 „Wbrew twierdzeniom twórców projektu służba zagraniczna nigdy nie była hermetyczna i byli w niej zatrudniani różni kandydaci spoza resortu, na ogół specjaliści potrzebni do wykonywania konkretnych zadań. Obawiam się, że teraz otwiera się szeroko furtkę dla osób, które mogą spełniać znacznie mniejsze wymagania, niż zawodowi dyplomaci, co w połączeniu z brakiem doświadczenia grozi obniżeniem poziomu kadr” – uważa Grażyna Sikorska. Zgodnie z art. 17 pracownicy zagraniczni będą musieli wykazać, że mają obywatelstwo polskie, nie byli karani, znają co najmniej jeden język obcy i posiadają wyższe wykształcenie. Powinni też mieć zdolność fizyczną i psychiczną do pracy „w warunkach wymagających szczególnej dyscypliny i dyspozycyjności”. „Projekt ustawy umożliwia dostanie się do służby dyplomatycznej bez spełnienia warunków merytorycznych. W miejsce wejścia do grona zawodowych dyplomatów poprzez aplikację dyplomatyczną proponuje kierowanie na placówkę pracowników zagranicznych bez dostatecznego przygotowania dyplomatycznego i językowego” – wskazuje Katarzyna Skórzyńska. „Ustawa zrównuje status dyplomaty zawodowego ze statusem pracowników bez przygotowania i doświadczenia dyplomatycznego, jednocześnie nakłada na dyplomatów zawodowych większe zobowiązania i wymagania [w art. 16 – red.]” – dodaje była ambasador. Projekt budzi też poważne wątpliwości konstytucyjne. W art. 4 i 69 czytamy, że stosunek pracy w służbie zagranicznej wygasa w dniu ukończenia przez daną osobę 65 lat, a w przypadku osób starszych w ciągu 3 miesięcy od wejścia w życie ustawy. Dana osoba może poprosić kierownictwo MSZ, by wyłączyć stosowanie tego przepisu w jej przypadku. Minister musi podjąć decyzję w ciągu dwóch tygodni. Nie przysługuje od niej odwołanie. „Podobna sytuacja miała miejsce w ustawie o komornikach. Rzecznik Praw Obywatelskich zwrócił uwagę na niekonstytucyjność regulacji i dyskryminacyjny charakter ze względu na wiek. Potwierdził to wyrok NSA. Niezgodne z prawem jest także wyłączenie możliwości odwołania od decyzji ministra o przedłużeniu pracy mimo ukończenia 65 lat. Jest to sposób na dokończenie procesu tzw. dekomunizacji resortu, a nie jego odmłodzenia” – uważa Grażyna Sikorska. Minister Rau w wywiadzie dla PAP chwalił jednak to rozwiązanie. „Efektem będzie pewnego rodzaju odmłodzenie kadr” – powiedział. „W Ministerstwie będą mogli zostać pupile obecnego kierownictwa, a odejść ci, których nie udało się usunąć w ramach tzw. dekomunizacji MSZ” – komentuje Sikorska. Katarzyna Skórzyńska uważa także za wątpliwe prawnie zablokowanie możliwości przyjęcia do służby zagranicznej osób, które pełniły służbę w organach bezpieczeństwa państwa w latach 1944-1990. Oraz pozbawienie dyplomatów nabytego wcześniej tytułu ambasadora tytularnego. „Jednym z głównych celów ustawy wydaje się maksymalne zhierarchizowanie i ulojalnienie służby dyplomatycznej, tak żeby głównym motorem kariery była lojalność wobec szefostwa” – uważa Katarzyna Pełczyńska-Nałęcz. W art. 21 ustawodawca podkreśla, że jeśli zawodowy dyplomata dwa razy z rzędu odmówi przyjęcia stanowiska na placówce zagranicznej, Dyrektor Generalny Służby Zagranicznej na wniosek Szefa Służby Zagranicznej obniża dyplomacie dodatek służby zagranicznej – z 40 do 20 proc. W dodatku, gdy dany dyplomata odmówi przyjęcia pierwszej placówki, kolejną propozycję dostanie nie wcześniej niż po sześciu miesiącach. Art. 31 w punkcie 8. mówi także, że stopień dyplomatyczny może uzyskać jedynie osoba, która „wykazuje gotowość do podjęcia zadań w dowolnej placówce zagranicznej Rzeczypospolitej Polskiej, w dowolnym kraju i w dowolnym czasie”. W efekcie dyplomaci będą mieli jeszcze mniejszy wpływ na przebieg swojej kariery zawodowej. „Służba zagraniczna to specyficzne miejsce. Ludzie i ich rodziny oddają jej całe życie. Tymczasem zmierzamy do dalszego umacniania pozycji szefostwa, w stronę zależności totalnej, niemal niewolnictwa. To nie uzależnienie od reguł, a od arbitralnych decyzji Dyrektora Generalnego i Szefa Służby Zagranicznej” – ubolewa Pełczyńska-Nałęcz. W ustawie zapisano także, że członkowie służby zagranicznej nie będą mogli pełnić funkcji w związkach zawodowych. „To kolejny krok niepraktykowany na Zachodzie, zabranie podmiotowości i prawa do samoorganizacji. To nie jest wojsko” – podkreśla Pełczyńska-Nałęcz. Władza, Świat, Zbigniew Rau, Ministerstwo Spraw Zagranicznych,
Czego nauczył nas 2020 rok? [POWIĘKSZENIE LIVE]^Agata Kowalska^14 stycznia 2021^https://oko.press/czego-nauczyl-nas-2020-rok-powiekszenie-live/^Czego nauczył nas 2020 rok? I czy czegokolwiek nauczył? Czy jako pojedynczy ludzie staliśmy się mądrzejsi? A może tylko smutniejsi i bardziej przestraszeni? Czy rozwinęliśmy się jako wspólnota? I co by na to wskazywało? W marcu wszyscy dowiedzieliśmy się jak prawidłowo myć ręce, a do kwietnia wielu z nas opanowało przepis na domowy chleb. Ale poszerzenie umiejętności życiowych w czasie globalnego kryzysu nie oznacza, że staliśmy się równocześnie lepszymi ludźmi. Czy w ogóle można oczekiwać, że społeczny kataklizm stanie się fundamentem dla pozytywnych zmian? O tym wszystkim Agata Kowalska rozmawiała z dr. Adamem Ostolskim, socjologiem z Uniwersytetu Warszawskiego. 11 stycznia 2021 Zdrowie, Gospodarka, koronawirus pandemia
Polski katolicyzm jako źródło cierpień. Pogardzanym grzesznikiem jest każdy, kogo ksiądz wskaże [CZĘŚĆ III]^Andrzej K. Sidorski^14 stycznia 2021^https://oko.press/polski-katolicyzm-jako-zrodlo-cierpien-iii/^Lęki, poczucie winy, konflikty z rodziną, nerwice, wykluczanie, czyli cykl OKO.press o mrocznej stronie katolicyzmu po polsku. "Bolesne jest to, że na każdej imprezie rodzinnej muszę siedzieć cicho jak myszka, żeby przypadkiem nikt się nie dowiedział, że w Boga nie wierzę". Dziś traumy wykluczenia. Część III cyklu „Religia katolicka i uczestnictwo we wspólnocie Kościoła wielu Polakom poprawiają jakość życia, nadając mu sens i będąc wsparciem w trudnych chwilach. Równocześnie też sporej grupie Polaków jakość życia obniżają – niekiedy drastycznie – odbierając im radość istnienia i satysfakcję z kontaktów z otoczeniem” – pisze Andrzej K. Sidorski, autor znany czytelniczkom i czytelnikom OKO.press z przenikliwych analiz przestępstw seksualnych księży i ich kryciu przez hierarchów. A także tekstów o toksycznym wpływie kościelnego wychowania oraz o apostazji jako ucieczki przed nim (tutaj wybór 20 tekstów Andrzeja K. Sidorskiego publikowanych w OKO.press latach 2019-2020). Tym razem Andrzej K. Sidorski zebrał tyle świadectw urazowych doświadczeń osób wierzących, że zaproponowaliśmy mu podzielenie ich na trzy odcinki. „Zapytałem – pisze Sidorski – członków czterech fejsbukowych grup Apostazja 2020, Nasze dzieci nie chodzą na religię, NIE CHRZCZĘ – droga do świeckiego państwa i Apostazja w ramach protestu, czy religia była dla nich źródłem cierpień. W ciągu jednej doby odpowiedziało mi 250 osób, niekiedy w obszernych komentarzach i prywatnych wiadomościach”. Dwa pierwsze odcinki cyklu – o traumach dzieci i o traumach seksualnych – już opublikowaliśmy. 9 stycznia 2021 Przeczytaj także:Polski katolicyzm jako źródło cierpień. „Z każdą seksualną myślą pojawiała się wizja piekła” [CZĘŚĆ II]10 stycznia 2021 10 stycznia 2021 Dziś III część o traumach wykluczenia, czyli m.in. urazach psychicznych dorosłych związanych z konfliktami rodzinnymi na tle religijnym, związanych z katolickim wmawianiem poczucia winy i bycia nikim, ze stygmatyzowaniem „grzeszników”, ateistów i innowierców. Według ewangelii Mateusza Jezus miał powiedzieć: Nie sądźcie, że przyszedłem pokój przynieść na ziemię. Nie przyszedłem przynieść pokoju, ale miecz. Bo przyszedłem poróżnić syna z jego ojcem, córkę z matką, synową z teściową; i będą nieprzyjaciółmi człowieka jego domownicy. Kto kocha ojca lub matkę bardziej niż Mnie, nie jest Mnie godzien. I kto kocha syna lub córkę bardziej niż Mnie, nie jest Mnie godzien. (Mateusz 10, 34-37). Z wypowiedzi internautów widać, jak to działa w praktyce. Pani Sophia napisała: Na tle religii w naszej rodzinie doszło do rozłamu, co w dużej mierze u mnie i u młodszej siostry przyczyniło się do zaburzeń lękowych i depresji. Mój tata był fanatykiem religijnym – osobą, która przez to, że „w życiu jej nie wyszło” zwróciła się ku kościołowi. Ważniejsze od rozmów z dziećmi było klepanie modlitw, od wyjść z nami, gonienie do kościoła. Później słuchanie Radia Maryja, oglądanie programów religijnych, tylko jedyna właściwa opcja polityczna, zmuszanie nas do chodzenia na niedzielne msze. W naszym domu nie można było rozmawiać na pewne tematy, bo ojciec wybuchał wściekłością i agresją, że „atakujemy kościół” (…). Potrafił powiedzieć, że moje małżeństwo rozpadło się dlatego, że nie mieliśmy ślubu kościelnego. Pani Aga pisze: Dwa lata temu urodziłam dziecko. Mimo tego, że do kościoła nie chodzę od lat, rodzina przez ponad rok męczyła mnie o chrzest. Były awantury, były błagania, były próby przekupstwa… Pani Karolina napisała: Jestem już dorosła, mam dzieci, których nie ochrzciłam, i męża, z którym wzięłam ślub cywilny, a i tak do tej pory moi rodzice nie akceptują mojej/naszej niewiary. (…) Kiedy kilka lat temu na wigilii u mojej siostry powiedziałam, że nie odmówię „Ojcze nasz”, zostałam zwyzywana od debili, choć byłam wówczas już w wysokiej ciąży. Pani Katarzyna (inna niż wcześniej wspomniane) pisze: Niestety, ale odejście od drogi uznawanej przez ogromną część naszego społeczeństwa za jedynie słuszną, jest źródłem wielu cierpień zadawanych przez najbliższych. Bardzo często noszą one znamiona dręczenia psychicznego, choć dla patrzących z boku te gesty mogą wydawać się mało znaczące. Na przykład (…) wtrącanie informacji związanych z wiarą, religią do każdej pozornie banalnej rozmowy dotyczącej czyichś przeżyć („Miała ciężkie dzieciństwo, później przemocowego męża, ale przez cały czas wiara dawała jej siłę” albo „Miał nowotwór, ale Jezus go uzdrowił” wypowiedziane przy całkowitym pominięciu osiągnięć współczesnej medycyny i sztabu lekarzy kształconych na ciężkich studiach i dokształcających się przez cały czas po ich skończeniu). Słysząc takie teksty, wtrącone niby mimochodem, człowiek w końcu zaczyna czuć się jak śmieć, zaszczuty, bez prawa do własnego zdania, bez prawa do szacunku dla własnych poglądów. Powinno istnieć coś takiego jak „molestowanie religijne”. Czym to się różni od pokazywania pornografii czy składania erotycznych propozycji osobie, która jasno powiedziała, że tego sobie nie życzy? Oficjalną naukę Kościoła najlepiej streszcza hasło, że nikt nie jest bez grzechu, a oczyszczenie z tego grzechu można znaleźć tylko w Kościele. Kościół zatem jest zainteresowany, aby samoocenę społeczeństwa utrzymywać na bardzo niskim poziomie. Ma to swoje fatalne skutki dla zdrowia psychicznego jednostek: Pan Karol pisze: Pochodzę z bardzo religijnej rodziny. W dzieciństwie kościół w niedzielę, pacierz rano i wieczorem, parę razy majówka, czerwcówka, z babcią różaniec, anioł pański, koronka i apel jasnogórski. Wychowany w poczuciu winy i bezwartości. Przeze mnie Jezus umarł, bo grzeszyłem – sam do tego doszedłem, bo on umarł przez wszystkich, a skoro miałem powody iść do spowiedzi, to sam przyczyniłem się do jego śmierci. Nie chciałem, żeby ktoś przeze mnie umierał, ale nie mogłem nic poradzić na to, że raz na jakiś czas skłamałem, czy zjadłem kanapkę z szynką w piątek… Pani Agnieszka (inna niż wcześniej wspomniana) napisała: Dla mnie religia była męczarnią i jednocześnie poparciem w trudnych momentach. Jak się wierzy, to człowiekowi się wydaje, że ktoś się nim opiekuje, że ktoś mu wybaczy i poprowadzi na dobrą drogę – dlatego ludzie się tego trzymają. Ulga po spowiedzi była jakby kamień spadł z serca. Niestety, wiele tych trudnych momentów było powodem samoudręczenia spowodowanego tą samą religią. Wieczne obwinianie się, kompleksy, niepokój, strach przed piekłem, ciągle poczucie winy i niska samoocena, to wszystko w moim przypadku było spowodowane religią. Cytowana już pani Anna napisała: Lata w Kościele wdrukowały mi do głowy, że bez niego nie jestem wartościowym człowiekiem. Że bez wiary jestem nikim. W społeczeństwie silnie podkreślającym swoją jednolitość religijną ateiści i innowiercy cierpią nie tylko z powodu wykluczenia i stygmatyzowania ich odmienności, ale także z powodu dyskomfortu psychicznego wynikającego z poczucia bycia jaskrawo innym od otoczenia. Pokrewną kwestią jest piętnowanie przez Kościół „grzeszników”, czyli takich osób jak np. rozwodnicy żyjący w powtórnych związkach, czy matki samotnie wychowujące nieślubne dzieci. Stygmatyzacji podlegają także dzieci z takich rodzin. Pan Andrzej pisze: Bolesne jest to, że na każdej imprezie rodzinnej muszę siedzieć cicho jak myszka, żeby przypadkiem nikt się nie dowiedział, że w Boga nie wierzę itd. Jest ogromna presja psychiczna i ciągłe wpędzanie mnie w poczucie winy przez to. Pani Sonia napisała: Bardzo wcześnie, jeszcze w szkole podstawowej miałam inny światopogląd niż księża. Od najmłodszej byłam więc zbywana, wyśmiewana, sprowadzana do roli naiwnej, głupiutkiej dziewczynki, nastolatki. Spotykałam się z hipokryzją. Ksiądz też wyśmiał moje imię jako niechrześcijańskie (…). Tak, są to cegiełki, które wybudowały niepewną własnych myśli i przekonań, nieogarniętą emocjonalnie mnie. Pani Elżbieta (inna niż cytowana wcześniej) wspomina: Jako dziecko nieochrzczone w szkole w latach 80. miałam z tego powodu wiele problemów. Była u mnie w klasie dziewczynka, która mnie straszyła, że modli się, żeby moi rodzice umarli, a wtedy jej mama mnie adoptuje i nawróci. Jako 7-letnie dziecko byłam tym przerażona i długo miałam traumę z tego powodu. Jak rodzice wsiadali do samochodu, to dostawałam histerii, że będą mieć wypadek. Wiele lat się to za mną ciągnęło. Pani Dominika pisze: Kiedy dzieci zarzuciły mojemu synowi, że kłamie mówiąc o Wielkim Wybuchu, bo ziemię stworzył Bóg, nauczyciel nie zareagował, a na naszą prośbę o przeprowadzenie zajęć o kosmosie odpisał, że mój syn straszy dzieci teorią Wielkiego Wybuchu i mamy mu to wytłumaczyć. Syn lat 6, przedszkole samorządowe. Syn bardzo przeżył to, że dzieci posądziły go o kłamanie. Pani Anna (inna niż wcześniej wspomniana) napisała: Mój tata jest po rozwodzie (z pierwszą żoną miał ślub kościelny), moja mama jest jego drugą żoną. Kiedy trwały przygotowania do Pierwszej Komunii, moja mama przekazała mi, że mój tata nie będzie mógł wejść do kościoła, bo jest rozwodnikiem. Próbowałam potem (głupia!) dopytać się katechetki (siostra zakonna), „dlaczego tak?” Wyjaśniła mi, że tata zgrzeszył i nie jest godzien stawać przed Bogiem. Zamiast mojego ojca na komunii był mój ojciec chrzestny – człowiek mi kompletnie obcy, z którym nie mam od dawna jakiegokolwiek kontaktu. Pamiętam, że czułam się wtedy niesprawiedliwie potraktowana, jednocześnie było mi wstyd – dzieci oczywiście zauważyły, że przed ołtarzem nie było mojego taty, tylko jakiś obcy facet, dopytywały dlaczego i w odpowiedzi słyszałam potem od nich, że „no tak, twój tata jest grzesznikiem, obraził Boga i twoja mama chyba też nie powinna tam być…?”. Pani Magdalena (inna niż wcześniej cytowana) wspomina: Podczas przygotowań do Pierwszej Komunii (dzieciaczki po 8-9 lat) jeden z naszych kolegów Wojtek okazał się być, o ile dobrze pamiętam, Świadkiem Jehowy. Ksiądz, gdy dowiedział się o tym, zaczął prowadzić taką nagonkę na niego i buntować dzieciaki przeciwko niemu, że głowa mała. „Jak nauczycie go, że tylko Bozia istnieje, to Bozia będzie z Was dumna”. Dzieciaki donosiły księdzu, co robiły, a w zamian dostawały czekolady lub cukierki, a Wojtek był bity i szkalowany przez nich w klasie. Sam był chucherkiem i nie był w stanie się bronić. (…) Ksiądz powiedział , że mamy się do kolegi nie odzywać, bo on jest zły i nie pójdzie do nieba, i że on i jego rodzice nienawidzą Boga. 19 kwietnia 2020 Wyobcowanie i odtrącenie działa też w drugą stronę. Często jego ofiarami padają osoby nadmiernie religijne, które dopiero po latach uprzytamniają sobie, że przez religię straciły bezpowrotnie najfajniejsze lata życia. Pan Paweł napisał: Wychowałem się w katolickiej rodzinie. Kiedyś byłem bardzo wierzący, gdyż tak zostałem nauczony. Nie znałem niczego innego. Moim marzeniem jako ośmiolatka było zginąć za wiarę, żeby pójść do nieba. Wyobrażałem sobie, że dresy mnie pałują pod krzyżem za obronę wiary. Jak o tym dziś myślę, to mi słabo. Pan Emil (imię zmienione), były ministrant, wspomina: O ile w domu i w rodzinie byłem powodem do dumy, w szkole byłem przez to wyśmiewany. Nie rozumiałem tego. Nauczono mnie, że trzeba być silnym w wierze, a w razie ataku, umacniać wiarę. Mogło to działać w kościele, bo kiedy bylem przy ołtarzu, w białej szacie, nikt nic mi nie mógł zrobić, w szkole nie dawano mi spokoju. Starałem się do tego przystosować albo chociaż przyzwyczaić, bo przecież, jak mawiali księża, cierpienie prześladowania za służbę Bogu, jest dobre i powinnyśmy być za to wdzięczni. Nie wiem, czy kiedykolwiek nauczyłem się być za to wdzięczny. Nie mogłem się bronić ani słowem, ani czynem, bo od czasu Pierwszej Komunii nauczono mnie, że na grzech trzeba reagować, jak na śmiertelną chorobę. Z każdej samoobrony musiałem się spowiadać, przez co było mi przykro. Jedyna moja bronią miała być… modlitwa. Wtedy nie myślałem, że w pobożnym dzieciaku, widzi się mięczaka. Czasami myślałem, że nie chcę, aby skończyła się msza. Tam, przy ołtarzu, czułem się bezpieczny, potrzebny i doceniony. Szkoła coraz bardziej przypominała mi piekło. W szóstej klasie myślałem, że kłopoty skończą się w gimnazjum. Wiedziałem, że to ja jestem dobry, a ci, co ze mnie szydzą są grzesznikami. Im bardziej mnie gnębiono, tym bardziej wierzyłem w słuszność Kościoła. W gimnazjum prześladowania stały się tak poważne, że nie mogłem przed nimi się bronić wyłącznie wiarą. (…) Może i byłem fanatykiem, ale Kościół był jedynym miejscem i jedyną instytucją, która mnie nie skrzywdziła. Przynajmniej tak to odczuwałem. Jednak niekończący się strach przed atakiem powoli pokonywał siłę mojej wiary. Moje przywiązanie do Kościoła sprawiło, że nie zauważyłem, że umyka mi codzienne życie. Inni nawiązywali przyjaźnie, czerpali radość z życia, mieli pierwsze przygody z dziewczynami i alkoholem. Ja zaś żyłem według kościelnych zasad i wychodziło na to, że nic mi nie wolno. Byłem zazdrosny i smutny. Gimnazjum powoli się kończyło, a ja jedyne co miałem, to wiara. (…) Byłem gotowy za nią zginąć i planowałem zabić się w szkole, piętnując przy tym wszystkich, obarczając ich winą za to, że moje cierpienie za wiarę, nigdy się nie skończy. Na szczęście, gdy byłem już na to gotowy, zrezygnowałem. 30 grudnia 2020 Do psychologów, psychoterapeutów, psychiatrów, a także seksuologów, zgłasza się w Polsce wiele osób z nerwicami na tle religijnym. Liczba tego rodzaju przypadków nie jest znana, bo nikt nie prowadzi statystyk pod tym kątem. W Polsce działa też bliżej nieznana – ale podobno przekraczająca 100 – liczba egzorcystów. Trudno ustalić, ile osób się do nich zgłasza. Przykładowo, jeśli założyć, że dwie tygodniowo, to dawałoby to ok. dziesięć tysięcy osób rocznie z jakimiś problemami psychicznymi o podłożu religijnym zgłaszających się po pomoc do egzorcysty. Ta liczba może być jednak kilkakrotnie wyższa. Nie oznacza to, że wszystkie one są egzorcyzmowane, bo egzorcyści coraz częściej współpracują z psychologami oraz psychiatrami i wielu rzekomo opętanych jest do nich kierowanych na leczenie. 27 grudnia 2018 Dużo jest również takich osób, które nie zdają sobie sprawy, że cierpią na nerwicę eklezjogenną. Albo takich, które po prostu nie podejmują terapii, choć są do niej wskazania. Można podejrzewać, że w sumie mamy w Polsce tysiące osób z dużymi traumami religijnymi i poważnymi problemami psychicznymi na tym tle. Pani Joanna (inna niż wspomniana wcześniej) wyznaje: … zmagam się z depresją, chorobą afektywną dwubiegunową i stanami lękowymi. Miewam koszmary, w których Bóg istnieje i jest na mnie wściekły za to, że jestem niewierząca. Pani Emilia napisała: Ja się do dziś borykam z nerwicą natręctw. W dzieciństwie byłam bardzo gorliwie wierząca… Myślę, że to nie przypadek. Ten wewnętrzny przymus kontrolowania siebie, żeby nie nagrzeszyć, życie w poczuciu ciągłego spięcia i bycia ocenianym przez niewidzialnego wielkiego brata… Wspomniana już wcześniej pani Aurelia wyznała: Ja też skończyłam z nerwicą. Najpierw natręctw, potem lękową. Jako dziecko byłam przekonana, że nie dożyję 18. urodzin, bo przecież Armagedon zmiecie wszystko, a grzeszni nie pójdą do nieba ani żadnego raju. Przy czym nie chodziło wcale o moje grzechy. Tylko o grzechy rodziców, bo „to rodzice są odpowiedzialni za dzieci”. „Wszyscy zginiecie” – tak mi babcia mówiła. Pani Basia pisze: Ja miałam lęk, że mogę robić okropne rzeczy. Bałam się, że mam takie wrodzone wewnętrzne okrucieństwo. Teraz widzę, że to strach związany z grzechem pierworodnym i ukrzyżowaniem. (…) Strach, że jestem chora psychicznie, bo nie spełniam norm kościelnych, bo oni mówili, że jak nie spełnia się ich przykazań, to jestem złym człowiekiem. Pani Eliza napisała: Miałam schizy, że to, co mnie opętało, to też ma wpływ na moją córkę. Odprawiałam na sobie egzorcyzmy, wymyślałam modlitwy i wierzyłam, że wchodzą we mnie duchy. Tak więc ciągle jakby coś chodziło po moim ciele. Wychodziło ze mnie i przy tym czułam straszny ból. Męża poprosiłam, żeby położył mi rękę na plecach i poczuł co to. Normalnie to coś we mnie żyło, ruszało się, przebijało mi narządy w tym serce. Jak odprawiałam rytuały to czułam, jak to wychodzi, to taki ból było czuć, jakby ktoś przebił czymś ostrym. Pętało moje ciało, że nie mogłam się ruszyć. Ostatecznie skończyło się tym, że myślałam, że mam wylew i wpadłam w panikę. Wewnątrz ciała jakby więzy zaczęły puszczać… Pani Katarzyna (inna niż wcześniej wspomniane) wyznaje: Ja te gadki o „czystości” i VI przykazaniu rozumiałam tak, że akt seksualny źle wygląda, ludzie głupio wyglądają rozebrani i wydają dziwaczne odgłosy. Rozumiałam to, że inteligentnemu człowiekowi odbycie aktu seksualnego nie przystoi. Chciałam do końca życia nie uprawiać seksu. Od 10. do 25. roku życia miałam genofobię. Na sceny seksu w filmach reagowałam tak jak klaustrofobik w windzie. Jednocześnie coś mnie do świata erotyki ciągnęło… Doszło do tego, że miałam myśli i sny erotyczne 24 h na dobę, siedem dni w tygodniu przy jednoczesnej genofobii. Najwięcej tych myśli miałam w kościele i widok półnagiego Chrystusa na krzyżu powodował, że wyobrażałam go sobie jak uprawia seks. Wreszcie udałam się do seksuologa, bo inaczej skończyłoby się albo szpitalem psychiatrycznym, albo samobójstwem. Wspomniany wcześniej pan Karol pisze: Moje zaburzenia postrzegania bezpieczeństwa i nieustanne budowanie wartości na Bogu – spowodowały rozwinięcie się zaburzeń lękowo-depresyjnych. Wszędzie przecież czyha zło, a ja i tak sobie bez Boga nie poradzę z nim. Więc nic nie jestem wart, jestem nikim… 13. rok leczenia zaburzeń, pieniądze włożone w terapie (myślę, że kupiłbym solidne mieszkanie za nie), farmakologia i psychiatra… Tak właśnie skończyłem dzięki religii i rodzicom, którzy ją bardzo długo we mnie wpajali. Wspomniana powyżej pani Basia napisała również: Lata bycia osobą religijną spowodowały, że uruchomiła, wzmocniła i wybiła się u mnie cecha osobowości – zewnątrzsterowność. Patologiczne poleganie na sile wyższej, bez której nie zdam egzaminu, nie dostanę pracy, nie znajdę męża, spowodowało, że przestałam wierzyć w siebie, we własną sprawczość. Poczucie, że sama sobie nie poradzę, towarzyszyło mi wiele lat. Przełożyło się to na składanie własnego życia w ręce innych, silniejszych psychicznie osób (ogromnie niebezpieczne, bo łatwo taką jednostką manipulować). 25 grudnia 2020 Wszystkim tym cierpieniom opisanym powyżej towarzyszy trauma ogólniejsza, dotykająca prawie każdego z nas. – wszystko to są doświadczenia traumatyczne i obniżające „duchową” jakość życia w Polsce. Stopniowe przekształcanie się Polski w państwo wyznaniowe rodzi w nas coraz większy stres, który nie do końca znajduje ujście w ulicznych manifestacjach. Podsumowując – Kościół katolicki i religia w wydaniu polskiego katolicyzmu mają bardzo destrukcyjny wpływ na życie wielu milionów Polaków. Gdyby tych dwóch składników było w naszym życiu mniej, bylibyśmy po prostu szczęśliwszym społeczeństwem. 17 grudnia 2020 W Polsce religia i działania Kościoła przysparzają licznym osobom i całym grupom społecznym wielu cierpień psychicznych niemal na każdym etapie życia. Nierzadko cierpienia te powodują trwałe urazy i różnego rodzaju problemy psychiczne, przekładając się negatywnie na samoocenę, relacje z otoczeniem, związki, a nawet życie seksualne. Obniżony z powodów religijnych „poziom szczęścia” to problem społeczny, o którego istnieniu w ogóle się nie mówi. Nie trzeba być molestowanym fizycznie czy słownie ze strony duchownych, aby być ofiarą Kościoła katolickiego i religii – osobą boleśnie i trwale skrzywdzoną. Cierpienia z powodu religii i Kościoła wydają się dość powszechne. Są trojakiego rodzaju: Tym trzem aspektom poświęcone były kolejne odcinki opublikowanego cyklu. Autor zrezygnował z honorarium, przeznaczając je na rozwój OKO.press. Kościół, religia
UK i UE w pułapce Vidala: „Nie wystarczy odnieść sukces, inni muszą ponieść porażkę”^Timothy Garton Ash^14 stycznia 2021^https://oko.press/wielka-brytania-i-ue-nie-wystarczy-odniesc-sukces-inni-musza-poniesc-porazke/^Wielka Brytania po brexicie wchodzi w epokę nieustannych negocjacji, nieporozumień, konkurencji i konfliktów z UE. A przecież istnieje większa, strategiczna logika współpracy, która przeciwstawia się politycznej logice rywalizacji pełnej zazdrości - przypomina Timothy Garton Ash Timothy Garton Ash jest profesorem Studiów Europejskich na Uniwersytecie Oksfordzkim oraz starszym wykładowcą w Hoover Institution na Uniwersytecie Stanforda. Ostatnio wydał: „Wolny świat: Ameryka, Europa i Zadziwiająca Przyszłość Zachodu” [Free World: America, Europe & the Surprising Future of the West]. Ten tekst, napisany dla „The Guardian”, w Polsce publikuje tylko OKO.press Po brexicie, Wielka Brytania i Unia Europejska stoją w obliczu pułapki Gore’a Vidala. Amerykański pisarz zasłynął stwierdzeniem: „Nie wystarczy odnieść sukces. Inni muszą ponieść porażkę”. Dziś dominuje logika polityczna, która skłania obie strony do uznawania względnej porażki przeciwnika za miarę własnego sukcesu. Obserwowaliśmy to już przy szczepionkach na Covid, gdy Boris Johnson pysznił się, że Wielka Brytania zrobiła więcej niż cała reszta Europy razem wzięta. Gavin Williamson, brytyjski minister edukacji, doszedł w tej retoryce do infantylnego ekstremum. Stwierdził, że stało się tak, ponieważ Wielka Brytania „jest znacznie lepszym państwem niż wszystkie pozostałe”. Podejście Vidala jest głęboko zakorzenione w projekcie zwolenników brexitu. W końcu cały sens tego ćwiczenia ma polegać na pokazaniu, że Wielkiej Brytanii „lepiej będzie poza Unią”. 9 stycznia 2021 Dla Unii Europejskiej ta logika jest mniej kluczowa, nie tylko, dlatego, że ma teraz mnóstwo spraw na głowie. Natomiast ta logika nadal jest obecna, zwłaszcza w krajach, w których liczący się eurosceptyczni politycy (np. Marine le Pen we Francji) mogliby na inne sposoby podkreślić sukces „wyzwolonej” Wielkiej Brytanii. Tę logikę wyraźnie widać we wpisach na Twitterze Clémenta Beaune’a, utalentowanego francuskiego ministra do spraw Europy. W noc ostatecznego wyjścia Wielkiej Brytanii z Unii Beaune zamieścił na Twitterze komentarz, którego udzielił kanałowi informacyjnemu LCI. Jak słusznie zauważył, Wielka Brytania sama karze się brexitem, ale „konieczne było też pokazanie ceny, jaką trzeba było zapłacić za to wyjście”. Takie stwierdzenie może oczywiście budzić sprzeciw. Przecież negocjacje już się zakończyły. Mamy umowę. Brexit się dokonał. Cóż, zastanówcie się ponownie. W nadchodzących latach Wielka Brytania będzie w stanie ciągłych negocjacji z Unią Europejską. Rząd Borisa Johnsona powiedział, że wybór sprowadza się do bycia „Australią lub Kanadą”, ale w rzeczywistości będziemy bardziej podobni do Szwajcarii, która musi znosić niekończące się rundy żmudnych negocjacji z UE, przerywanych atakami odwetu ze strony Brukseli. Żeby było jasne: Wielka Brytania stanie się Większą Szwajcarią z rakietami. Co do sedna, dylemat pozostaje ten sam. 2 lutego 2020 Rząd Johnsona wynegocjował doskonały układ w sprawie handlu – to znaczy doskonały dla UE. Niemieckie samochody mogą nadal być sprowadzane do Wielkiej Brytanii, wraz z innymi produkowanymi towarami, w których UE ma nadwyżkę handlową z Wielką Brytanią. Dla 80 proc. brytyjskiej gospodarki, czyli usług, prawie wszystko pozostaje do uzgodnienia. Dotyczy to również usług finansowych, które stanowią blisko 10 proc. brytyjskiego eksportu. Jak błyskotliwie napisał Beaune, około 6 miliardów euro w europejskich transakcjach opuściło londyńską giełdę, aby wejść na rynki wewnątrz UE. Już pierwszego dnia handlu w tym roku. Francuski dziennik Le Figaro ironicznie określił tę wypowiedź jako wyraz Schadenfreude. 30 grudnia 2020 Doskonały raport, który David Henig, ekspert do spraw handlu, opracował dla organizacji społecznej Best for Britain [jej celem było powstrzymanie wyjścia Wielkiej Brytanii z UE – red.] dowodzi, że umowa Johnsona z UE stanowi jedynie „ramy dla przyszłej współpracy”. Hening dalej określa długą listę obszarów, w których w długoterminowym interesie gospodarczym Wielkiej Brytanii leży zabezpieczenie dalszych porozumień. Wiele z nich, jak na przykład ustalenie „równoważności” brytyjskich usług finansowych, stanowi jednostronny dar UE – a z niektórych z nich można wycofać wedle uznania, jak dowiedzieli się Szwajcarzy. Asymetria sił między obiema stronami jest obecnie bardziej dotkliwa niż kiedykolwiek. A to wszystko po co? Jeśli „suwerenność” oznacza formalne upoważnienie państwa do stanowienia własnych praw, interpretowanych przez jego własne sądy, to Wielka Brytania zyskała trochę więcej suwerenności. Jeśli natomiast „suwerenność” oznacza rzeczywistą władzę państwa nad własnym losem oraz wspieranie własnych interesów narodowych, to Wielka Brytania tę suwerenność utraciła. Nie chodzi tu o to, by powtórzyć starą brexitową debatę „zostać czy wyjść”. Chodzi o to, że w tym bagnie ciągłych negocjacji będzie nieskończenie wiele okazji do nieporozumień, konkurencji i konfliktów. Dlatego też pytanie do wszystkich inteligentnych i pełnych dobrej woli ludzi po obu stronach kanału La Manche brzmi: jak uniknąć wpadnięcia w pułapkę Vidala. Nie chodzi o brak konkurencji. Konkurencja jest dobra dla biznesu. W istocie historycy twierdzili, że poziom konkurencji pomiędzy różnymi graczami jest tym, co historycznie uczyniło Europę bogatą i potężną, w przeciwieństwie do bardziej monolitycznych tworów, takich jak Chiny. Sztuka polega na znalezieniu właściwej równowagi między konkurencją a współpracą. 1 stycznia 2021 Każdy, kto śledził jakiekolwiek wewnętrzne negocjacje Unii Europejskiej, wie, że nadal istnieje duża rywalizacja między państwami członkowskimi UE. Ale rywalizacja ta przypomina raczej zawody w rugby pomiędzy tym, co w Wielkiej Brytanii nazywane jest „home nations” [reprezentacjami krajów wchodzących w skład Wielkiej Brytanii – red.]. Zawodnicy rugby z Anglii, Szkocji, Walii i Irlandii (nadal zaliczanej tutaj do „home nations”) walczą ze sobą zacięcie przez 80 minut. Ale na koniec podają sobie ręce i klepią się po plecach, wiedząc doskonale, że w przyszłym tygodniu będą grać po tej samej stronie, dla British and Irish Lions [Brytyjskich i Irlandzkich Lwów] przeciwko All Blacks lub Springboks. Podobnie, kraje wchodzące w skład UE wiedzą, że w przyszłym tygodniu zagrają w europejskiej drużynie kontra Rosja lub Chiny. 7 listopada 2020 I oto pojawia się promyk nadziei. Bo jeśli chodzi o Rosję, Chiny, Iran czy zmiany klimatyczne, Wielka Brytania i większość krajów Europy kontynentalnej stoją po tej samej stronie. Brexit tego nie zmieni. Tak więc istnieje większa, strategiczna logika współpracy, która przeciwstawia się politycznej logice rywalizacji pełnej zazdrości. Ale to racjonalne spojrzenie, podzielane nawet przez twardy brytyjski rząd zwolenników brexitu, samo w sobie nie wystarczy, aby zapewnić dobre stosunki po obu stronach kanału po brexicie. Wymaga to zaufania, dobrej woli, jasnej komunikacji i częstych interakcji. Po prawie pięciu latach nieszczęsnych sporów wokół brexitu brakuje już zaufania i dobrej woli. Minister Michael Gove, który obok Johnsona jest wiodącym brytyjskim „Panem Brexitem”, mówi, że mamy teraz „specjalne relacje” z UE. W tej chwili są to puste słowa. Urzeczywistnienie ich wymaga ustanowienia nowych kanałów komunikacji, zastąpienia gęstej sieci codziennych kontaktów, którą straciliśmy opuszczając UE. Widzę w Downing Street pewną gotowość do wypracowania tego bilateralnie, zwłaszcza z Niemcami i Francją, ale jak dotąd nie ma takiej woli w przypadku samej UE. Patrząc na internetowy harmonogram ministrów brytyjskiego rządu, jedyne, co widzę, to wzmianka o „przyszłych stosunkach z UE” u Gove’a (który w praktyce wydaje się być ministrem do spraw wszystkiego), podczas gdy sekretarz spraw zagranicznych wśród swoich obowiązków wymienił „Europę”. Ma on pod sobą wiceministra „do spraw Europejskiego Sąsiedztwa i Ameryk”, tej samej rangi, co wiceminister, w innym departamencie, „do spraw Bezdomności i Mieszkalnictwa”. Jeśli rząd będzie postępował w ten sposób, to jego „specjalne relacje” z UE dojrzeją do tego, aby usłyszeć złośliwą uwagę, którą kiedyś usłyszałem od byłego kanclerza Niemiec Helmuta Schmidta na temat chwalonych przez Wielką Brytanię specjalnych relacji z USA: „Są one tak wyjątkowe, że tylko jedna strona wie o ich istnieniu”. Po brexicie Wielka Brytania bardziej niż kiedykolwiek potrzebuje polityki europejskiej – a UE potrzebuje polityki brytyjskiej. Tłumaczyła Anna Halbersztat Śródtytuły od redakcji Władza, Unia Europejska, Boris Johnson Brexit Clément Beaune Gavin Williamson Michael Gove Unia Europejska Wielka Brytania
Zagrożony wyginięciem nawet gawron. Jest nowa „Czerwona lista ptaków Polski”^Robert Jurszo^14 stycznia 2021^https://oko.press/zagrozony-wyginieciem-nawet-gawron-jest-nowa-czerwona-lista-ptakow-polski/^Najnowsza "Czerwona lista ptaków Polski" to niewesoła lektura. Zagrożona wyginięciem jest 1/5 gatunków ptaków rozmnażających się w Polsce. Nawet, wydawałoby się, pospolite gawrony. W najgorszej sytuacji są ptaki zamieszkujące doliny rzeczne i mokradła „Nie dosyć, że jest źle, to jest jeszcze gorzej niż 18 lat temu, w 2002 roku, kiedy opublikowana została poprzednia »Czerwona lista«. Choćby dlatego, że obecnie 20 proc. gatunków lęgowych ptaków grozi w naszym kraju wyginięcie” – mówi OKO.press ornitolog dr hab. Przemysław Chylarecki, jeden z autorów opublikowanej niedawno przez Ogólnopolskie Towarzystwo Ochrony Ptaków (OTOP) nowej edycji „Czerwonej listy ptaków Polski„. Chylarecki dodaje: „Jeśli nic się nie zmieni te gatunki przestaną u nas gniazdować i – w najlepszym przypadku – niektóre z nich będą się u nas pojawiać jedynie jako ptaki przelotne lub okazyjnie zalatujące”. Czerwone listy to opracowania, w których analizowane jest ryzyko wymarcia gatunków. Ostatnie w Polsce zostało wydane w 2002 roku. Najnowsza edycja dotycząca ptaków powstała dzięki współpracy OTOP naukowcami z Muzeum i Instytutu Zoologii PAN oraz z Uniwersytetu im. Adama Mickiewicza. „Jesteśmy już w momencie, w którym musimy okiełznać naszą żądzę zarabiania pieniędzy, zaboru ziemi, czy intensyfikacji gospodarki, bo gatunki naprawdę wymierają. To się dzieje tu i teraz, również w Polsce, to nie jest żadna abstrakcja czy historie ograniczone do lasów równikowych” – ostrzega naukowiec. Dr hab. Przemysław Chylarecki jest ornitologiem specjalizującym się w biologii i ekologii ptaków siewkowych, a także ochronie ptaków i ich siedlisk. Pracuje w Muzeum i Instytucie Zoologii Polskiej Akademii Nauk. Jest współzałożycielem Ogólnopolskiego Towarzystwa Ochrony Ptaków (OTOP) oraz Fundacji Greenmind, członkiem Komitetu Biologii Środowiskowej i Ewolucyjnej PAN. Był członkiem Państwowej Rady Ochrony Przyrody do czasów tzw. „dobrej zmiany”. Poniżej cała rozmowa z ornitologiem. 27 listopada 2020 Robert Jurszo, OKO.press: Z lektury najnowszej „Czerwonej listy ptaków Polski”, której jesteś współautorem, dowiadujemy się, że obecnie 47 gatunków zagrożonych jest wymarciem, z czego 12 zakwalifikowano jako krytycznie zagrożone. „Ich przetrwanie w naszym kraju wisi na przysłowiowym włosku” – czytamy. Czy naprawdę w Polsce z ptakami jest tak źle? Dr hab. Przemysław Chylarecki: Nie dosyć, że jest źle, to jest jeszcze gorzej niż 18 lat temu, w 2002, kiedy opublikowana została poprzednia „Czerwona lista”. Choćby dlatego, że obecnie 20 proc. gatunków lęgowych ptaków grozi w naszym kraju wyginięcie. To znaczy, że jeśli nic się nie zmieni te gatunki przestaną u nas gniazdować i – w najlepszym przypadku – niektóre z nich będą się u nas pojawiać jedynie jako ptaki przelotne lub okazyjnie zalatujące. Lista powstała w oparciu o kryteria Międzynarodowej Unii Ochrony Przyrody (IUCN), która dzieli listę zagrożonych wyginięciem na trzy kategorie: krytycznie zagrożonych wyginięciem, zagrożonych wyginięciem oraz narażonych na wyginięcie. Co decyduje o tym, do jakiej kategorii zalicza się dany gatunek? Ogólnie rzecz biorąc, decyduje o tym tempo wymierania gatunku. Kryteria IUCN bazują na dwóch danych: prędkości spadku liczebności i na aktualnej liczebności danego gatunku. Przy czym bierze się tu perspektywę trzech ostatnich pokoleń. Jednak pokolenie pokoleniu nierówne. Na przykład, dla sikorki bogatki jedno pokolenie to rok lub dwa lata, a dla mew i innych ptaków siewkowych może to być 6-7 lat. W stosunku do gatunków, które mają krótki okres wymiany pokoleń, przyjęliśmy po prostu okres dziesięcioletni jako przedmiot analizy. Trzy pokolenia to stosunkowo krótki przedział czasowy. Dlatego, przykładowo, na najnowszą czerwoną listę nie trafiła kuropatwa, bo jej populacja w Polsce, choć nieliczna, to na tym niskim poziomie zdążyła się ustabilizować. 17 sierpnia 2020 Największym zaskoczeniem było dla mnie chyba to, że na czerwonej liście znalazł się gawron. Czyli, wydawałoby się, dość pospolity gatunek, niemal masowo występujący w parkach. Jak to się stało, że ten gatunek jest narażony na wyginięcie w Polsce? Ulegamy pewnemu złudzeniu, że tych gawronów jest u nas dużo, ponieważ na zimę przylatują do nas gawrony z zagranicy. Ale one nie wyprowadzają lęgów, a nam chodzi o lokalną populację, która tutaj żyje na stałe, tutaj się rozmnaża i której wielkość w ciągu ostatnich 15-20 lat skurczyła się o 57 proc. Owszem, ta zalatująca populacja nielęgowa też się u nas skurczyła, ale, przypuszczalnie z powodu zmiany klimatu, bo Polska przestała być dla niej atrakcyjna jako zimowisko. To jakie są przyczyny spadku lęgowej populacji krajowej gawronów? Tak naprawdę – nie wiemy. Przyczyny dzielą się na dwie grupy: albo wyniki rozrodu są niedostateczne, albo przeżywalność jest niewystarczająca. Ale by móc powiedzieć coś więcej, to musielibyśmy mieć wyniki długoletnich badań populacyjnych, w których śledzi się losy wybranych osobników. Wtedy mielibyśmy wgląd w to, w czym jest problem. Ale dziś nikt takich badań nie robi, bo państwo nie chce ich finansować. Są jakieś spekulacje, hipotezy robocze? Gawrony żyjące w krajobrazie wiejskim preferują pastwiska i tereny z tzw. niską roślinnością zielną, czyli np. uprawy zbóż jarych, bo tam mogą się wyżywić. Tymczasem od kilkunastu lat powierzchnia takich obszarów spada: pastwiska zanikają a uprawy zbóż jarych są zastępowane przez oziminy. Obecnie obserwujemy przenoszenie się gawronów z obszarów wiejskich do miast. Ale tam spotykają się z niechęcią, bo kolonie tego gatunku są postrzegane jako źródło hałasu i zanieczyszczeń. Więc przepłasza się je z terenów zieleni miejskiej, takich jak parki, a nawet niszczy się ich lęgi. W ten sposób gawron wpada z deszczu pod rynnę: ucieka z wiejskich pól do miast, gdzie z kolei jest zwalczany. A jednocześnie, z jakiegoś nieznanego nam powodu, ciągnie do człowieka, osiedla się w jego pobliżu, co tylko pogarsza jego sytuację. Na liście ptaków narażonych na wyginięcie znajdujemy też czernicę. W opracowaniu czytamy, że najważniejsze zagrożenia dla tej kaczki to utrata siedlisk i powiązany z tym spadek dostępności atrakcyjnego pokarmu oraz presja drapieżników. Ale wśród innych przyczyn wymienia się też polowania zbiorowe. Dlaczego? To bardzo proste. Jeszcze w połowie sierpnia, gdy zaczynają się polowania m.in. na czernice oraz głowienki, te gatunki kaczek jeszcze wodzą młode, czyli opiekują się niesamodzielnym potomstwem. I to nie są jakieś marginalne przypadki, ale dotyczą nawet kilkudziesięciu procent populacji, w przypadku czernicy – nawet ponad 70 proc. W polowaniach giną matki, co skazuje na śmierć osierocone młode. Odstrzał i nagonki rozpędzają stadka rodzinne, więc małe kaczuszki gubią się i też umierają. W efekcie polowania obniżają produktywność populacji tych ptaków. Ten problem dotyczy również kaczek, na które polować nie można, ale którą giną przypadkiem. Mam tu na myśli np. narażoną na wyginięcie podgorzałkę, która jest mylona przez myśliwych z czernicą. Warto pamiętać, że polowania na ptaki nie mają nic wspólnego z regulacją ich liczebności – co myśliwi często przywołują jako generalny argument za łowiectwem. W odróżnieniu od ssaków łownych, PZŁ nie monitoruje bowiem liczebności ptaków łownych i plany pozyskania łowieckiego ptaków są oderwane od wiedzy o zmianach ich liczebności. Tym samym, polowania na ptaki należy tratować wyłącznie jako specyficzną formę spędzania wolnego czasu. Rozmawialiśmy wcześniej o tym, że do Polski na zimowanie nie zalatuje już tyle gawronów co kiedyś, co jest efektem zmian klimatycznych. Czy za spadki populacji lęgowych ptaków opisanych w czerwonej księdze należy winić globalne ocieplenie, czy jest ono zagrożeniem dla ptaków w Polsce? Oczywiście. Takie gatunki z czerwonej listy jak batalion, rożeniec, świstun, brodziec leśny czy biegus zmienny wycofują się z Polski prawdopodobnie właśnie z powodu ocieplania się klimatu. Zmiana klimatu największym zagrożeniem jest dla mieszkańców okresowo zalewanych łąk i pastwisk w dolinach rzek oraz mokradeł – ptaków siewkowych i kaczek. Mam tu na myśli nie tylko gatunki wymienione wcześniej, ale także te wyprowadzające lęgi w starorzeczach – rybitwę czarną i rybitwę białoskrzydłą – ale też ptaki gniazdujące w korycie rzeki, na piaszczystych łachach, takie jak sieweczka obrożna, rybitwa białoczelna i mewa siwa. I inne, jak choćby cyrankę i płaskonosa, które gnieżdżą się na zalewowych łąkach, np. w dolinach Bugu czy Warty i nad Biebrzą. W świetle „Czerwonej listy” to właśnie kaczki i ptaki siewkowe są najbardziej zagrożone ze wszystkich ptaków Polski. Dlaczego zmiana klimatu jest zagrożeniem właśnie dla gatunków zamieszkujących doliny zalewowe rzek i mokradła? Przez setki, jeśli nie tysiące lat, życie biologiczne, również ptasie, dolin rzecznych niżu Europy było napędzane przez wczesnowiosenne powodzie roztopowe. A one właśnie odchodzą w przeszłość, bo zimą już nie ma śniegu albo jest go mało, więc nie ma co się wytapiać. Nie podnosi się poziom wody, więc nadrzeczne łąki się przesuszają, co sprawia, że zaczynają być intensywniej rolniczo użytkowane. Takie suche łąki chętniej również penetruje lis w poszukiwaniu lęgów, którymi mógłby się pożywić. Niepokojące rzeczy dzieją się również w korycie rzecznym. Ponieważ wczesną wiosną poziom wody się nie podnosi, to łachy i wyspy zachowują połączenie z lądem, przez co drapieżniki mają dostęp do lęgów gniazdujących na nich ptaków. Kolejnym zagrożeniem są gwałtowne powodzie, które jednak nie są efektem roztopów, ale nawalnych deszczy przychodzących w maju i czerwcu, kolejnego efektu zmian klimatycznych. Gwałtowna fala po prostu zmywa lęgi z łach i wysepek. Czy w ciągu tych kilkunastu lat, które minęły od publikacji ostatniej „Czerwonej listy” straciliśmy w Polsce jakieś gatunki ptaków? Niestety – trzy albo cztery gatunki. Między innymi szlachara, związanego z dużymi, czystymi jeziorami. Ostatnie lęgi stwierdzano na Jeziorze Wdzydze w Borach Tucholskich i na jeziorach Raduńskich na Kaszubach. Szlachar późno przystępował do lęgów, które wyprowadzał na jeziornych wyspach – robił to dopiero na początku maja. Cały okres wysiadywania jaj i wodzenia piskląt przypadał więc na okres, kiedy ludzie przyjeżdżają nad jeziora i wchodzą na wyspy – nakładał się na początek sezonu wypoczynkowego. Gdyby składał jaja wcześniej o półtora miesiąca, jak nurogęś, która zajmuje to samo środowisko, to nie spotkałby go taki los. Czy są gatunki ptaków, których sytuacja poprawiła się w ostatnich kilkunastu latach w Polsce? Są, np. pleszka, kapturka, czy żuraw, co akurat bardzo mnie cieszy. Natomiast na ogół jest tak, że w miejsce gatunków rzadkich, dość mocno wyspecjalizowanych do życia w określonych środowiskach, wchodzą gatunki bardziej pospolite i ogólnie bardziej liczne. Patrząc w perspektywie lokalnej suma gatunków się zgadza, dlatego można ulec złudzeniu, że wszystko jest w porządku, że nic złego się nie dzieje. Ale wszystko zgadza się jedynie co do liczby gatunków zamieszkujących dane miejsce, natomiast z punktu widzenia ekologicznego jest to strata. Więc jeśli spojrzymy na to globalnie, to okazuje się, że bioróżnorodność gatunkowa ostatecznie spada. Jeśli, dajmy na to, rycyk będzie ginął lokalnie, to co z tego, że w jego miejsce wejdą inne gatunki, skoro finalnie wyginie w skali całego globu? Jesteś nie tylko profesjonalnym ornitologiem-naukowcem, ale również – a może przede wszystkim – wielkim miłośnikiem ptaków. Którego z nich szkoda ci najbardziej, tak osobiście? Sieweczki obrożnej, którą badałem przez połowę dotychczasowego życia. W poprzedniej czerwonej księdze liczebność par lęgowych w kraju szacowano na mniej więcej 400 par. W tej chwili jest ich nie więcej niż 180-210. Nad Bugiem pod koniec lat. 80., gdy zaczynałem się nią zajmować naukowo, było 100 par, teraz jest ich tam mniej niż 10. Nad Wartą, gdzie ją obrączkowałem, również pod koniec lat 80., było ich ponad 60, teraz nie ma już w ogóle. Sieweczka obrożna w Polsce dosłownie wymiera na naszych oczach. Jeśli to ptaki dolin rzecznych są najbardziej zagrożone – a taki wniosek płynie z „Czerwonej listy” – to jak możemy zapobiec ich wyginięciu w Polsce? Musimy diametralnie zmienić politykę gospodarowania w dolinach rzek. Chodzi mi nie tylko o to, że trzeba zarzucić te wszystkie pomysły kaskadyzacji Wisły, czy budowy „wodnych autostrad”, jakie ma rząd PiS. Musimy też odejść od archaicznego sposobu myślenia o zarządzaniu rzekami, który nakazuje budować wały przeciwpowodziowe tuż przy brzegach, czy zbiorniki zaporowe – tylko po to, by modyfikować wiosenne przepływy wody i chronić przed zalaniem nadrzeczne łąki, które tego potrzebują. Przecież właśnie w ten sposób zdewastowano ptasie siedliska w całej dolinie Warty Środkowej między Koninem a Pyzdrami. Jeszcze w latach 80. gniazdowało tam 500 par rycyka. Po budowie zbiornika Jeziorsko ostało się tam zaledwie kilkanaście par tego ptaka. Jesteśmy już w momencie, w którym musimy okiełznać naszą żądzę zarabiania pieniędzy, zaboru ziemi, czy intensyfikacji gospodarki, bo gatunki naprawdę wymierają. To się dzieje tu i teraz, również w Polsce, to nie jest żadna abstrakcja czy historie ograniczone do lasów równikowych. Musimy przestać się rozpychać, musimy trochę się posunąć, zostawić innym gatunkom więcej miejsca. Musimy zastopować, jeśli ptaki dolin rzecznych mają przetrwać. Ekologia, Prawa zwierząt, katastrofa klimatyczna klimat ptaki ptaki łowne
Trump, toksyczny ojciec Amerykanów, którzy nie widzą dla siebie miejsca we współczesnym świecie^Agata Szczęśniak^14 stycznia 2021^https://oko.press/trump-toksyczny-ojciec-amerykanow-ktorzy-nie-widza-dla-siebie-miejsca-we-wspolczesnym-swiecie/^Dla ludzi, którzy mają poczucie, że świat im odjechał, nie ma znaczenia, jaką on politykę prowadzi. Znaczenie ma to, że on artykułuje bóle części amerykańskiej duszy. Trump im daje bezgraniczne przyzwolenie na to, żeby wyrzucić z siebie tę tłumioną od dekad wściekłość „Nawet jeśli Trump zniknie jako osoba, wydaje mi się, że trumpizm jako ruch – nie. Czyli konserwatyzm, w którym mniej chodzi o tradycyjny liberalizm gospodarczy, a bardziej o natywistyczną tożsamość kulturową. A ona w mniejszym stopniu jest religijna, chodzi o urazy związane z utratą roli społecznej. W sprawach gospodarczych – relatywna elastyczność” – mówi prof. Tomasz Makarewicz, profesor na Uniwersytecie w Bielefeld w Niemczech. Interesuje się interakcjami rynków finansowych i makroekonomii, wpływem polityki monetarnej na stabilność makroekonomiczną i finansową, oraz bańkami spekulacyjnymi. Agata Szczęśniak, OKO.press: Na co pan zwrócił uwagę, oglądając przed tygodniem wydarzenia na Kapitolu? Prof. Tomasz Makarewicz, Junior profesor na Uniwersytecie w Bielefeld: Tak się złożyło, że jako pierwsze zobaczyłem nagranie momentu, kiedy postrzelono kobietę w Kongresie [później zmarła]. Wstrząsające. Kocioł policjantów, protestujących, ludzie się przekrzykują, słychać strzał, ta kobieta pada na ziemię, ktoś woła lekarza. Pomyślałem wtedy: jeśli to ma być stolica największego mocarstwa na świecie, to coś jest nie tak. A drugi obraz, który mi utkwił w pamięci, to ten, kiedy Secret Service musiało ewakuować wiceprezydenta Mike’a Pence’a. Polityk uciekał przed własnymi wyborcami. Kim są ludzie, którzy wdarli się na Kapitol? W mediach jest mnóstwo obrazów umalowanych, poprzebieranych osób, radykałów różnej maści. Ale krążą też nagrania, na których widać osoby wyraźnie zagubione w tej sytuacji, chodzą po budynku, jakby zwiedzali muzeum, trzymając się barierek. To jest pytanie, kim w ogóle są wyborcy Trumpa. Nie ma jednej prostej odpowiedzi na to pytanie. Na pewno byli tam ludzie, których trzeba brzydko nazwać rasistami. Najpierw nie mogli pogodzić się z tym, że prezydentem został czarny mężczyzna – Barack Obama, a później bardzo wielu z nich popłynęło potem w rejony teorii spiskowych. Wierzą, że tzw. „deep state” [to określenie związane ze spiskową teorią, że istnieją ukryte struktury sprawujące rzeczywistą władzę] jest satanistycznym kultem pedofilów, którzy składają dzieci w ofierze. A Trump, jak rycerz na białym koniu, nas uratuje. Nie wymyśliłem tego! Oni w to wierzą! Niektórzy przynieśli flagi Konfederacji. Ściśle rzecz biorąc, to nie jest flaga Konfederacji. Ci ludzie nawet tego nie wiedzą. To był jeden ze sztandarów bojowych konfederatów. Ale od lat jest symbolem Południa i pewnego podziału kulturowego. Wiąże się z pewną tożsamością polityczną: „Wierzę, że Ameryka jest krajem dla białych, chrześcijańskich mężczyzn. I jestem przeciwny tym wszystkim progresywnym przemianom, które wydarzyły się w Ameryce od lat 60. A tak naprawdę już od wojny domowej”. To także nieoficjalny symbol amerykańskich neonazistów, co nie znaczy, że wszyscy, którzy korzystają z tej flagi są neonazistami. 7 stycznia 2021 Prawdziwych neonazistów jest mało, ale tę anty-progresywną tożsamość podziela w różnym stopniu zaskakująco wielu Amerykanów. W tym wielu białych z zamożnych przedmieść, z poważaną pracą lub drobnym biznesem. I chociaż są relatywnie bogaci, mają poczucie krzywdy, bo tracą monopol na kulturę i władzę. Ale trzeba też pamiętać, że na Trumpa zagłosowało bardzo wiele osób z poprzemysłowych hrabstw w Ameryce. To się często nazywa „pasem rdzy” – zachodnia Wirginia, Pensylwania. Niegdyś był tam przemysł, przede wszystkim węgiel i huty, który w latach 60., 70. zaczął znikać. Są całe połacie kraju, które wyglądają, jakby przetoczyła się tam wojna. Śladów po kulach oczywiście nie ma, ale można bardzo łatwo spotkać opustoszałe miasteczka. Ci ludzie nie mają tego, co nam w Europie wydaje się zagwarantowane: dobrej ochrony zdrowia, edukacji, pracy. Od dłuższego czasu głosują na kandydatów, którzy obiecują, że coś się zmieni. Szacuje się na przykład, że co mniej więcej co dziesiąty wyborca Obamy poparł w 2016 roku Trumpa. „Wśród zwolenników Trumpa były i świry z forum 4chan, i pobożne babunie. Głosował na niego każdy, kto żywił jakąś urazę. A w Stanach Zjednoczonych uraz mamy wyjątkowo szeroki wybór” – pisze Matt Taibbi, dziennikarz magazynu „The Rolling Stone” w książce „Nienawiść spółka z o.o.”, która niedawno ukazała się w Polsce. Tak, proszę pamiętać, że kultura republikańska w obecnym kształcie została uformowana w latach 70., a w szczególności po roku 1980, kiedy wybory wygrał Ronald Reagan. W wizji Reagana rdzeniem Ameryki jest tzw. milcząca większość. Zdrowi, moralni ludzie, którzy ciężko pracują, mieszkają na przedmieściach, wszystkiego się sami dorobili, klasa średnia. Amerykański ideał. Oczywiście mówimy o białych Amerykanach, bo biali są bogatsi i stać ich na te domki na przedmieściach. Reagan mówił też, że rdzeń Ameryki stanowią porządne, moralne rodziny. Wszyscy wiedzą, że chodzi tu o ewangelików, radykalnych amerykańskich chrześcijan. To było kłamstwo, Republikanie nigdy nie dbali o klasę średnią. Zawsze byli partią wielkiego biznesu, pierwotnie – partią Północy, czyli bardziej uprzemysłowionej części Stanów. I dlatego wciąż wygrywają wyraźnie wśród najbogatszych. 5 lipca 2020 I nagle ci, którzy mają być tym rdzeniem Ameryki, budzą się w świecie, w którym już nim nie są. Pracownik z fabryki w Pensylwanii już nie mieszka na przedmieściach. Po pierwsze, zamknęli mu fabrykę, a po drugie, nie ma wyższego wykształcenia, żeby móc znaleźć sobie jakąś inną robotę, więc mieszka w znacznie gorszych warunkach. Ci ludzie widzą, że dobrze się żyje bogatym liberałom w dużych miastach, a oni sami mają coraz gorzej. Więc ta reakcja obronna jest jak najbardziej zrozumiała, naturalna, nie chcę użyć słowa racjonalna… Tylko niestety ukierunkowana w złą stronę. A jak to się ma do Trumpa? Który sam jest przecież bogaczem z wielkiego miasta, a nawet bywał liberałem. Wspomniany Taibbi twierdzi, że duże znaczenie miało to, że Trump ustawił się w kontrze do mediów głównego nurtu, „agitował w kontrze do tego latającego cyrku zakulisowych umów”. Jest taki dowcip, że w normalnym kraju rolą mediów jest polowanie na polityków, a w Stanach Zjednoczonych rolą mediów, przynajmniej głównego nurtu, jest obrona polityków. Jak ktoś ogląda CNN, to widzi, że według tych gadających głów w polityce najważniejsze jest to, żeby Demokraci się dogadali z Republikanami, zachowanie status quo. Kiedy media zaczęły atakować Trumpa jako niebezpiecznego kandydata, bardzo wiele osób zareagowało: „Super! Chcemy kogoś niebezpiecznego. Skoro wy nam mówicie, że on jest zły, to musi być dobry”. Tylko że Trump to jest opakowanie od czekoladki, a w środku jest kamień. Kiedy doszedł do władzy, otoczył się dokładnie tym samym establishmentem, przeciwko któremu walczył w trakcie kampanii wyborczej. Obama zrobił ten sam numer, otoczył się ludźmi z Wall Street. I w następnych wyborach wyborcy Obamy odwrócili się od Partii Demokratycznej. A od Trumpa się nie odwrócili, wręcz rozwinął się kult Trumpa. Kiedy chorował na Covid, ludzie się gromadzili i modlili za niego. Na wiecach mówiono, że zesłał go Bóg. Tak, tak. To jest niesamowite. Na początku prawyborów w 2015 roku wszyscy się spodziewali, że hardcorowi Republikanie, religijni ewangelicy będą głosować na senatora Teda Cruza. A oni przeszli na stronę Trumpa. Dlaczego? Wydaje mi się, że w porównaniu z Obamą wynika to z dwóch rzeczy. Obama w pewnym momencie porzucił język rewolucyjny, przestał mówić o zmianach. A Trump do dziś zachowuje się jak outsider. Czasami, jak mam za dobry humor i chcę go sobie zepsuć, czytam tweety Trumpa. W połowie z nich Trump zawiadamia, jaki świat jest dla niego zły. Kiedy opowiadał, że ukradziono mu wybory, na okrągło korzystał z angielskiej frazy „it’s not fair to me” (to nie jest dla mnie sprawiedliwe). Postawił siebie w roli ofiary. Dla ludzi, którzy mają poczucie, że świat im odjechał, nie ma znaczenia, jaką on politykę prowadzi. Znaczenie ma to, że on artykułuje bóle części amerykańskiej duszy. Druga sprawa: nawet jak Trump był w Waszyngtonie, nigdy nie przestał być politycznie niepoprawny. Mówi, co mu ślina na język przyniesie. I to go odróżnia od plastikowych, wyuczonych polityków, którzy ćwiczą każdy gest przed lustrem. Trump jest ewidentnie autentyczny, przez to wielu osobom łatwiej uwierzyć, że chce dobrze, tylko źli bojarowie mu nie dają. Ostatnio od Trumpa odeszli różni jego współpracownicy zatrudnieni w Białym Domu. Dla jego twardych zwolenników to będzie potwierdzenie wiarygodności Trumpa? Wydaje mi się, że możliwe są dwa scenariusze. Pierwszy jest taki, jak pani mówi. Trump ustawił się w roli ofiary: chciałem dobrze, a widzicie, ci głupi Republikanie mi nie pomogli. Część ludzi lubi Trumpa, nawet jeśli cały czas się nad sobą użala. Ale jednocześnie jeśli zapytać jego wyborców, co im się w Trumpie podoba, to prędzej czy później padnie, że jest odnoszącym sukcesy biznesmenem. I z tym wiąże się drugi scenariusz. Ludzie z jednej strony mają poczucie władzy nad Ameryką, a z drugiej strony poczucie olbrzymiego żalu, że tę władzę tracą. A taki Trump jest zwycięzcą, bo jest milionerem, mówią. Choć tak naprawdę nie jest milionerem. Trzy miesiące temu dowiedzieliśmy się, że ma dług w wysokości kilkuset milionów dolarów. Teraz Trump przegrał. Może ludzie zaczną myśleć, że on jednak nie zawsze wygrywa? Trochę trudno to przewidzieć, zwłaszcza że cykl polityczny jest dziś krótki. Pamięta pani, co się działo w polityce dwa tygodnie temu? Akurat ja zawodowo muszę pamiętać. Ale większość z nas ma relatywnie krótką pamięć. Może za dwa miesiące ludzie będą myśleć o czymś innym i powoli o Trumpie zaczną zapominać? Szczególnie, że establishment republikański Trumpa nie lubi. Jeśli Fox News tylko będzie mógł, to zrezygnuje z Trumpa, a wtedy on może wypaść z obiegu. Pamiętajmy, że wielu wyborców republikańskich to nie są młodzi ludzie, którzy będą go śledzić na tych nowych, powstających portalach. Rdzeniem wyborców Republikanów są ludzie relatywnie starsi, dla których telewizja wciąż jest głównym źródłem informacji. Jednak nawet jeśli Trump zniknie jako osoba, wydaje mi się, że trumpizm jako ruch – nie. Trumpizm, czyli co? Konserwatyzm, w którym mniej chodzi o tradycyjny liberalizm gospodarczy, a bardziej o natywistyczną tożsamość kulturową. A ona w mniejszym stopniu jest religijna, a w większym chodzi o te urazy, o których mówiliśmy. W sprawach gospodarczych – relatywna elastyczność. W czasie ataku na Kapitol pojawiły się nawoływania, by Trump zatrzymał tych ludzi. Zastanawiam się, czy to jest tego rodzaju przywództwo, że on może powiedzieć: „Nie róbcie tego, zatrzymajcie się!”? Zabawmy się w political fiction: wyobraźmy sobie, że Trump umarł rok temu i od tego czasu Trumpem nie jest Trump, tylko sobowtór. Ma zupełnie inny charakter niż Trump, ale odgrywa jego rolę. I orientuje się, że to chyba idzie w złą stronę, więc myśli: To ja teraz wyjdę i powiem „słuchajcie, ostatni rok to była ściema, proszę, nie róbcie tego więcej”. Publiczność by go wygwizdała. A dlaczego publiczność kocha Trumpa? Bo Trump nie jest psychologicznie zdolny do zrobienia czegoś takiego. To człowiek, który nigdy nie ponosił konsekwencji własnych czynów. Urodził się w złotym pałacu, tatuś przez pierwsze 20, 30 lat dał mu w prezencie kilkaset milionów dolarów, ratował go kilka razy z problemów. A potem Trump przez dwadzieścia lat mógł żyć w ten sposób, że miał nazwisko, brał kredyty na swoje firmy, nic nie spłacał. Ten facet założył własny uniwersytet, który okazał się totalną ściemą. Obiecywał ludziom, że nauczy ich handlować nieruchomościami, a to był trzydniowy „kurs”, gdzie ludziom wybijano karty kredytowe. W normalnym kraju taki człowiek by poszedł do więzienia. On nie pomyśli, że ludzie idą za daleko. Wydaje mi się, że to jest paradoksalnie jeden z powodów, dlaczego jest popularny. To taka rodzicielska miłość do swoich wyznawców, bez granicy. On im daje absolutne, bezgraniczne przyzwolenie na to, żeby wyrzucić z siebie tą tłumioną od dekad wściekłość. Trump wydał jednak oświadczenie, w którym mówi: „Demonstranci, którzy wtargnęli do Kapitolu, zhańbili siedzibę amerykańskiej demokracji” oraz: „do tych, którzy złamali prawo: odpowiecie za to”. To przemówienie było ewidentnie czytane z promptera, napisane przez jego doradców. I w dodatku nie wspomniał o kluczowej sprawie: kto właściwie wtargnął do Kapitolu. W prawicowym internecie już obwinia się, a jakże, Antifę. Nie odwołał też swoich spiskowych teorii o oszustwach wyborczych, za to zapowiedział, że będzie kontynuował walkę. Wątpię, aby jego zwolennicy odczytali to przemówienie jako wezwanie do kapitulacji. Zresztą, wszyscy wiedzą, że gdyby Trump nie dostał bana na Twitterze, już dzień po tym przemówieniu, bez doradców za plecami, nakręcałby te historie o rzekomych prowokatorach „radykalnej lewicy” na Kapitolu i wybielał własnych zwolenników. Tak przecież było po Charlottesville. 8 stycznia 2021 Joe Biden też próbował wejść w figurę ojca. Trochę innego, ale jednak ojca. Trump jest ojcem toksycznym, Biden próbuje być takim rzymskim patriarchą, który wprowadzi pewien porządek i spokój. Jakbym był na jego miejscu, to pewnie też próbowałbym coś takiego robić. Ameryka jest w takim miejscu, że trzeba ugasić te emocje i zabrać się za prawdziwe problemy. Biden ma szanse dotrzeć przynajmniej do części tych ludzi? Do wyznawców Trumpa nie, ale to nie ma chyba znaczenia. W Polsce często się mówi, że Ameryka jest podzielona pół na pół między Republikanami a Demokratami. To duże uproszczenie. Demokraci i Republikanie to są może dwie trzecie wyborców, a reszta to ludzie umiarkowani, pośrodku, niezdecydowani albo głosujący na inne partie. Najważniejsze jest, żeby Biden dotarł do nich, wtedy będzie mógł rządzić. Politolog David Ost powiedział w „Krytyce Politycznej”, że zwycięstwo Demokratów w Georgii sprawia, że Biden już nie będzie miał wymówek i będzie musiał zrealizować sporą część progresywnej agendy, zająć się kwestiami ubóstwa czy wykluczenia społecznego Afroamerykanów.  Bardzo ciekawy temat. Amerykańscy Demokraci to nie jest socjaldemokracja w stylu Lewicy Razem, niemieckiego SPD czy brytyjskiego Labour z lat 80. Partia Demokratyczna to bardzo szeroka koalicja ruchów, które w sprawach społecznych są w miarę jednolicie progresywne, natomiast w sprawach gospodarczych idą od centrolewicy w stylu europejskim (Sanders) aż po coś, co w Europie byśmy nazwali liberalizmem gospodarczym (jak były prezydent Clinton). Notabene Biden reprezentował bardziej prawicowe skrzydło Partii Demokratycznej. Wobec Bidena są oczekiwania, że zajmie się tymi problemami, o których pani mówi. On jest akurat politykiem w miarę elastycznym ideologicznie, co zwykle ludzie uważają za wadę, ale w tej sytuacji może być zaletą. Biden może bardziej wyczuwać wiatr historii. 2 stycznia 2021 Ale może być tak, że dla progresywnych reform będzie miał olbrzymią opozycję w partii, konserwatywnych Demokratów. Biden ma nie tylko rozwalony kraj, ale też dysfunkcyjny model polityczny i bardzo dysfunkcyjną koalicję, która za nim stoi: dwa ruchy, między którymi będzie musiał jakoś balansować. Niezależnie od tego, co my o nim myślimy, to jest bardzo trudne zadanie. Zwłaszcza że Biden zapowiedział, że nie będzie się ubiegał o reelekcję, w partii już są osoby, które myślą o prawyborach w 2024 r. Dla takich osób może być wręcz przydatne, żeby mu się nie udało. A co w tej sytuacji byłoby optymalnym ruchem Bidena? Skupić się na epidemii, niech to będzie przewodnim tematem jego prezydentury. I myślę, że on to rozumie. Dobrał sobie jak na amerykańskie warunki niezły gabinet. Nie wszystkie osoby mi się podobają, Avril Haines [sekretarz ds. służb specjalnych, była wicedyrektor CIA] kojarzy mi się z torturami CIA. Ale np. sekretarzowa skarbu, czyli Janet Yellen, to jest, jak na środowisko amerykańskich ekonomistów, bardzo rozsądna i progresywna osoba. Pracowała w banku centralnym, nie jest z Wall Street, ale raczej z akademii. Biden ma wokół siebie kompetentnych ludzi, ale myślę, że jego prezydentura może być relatywnie słaba. Zwłaszcza, że nie ma takiej pozycji, jak Obama. Obama był niesamowicie charyzmatyczny, miał legitymizację od wyborców, a i tak się strasznie zagubił w rozgrywkach partyjnych, co było widać przy okazji reformy służby zdrowia. Po prostu się poddał konserwatywnemu skrzydłu Demokratów. Czy Bidenowi uda się lepiej? Myślę, że wszyscy mu tego życzymy, natomiast ja sobie pozwolę zachować sceptycyzm. 11 stycznia 2021 Widzi pan jednak więcej powodów do optymizmu czy pesymizmu? Kiedy przeglądałem różne komentarze do tego, co się działo w Stanach na Kapitolu, bardzo mnie uderzyło, że po raz pierwszy nie było nikogo, kto by twierdził, że to, co się tam wydarzyło, było fajne. Wszyscy się zorientowali, że coś jest nie w porządku. Więc jestem optymistą w tym sensie, że po epidemii więcej osób i polityków na świecie zrozumie, że potrzebujemy większych zmian. Dobrym sygnałem jest to na przykład, że w Europie państwa unii monetarnej zdecydowały się na wspólny dług. Z drugiej strony, jeśli Ameryka będzie szła w złą stronę, to niestety będzie ciągnęła za sobą cały świat. Nasz ład międzynarodowy jest oparty na ważnej roli Ameryki. Może jakaś wioska na Mazowszu nie odczuje tego za bardzo, ale strach się bać, co się będzie działo w Afryce czy na Bliskim Wschodzie. Świat, Donald Trump, Joe Biden,
Gasnący płomień rewolucji? Nie, złość się odkłada, refleksja kumuluje [STRAJK KOBIET]^Piotr Pacewicz^14 stycznia 2021^https://oko.press/gasnacy-plomien-rewolucji-sie-odklada-refleksja-kumuluje-strajk-kobiet/^Okrzyk "wypierdalać" nie przepędził ani władzy PiS, ani hierarchów Kościoła, ani patriarchalnych struktur w polityce, pracy, mediach i rodzinach. Co w tej sytuacji robi Ogólnopolski Strajk Kobiet? O pretensjach i wyzwaniach mówi OKO.press Agnieszka Czerederecka, jedna z liderek ruchu Ogólnopolski Strajk Kobiet staje wobec wyzwania, jakim jest gasnący płomień rewolucji. Ulice, na które w końcu października i w listopadzie wychodziły dziesiątki i setki tysięcy „wkurzonych kobiet i wspierających nas rozumnych mężczyzn”, opustoszały. Okrzyk „Wypierdalać” nie przepędził ani władzy PiS, ani hierarchów Kościoła, ani patriarchalnych struktur w miejscach pracy, w polityce, także opozycyjnej, w mediach i w rodzinach. Ruch przechodzi do fazy programowej, liderki stawiają na aktywność i samoorganizację. Podkreślają, że są „nieformalną, bezpartyjną inicjatywą kobiet. Nie mamy centrali ani zarządu, tylko helpdesk – ogólnopolski komitet wsparcia (…) W Strajku Kobiet obowiązuje zasada autonomii grup lokalnych. Przy wspólnej akcji obowiązuje nas korzystne minimum – wspólna nazwa, hasło i podstawa identyfikacji wizualnej oraz wsparcie formalne i materialne ze strony helpdesku”. Masa uczestniczek (a także uczestników) zażarcie dyskutuje nad postulatami, żądaniami, profilem ruchu. To pospolite ruszenie myśli zamienia wkurwienie w refleksję, jak walczyć o prawa kobiet, prawdziwą edukację, chronić klimat, jak zatrzymać faszyzację kraju. Ale padają też zarzuty, że OSK zapomniał o swoim kluczowym haśle – prawie kobiety do przerwania ciąży i tym samym zdradza swoje wartości, odcina się od korzeni. Toczy się spór o termin „aborcja na żądanie”? Czy to semantyczne nieporozumienie? Różnica czysto taktyczna? Czy faktycznie OSK chce ograniczyć żądania praw reprodukcyjnych? O sporach, problemach i planach na przyszłość OKO.press rozmawia z Agnieszką Czerederecką, jedną z liderek i aktywistką Strajku Kobiet. Od Czarnego Poniedziałku 3 października 2016 roku współzałożycielką Warszawskiego Strajku Kobiet, organizatorką setek demonstracji, protestów ulicznych, happeningów (na zdjęciu głównym – ostatnia z prawej, obok Marty Lempart i Klementyny Suchanow; zobacz jej sylwetkę w „Alfabecie Buntu” Archiwum Osiatyńskiego). Bezpośrednio po rozmowie szła na przesłuchanie, wezwana przez policję do Komendy Rejonowej Policji Warszawa I za udział w ulicznych akcjach, m.in. happeningu „Podręczne” pod Trybunałem Konstytucyjnym 21 października 2021 (zdjęcie poniżej). Miała zamiar, jak zawsze, odmówić zeznań. I odmówiła.  Piotr Pacewicz, OKO.press: Najpierw o starych pretensjach. Skład ogłoszonej przez was 2 listopada 18-osobowej Rady Konsultacyjnej, która miała uporządkować i opracować postulaty protestujących, budził zdumienie. Było tam kilkoro dziadersów i – dodajmy niegrzecznie – babersów, w tym byli politycy. Teraz czytam, że Radę tworzy 800 osób. Agnieszka Czerederecka, OSK: To nie był „skład Rady Konsultacyjnej”, tylko grupa, która na naszą prośbę spotkała się, żeby wesprzeć nas w opracowaniu pomysłu na Radę. Wiadomo było, że to będzie szersze ciało ekspertek i ekspertów. Teraz jest 800 osób, bo tyle zgłosiło swój udział w pracach 14 zespołów tematycznych, nie umiem powiedzieć, ile z nich jest aktywnych, ale to ogromna energia i takie działania dają ludziom poczucie sprawstwa. Pracują nad programem, wychodząc od postulatów protestów, szukają rozwiązań zgłoszonych problemów. 14 seminariów zadaniowych? Towarzyszy temu ogromna debata na tzw. loomio, internetowym narzędziu komunikacji na dużą skalę. Znajdują się tam już pierwsze rozwiązania problemów z zakresu praw kobiet, edukacji, klimatu, rynku pracy i świeckiego państwa. W drugiej połowie stycznia OSK wrzuci następną porcję materiału, którą wypuści Rada Konsultacyjna. Zostało jeszcze dziewięć tematów: zdrowie, psychiatria dziecięca i młodzieżowa, prawa osób LGBTQ+ a także osób z niepełnosprawnościami, kultura. praworządność, prawa zwierząt, propaganda i media oraz No Pasarán, czyli o defaszyzacji Polski. Ja na przykład działam w zespole praw zwierząt, angażuję się w to od kiedy byłam nastolatką. Wychodzimy od tego, co nam wyszło podczas protestów, i szukamy rozwiązań. Wśród opublikowanego zestawu praw kobiet jest 5 tematów. O prawie kobiety do przerywania ciąży mowa tylko w temacie 1 „Precz z pseudowyrokiem Trybunału Konstytucyjnego Julii Przyłębskiej” i to w kontekście obowiązującej restrykcyjnej ustawy. Bo to dopiero pierwsza część prac. Zdajesz sobie chyba sprawę, że napisanie ustawy zajmuje więcej czasu niż kilka tygodni? Na razie proponujemy rozwiązania na teraz. Podkreślamy, że ogłoszone przez panią Przyłębską orzeczenie to pseudo wyrok, sędziowie nie muszą go wykonywać, lekarze także nie muszą się do niego stosować. Proponujemy petycję do Parlamentu Europejskiego na podstawie art. 8 Europejskiej Konwencji Praw Człowieka (EKPCz), z uwagi na naruszenie praw podstawowych, takich jak prawo do poszanowania życia prywatnego i rodzinnego (art. 8), czy wolności myśli sumienia i wyznania (art. 9). Na drugim etapie prac przyjdą ustawodawcze rozwiązania dotyczące aborcji. Wśród pięciu głównych postulatów na stronie Strajku Kobiet jest „Pełnia praw reprodukcyjnych”. Tak. Pięć postulatów: Sformułowanie „bezpieczne przerywanie ciąży” nie określa, kiedy to powinno być dopuszczalne, czyli nie stawia postulatu dopuszczenia aborcji na żądanie, życzenie czy jako prawo kobiety. To są przecież nasze postulaty z 2017 roku, kiedy po raz pierwszy się spotkałyśmy po strajku 3 października 2016. Nawiązujemy w nich do haseł argentyńskiej akcji, która teraz właśnie zakończyła się dopuszczeniem aborcji. „Legalna, bezpieczna i darmowa” – Argentynkom się tak udało. 30 grudnia 2020 12 listopada 2020 OSK zorganizował konferencję, ogłaszając powstanie inicjatywy „Legalna aborcja bez kompromisów”, która ma zbierać podpisy pod legalizacją przerywania ciąży. „Bo taka jest potrzeba społeczna”. Można jaśniej? Ale zalała was fala krytyki, że w hasłach nie ma „aborcji na żądanie”. To jakiś absurd i zresztą ta fejsbukowa plotka została zbadana przez ekspertów jako manipulacja. 23 grudnia 2020 Marta Lempart tłumaczyła, „żeby nie było wątpliwości”, że celem jest legalizacja aborcji, taka jak we wszystkich krajach na podobnym poziomie rozwoju. Ale teraz walczymy o bezpieczeństwo dla Polek zagrożonych przez wyrok Trybunału pani Przyłębskiej. Aborcja jest prawem kobiety. Chodzi o prawo wyboru legalnej, bezpiecznej i darmowej aborcji, inni nazywają to „aborcją na żądanie”. Różnica jest czysto semantyczna, moim zdaniem nie warto się na tym skupiać. Jak ktoś chce mówić na żądanie, pasuje mu to hasło, niech mówi, choć – jak zauważyła Klementyna Suchanow – tego terminu z upodobaniem używają zwolennicy Kai Godek, by nas dyskredytować. Nam chodzi o niezbywalne prawo kobiety do decydowania, podstawowe prawa człowieka. 2 stycznia 2021 Faktem jest, że określenie „na żądanie” daje w sondażach mniejsze poparcie dla praw reprodukcyjnych niż np. pytanie z sondażu OKO.press: „Czy kobieta powinna mieć prawo do przerwania ciąży do 12 tygodnia jej trwania?”. Ale faktem jest też, że w waszych postulatach nie ma jasnego zapisu prawa do aborcji. W naszych postulatach od początku jest postulat legalnej aborcji – tak go zapisałyśmy w 2017 roku w gronie zwykłych kobiet, nie ekspertek, które wtedy po raz pierwszy wyszły, by sprzeciwić się pomysłowi karania za aborcję. Tak to wtedy czułyśmy, to się nie zmieniło. Dzisiaj, po kilku latach Strajku Kobiet, trzy czwarte osób w Polsce wie, że prawo do aborcji jako wyboru kobiety jest postulatem OSK – taki wynik przynosi ogólnopolski sondaż, jaki zamówiłyśmy. W samej istocie Strajku Kobiet jest przekaz, że aborcja to sprawa kobiet, bo to nasze ciała, nasza ciąża, nasza decyzja. W jakimś wywiadzie zwróciłam się wirtualnie do Ziobry: Jak będzie pan kobietą, to pogadamy. 29 grudnia 2020 Stop Bzdurom i aktywistka tego ruchu Margot stawia wam jednak zarzut pominięcia głównego postulatu. Pełnią rolę jastrzębi w ruchu? Na temat Stop Bzdurom nie będę się wypowiadać, jako Strajk Kobiet nie zajmujemy stanowiska wobec działalności innych organizacji. Jest wolność, każdy robi to, na czym mu zależy i jak potrafi. Wśród 14 tematów rzuca się w oczy brak gospodarki morskiej… Ale na poważnie, nie za szeroko to zakreśliłyście? Na fali rewolucyjnego wzmożenia postanowiłyście zmienić wszystko. „Idziemy po wolność, idziemy po wszystko”, takie było wasze hasło 13 grudnia 2020. OK, ale my takie wątpliwości jako Strajk Kobiet mamy już za sobą. W 2016 roku zaczynałyśmy od obrony prawa przed inicjatywą Kai Godek. W 2017 roku toczyłyśmy z innymi batalię o sądy, wtedy pod Sejmem stanął namiot Strajku Kobiet obok namiotu OSA [Stowarzyszenie Obywatele Solidarnie w Akcji – red.], uznałyśmy, że sądy to też nasza sprawa. Od samego początku walczyłyśmy o edukację, nie tylko seksualną. OSK – w wielu miastach, często razem z aktywistkami wywodzącymi się z KOD i Obywateli RP, podejmował inne protesty. Organizowałyśmy też blokady antyfaszystowskie. Polski ruch feministyczny nie ogranicza się tylko do praw reprodukcyjnych. Takie jesteśmy od lat i widać, że ludzie to rozumieją, skoro zdecydowali się do nas dołączyć i powierzyć nam swoje sprawy. Bo Polska jest kobietą. A nie martwi cię, że rewolucja gaśnie? To kwestia perspektywy. Dla wielu ludzi wielkie jesienne protesty to była obywatelska inicjacja. Jestem w Strajku Kobiet od 2016, nie raz już przeżywałam wzloty i upadki, amplitudę raz w górę, raz w dół. Ogromne protesty 2016 r. zatrzymały plany Kai Godek i Kaczyńskiego, ale potem był spadek nastrojów. 28 marca 2018 poprowadziłyśmy 90 tys. ludzi spod Sejmu na Nowogrodzką, a potem energia siadła. Był mocny protest rodzin osób z niepełnosprawnością w Sejmie, ja wspierałam go na zewnątrz budynku przez 40 dni, i też się rozładowało. Nie można żyć cały czas na wysokim C, bo człowiek zwariuje, ale mobilizujemy się szybko, gdy potrzeba. I to doświadczenie się odkłada, kumuluje, kształtują się postawy. A obecne protesty jeszcze się nie zakończyły. Ludzie młodzi, a zwłaszcza kobiety przed 40-tką, masowo opuściły PiS Dla wielu osób ostatnie protesty były odkryciem, że ta władza powinna „wypierdalać”. I to w nich zostanie. Co dalej? Będziecie tak sobie czekać, aż fala się znowu podniesie? Dzięki za złośliwe pytanie (śmiech). Pewnym utrudnieniem było zakażenie koronawirusem kilku z nas, w tym Marty Lempart i Klementyny Suchanow. Jak opublikują wyrok TK Przyłębskiej, to trzeba będzie znowu wyjść na ulice, jesteśmy w stanie zmobilizować się w kilka godzin. To akurat moja domena, ja odpowiadam w OSK za organizację protestów. Sama biorę udział nawet w małych happeningach jak „Podręczne”, za co zresztą mam zarzuty. Najbliższy zryw będzie też potrzebny, kiedy Sejm ma obradować nad wrzutką o mandatach 20 stycznia. Bo taka ustawa dekretująca państwo policyjne uderza we wszystkie protesty. Liczysz na opublikowanie wyroku TK? Bo to byłby impuls dla ruchu? Coś ty. Mam nadzieję, że nie opublikują tego skandalicznego „wyroku” w ogóle, do końca swojej kadencji, ze strachu przed reakcją kobiet. A jak ta władza przeminie, w najgorszym razie w wyborach 2023, ale może wcześniej, to kolejne rządy – jak przystało na europejskie państwo – dadzą kobietom pełne prawa reprodukcyjne. Kobiety, Prawa człowieka, Protesty, Policja i służby, Marta Lempart, Klementyna Suchanow, Zbigniew Ziobro, Trybunał Konstytucyjny, Agnieszka Czerederecka Ogólnopolski Strajk Kobiet protesty kobiet trybunał strajk kobiet
Rozłam u Republikanów. Schwarzenegger porównuje atak na Kapitol do hitlerowskiej Nocy Kryształowej^Katarzyna Jaremko^13 stycznia 2021^https://oko.press/rozlam-u-republikanow-schwarzenegger/^Rozłam u Republikanów. Szykują się do życia bez Trumpa. Ale Schwarzenegger pyta o ich odpowiedzialność, bo umożliwili Trumpowi głoszenie kłamstwa i zdradę Mitch McConnell, szef klubu Republikanów w Senacie, powiedział współpracownikom, że prezydent Trump popełnił przestępstwo kwalifikujące do przeprowadzenia procedury impeachmentu, i że się cieszy z decyzji demokratów z Izby Reprezentantów, by rozpocząć procedurę. Taką informację podała we wtorek Maggie Haberman z „New York Timesa”. Obserwatorzy amerykańskiej sceny politycznej doszli w tej sytuacji do wniosku, że piekło zamarzło. Najbardziej lojalny wobec Trumpa na Kapitolu człowiek, który przez cztery lata z maestrią przeprowadził przez Senat wszystkie prezydenckie inicjatywy, w tym nominacje trojga sędziów Sądu Najwyższego, zresztą w atmosferze sporych kontrowersji, obrócił się przeciwko niemu. McConnell miał dojść do wniosku, że to dobry moment, a poza tym najwyższy czas, by oczyścić Partię Republikańską z Trumpa i jego ludzi. Senator nie rozmawiał z urzędującym prezydentem od połowy grudnia, kiedy oświadczył mu, że nie będzie blokować procedur potwierdzających formalnie zwycięstwo Joego Bidena w wyborach prezydenckich i uznaje demokratę za prezydenta-elekta. 11 stycznia 2021 Biden zadzwonił w poniedziałek do McConnella, żeby ustalić czy przesłuchania kandydatów na ministrów jego rządu mogą się toczyć w tym samym czasie, co impeachment Trumpa, oraz czy w ogóle będzie to możliwe, jeżeli ten nie będzie już głową państwa. Szef klubu republikanów obiecał skonsultować się z konstytucjonalistami i udzielić Bidenowi pilnie odpowiedzi. Coraz więcej republikanów występuje przeciwko Donaldowi Trumpowi i wysyła do całego świata sygnały, że prawica w Ameryce może istnieć bez niego i wrócić do doktryny z czasów, kiedy jej liderami byli obaj Bushowie, John McCain oraz senator Mitt Romney, który zresztą napisał wprost, że Trump wywołał rebelię i jest za nią odpowiedzialny.  Chyba najwięcej uwagi w mediach społecznościowych poświęcono jednak byłemu gubernatorowi Kalifornii Arnoldowi Schwarzeneggerowi. „Jako imigrant chciałbym powiedzieć kilka słów moim rodakom Amerykanom i naszym przyjaciołom na całym świecie na temat wydarzeń ostatnich dni. Dorastałem w Austrii. Jestem bardzo świadomy zbrodni jaką była Noc Kryształowa. Był to okrutny atak na Żydów przeprowadzony w 1938 roku przez nazistowskich odpowiedników Proud Boys. (…) Prezydent Trump jest upadłym przywódcą. Przejdzie do historii jako najgorszy prezydent w historii. Dobrze, że wkrótce będzie tak samo nieistotny, jak stary tweet. Ale co mamy zrobić z tymi wybranymi urzędnikami, którzy umożliwili jego kłamstwa i zdradę? Przypomnę im o tym, co powiedział Teddy Roosevelt: „Patriotyzm oznacza stanąć po stronie kraju. A to nie znaczy stać przy prezydencie”. A John F. Kennedy napisał książkę „Profile odwagi”. Wielu członków mojej partii, z powodu braku kręgosłupa, nigdy nie zobaczyłoby swoich nazwisk w takiej książce” – powiedział w nagraniu wideo były gubernator. My message to my fellow Americans and friends around the world following this week's attack on the Capitol. pic.twitter.com/blOy35LWJ5— Arnold (@Schwarzenegger) January 10, 2021 My message to my fellow Americans and friends around the world following this week's attack on the Capitol. pic.twitter.com/blOy35LWJ5 7 stycznia 2021 Jeszcze dalej poszedł były szef dyplomacji w republikańskim rządzie Busha juniora, gen. Colin Powell. Oświadczył w CNN, że w związku z tym iż republikanie poparli rebelię, nie może się on już dalej uważać za republikanina. Dodał też, że chciałby, aby pilnie przeprowadzono impeachment Donalda Trumpa. Dzisiaj, kiedy emocje sięgają zenitu, trudno ocenić czy skłócone frakcje Partii Republikańskiej, która przetrwała wszystkie wewnętrzne kryzysy od 1860 roku, w tym wojnę secesyjną i co najmniej trzy wielkie kryzysy gospodarcze, a także szereg społecznych zmian, będą w stanie ze sobą dalej rozmawiać. Na razie, jak wynika z zacytowanych wypowiedzi, górą zdają się ci, którzy chcą oczyścić stronnictwo z populistów spod szyldu Make America Great Again. I pewne sygnały wskazują na to, że mogą zwyciężyć. Stara zasada dziennikarstwa śledczego mówi: „Follow the money – Podążaj wedle kanału, którym płynie forsa”. Kwestia pieniędzy może zdecydować o losie republikańskiego senatora Ricka Scotta z Florydy, który jako jeden z ośmiu członków Senatu poparł odrzucenie oficjalnych wyników wyborów prezydenckich ze stanów, w których Trump kłamliwie utrzymuje, że wygrał. Scott jest szefem National Republican Senatorial Comittee, czyli republikańskiego zespołu zajmującego się rekrutacją kandydatów partii do Senatu na wybory uzupełniające w 2022 roku, ale przede wszystkim zbieraniem środków na ich kampanie. Tymczasem wiele dużych korporacji, w tym Goldman Sachs, Citigroup i JPMorgan Chase, ogłosiło, że wstrzymuje wszelkie datki polityczne na najbliższą przyszłość. A niektóre, w szczególności sieć hoteli Marriott, wyraźnie zapowiedziała, że nie będzie przekazywać darowizn na rzecz takich polityków jak Scott, czyli tych, którzy głosowali przeciwko potwierdzeniu wyboru Bidena na prezydenta. Jeżeli świat wielkiej finansjery odwróci się od republikanów, ich szanse na prowadzenie udanej kampanii spadają do zera. Dlatego w Senacie panuje presja, by Scott zrezygnował z przewodzenia NRSC. Buntują się też tradycyjnie republikańskie media. Lokalna gazeta z hrabstwa York w Pensylwanii, wydawana od 1876 roku „York Dispatch”, zwróciła się do kongresmana Scotta Perry’ego, który reprezentuje ten okręg w Izbie Reprezentantów, do pilnego złożenia rezygnacji. “W dniu, w którym Kongres powinien był podjąć ostatnie kroki w kierunku formalnego zatwierdzenia wyniku wyborów, proces ten utknął w martwym punkcie, gdy do Kongresu wdarły się tysiące zwolenników prezydenta Donalda Trumpa, którzy bezpodstawnie domagali się ogłoszenia go prezydentem. Do tego bezprawia po północy przyłączył się nasz kongresmen Scott Perry i próbował oszukać własnych wyborców propagując kłamstwa na temat wyniku wyborów prezydenckich w Pensylwanii. Powinien on złożyć urząd. Natychmiast” – napisano w redakcyjnym komentarzu. Konserwatywny republikański kongresmen z Kentucky Brett Guthrie wezwał kolegów z Izby Reprezentantów, by powołali międzypartyjną komisję, która przeprowadzi dochodzenie w sprawie oblężenia Kapitolu z 6 stycznia oraz okoliczności w jakich do nich doszło. „Celem jest zbadanie sprawy, ustalenie faktów i przygotowanie raportów, aby nigdy więcej się to nie powtórzyło” – powiedział polityk. Yesterday I went to the House floor to share my support for a bipartisan commission to examine the circumstances around the Capitol attack.The goal is to investigate, find the facts, and deliver reports so this will never happen again. pic.twitter.com/0qMv32O9qB— Rep. Brett Guthrie (@RepGuthrie) January 13, 2021 Yesterday I went to the House floor to share my support for a bipartisan commission to examine the circumstances around the Capitol attack.The goal is to investigate, find the facts, and deliver reports so this will never happen again. pic.twitter.com/0qMv32O9qB Kongresmenka Nancy Mace z Południowej Karoliny, która w listopadzie prowadząc kampanię na pro-Trumpowskiej platformie pokonała demokratę Joego Cunninghama, oświadczyła, że jej zdaniem prezydent jest winien wydarzeń z poprzedniej środy, ale że nie poprze wniosku o postawienie prezydenta w stan oskarżenia, bo jest za mało czasu, by wszystko odbyło się zgodnie z procedurami. Nancy Mace of SC of Trump: "I hold him accountable for the events that transpired" a week ago. But she says she is against impeachment because it is a "rush" bypassing the Judiciary Committee, etc.— Domenico Montanaro (@DomenicoNPR) January 13, 2021 Nancy Mace of SC of Trump: "I hold him accountable for the events that transpired" a week ago. But she says she is against impeachment because it is a "rush" bypassing the Judiciary Committee, etc. 9 stycznia 2021 We wtorek Izba Reprezentantów głosowała nad niewiążącą rezolucją wzywającą wiceprezydenta Mike’a Pence’a do uruchomienia 25. Poprawki do konstytucji. W jej sekcji czwartej znajduje się przepis, na podstawie którego urzędującego prezydenta można uznać za niezdolnego do sprawowania władzy. „Ilekroć wiceprezydent i większość kierowników departamentów lub innego ciała określonego przez Kongres, w drodze ustawy złoży Przewodniczącemu pro tempore Senatu i Przewodniczącemu Izby Reprezentantów pisemne oświadczenie, że prezydent nie może sprawować władzy i zadań swojego urzędu, wiceprezydent niezwłocznie przejmuje władzę i zadania tego urzędu jako pełniący obowiązki prezydenta”. Rezolucja przeszła, w zasadzie według barw partyjnych. Demokratów poparł tylko jeden republikanin, Adam Kinzinger z Illinois, który jeszcze przed wyborami należał do dystansujących się wobec prezydenta Trumpa polityków prawicy. Jednak wiceprezydent Pence odmówił wszczęcia procedury z 25. Poprawki. Republikańska organizacja The Lincoln Project, która w minionych wyborach wypowiedziała posłuszeństwo Trumpowi i oficjalnie poparła Joego Bidena, uznając Trumpa za zagrożenie dla bezpieczeństwa Ameryki, zapłaciła za emisję reklamówki, w której krytykuje wiceprezydenta za niepodjęcie tego kroku i brak moralnego kręgosłupa. ”Mike Pence, jako wiceprezydent udowodnił, że nawet w obliczu kryzysu konstytucyjnego, z którym tylko on miał wyjątkowe możliwości uporania się, pozostaje nieugięty w swoim zobowiązaniu do niepodejmowania żadnych działań. To czyni go oczywistym i najlepiej wykwalifikowanym przywódcą, aby przejąć rolę lidera ruchu MAGA. To główny kandydat, by w 2024 roku poprowadzić nasz naród w kolejną erę rozczarowania” – mówi z szyderstwem narrator spotu. Ale z tego, co się dowiedziało OKO.press w Waszyngtonie, o ile oficjalnie wiceprezydent i ministrowie nie chcieli się podjąć usunięcia Trumpa z urzędu, to de facto rząd działa bez prezydenta. Akademicy i praktycy prawa konstytucyjnego będą się pewnie przez lata zastanawiać, czy w związku z tym nie doszło do pełzającego zamachu stanu, bo kierownicy resortów nie mogą ot tak sobie „nie gadać z prezydentem”, ale w rzeczywistości właśnie tak od co najmniej czterech dni wygląda sytuacja w Waszyngtonie.  Z tego, co usłyszeliśmy, szef dyplomacji Mike Pompeo i minister finansów Steve Mnuchin konsultowali się ze sobą jak rządzić bez prezydenta. Ministrowie i szefowie agencji federalnych robią swoje licząc, że prezydent nie zadzwoni, a ten jak na razie nie dzwonił. Na razie tylko dwie członkinie rządu zrezygnowały: szefowa resortu edukacji Betsy DeVos oraz ministra transportu Elaine Chao, prywatnie żona Mitcha McConnella. O ile wielkie projekty infrastrukturalne mogą poczekać aż w gabinecie ministra transportu zasiądzie wytypowany przez Bidena Pete Buttigieg, a testy przesiewowe nauczycieli i tak nadzorują władze stanowe, więc szkolnictwo może działać w miarę normalnie, aż zajmie się nim demokrata Miguel Cardona, to w kwestiach bezpieczeństwa przestoju być nie może. Dlatego republikańscy senatorowie zaapelowali do szefa Biura Bezpieczeństwa Narodowego Roberta O’Breina, by pozostał na stanowisku do czasu, aż 21 stycznia zastąpi go Jake Sullivan (obsadzenie tego stanowiska nie wymaga zgody Senatu, w przeciwieństwie do konstytucyjnych ministrów). Pozostaje jeszcze sprawa niesławnego guzika atomowego, która tak bardzo pobudza wyobraźnię ludzi na całym świecie. Nancy Pelosi wezwała dowódców armii, by odcięli prezydenta od niego. Formalnie nie miała ku temu podstaw, skoro de iure Trump pozostaje głową państwa. Ale „guzik” to pojęcie symboliczne. W rzeczywistości to teczka, którą nosi za prezydentem wojskowy adiutant, a gospodarz Białego Domu dysponuje dokumentem z serią kodów, by mechanizm schowany w teczce odbezpieczyć. Gdyby jednak Trump postanowił przekroczyć tę nieprzekraczalną granicę, to z dużym prawdopodobieństwem dowództwo zjednoczonych sztabów wypowie mu posłuszeństwo. Probierzem tego były czerwcowe zamieszki w Waszyngtonie na tle rasowym, po zamordowaniu z Minneapolis Afroamerykanina George’a Floyda. Trump chciał wtedy w uproszczeniu mówiąc wypuścić wojsko na ulice, ale ani armia, ani cywilne kierownictwo Pentagonu nie zgodziło się na wyprowadzenie z koszar żołnierzy przeciwko amerykańskim obywatelom. Świat, Donald Trump, Joe Biden, USA
Skazani będą nadzorować sędziów?^Ewa Siedlecka^12 stycznia 2021^https://oko.press/skazani-beda-nadzorowac-sedziow/^W Ministerstwie Sprawiedliwości nadzorem nad sądami i sędziami będą mogły się zajmować osoby karane, bez wyższego wykształcenia. Taką poprawkę metodą wrzutki zawarto w pisowskim projekcie zmiany ustawy o postępowaniu w sprawach o wykroczenia. Uwagę opinii publicznej zwróciło to, że projekt zmian w ustawie o postępowaniu w sprawach wykroczeniowych zgłoszony przez grupę posłów PiS i Solidarnej Polski zabiera możliwość odmowy przyjęcia mandatu. 11 stycznia 2021 Jeśli nowelizacja wejdzie w życie, trzeba będzie mandat przyjąć i zapłacić, a potem co najwyżej walczyć w sądzie o uznanie, że został wymierzony niesłusznie. „W sądzie” w tym przypadku oznacza, że sprawę może rozpatrzyć nie sędzia, a referendarz sądowy, czyli urzędnik, który nie ma gwarancji niezawisłości. W dodatku to nie policja, Straż Miejska czy inny organ, który wystawił mandat, przedstawia dowody na winę osoby ukaranej, ale to ona musi dowodzić swojej niewinności. A wszystkie dowody na tę niewinność musi okazać razem z odwołaniem w ciągu siedmiu dni. Potem już nic dodać nie może. To tak jakby udowadniać, że nie jest się wielbłądem. W internecie krążą już memy: „Udowodnijcie obywatelu, że nie sikaliście rok temu w miejscu publicznym”. Wreszcie: niezapłacenie mandatu staje się osobnym wykroczeniem, za które dostaje się kolejny mandat. I tak do skutku. Projekt wywołał oburzenie społeczne i protesty prawników – że oto znosi się domniemanie niewinności, iluzorycznym czyni prawo do sądu, w tym prawo do obrony. I że to praktyczna realizacja państwa policyjnego (prof. Ewa Łętowska), gdzie policja orzeka o winie i o karze. 10 stycznia 2021 Zobaczymy, czy PiS będzie tę zmianę forsować. I jak to zwykle z nim bywa – w projekcie przemycił coś jeszcze. Prezencik robi sobie Zbigniew Ziobro dzięki niepozornej zmianie w ustawie o służbie cywilnej (pomieszczenie tak różnych spraw w jednym projekcie narusza zasady poprawnej legislacji), brzmiącej tak: „W ustawie o służbie cywilnej, w art. 52 dotychczasową treść oznacza się jako ust. 1, po którym dodaje się ust. 2 w brzmieniu: Przepis ust.1 pkt 1 nie dotyczy podsekretarzy stanu w Ministerstwie Sprawiedliwości, przez których Minister Sprawiedliwości sprawuje nadzór nad działalnością sądów”. Ów ustęp 1 pkt 1 art. 52 ustawy o służbie cywilnej jest zupełnie niewinny, wymienia bowiem, jakie stanowiska są w służbie cywilnej „wyższe”. Proponuje się, żeby funkcja podsekretarza stanu zajmującego się nadzorem nad sądownictwem nie była takim „wyższym” stanowiskiem. Cóż, wydawałoby się, że podsekretarz stanu to nie byle kto. Jak widać, jeśli jest to podsekretarz dozorujący sądownictwo, to niekoniecznie. Wnioskodawcy (w tym wypadku można podejrzewać rękę ministra Ziobry) uzasadniają ten, wydawałoby się, kuriozalny pomysł wyróżnienia podsekretarzy stanu zajmujących się nadzorem nad sądownictwem spośród wszystkich podsekretarzy stanu w licznych ministerstwach tym, że chodzi o sprzeczność z przepisami ustawy o ustroju sądów powszechnych, która zezwala na pełnienie stanowiska sędziemu delegowanemu do Ministerstwa Sprawiedliwości. „Oczywistym jest, że sędzia nie może być jednocześnie członkiem korpusu służby cywilnej” – piszą. Po pierwsze: nie ma wymogu, by podsekretarzem był sędzia. Po drugie: sprzeczność tę należałoby rozstrzygnąć, raczej likwidując delegowanie sędziów do ministerstwa, co od dawna postulują organizacje sędziowskie, także międzynarodowe. Delegacje są dla sędziów lukratywną, a więc korumpującą ścieżką kariery zawodowej i naruszają „chiński mur”, który powinien dzielić władzę sądowniczą od wykonawczej. 22 grudnia 2020 Funkcje kontrolne nad sprawnością pracy sędziów minister może sprawować przez sędziów wizytatorów, którzy nie dostają za to pieniędzy od MS. A nad pracą sądów jako jednostek administracyjnych minister może sprawować nadzór przez podległych sobie dyrektorów sądów. Ale w projekcie uznaje się, że kierownicze stanowisko podsekretarza stanu nie jest wyższe, jeśli dotyczy nadzoru nad sądami. 2 czerwca 2020 Tyle że w konsekwencji podsekretarz stanu sprawujący nadzór nad sądami może być osobą karaną i nie musi mieć wyższego wykształcenia. A to dlatego, że następny, niezmieniony w projekcie art. 53 ustawy o służbie cywilnej mówi, że osoby sprawujące stanowiska „wyższe”, wymienione w art. 52, muszą mieć wyższe wykształcenie i nie mogą być karane. Czyli: jeśli nadzorując sędziów i sądownictwo nie piastujesz „wyższego” stanowiska, możesz mieć wyrok i nie mieć matury. W państwie, w którym sędziami Sądu Najwyższego czy Trybunału Konstytucyjnego mogą zostać osoby uznane przez ustawowo do tego powołane organy sędziowskie za nieudolne, niemające wystarczającego stażu i doświadczenia, osoby, które miały zarzuty dyscyplinarne, a nawet były dyscyplinarnie karane – w takim państwie to, że nadzór nad sądami i sędziami mogą mieć osoby karane i bez wyższego wykształcenia, nie wydaje się aż tak dziwne. Jednak jeśli przestaniemy się dziwić, kotwica łącząca nas ze standardami już nawet nie państwa prawa, ale choćby tylko zdrowego rozsądku i poczucia wstydu, zostanie zerwana. 15 grudnia 2020 Ewa Siedlecka jest publicystką „Polityki”. Ten tekst ukazał się na jej Blogu Konserwatywnym. Sądownictwo, Zbigniew Ziobro, Ministerstwo Sprawiedliwości,
Szturm na Kapitol to tylko jeden z przykładów. Ekstremizm organizuje się w sieci^Anna Mierzyńska^12 stycznia 2021^https://oko.press/szturm-na-kapitol-to-tylko-jeden-z-przykladow-ekstremizm-organizuje-sie-w-sieci/^Do tej pory lekceważone przez polityczny mainstream, uważane za wąskie nisze lub grupy szaleńców, dziś ekstremiści w sieci stają się realnym zagrożeniem dla bezpieczeństwa czy zdrowia publicznego. Również w Europie i w Polsce. Blokowanie kont ich liderów w mediach społecznościowych nie rozwiąże problemu Szturm na amerykański Kapitol pokazał dobitnie, jak groźne potrafią być radykalizujące się środowiska, działające w specyficznych wspólnotach na platformach społecznościowych, wspierające się w myśleniu spiskowym lub przemocowym. 7 stycznia 2021 Kiedy w wieczór Trzech Króli, po wydarzeniach na Kapitolu w Waszyngtonie, prorządowa TVP 1 porównała amerykańskich demonstrantów do polskiej opozycji, popełniła błąd logiczny. #USA Zamieszki na Kapitolu. Część demonstrantów zaczęła zachowywać się na sali obrad jak polska opozycja#wieszwięcejhttps://t.co/A1igfN506x — tvp.info 🇵🇱 (@tvp_info) January 6, 2021  Dużo bardziej adekwatne byłoby porównanie tego zajścia do innego polskiego wydarzenia. 27 października 2020 roku, podczas protestów kobiet, prezes PiS Jarosław Kaczyński w internetowym wystąpieniu, opublikowanym na kanale Prawa i Sprawiedliwości na YouTube, wezwał „wszystkich, którzy nas wspierają” do obrony kościołów. Powiedział wtedy: „W szczególności musimy bronić polskich kościołów. Musimy ich bronić za wszelką cenę. Wzywam wszystkich członków Prawa i Sprawiedliwości i wszystkich, którzy nas wspierają do tego, by wzięli udział w obronie Kościoła, w obronie tego, co dziś jest atakowane i jest atakowane nieprzypadkowo. (…) Obrońmy Polskę!”  Radykalne prawicowe organizacje zaczęły natychmiast tworzyć grupy do „obrony kościołów” przed… innymi Polakami. Środowisko Marszu Niepodległości powołało Straż Narodową, urządziło zbiórkę na niezbędne oprzyrządowanie (w tym na przykład na liny), uruchomiło internetowy nabór chętnych do formacji. Głównie młodzi mężczyźni przez kilkanaście dni stali przed kościołami, czekając na demonstrantów, gotowi dać im odpór. Gdy okazało się, że nie ma kogo odpierać, w kilku przypadkach „obrońcy” nie wytrzymali i sami poszukali protestujących, atakując tych, którzy byli najbliżej. Tylko cudem nie doszło do tragedii. Podobny schemat zadziałał w Stanach Zjednoczonych. 6 stycznia prezydent Donald Trump przemawiał do swoich zwolenników, zgromadzonych w Waszyngtonie. Podczas bardzo długiego wystąpienia wielokrotnie powtórzył, że wybory prezydenckie zostały sfałszowane i skradzione, wzywał także wprost do „pójścia na Kapitol”, by dać republikańskim senatorom „dumę i śmiałość, aby odzyskali nasz kraj”. Co zrobili protestujący? Posłuchali go (zupełnie jak polscy narodowcy Kaczyńskiego). Poszli na Kapitol. Zginęło pięć osób. 7 stycznia 2021 Trzeba było szturmu na jedną z najważniejszych instytucji w USA, by nagle wszyscy się obudzili: nie tylko amerykańscy politycy, w tym stojący do tej pory po stronie Trumpa Republikanie, ale też wielkie platformy społecznościowe. Twitter usunął ostatnie wpisy Trumpa, Facebook zablokował jego konto (także na Instagramie), za nim poszły inne media społecznościowe. Google usunął ze swego sklepu aplikację Parler, która pozwalała na dołączenie do prawicowej platformy, popularnej w USA, oraz zablokował kanał na You Tube z programem Steve’a Bannona, byłego współpracownika Trumpa. Zaczęto także blokować naruszające regulaminy platform konta zwolenników prezydenta USA. Dopiero ta drastyczna sytuacja unaoczniła wielu ludziom to, o czym eksperci mówią od kilku lat: w radykalnych oraz radykalizujących się środowiska, które dziś mają olbrzymią łatwość budowania wspólnot w internecie, buzują ogromne emocje, wywoływane między innymi przez wybuchową mieszankę propagandy, dezinformacji i teorii spiskowych. Kiedy emocje te zostają zintensyfikowane (choćby przez nieodpowiedzialnego albo cynicznego polityka), dochodzi do eksplozji. Ale już nie w sieci, lecz w realnej rzeczywistości. Tego rodzaju grupy mają więc zupełnie prawdziwy, nie cyfrowy, wpływ: na bezpieczeństwo państwa, życie ludzi, zdrowie publiczne. Atak na Kapitol nie był pierwszą tego rodzaju eksplozją. Wcześniej mogliśmy to obserwować choćby podczas Czasami emocji nie wytrzymuje jedna osoba, czasami cała grupa. Reakcja polskiej radykalnej prawicy na październikowe wezwanie Kaczyńskiego wpisuje się w ten schemat. Chodzi o specyficzny mechanizm tworzenia sieciowej (i nie tylko), zradykalizowanej wspólnoty, który narodził się wraz z mediami społecznościowymi. Jego istotą jest łatwość nawiązania kontaktów przez osoby o skrajnych poglądach z innymi, myślącymi podobnie. Takie relacje da się dziś utrzymywać w tajemnicy przez dowolny czas, nie tylko przed administratorami mediów społecznościowych, ale też przed bliskimi i przyjaciółmi. Pozwala to na prowadzenie werbunku nowych członków przez radykalne grupy, szkolenie ich, planowanie akcji, mobilizowanie oraz szybkie reagowanie na bieżące wydarzenia, i to już w rzeczywistości, a nie tylko w sieci. Ponieważ środowiska radykalne nie odżegnują się od przemocy i agresji, a część ich członków marzy o wzięciu udziału w prawdziwym ataku i walce, także tej z wykorzystaniem broni – nawet zaplanowane wydarzenia, które mają przebiegać pokojowo, często wymykają się organizatorom spod kontroli. Dochodzi do przemocy, zamieszek, niszczenia mienia. 6 listopada 2020 Julia Ebner, brytyjska badaczka ruchów ekstremistycznych, w książce „Ekstremiści w sieci” opisała, jak skrajna prawica amerykańska organizowała wiec w Charlottesville w sierpniu 2017 roku. Miał być protestem przeciw usunięciu pomnika generała wojsk Konfederacji Roberta Lee. To było ważne dla tego środowiska przedsięwzięcie, ponieważ miały w nim wziąć udział różne odłamy skrajnej prawicy, które na co dzień nie współpracują ze sobą. Udało się je zachęcić do udziału, a kontakty nawiązano oczywiście głównie przez internet. Akcję planowano na kanale platformy Discord. Organizatorzy ustalali tam nawet wygląd demonstrantów: miał być porządny, by nie zniechęcał zwyczajnych ludzi. Zakazano masek, nazistowskich symboli, czapek Ku Klux Klanu i broni. Wydarzenie było szeroko promowane – informacje pojawiały się na Facebooku, Twitterze, 4chanie i Reddicie, portalach internetowych i forach nacjonalistów. Mimo ustaleń, dzień przed protestem niektórzy uczestnicy zdradzili, że wezmą ze sobą broń palną. 11 sierpnia w blasku pochodni nacjonaliści przemaszerowali przez Charlottesville. Ich hashtagi i zdjęcia budziły ogromne zainteresowanie w mediach społecznościowych. Pełen sukces. Sytuacja zmieniła się następnego dnia, gdy około 500 protestujących pojawiło się w miejscowym parku, tym razem eksponując nazistowskie symbole i… karabiny. Policja uznała wiec za nielegalny, zaczęła rozganiać ludzi, burmistrz ogłosił stan wyjątkowy. W sieci trwała transmisja na żywo. To właśnie wśród śledzących ją obserwatorów zaczęła drastycznie rosnąć agresja – dużo bardziej niż wśród uczestników zajścia. Coraz więcej internautów domagało się natychmiastowej reakcji, czyli walki z policją. W komentarzach roiło się od wezwań do przemocy, nawet do zabijania. Wreszcie jeden z uczestników wjechał rozpędzonym samochodem w tłum kontrmanifestantów. Zginęła 32-letnia kobieta, 19 osób zostało rannych. Czarnoskóry młody mężczyzna został pobity przez nacjonalistów deskami i metalową rurką. Opis wiecu doskonale oddaje mechanizm narastania negatywnych emocji, które pod wpływem dodatkowego impulsu przeradzają się w przemoc. „Oto jak szybko nienawiść i podburzanie do przemocy w sieci może się przełożyć na działanie w świece realnym” – podkreśla Ebner. W sieci można było przeczytać wyrazy uznania dla sprawców. Wśród zwolenników teorii spiskowych przemoc nie jest tak popularna, jak wśród radykalnych grup prawicowych, jednak tam też emocje mogą łatwo osiągnąć stan wrzenia. W szturmie na Kapitol brali udział między innymi wyznawcy ruchu QAnon – rozbudowanej teorii spiskowej, niezmiernie popularnej w USA, która pojawiła się w 2017 roku. Opiera się ona na przekonaniu, że światem rządzą przestępcy, głównie pedofile, silnie ze sobą powiązani, a jedyną nadzieją na rozbicie ich szajki jest Donald Trump – wybrany na prezydenta przez zwykłych ludzi, a nie, jak reszta przywódców, dzięki manipulacjom wyborczym. QAnon na początku był tylko teorią spiskową, ale przekształcił się w ekstremistyczną ideologię religijno-polityczną. W procesie przemian przemoc stawała się coraz częściej postulowanym rozwiązaniem przez członków ruchu – oczywiście w celu „obrony świata”. Jak podaje badający QAnon Marc-Andre Argentino z Uniwersytetu Concordia, tylko w ciągu 2020 roku liczba członków QAnon wzrosła o 581 procent. W lipcu 2020 na Facebooku znajdowało się, jak policzył Argentino, 179 grup QAnon, z ponad 1,4 miliona członków, i 120 stron z łączną liczbą 911 tys. polubień. Facebook zablokował te kanały, wyznawcy ruchu jednak nie zniknęli – przenieśli się na inne platformy. A do swojej spiskowej narracji włączyli pandemię koronawirusa – uznali ją za dowód na istnienie światowego spisku przywódców, których celem jest depopulacja ludności (znamy tę wersję z polskich portali dezinformacyjnych). W 2020 r. w USA zaczęło dochodzić do aktów przemocy, motywowanych przekonaniami QAnon, w końcu uznano ten ruch za zagrożenie dla bezpieczeństwa publicznego – ale amerykański mainstream nie przejął się tym. Inny amerykański badacz, Alex Kaplan, policzył, że aż 62 zwolenników QAnon startowało w prawyborach do Kongresu USA (większość jako republikanie), poparło ich w sumie prawie 600 tys. osób. Dwunastu z nich brało udział w listopadowych wyborach, jedna osoba zdobyła mandat w Izbie Reprezentantów. Cała ta internetowa armia to zwolennicy Trumpa, nic więc dziwnego, że kończący właśnie swoją kadencję prezydent chętnie retweetował wpisy członków ruchu na Twitterze (przynajmniej 185 razy, w tym ponad 90 od początku pandemii), kilkukrotnie uwiarygodnił ich także w swoich wypowiedziach. Podobnie zachowywali się jego najbliżsi współpracownicy. Dla członków QAnon przegrana wyborcza Trumpa była czymś znacznie poważniejszym niż zwykła zmiana na stanowisku prezydenta kraju. To prawdziwa tragedia, koniec nadziei na wyzwolenie świata z rąk przestępców, całkowity upadek. Ich nastroje podburzał sam Trump, wielokrotnie mówiąc, że wybory zostały sfałszowane. Promował też tweety członków QAnon na ten temat. Emocje rosły z dnia na dzień, głównie w sieci. Kulminacyjny moment nastąpił 6 stycznia, gdy tysiące zwolenników obecnego prezydenta przyjechało do Waszyngtonu i przemówił do nich sam Trump. W długim wystąpieniu powtarzał: „Idźmy na Kapitol”. Więc poszli. Dziś, kiedy po świecie krążą zdjęcia rebeliantów na Kapitolu, na których widać półnagiego „szamana QAnon” (czyli Jake’a Angeli’ego) w futrzanej czapce z rogami, może się wydawać, że QAnon to grupa szaleńców, a nie ludzie, których należy się obawiać. To reakcja, którą znamy w Polsce jako wyśmiewanie „foliarzy”, czyli zwolenników teorii spiskowych. Spycha ona myślących w ten sposób ludzi do niszy „dziwaków”, co powoduje (po raz kolejny!) lekceważenie problemu. Tymczasem lata narastania popularności QAnon pokazały, że nie chodzi tylko o akty przemocy na ulicach – mamy do czynienia z narastającym problemem społecznym. W USA z powodu tej ideologii rozpadają się rodziny, kończą przyjaźnie, bywa, że dochodzi do przemocy domowej. To nie jest tak odległy od nas problem, jak mogłoby się wydawać. Istnieje polski odłam QAnon. Na zrzeszającym tę grupę kanale na Discordzie zameldowało się już 2,4 tysiąca osób. Wciąż trwa tu dyskusja. Tych, którzy załamali się po ostatnich wydarzeniach, pocieszają inni, tworząc kolejne nieprawdopodobne historie. Jeden z użytkowników pisze: „Gdyby Trump przemówił na czas i krótko, tłum MAGA byłby w budynku Kapitolu z frakcją Antifa i prawdopodobnie zostałby wciągnięty do walki przez przypadek i zamieszanie z powodu wielkości tłumu. Kiedy Trump mówił późno i długo, tłum MAGA był CHRONIONY i ODDZIELONY od grup Antifa. Przebrani ludzie Antify stanowili ponad 95 proc. osób w budynku. (…) Było to najwyraźniej zainscenizowane wydarzenie, które miało obwinić zwolenników Trumpa i spróbować wrobić Trumpa”. Kolejny cytuje jedno z amerykańskich kont na platformie Parler: „Czy nikt nie widzi, że to, co stało się 6 stycznia, jest bardzo podobne do tego, co stało się z Reichstagiem w 1933 r., kiedy Hitler i SS spalili budynek, ale obwinili o to komunistę? Zrobiono to, by wyeliminować ich wroga, a historia się powtarza, AOC (Alexandria Ocasio-Cortez, polityczka USA – przyp. red.) wzywa do obozów koncentracyjnych, media wzywają do tego, by Trumpa i jego rodzinę pozbawiono jakiegokolwiek głosu”. W Polsce dużo większym wyzwaniem niż QAnon są dziś grupy wierzące w paramedyczne teorie spiskowe, choćby dotyczące szczepień czy koronawirusa. Na tym etapie z ich strony nie musimy się co prawda obawiać przemocy, ale pozostałe problemy są identyczne. Szerzenie treści antyszczepionkowych – znów: głównie za pomocą mediów społecznościowych i alternatywnych portali newsowych – ma realny wpływ zdrowie publiczne (prawie połowa Polaków nie chce się szczepić przeciwko COVID-19). 10 stycznia 2021 Narastają problemy rodzinne – jesienią 2020 r. przeprowadziłam kilkadziesiąt rozmów z członkami rodzin osób, wierzących w teorie spiskowe. Okazuje się, że im bardziej radykalna staje się taka wiara, tym bardziej negatywnie wpływa na życie wyznawcy, który jest w stanie zerwać dotychczasowe więzi, zniszczyć relacje rodzinne, narazić się na utratę pracy, byle tylko móc dalej wyznawać swoją spiskową „wiarę”. 25 października 2020 Przypomina to nieco mechanizm znany z sekt, tyle że tym razem nie chodzi o toksyczne relacje, lecz o trzymanie się za wszelką cenę poglądów, które stają się toksycznym sposobem na pokonanie własnych lęków. Wzrost popularności teorii spiskowych w czasie pandemii sprawił, że ten problem dotyka coraz większej grupy ludzi. A ponieważ „foliarzy” najłatwiej wyśmiać, zamiast przejąć się sytuacją ich i ich rodzin, wszyscy ci ludzie są pozostawieni bez specjalistycznej pomocy (np. psychologicznej). 25 października 2020 Powstawanie kolejnych grup ekstremistów i spiskowców w sieci, stwarzanie przez nich realnego zagrożenia dla reszty społeczeństwa wymaga podjęcia dużo bardziej zaawansowanych działań niż tylko zablokowania kilku czy kilkuset kont na największych platformach społecznościowych. Radykałom i spiskowcom to w niczym nie przeszkadza – funkcjonują na innych platformach, tam dzielą się swoimi teoriami, planują kolejne działania. W pewnym sensie są tam wyjęci spod prawa. Przy czym Internet zawsze będzie dawał takie możliwości. Dlatego, by rozwiązać problem, trzeba czegoś więcej niż tylko wprowadzenia dyskutowanych obecnie zewnętrznych regulacji dla dużych mediów społecznościowych. Potrzeba rozbudowanego, systemowego podejścia, łączącego regulacje i przepisy z edukacją, uświadamianiem zagrożeń oraz zasypywaniem społecznych podziałów. To wielkie wyzwanie. Czy mu sprostamy? Media, Świat, Donald Trump, Jarosław Kaczyński, Prawo i Sprawiedliwość, Media społecznościowe USA
Ile razy podważa Konstytucję, prawo i rozsądek mandatowa rewolucja PiS? Prawnik wylicza po kolei^Wojciech Górowski^11 stycznia 2021^https://oko.press/ile-razy-podwaza-konstytucje-prawo-i-rozsadek-mandatowa-rewolucja-pis-prawnik-wylicza-po-kolei/^Zdaniem posłów PiS, za zbyt dużą ilość spraw wykroczeniowych w sądach odpowiadają obywatele, którzy w sposób impulsywny i nieprzemyślany odmawiają przyjęcia mandatów. To kuriozalne uzasadnienie wprost wskazuje, jakich emocji obywatel winien się wystrzegać w relacjach z państwem „Nie może być tak, że ten sam organ władzy wykonawczej stwierdza naruszenie prawa represyjnego i sam wymierza karę. Łamie to gwarancję konstytucyjną dla obywatela, że państwo, bez sprawiedliwego, odpowiadającego rzetelnym standardom postępowania, nie przypisze mu odpowiedzialności i nie wykona wobec niego kary” – pisze dla OKO.press dr Wojciech Górowski z Katedry Prawa Karnego UJ. Poniżej cała bardzo szczegółowa analiza projektu posłów PiS Jarosława Kaczyńskiego i Solidarnej Polski Zbigniewa Ziobry. 8 stycznia 2021 do Sejmu wpłynął projekt ustawy nowelizującej kodeks postępowania w sprawach o wykroczenia. Autorami projektu są posłowie Prawa i Sprawiedliwości oraz Solidarnej Polski Ta inicjatywa poselska natychmiast spotkała się z szerokim odzewem w mediach, stała się przedmiotem dyskusji w mediach społecznościowych. Potencjalne wejście w życie tych przepisów to kolejny krok w stronę państwa policyjnego, które obywatela nęka za pomocą mandatów. 10 stycznia 2021 Zmiany proponowane w ustawie wprowadzają bowiem rewolucję w postępowaniu mandatowym. Ich uchwalenie i wejście w życie spowoduje radykalną zmianę, która dotknie wszystkich. Dotyczy bowiem każdego – bez wyjątku – wykroczenia, za które można zostać ukaranym mandatem. Niemal każdy z nas był kontrolowany przez Policję na drodze, brał kiedykolwiek udział w demonstracji czy też był świadkiem zakłócania publicznego porządku, czy to przez przekleństwa, czy też publiczne spożywanie alkoholu. Wykroczenia to takie „małe przestępstwa”, powszechne w życiu społecznym, z którymi każdy z nas miał lub będzie miał styczność. Jednocześnie z uwagi na prostotę tych spraw, brak tak dużego zagrożenia dla praw i wolności obywatelskich jak przy przestępstwach, możliwe jest, iż mandat karny nakłada na obywatela nie sąd, a policjant, strażnik miejski czy inny upoważniony w ustawie organ. Zgodnie z obecnie obowiązującym stanem prawnym każdy obywatel ma prawo do odmowy przyjęcia mandatu. Jednocześnie w przypadku stwierdzenia wykroczenia (np. policjant stwierdza przekroczenie prędkości) trzeba obywatela pouczyć o tym, iż ma prawo do odmowy przyjęcia mandatu i wówczas sprawa trafia do sądu. Przyjęcie mandatu oznacza zgodę na ukaranie i dlatego też kara grzywny nie musi w takich drobnych sprawach być orzekana przez sąd. Nie oznacza to jednak, iż kodeksy nie dają nam prawa do tego, żeby swoich racji dochodzić w sądzie. Właśnie brak przyjęcia mandatu powoduje, że sprawa trafia do sądu, a nadto można wnieść, w pewnych przypadkach, o uchylenie przyjętego już mandatu. Nikt z nas nie musi przy tym tłumaczyć się z tego, że nie chce przyjąć mandatu, wystarczy wypowiedzieć jedno zdanie: „Odmawiam przyjęcia mandatu”. 15 grudnia 2020 Proponowana przez posłów ustawa zasadniczo zmienia powyższe zasady. Obywatel nie będzie już mógł odmówić przyjęcia mandatu. Każdy mandat będzie uznany za przyjęty z chwilą jego odbioru przez obywatela. Jednocześnie w ciągu 7 dni każdy będzie miał prawo do złożenia odwołania do sądu rejonowego miejsca, w którym popełniono wykroczenie. W takim odwołaniu trzeba będzie od razu podać wszystkie dowody na poparcie swoich twierdzeń (czyli w istocie na udowodnienie swojej niewinności), opisać w jaki sposób kwestionuje się mandat (czy całość, czy tylko karę), jak i wskazać zaskarżony mandat karny. Taka zmiana to rewolucja. Zacząć więc należy od zadania pytania, czy obecny stan prawny, jak również praktyka wymierzania mandatów, a następnie postępowań w tym przedmiocie przed sądami, wymaga takiej zmiany. Aby jej dokonać, trzeba byłoby stwierdzić, iż mamy do czynienia z patologiami w tym zakresie, poważnymi problemami w funkcjonowaniu sądów i Policji. Taka sytuacja w mojej ocenie nie istnieje. Tymczasem projektodawcy wskazują na dwa argumenty dlaczego należy zmienić prawo. W uzasadnieniu nowelizacji napisano, iż jego celem jest odciążenie sądów i funkcjonariuszy, którzy nakładają mandaty. Zdaniem posłów, za zbyt dużą ilość spraw wykroczeniowych w sądach odpowiadają sami obywatele, którzy niejednokrotnie w sposób impulsywny i nieprzemyślany odmawiają przyjęcia mandatów. Takie uzasadnienie jest kuriozalne, a jednocześnie pokazuje bardzo groźny dla obywatela sposób tworzenia prawa. Nie jest ono oparte na faktach czy badaniach empirycznych, a odwołuje się do emocji. Co więcej, ustawodawca wprost wskazuje, iż wie lepiej jakich emocji człowiek winien się wystrzegać w relacjach z państwem i z tego powodu zmienia prawo. Niestety przywodzi to na myśl systemy totalitarne, gdzie pod pozorem przepisów prawa nakazuje się obywatelom takie zachowania, których władza sobie życzy. Państwo nie ma prawa piętnować obywatela z powodu jego emocji. Państwo nie ma prawa zabronić obywatelowi działać pod wpływem emocji, nawet gdyby takie działanie było nierozsądne, tak długo, jak zachowanie jest zgodne z prawem. Zasadą każdego procesu karnego (w tym w sprawach o wykroczenia) jest to, że osoba oskarżona nie musi nic wyjaśniać, ani tłumaczyć się organom z podejmowanych przez siebie w toku procesu decyzji. Duże wątpliwości budzi także, iż nowelizacja o tak radykalnym charakterze, dotycząca każdego obywatela, została złożona w Sejmie w trakcie epidemii COVID-19. Nie istnieją obecnie żadne faktyczne podstawy do twierdzenia, iż problemem funkcjonowania wymiaru sprawiedliwości są sprawy w sądach wynikające z odmowy przyjęcia mandatu. Znamienne, iż w uzasadnieniu projektu nie ma odwołania do jakichkolwiek statystyk w tym zakresie. Projektodawcy nie piszą o tym ile spraw takich jest obecnie, a ile, ich zdaniem, przy zmianie procedury nie trafi do sądu. W istocie więc powołują się tylko na okoliczność, iż obywatele w emocjach nie przyjmują mandatów. 25 listopada 2020 W mojej opinii wejście w życie powyższych przepisów w żaden sposób nie odciąży sądów, a wbrew twierdzeniom polityków, doda pracy policjantom i sądom. Każda osoba, która nie będzie zgadzać się z nałożonym mandatem, złoży odwołanie do sądu, tak jak dzisiaj odmawia przyjęcia mandatu. Nie sposób uznać, iż sam fakt utrudnienia obywatelowi dostępu do sądu spowoduje, iż ci, którzy nie będą zgadzać się z karą nałożoną przez funkcjonariusza zrezygnują z dochodzenia swoich praw w sądzie. Ponadto projekt faktycznie nakłada na funkcjonariuszy nowe obowiązki związane z udokumentowaniem wykroczenia. W obecnym stanie prawnym w sytuacji przyjęcia mandatu interwencja funkcjonariusza się kończy. Po nowelizacji każda interwencja winna być udokumentowana tak, aby w razie złożenia odwołania można było przesłać do sądu dowody, na których ma się oprzeć sąd. I w tak banalnej sprawie zarejestrowania przekroczenia prędkości za pomocą radaru policjant będzie musiał za każdym razem sporządzić dokumentację – czy to notatkę urzędową, czy zrobić wydruk/fotografię z urządzenia mierzącego prędkość, powiązać dane wykroczenie z konkretnym sprawcą, czy też uczynić wpis we własnym notatniku. Dzisiaj, gdy kierowca przyjmuje mandat, takiej dokumentacji często się po prostu nie sporządza kończąc w ten sposób sprawę wykroczenia i interwencję Policji. 6 grudnia 2020 W zakresie wykroczeń przeciwko ruchowi drogowemu spowoduje to zmniejszenie bezpieczeństwa ruchu, albowiem policjanci będą musieli znacznie więcej czasu poświęcać na dokumentację każdego wykroczenia, w sytuacji, gdy tylko niewiele z nich trafi do sądu. Z kolei w sądzie nakazano w całości rozpoznać każdą sprawę, która wynika z odwołania od mandatu. Obecnie w znakomitej większości takich spraw zapada wyrok nakazowy, który doręczany jest temu, kto popełnił wykroczenie i może na spokojnie przemyśleć czy zgadza się z tą decyzją sądu. Proponowana procedura wyklucza zaś wydanie w takiej sprawie wyroku nakazowego (jak piszą projektodawcy stosuje się bowiem odpowiednio przepisy o postępowaniu odwoławczym), co w istocie zwiększa obowiązki sądu. Projekt nowelizacji zakłada także zmianę terminu zapłacenia mandatu. Jest to zmiana na niekorzyść obywatela. Dzisiaj w przypadku mandatu kredytowanego (czyli tego najczęściej nakładanego, np. przy wykroczeniach drogowych), gdy obywatel odmawia jego przyjęcia, sprawa trafia do sądu. Dopiero po prawomocnym zakończeniu postępowania w sądzie i uznaniu winy trzeba zapłacić grzywnę. Nowelizacja zakłada, że mandat będzie wykonalny bez względu na to, czy zaskarżymy go do sądu, czy też nie. Sąd jedynie będzie mógł (nie będzie to jego obowiązkiem) wstrzymać wykonanie mandatu. Zatem obywatel najpierw będzie musiał zapłacić grzywnę, a następnie dochodzić swoich praw w sądzie. Po wygranej dopiero odzyska swoje pieniądze. Może się także zdarzyć, że nawet w sytuacji gdy sąd będzie chciał wstrzymać wykonanie grzywny, to już nie będzie możliwe, albowiem zostanie ona wcześniej zapłacona lub wyegzekwowana. Taka regulacja przerzuca odpowiedzialność za zachowanie funkcjonariuszy państwa na obywatela. Może mieć efekt mrożący wobec obywateli. Taka regulacja może zniechęcać obywatela do zaskarżania mandatów. Podkreślam, iż jest to nowość w systemie szeroko rozumianego prawa karnego. W sprawach o wykroczenia czy przestępstwa zasadą jest wykonywanie kary po wydaniu wyroku przez sąd. Nie znajduję żadnego uzasadnienia dla takiej regulacji. To w sprawach cywilnych celem rozstrzygnięcia sporu najpierw trzeba zapłacić opłatę do sądu. W sprawach karnych co do zasady takich opłat nie ma, a karę wykonuje się po zakończeniu postępowania. Związane jest to z konstytucyjną zasadą domniemania niewinności wynikającą z art. 42 ust. 1 ustawy zasadniczej. Jeśli więc ktoś 3 razy będzie uczestniczył w demonstracji i otrzyma 3 mandaty, to mimo ich niezasadności najpierw zapłaci, a potem sprawę rozstrzygnie sąd. Proponowana regulacja wprowadza zasadę, iż karę wykonalną bez względu na wolę obywatela nakłada organ władzy wykonawczej. Budzi to też wątpliwości konstytucyjne z uwagi na fakt, iż wymiar sprawiedliwości sprawują jedynie sądy (art. 175 ust. 1 Konstytucji). Nowelizacja wprowadza także zasadę, iż w wypadku gdy obywatel odmówi odbioru mandatu lub jego pokwitowania, albo zaistnieje niemożność jego pokwitowania, funkcjonariusz sporządza na mandacie odpowiednią wzmiankę i wówczas taki mandat uznaje się za odebrany co powoduje jego wykonalność, jak i powoduje początek biegu terminu do złożenia odwołania. Taka konstrukcja może być powodem nadużyć w praktyce. Bowiem taka adnotacja może mieć charakter arbitralny, a do jej uczynienia nie potrzeba nawet obecności osoby, która popełniła wykroczenie. Skoro zaś termin do złożenia odwołania biegnie (i od tej reguły nie ma wyjątku) od zrobienia takiej adnotacji, to rodzi to możliwość kolejnych negatywnych konsekwencji dla obywatela w postaci przegapienia terminu do złożenia odwołania. 14 grudnia 2020 Proponowane rozwiązania budzą wątpliwości konstytucyjne. Po pierwsze, przełamują zasadę domniemania niewinności, skoro nałożona mandatem grzywna jest od razu wykonalna bez względu na dalsze decyzje sądu. Zasada domniemania niewinności w polskim systemie prawa represyjnego nie doznaje żadnych wyjątków (art. 42 ust. 3 Konstytucji).  Art. 42. Zasada odpowiedzialności za czyn karalny Dz.U.1997.78.483 – Konstytucja Rzeczypospolitej Polskiej z dnia 2 kwietnia 1997 r. 1. Odpowiedzialności karnej podlega ten tylko, kto dopuścił się czynu zabronionego pod groźbą kary przez ustawę obowiązującą w czasie jego popełnienia. Zasada ta nie stoi na przeszkodzie ukaraniu za czyn, który w czasie jego popełnienia stanowił przestępstwo w myśl prawa międzynarodowego. 2. Każdy, przeciw komu prowadzone jest postępowanie karne, ma prawo do obrony we wszystkich stadiach postępowania. Może on w szczególności wybrać obrońcę lub na zasadach określonych w ustawie korzystać z obrońcy z urzędu. 3. Każdego uważa się za niewinnego, dopóki jego wina nie zostanie stwierdzona prawomocnym wyrokiem sądu.  Stanowi gwarancję dla obywatela, że państwo, bez sprawiedliwego, odpowiadającego rzetelnym standardom postępowania, nie przypisze mu odpowiedzialności i nie wykona wobec niego kary. Po drugie, o takiej karze decyduje nie sąd, a organ władzy wykonawczej, co sprzeczne jest z art. 175 ust. 1 Konstytucji, gdyż wymiar sprawiedliwości sprawują sądy powszechne i Sąd Najwyższy.  Art. 175. Wymiar sprawiedliwości w Polsce Dz.U.1997.78.483 – Konstytucja Rzeczypospolitej Polskiej z dnia 2 kwietnia 1997 r. 1. Wymiar sprawiedliwości w Rzeczypospolitej Polskiej sprawują Sąd Najwyższy, sądy powszechne, sądy administracyjne oraz sądy wojskowe. 2. Sąd wyjątkowy lub tryb doraźny może być ustanowiony tylko na czas wojny.  Ustawodawca nie może zmienić tej zasady. Nie może być bowiem tak, iż ten sam organ władzy wykonawczej stwierdza naruszenie prawa represyjnego i sam wymierza karę. W toku postępowania o przestępstwo prokurator wnosi akt oskarżenia, ale fakty w sprawie ustala niezawisły sąd i to on decyduje o winie i karze. O ile samo postępowanie mandatowe jest dopuszczalne jako takie, to jednak spełnia konstytucyjny wymóg sprawowania wymiaru sprawiedliwości przez sąd tylko wówczas, gdy obywatel bez żadnych dodatkowych przeszkód może z takiego mandatu zrezygnować i skierować sprawę do sądu. Po trzecie wreszcie, projektowane uregulowania naruszają zasadę równości. Inaczej bowiem kształtuje się sytuacja prawna obywatela, któremu nie został wymierzony mandat, a został przeciwko niemu skierowany wniosek o ukaranie do sądu, od obywatela, na którego taki mandat nałożono. Postępowanie mandatowe nie jest bowiem obowiązkowe. Ten pierwszy korzysta z pełni praw w toku postępowania, zaś ten drugi w ciągu 7 dni musi sporządzić odwołanie do sądu, w którym poda wszystkie dowody na swoją korzyść. Pierwszy nie musi nic robić w sądzie, albowiem nie ma obowiązku dowodzenia swojej niewinności (co wprost wynika z przepisów), zaś drugi musi podjąć określoną aktywność. Zasada równości oznacza zaś, iż w takiej samej bądź podobnej sytuacji obywatele muszą mieć takie same prawa. Tutaj chodzi o popełnienie wykroczenia, a więc obywatele są w takiej samej sytuacji, a w zależności od decyzji funkcjonariusza, czy nakładać mandat, czy nie, ich dalsza sytuacja procesowa różni się diametralnie. Paradoksalnie może dojść do sytuacji, gdy sądy będą wydawać więcej wyroków uniewinniających za wykroczenia, albowiem nie będą dysponować materiałem dowodowym przekazanym przez Policję dokumentującym to, co się zdarzyło, albo materiał ten będzie skąpy, bo na miejscu zdarzenia nie będzie czasu skrupulatnie udokumentować wszystkie podjęte czynności. Wątpliwości budzi także sformułowanie przez projektodawców określonych wymogów formalnych odwołania od mandatu do sądu, co może naruszać prawo do sądu. Obywatel ma bowiem wskazać czy zaskarża mandat w całości, czy tylko w zakresie kary, musi wskazać zaskarżony mandat, czy też wszystkie dowody na swoją korzyść. Mając na uwadze niską świadomość prawną naszego społeczeństwa uważam powyższe wymogi za bardzo wysokie, mogące powodować pozostawianie takich odwołań bez rozpoznania z uwagi na ich braki formalne. Jednocześnie tak wysokie wymogi formalne mogą także zniechęcać do składania takich odwołań. Policja i służby, Sądownictwo, Prawa człowieka, Zbigniew Ziobro, Prawo i Sprawiedliwość,
Polski katolicyzm jako źródło cierpień. „Z każdą seksualną myślą pojawiała się wizja piekła” [CZĘŚĆ II]^Andrzej K. Sidorski^10 stycznia 2021^https://oko.press/polski-katolicyzm-jako-zrodlo-cierpien-z-kazda-seksualna-mysla/^Lęki, poczucie winy, konflikty z rodziną, nerwice, wykluczanie, czyli cykl OKO.press o mrocznej stronie katolicyzmu po polsku. Dziś część II: Traumy seksualne. „Dopiero mając 22 lata spojrzałam na swoją cipkę, tak mocny był wstyd, który mi wpoili" „Z powodu rygorystycznego podejścia Kościoła katolickiego do spraw seksu cierpią całe rzesze osób. W konflikcie z zasadami katolickiej etyki seksualnej jest niemal każdy, skoro masturbacja, seks przedmałżeński czy antykoncepcja są ciężkimi grzechami” – pisze Andrzej K. Sidorski, autor znany czytelniczkom i czytelnikom OKO.press z przenikliwych analiz przestępstw seksualnych księży i ich kryciu przez hierarchów. A także tekstów o toksycznym wpływie kościelnego wychowania oraz o apostazji jako ucieczki przed nim (tutaj wybór 20 tekstów Andrzeja K. Sidorskiego publikowanych w OKO.press latach 2019-2020). Tym razem Andrzej K. Sidorski zebrał tyle świadectw urazowych doświadczeń osób wierzących, że zaproponowaliśmy mu podzielenie ich na trzy odcinki. „Zapytałem – pisze Sidorski – członków czterech fejsbukowych grup Apostazja 2020, Nasze dzieci nie chodzą na religię, NIE CHRZCZĘ – droga do świeckiego państwa i Apostazja w ramach protestu, czy religia była dla nich źródłem cierpień. W ciągu jednej doby odpowiedziało mi 250 osób, niekiedy w obszernych komentarzach i prywatnych wiadomościach”. Pierwszy odcinek cyklu – o traumach dzieci – już opublikowaliśmy. 9 stycznia 2021 Dzisiaj cześć druga – o traumach seksualnych. Wkrótce III część o traumach wykluczenia. Z powodu rygorystycznego podejścia Kościoła katolickiego do spraw seksu cierpią całe rzesze osób. W konflikcie z zasadami katolickiej etyki seksualnej jest niemal każdy, skoro masturbacja, seks przedmałżeński czy antykoncepcja są ciężkimi grzechami. Pani Julia napisała: Dojrzewanie i rozwój seksualności w poczuciu winy i grzechu. Pamiętam przerażającą myśl, że w dniu sądu ostatecznego, gdy ludzie z całego świata spotkają się ze sobą, będziemy wiedzieć wszystko o każdym człowieku. I tak mała dziewczynka, którą byłam, czuła przerażenie, że wszyscy dowiedzą się o jej nieczystych myślach. Cytowana już pani Aga wspomina: Religia największy, negatywny wpływ miała na moją seksualność. Po każdej masturbacji czułam do siebie obrzydzenie, dopiero mając 22 lata spojrzałam na swoją cipkę, bo wcześniej czułam wstręt. Ten wstyd, który mi wpoili, siedział we mnie tak głęboko, że nawet kiedy coś mnie tam bolało, czy swędziało, bałam się iść do ginekologa. Pani Daria napisała: Religia uczyła mnie, że rzeczy, które robię, np. masturbacja, są nienaturalne. Z każdą seksualną myślą pojawiało się poczucie winy i wizja mnie płonącej w piekle. Bałam się, że jestem złym człowiekiem, że będę wiecznie cierpieć po śmierci. Wspomniany już pan Bartek napisał: Nauczanie Kościoła na temat seksualności w połączeniu z osobistymi przejściami z dzieciństwa, zrobiło mi w głowie toksyczny koktajl. Jedyna edukacja na temat masturbacji, jaką odebrałem, to była ta kościelna mówiąca, że to poważny grzech, nieczystość. Przez lata nie spowiadałem się z masturbacji, przerażony tym, że robię coś tak złego, a kiedy już przemogłem się i wyznałem to księdzu, usłyszałem: „bardzo dobrze, że się z tego spowiadasz, bo to BARDZO POWAŻNY GRZECH”. (…) 30 grudnia 2020 Pan Patryk pisze: W drugiej klasie w technikum związałem się z dziewczyną z mojej klasy (mega katoliczka z równie mega katolickiej rodziny). Jak pewnie można było się spodziewać nie podobało się jej moje podejście i próbowała trochę na siłę sprowadzić mnie na drogę chrześcijaństwa. Byłem młody i zakochany więc uległem. W każdym związku zwłaszcza w młodym wieku dochodzi w końcu do jakiegoś zbliżenia, tutaj nie było inaczej, lecz moja ex miała zawsze po tym wielkie wyrzuty sumienia, bo jej Bóg zabraniał jej robić cokolwiek przed ślubem (zresztą ksiądz spowiednik też), a co za tym idzie, ja też musiałem chodzić i się z tego spowiadać, w dodatku wstrzymując się od wszystkiego (co oczywiście wpływało na mnie źle i po każdym zbliżeniu czułem się źle, bo widziałem, że druga osoba zawsze po fakcie będzie czuć się źle, mimo że nic nie mówiła wcześniej). (…) Po jakimś czasie wstrzemięźliwości oczywiście w końcu doszło, do czego doszło za obopólną zgodą i potem naszły mnie myśli, czy „trafię do piekła za to, co zrobiłem”, czy dokonałem świętokradztwa? Przecież starałem się i to samo powiedziałem księdzu, niestety nie pomagały usprawiedliwienia i popadłem na chwilę w lekki strach, dużo o tym myślałem, przy każdym zbliżeniu z moją dziewczyną… 23 grudnia 2020 Pan Staszek napisał: (…) Z czasem zaczęły się pojawiać treści na temat seksu – że bez ślubu to zło, grzech i w ogóle postrzeganie kobiety w kategorii seksualnej jest czymś złym. Brałem to bardzo na serio. Kiedy koledzy zaczynali rozmawiać na tematy seksualne, opuszczałem ich towarzystwo, wydawali mi się „zepsuci”. Rozmowa z dziewczynami na ten temat to w ogóle czerwone policzki i chęć ucieczki. To bardzo opóźniło moje relacje z kobietami, przez co byłem sfrustrowany. Moje pierwsze relacje to ok. 20. roku życia, które szybko się skończyły, bo nie było z mojej strony zainteresowania seksualnego. Tzn. było, ale to był „grzech”. Napięcie seksualne rozładowywałem przez masturbację, ale wyobrażałem sobie inne kobiety niż moja dziewczyna, bo wyobrażanie sobie jej byłoby „brakiem szacunku”. (…) Do tej pory mam problemy z seksem. Na pierwszej randce powiedziała mi, że jest „staroświecka”, ale byłem zakochany i jakoś to przełknąłem. Spotykaliśmy się prawie rok. Czasem spaliśmy razem, ale nigdy nie było seksu – to doprowadziło mnie do nerwicy. Zawsze, jak już było coraz bliżej, to następnego dnia szła do spowiedzi i mówiła, że teraz nie możemy spać razem, a moje nerwy szalały coraz bardziej. W końcu się rozstaliśmy. I jeszcze raz pan Bartek: Chociaż odszedłem nieformalnie od Kościoła w liceum, borykałem się z problemami ze związkami i seksualnością: kompulsywnymi myślami, lękiem przed bliskością, samotnością, ucieczką w pornografię w sytuacjach stresu (problem z pornografią to częsty problem w kręgach katolickich i wśród byłych katolików). Najgorsze w tym wszystkim jest to, że wystarczy raz złapać wirusa katolickiego wstydu, aby ten z czasem mutował w nowe formy: najpierw wstydzisz się seksualności, potem wielu lat bez relacji i doświadczeń seksualnych („bycia w tyle”), aby ostatecznie wstydzić się tego, że się wstydzisz. Mało tego – według katolicyzmu nawet myślenie o kimś w sposób seksualny jest grzechem. To doprowadziło mnie do generalnego monitorowania swoich myśli, obsesyjnego skupienia na sobie i zaburzeń nerwicowych. Po latach terapii i pracy nad sobą oraz dzięki rozmowom z bliskimi osobami jestem teraz w najlepszym miejscu w życiu… 17 sierpnia 2019 Katechizm Kościoła katolickiego jednoznacznie potępia seks homoseksualny: „akty homoseksualne (…) w żadnym wypadku nie będą mogły zostać zaaprobowane”. Kościół teoretycznie deklaruje gotowość akceptacji osób homoseksualnych, ale tylko pod warunkiem, że powstrzymają się od współżycia. Odmawia im więc podstawowych praw należnych innym ludziom. W praktyce polski Kościół katolicki uznaje takie osoby za „tęczową zarazę” i szczuje na nie całe społeczeństwo. Cierpienia wywołane tą postawą Kościoła dotykają nie tylko osoby LGBT, ale także ich rodziny i przyjaciół. Pani Anna napisała: (..) Wiara i uświadomienie sobie własnej orientacji były mocno autodestrukcyjną mieszanką. Piekło na ziemi. Przekonanie, że albo będę cierpieć teraz całe życie uciekając od tego, kim jestem, albo po śmierci. Piekło tu lub piekło tam – a może i oba. 28 sierpnia 2020 Pan Filip wspomina: Wstydziłem się całe życie swojej orientacji – jestem bi. Od dziecka byłem bardzo wierzący i wmawiałem sobie, że to grzech, co jest najgłupszą rzeczą jaką robiłem przeciwko sobie. Pani Magdalena pisze: Jako osoba LGBT przez bardzo długi czas nie zdawałam sobie sprawy, dlaczego jestem nieszczęśliwa jako nastolatka, dlaczego czuję, że nigdy nie będę zasługiwać na kogoś naprawdę bliskiego, czemu wydaje mi się, że nigdy nikt mnie nie pokocha/zaakceptuje. Dopiero z czasem zdałam sobie sprawę, jak bardzo katolicka argumentacja o homoseksualności jako grzechu ciężkim, zboczeniu, czymś złym na mnie działała, mimo że nigdy nie czułam się osobą wierząca. Samo bycie otoczoną przez tego typu retorykę wystarczyło, by wpłynęło to na moje postrzeganie siebie i doprowadziło do ciężkiego wyparcia i toksycznego udawania czegoś wbrew sobie. Cytowana już pani Daria wspomina: Religia, gdy byłam małym dzieckiem, była dla mnie bardzo ważna, cała rodzina była mega wierząca, łącznie ze mną. Od bardzo wczesnego wieku odczuwałam również, że moja orientacja seksualna była nieco inna niż innych dzieci, podobały mi się również dziewczynki. Wielokrotnie od rodziny słyszałam, że homoseksualizm to grzech. Jako już małe dziecko wiecznie bałam się śmierci i tego, że spłonę w piekle za to, kim jestem. Bałam się Boga, szatana, demonów, wszystkiego, co nadnaturalne. Miałam wrażenie, że Bóg widzi każdy mój krok, że mnie obserwuję. Oprócz tego, religia uczyła mnie, że inne rzeczy, które robię, np. masturbacja, są nienaturalne. Z każdą seksualną myślą pojawiało się poczucie winy i wizja mnie płonącej w piekle. Bałam się, że jestem złym człowiekiem, że będę wiecznie cierpieć po śmierci. Pan Mateusz pisze: Dla mnie osobiście religia katolicka w wydaniu polskiego Kościoła była źródłem kilku prób zakończenia własnego życia i kilku lat udręki psychicznej. Jako nastolatek byłem bardzo blisko Kościoła, nawet rozważałem zostanie księdzem. Szukałem oparcia, dlatego tak bardzo związałem się z Kościołem. W rzeczywistości znalazłem jedynie nienawiść i wmawianie, że taki „potwór” jak ja nie powinien żyć. Będąc bardzo mocno wierzącym, również we wszystkie bzdury o złych homoseksualistach głoszone przez kler, sam siebie nienawidziłem. Tak mi kazała religia interpretowana i przekazywana przez duchownych. Do tej pory pamiętam swoje próby samobójcze i przerażenie rodziców, którzy nie wiedzieli, dlaczego ich „idealne” dziecko nigdy nie sprawiające problemów, chce się zabić. Pamiętam też towarzyszące mi każdego dnia poczucie, że nie powinienem żyć, że nie jestem tego godny. Pamiętam swoje poszukiwanie odpowiedzi, dlaczego akurat mnie Bóg tak ukarał i kazał mi ten krzyż bycia złym człowiekiem nieść. 20 sierpnia 2019 Pan Kuba napisał: Do 19. roku życia przed samym sobą ukrywałem moją orientację, której przejawy obserwowałem całe życie. Przez moją wiarę byłem przekonany, że bycie gejem to okropny los, coś co jest dla takiej osoby tragedią. (…) Modliłem się o to, by w dorosłym życiu być heteroseksualny i przepraszałem Boga za to, że miałem myśli o mężczyznach. Oczywiście byłem w tym wszystkim sam i czułem, że nie mogę nikomu o tym powiedzieć. (…) Obecnie niczego nie żałuję tak jak mojej dawnej religijności. Wierzę, że moje nastoletnie życie byłoby łatwiejsze bez niej. Zwłaszcza że moja rodzina nie jest konserwatywna i gdy w wieku 22 lat opowiedziałem im o sobie, zaakceptowali mnie. W Polsce w katolickiej wizji świata nadal – niemal jak w średniowieczu – ciało kobiety wydaje się siedliskiem szatana. Manifestacja kobiecej seksualności postrzegana jest jako zło. Kult dziewictwa i „czystości” odmawia kobiecie prawa do własnego życia seksualnego. Grzech seksu przedślubnego zawsze nieporównanie bardziej obciąża kobietę, która jest w takim przypadku wręcz poniżana. Natomiast polska, katolicka koncepcja roli społecznej kobiety jest odzwierciedleniem jej miejsca w Kościele, gdzie zakonnice pokornie pełnią rolę służebną obsługując księży i wykonując wszelkie „brudne” prace. 14 listopada 2020 Pani Marta wspomina: Na oazie w podstawówce dowiedziałam się, że grzeszę razem z moją koleżanką, ponieważ ZACHOWUJEMY SIĘ WYZYWAJĄCO w kaplicy i chłopcy przez nas grzeszą brudnymi myślami. I jest to nasza wina. Na oazie wprowadzono również zakaz dla dziewcząt chodzenia w spodniach. Gdy zapytałam dlaczego, ten sam oblech oświadczył, że spodnie jest to diabelskie narzędzie, ponieważ podkreśla nasze intymne kształty, przez co znowu chłopcy grzeszą. Dodam, że to był mój etap przed jakimkolwiek seksem i jakąkolwiek myślą w tym kierunku. Jak sobie przypomnę tego starego oblecha, to mi niedobrze. Pani Ewa napisała: Kiedyś moja mocno wierząca babcia podsłuchała moją rozmowę telefoniczną – miałam około 16 lat i rozmawiałam z koleżanką na temat czystości przedmałżeńskiej. Rozmowa była czysto teoretyczna. Powiedziałam, że mi to się wydaje ryzykowne, by czekać do ślubu ze wspólnym mieszkaniem, bo lepiej sprawdzić dopasowanie przed ślubem. Jak skończyłam, babcia kazała mi usiąść na kanapie i powiedziała dobitnie: „Jesteś kurwą”. Pani Aleksandra pisze: (…) Pozycja kobiety w społeczeństwie definiowana przez kościół katolicki, promowanie służalczości, uległości, konformizmu, braku asertywności, grzeczności, kult dziewictwa, całkowita podległość mężczyźnie – były dla dorastającej mnie źródłem cierpień i uczucia niedopasowania. Nigdy nie miałam w sobie na nie wewnętrznej zgody, chociaż zewsząd słyszałam, że to jedyna słuszna droga. W Polsce religia i działania Kościoła przysparzają licznym osobom i całym grupom społecznym wielu cierpień psychicznych niemal na każdym etapie życia. Nierzadko cierpienia te powodują trwałe urazy i różnego rodzaju problemy psychiczne, przekładając się negatywnie na samoocenę, relacje z otoczeniem, związki, a nawet życie seksualne. Obniżony z powodów religijnych „poziom szczęścia” to problem społeczny, o którego istnieniu w ogóle się nie mówi. Nie trzeba być molestowanym fizycznie czy słownie ze strony duchownych, aby być ofiarą Kościoła katolickiego i religii – osobą boleśnie i trwale skrzywdzoną. Cierpienia z powodu religii i Kościoła wydają się dość powszechne. Są trojakiego rodzaju: Tym trzem aspektom poświęcone są kolejne odcinki cyklu. W III części cyklu znajdą się relacje osób, które stały się ofiarami nagonki inspirowanej przez księży i fanatyków religijnych. Autor zrezygnował z honorarium, przeznaczając je na rozwój OKO.press. Kościół, Kobiety, edukacja seksualna
To oni zniechęcają Polki i Polaków do szczepień! Ujawniamy^Anna Mierzyńska^10 stycznia 2021^https://oko.press/to-oni-zniechecaja-polki-i-polakow-do-szczepien-raport-czesc-ii/^Właściciel szkoły tańca, informatyk, sprzedawca antyków, mistrzyni fryzjerstwa, założyciele fundacji działającej na rzecz „świadomości duchowej” – to oni stoją za najpopularniejszymi polskimi kanałami komunikacyjnymi szerzącymi treści antyszczepionkowe i podważające pandemię koronawirusa Po raz pierwszy w Polsce zidentyfikowaliśmy administratorów tych stron. Ich wpływ na poglądy Polaków jest realny – mówimy o fanpage’ach, które zazwyczaj mają od kilkunastu do stu tysięcy obserwujących, zaś publikowane na związanych z nimi portalach artykuły generują zasięgi nawet na poziomie 500 tys. odbiorców, a w wyjątkowych przypadkach – kilku milionów. Dodajmy do tego działające od dawna, powszechnie znane Stowarzyszenie Stop NOP, wsparcie polityczne Konfederacji oraz działania niektórych radykalnych mediów, np. wRealu24, z 479 tysiącami subskrypcji na You Tube – i będziemy mieli prawdziwy obraz docierania treści antyszczepionkowych do Polaków. Nic dziwnego, że według sondaży prawie połowa nie chce się szczepić przeciwko COVID-19 albo waha się, czy to zrobić. Zasięg oddziaływania obywatelskich aktywistów anti-vax trudno dokładnie policzyć, powszechne jest bowiem tworzenie przez nich internetowych siatek kilku czy kilkunastu portali, powiązanych z nimi fanpage`y, grup dyskusyjnych oraz kont na You Tube. Mówimy więc raczej o szerokich ekosystemach informacyjnych, w niektórych przypadkach połączonych ze sprzedażą produktów medycyny alternatywnej lub warsztatów, typowych dla ruchu New Age. Co istotne – nie stoją za nimi lekarze czy naukowcy, lecz ludzie, którzy na co dzień nie mają nic wspólnego z dziedzinami, na temat których informują innych. Zapytałam ich, dlaczego to robią. Ci, którzy odpowiedzieli, twierdzą, że chodzi o wolność i prawdę. Jednocześnie niechętnie brali pod uwagę fakt, że ich działania mogą wpływać na zdrowie publiczne całego społeczeństwa. Gdy pytałam o odpowiedzialność, szybko okazywało się, że odpowiedzialny za poglądy Polaków na temat szczepień na pewno jest ktoś inny, a nie oni. W pierwszej części raportu o polskich antyszczepionkowcach opisałam polityczną część tego ruchu, którą tworzą politycy Konfederacji. Zaznaczyłam też, że liczba zwolenników anti-vax szybko rośnie, mamy więc do czynienia z szybko rozrastającym się rynkiem medialno-biznesowym, który zaangażowanym w niego osobom przynosi zyski (od materialnych po polityczne). 4 stycznia 2021 Według raportu Center for Countering Digital Hate, który opisuje anglojęzyczny ruch anti-vax w sieci, 409 jego kluczowych kont ma obecnie aż 58 milionów followersów. W Polsce wyodrębniłam 25 najpopularniejszych kont i kanałów informacji, aktywnie i systematycznie rozpowszechniających treści antyszczepionkowe. Jedynie na Facebooku mają one w sumie 1,66 miliona followersów, dochodzą do tego tysiące subskrypcji na You Tube. Z tych 25 kanałów tylko osiem reprezentuje część polityczną, reszta należy do radykalnych mediów internetowych albo została stworzona przez obywatelskich aktywistów. Niektóre publikują materiały dotyczące wielu teorii spiskowych, na innych widoczne są związki z amerykańskim ruchem QAnon, opartym o narrację o istnieniu światowego spisku wysoko postawionych przestępców, którzy rządzą zachodnimi państwami (wybawcą świata wg tej wizji miał być Donald Trump). 7 stycznia 2021 Fanpage „Szlachetnie zdrowy” ma na FB 32 tys. followersów, ale publikowane na nim filmy generują od kilku tysięcy do ponad 100 tysięcy wyświetleń. Są ich dziesiątki, pogrupowane na kolejnych listach do odtwarzania: Założony w 2017 roku anonimowy kanał zaczął zdobywać popularność właśnie w pandemii. Obecnie prawie codziennie można tu zobaczyć nowy film. Administrator łączy rozpowszechnianie kontrowersyjnych treści z reklamami produktów „dla zdrowia” zagranicznej firmy. Można tu kupić wulkaniczny zeolit „rafinowany metodą rezonansu naturalnego”, preparat aktywujący „zdolność samooczyszczania się komórek” czy „eliksir substancji witalnych”. Brzmi niewinnie, za to inne treści już tak niewinne nie są. Dużo tu materiałów o wydźwięku antysemickim, poza tym pełen wybór teorii spiskowych. Zacytuję tylko kilka tytułów: Zdarzają się wpisy chwalące Aleksandra Łukaszenkę. Do tego szereg treści antyszczepionkowych. W jednych znów mamy spiski, np. „Co łączy Morawieckiego, Niedzielskiego i resztę PiS – partii syjonistycznych interesów – z koncernem farmaceutycznym Pfitzer?”. W innych podkreśla się zagrożenie, jakie mają stwarzać szczepionki dla zdrowia ludzi, cytując choćby materiały polityków Konfederacji. Ba, można się nawet dowiedzieć, ile będzie w Polsce ciężkich powikłań po szczepieniach przeciw COVID-19 – we wpisie z 23 grudnia, przed rozpoczęciem immunizacji, podano ich konkretną liczbę.  Jak udaje mi się ustalić, ten fanpage prowadzi Radosław Jarosik, właściciel szkoły salsy. Kiedy piszę do niego wiadomość z pytaniem, dlaczego szerzy tego rodzaju treści na Facebooku oraz czy robi to na czyjeś zlecenie, zapada cisza. Za to następnego dnia na stronie pojawiają się posty atakujące naszą redakcję. Odpowiedzi na pytania wciąż brak.  Jeszcze większy zasięg mają materiały, publikowane przez fanpage glosgminny.pl. na Facebooku. Ma 91 tys. followersów i 117 tys. obserwujących, działa od 2014 roku. To element większej siatki – jest również portal internetowy o tej samej nazwie, a na nim przekierowania na kilkanaście innych witryn. Niektóre w ogóle nie są związane z głównym portalem, zakres tematyczny jest tu przemieszany: od typowo antypandemicznej witryny plandemicseries.com, przez listę biegłych sądowych, po link do strony o tytule „Akademia Wywiadu”. Okazuje się, że za większością stron stoi jedna osoba – Mariusz Czarnecki, biegły sądowy z dziedziny informatyki. Nie ukrywa swoich związków z fanpage’em glosgminny.pl – na FB publiczna jest informacja, że zarządza nim firma, która jest zarejestrowana właśnie na Czarneckiego. Na witrynie internetowej znów pełen wybór teorii spiskowych. Są artykuły o „globalnym resecie świata”, czy o tym, że Polska jest własnością dwóch zagranicznych koncernów. Są też treści bardziej radykalne: „Morawieckiemu grozi do 12 lat więzienia za eksperyment medyczny”, „Jak jesteśmy rozgrywani i mordowani w naszym kraju”, „Koniec wirusa, początek niewolnictwa”. Udostępniono również zabroniony na głównych platformach społecznościowych film „Plandemic” z byłą amerykańską naukowczynią Judi Mikovits. Jest on blokowany przez platformy, ponieważ zawiera szereg fałszywych tez na temat pandemii koronawirusa (więcej na ten temat: https://sprawdzam.afp.com/ile-jest-prawdy-w-filmie-plandemic-niewiele). Jednak aktywiści anti-vax publikują go na alternatywnych portalach, by jak najwięcej osób mogło go obejrzeć. Gdy glosgminny.pl zamieszcza go na swojej stronie, potencjalny zasięg tego materiału w mediach społecznościowych wynosi prawie 500 tys. odbiorców. Na fanpage’u glosgminny.pl udostępniane są choćby wystąpienia Jerzego Zięby, absolwenta Akademii Górniczo-Hutniczej, który w sieci głosi własne porady zdrowotne, a koronawirusa proponował leczyć wlewami z perhydrolu (co może być groźne dla życia). Wówczas jego kanał na You Tube został zablokowany, ale on sam nie zamilkł. Tym razem jego filmik opatrzony jest tytułem: „Zbliża się tragedia dla tych, którzy się zaszczepią”. Inny film, tym razem z kanału YT BNB: „Szczepionki jednak niebezpieczne! Polacy mieli rację”. 2 stycznia pojawił się materiał z portalu pressmania.pl: „Niedzielski do dymisji! Minister Zagłady straszy Polaków brakiem dostępu do usług publicznych!”. 31 grudnia – wpis dotyczący niepożądanych reakcji na szczepionkę firmy Pfitzer, ze zdjęciem dziecka, którego skóra na plecach świadczy o silnym stanie zapalnym – tyle że zdjęcie było używanie w sieci już w 2017 roku, na pewno nie dotyczy więc szczepionek przeciw koronawirusowi, tym bardziej, że dzieci nie podlegają temu szczepieniu.  Tego typu treści jest naprawdę dużo. Wysyłam do Mariusza Czarneckiego maila z pytaniem, dlaczego prowadzi portal z dezinformującymi treściami, czy robi to na czyjeś zlecenie, i czy nie widzi sprzeczności w swoich działaniach. W odpowiedzi od Czarneckiego nie ma ani słowa na te tematy. Jest za to dociekanie o moich i OKO.press „powiązaniach medialnych, finansowych, politycznych czy wręcz ideologicznych”, które „nie pozostawiło złudzeń co do fałszywej bezstronności »narodowego pogromcy fake newsów«”. Co więcej, na innym portalu Czarnecki uruchomił projekt o nazwie Akademia Wywiadu, na którym reklamuje kursy szkoleniowe, m.in. z zakresu OSINT-u, czyli tzw. białego wywiadu (analiza publicznie dostępnych danych). Szumna nazwa nie jest tylko zwykłą zagrywką marketingową, wśród współpracowników Akademii wymieniany jest Andrzej Pawlikowski, generał brygady, były doradca społeczny prezydenta Andrzeja Dudy, były szef Biura Ochrony Rządu, w latach 2015-2017 członek Polsko Amerykańskiej Grupy ds. Zwalczania Terroryzmu.  Akademia jest nawet wpisana do rejestru instytucji szkoleniowych, czym Czarnecki chwali się na stronie. Wpisu dokonano na tę samą firmę, na którą na Facebooku zarejestrowany jest fanpage glosgminny.pl.  Kolejna strona, która sieje treści spiskowe, to globalna.info. Założona w sierpniu 2019 roku, zyskała na popularności w 2020. Na Facebooku jest związana z dwoma fanpage’ami: mniejszym globalna.info i znacznie większym – z 79 tys. obserwujących – Globalna Świadomość. Oba są anonimowe, jednak analiza powiązań prowadzi do fundacji z Piaseczna. Globalna.info miesięcznie notuje ok. 300 tys. wejść, a najpopularniejsze jej artykuły mają półmilionowe zasięgi w mediach społecznościowych. Można tu znaleźć chyba każdą teorię spiskową, jaką dotychczas wymyśloną. Są artykuły o: Między opowieściami o masonach i UFO publikowane są treści dotyczące pandemii i szczepień, oczywiście zgodnie z obowiązującym schematem, czyli pełne spisków. Artykuł z 3 stycznia „Watykan orędownikiem P/fi/ze/ra – papierz chce „wykłucia” całej światowej populacji” (pisownia oryg.) – ma potencjalny zasięg w sieci na poziomie 178 tys. odbiorców. Inny, z 20 grudnia: „Okultystyczna farmacja – czym tak naprawdę jest przemysł farmaceutyczny?” – 150 tys. Artykuł z sierpnia, dotyczący wprowadzanych w czasie pandemii ograniczeń, zatytułowany „Jak wytresować niewolnika, aby bał się wolności” – 335 tys. potencjalnych odbiorców. 21 grudnia 2020 W materiale z 28 grudnia o „socjotechnice segregacji sanitarnej” najpierw pojawia się informacja, że autorzy nikogo do szczepień nie zachęcają ani ich nie odradzają. Jednak na końcu artykułu emocje się zmieniają: „Jaki trzeba mieć iloraz inteligencji, aby pozwolić się zaszczepić czymś za co odpowiedzialności nie chce wziąć ani producent ani rząd. Banda syjonistycznych świń z wiejskiej nalega aby Polacy zafundowali sobie przygotowana w ekspresowym tempie szczepionkę, ingerującą w DNA i zagrażającą mało odpornym organizmom. Proste maski do huja nie podobne – gumka+szmatka – inaczej kaganiec niewolnika targaliśmy z Chin…, ale oczywiście nasz bajeczny rząd poradzi sobie z magazynowaniem tego szamba ścierwa – szczepionkowego w temper. poniżej -70 st. C.” (pisownia oryg.). Zasięg artykułu: 206 tys. odbiorców. Piszę do fundacji maila z pytaniem o stronę globalna.info, nie dostaję jednak od niej żadnej odpowiedzi.  Bardziej rozmowna jest Olga Sobocińska, mistrzyni fryzjerstwa, kolejna biegła sądowa w tym zestawieniu. Reaguje na mój mail, gdy pytam ją o współprowadzoną przez nią inicjatywę Stolik Wolności. To nie tylko witryna i fanpage, ale także spotkania offline, które odbywają się w różnych regionach Polski, oraz ulotki rozprowadzane przez aktywistów, m.in. na temat zagrożeń, którymi mają być obarczone szczepionki przeciwko COVID-19. Portal stolikwolnosci.pl był ostatnio bohaterem materiałów fact-checkingowych, po wywiadzie z Romanem Zielińskim, emerytowanym już profesorem biologii, który wygenerował ogromny zasięg – 3,5 miliona potencjalnych odbiorców. Zieliński jest bardzo sceptycznie nastawiony do szczepionek mRNA, czyli takich, jakie stworzyły firma Pfitzer i Moderna. Mówi o tym, używając naukowych terminów, które co prawda robią wrażenie, ale utrudniają zrozumienie wywodu. Oto przykład: „W odpowiedzi na stres, jakim jest ten obcy konstrukt DNA, w genomie biorcy uruchamiane zostają transpozony, które również mogą zmieniać ekspresję genów i działać mutagennie. Również konstrukt mRNA z »szczepionki« może zostać włączony do genomu, w tym przypadku ludzkiego i wywołać podobne efekty jakie występują u GMO” (Dementi danych, podawanych przez Zielińskiego, można przeczytać np. tutaj.)  Jestem ciekawa, czy Olga Sobocińska i inni twórcy Stolika Wolności mają kompetencje, które pozwalają im weryfikować tego rodzaju treści. Niestety, Sobocińska pisze jedynie: „Aby otrzymać odpowiedź na zadane pytania, proszę zgłosić się bezpośrednio do naszych rozmówców lub autorów publikacji. Ja zajmuję się wyłącznie upublicznianiem wyżej wymienionych treści, a nie tworzeniem ich zawartości”. A dlaczego w ogóle się tym zajmuje? Sobocińska: „Ponieważ wspieram wolności i prawa obywatelskie, które od czasu wprowadzenia stanu epidemii są systematycznie łamane. Rozpowszechniam te treści, które ukrywają media głównego nurtu. Społeczeństwo w dobie demokracji ma prawo dotrzeć do różnych źródeł informacji i porównać ich zawartość”. Jednak do społeczeństwa w takich sytuacjach, jak choćby opisywany wywiad z prof. Zielińskim, dociera jedynie skomplikowany przekaz mówiony niezrozumiałym językiem, z informacjami, których bez wiedzy naukowej nie ma jak zweryfikować. To nie jest prawda – to chaos. Wśród innych popularnych aktywistów, którzy za pomocą stworzonych przez siebie kanałów informacyjnych szerzą na Facebooku treści antyszczepionkowe, identyfikuję także: To oni mają dziś wpływ na to, co bardzo wielu Polaków myśli o szczepieniach przeciwko COVID-19. „Wyobraźmy sobie, że mamy na Facebooku konto prowadzone przez znanego wakcynologa oraz na przykład kucharza. Który z nich bardziej przekonująco opowie o tematach naukowych? Kucharz oczywiście. Jest bardziej podobny do nas, więc posłuży się bliższym nam językiem” – Marcin Napiórkowski, semiotyk kultury z Uniwersytetu Warszawskiego, wyjaśnia fenomen popularności „nienaukowców” w rozpowszechnianiu tego rodzaju treści. „Naukowiec będzie operował słownictwem na znacznie wyższym poziomie, jego wypowiedź będzie skomplikowana, rozmyta, kontekstowa, ba, czasem będzie używał słów rozumianych przez naukowców inaczej niż w życiu codziennym, jak choćby »ryzyko«. Nie ma szans, by dotarł do zwykłych ludzi. A kucharz doskonale sobie z tym poradzi”. Napiórkowski dodaje: „Obecna struktura mediów społecznościowych jest tak skonstruowana, że promuje ludzi podobnych do nas i atrakcyjnych, kosztem ekspertów. Kucharz wzbudza więcej kontrowersji i generuje więcej reakcji. A to się platformom społecznościowym bardziej opłaca. Trwa proces demokratyzacji nauki. Nie ma w nim nic złego – naukowcy muszą się po prostu nauczyć, że każdemu odkryciu musi towarzyszyć dobra narracja, która oswoi publiczność z zachodzącymi zmianami, tak jak skomplikowanym produktom towarzyszy instrukcja obsługi”. 29 grudnia 2020 Treści podważające zaufanie do immunizacji pojawiają się nie tylko w internecie. Wydawane są też tradycyjne książki. Dwie opublikowała Fundacja Osuchowa, organizacja związana z działaczami Konfederacji. Zaś w największych księgarniach można kupić „Pandemię kłamstw” Judi Mikovits – tej samej, która była główną bohaterką dezinformującego filmu „Plandemia”. Sprzedano już 3 tysiące egzemplarzy tej publikacji. Wydawca reklamuje ją między innymi takimi słowami: „Reportaż badaczki naukowej, której film zapowiadający książkę był najczęściej blokowanym video w serwisach społecznościowych podczas pandemii COVID-19”, „odsłania kulisy tuszowania wyników badań oraz procedur pozwalających na globalne manipulacje. Porusza również aktualny temat koronawirusów, spekulując o znaczeniu wielkiej polityki dla szalejącej pandemii”. Wstęp napisał Robert F. Kennedy Jr. (syn b. senatora Roberta Kennedy’ego), który dziś jest najbardziej znanym antyszczepionkowcem na świecie. Porównał w nim Mikovits do… Galileusza. Autorka powołuje się w książce na publikacje Andrew Wakefielda, dotyczące powiązań między szczepieniami a autyzmem, co do których wielokrotnie już dowiedziono, że zawierały nieprawdziwe wnioski. Mikovits podważa też bezpieczeństwo szczepień, a współautor książki Kent Heckenlively, w cytowanym tam liście do premiera Australii, sam siebie nazywa „antyszczepionkowcem numer 1 na świecie”. Przekaz tej publikacji jest oczywisty: po pierwsze – nie ufajcie szczepionkom, po drugie – nie ufajcie naukowcom. 17 grudnia 2020 Książkę wydało białostockie Wydawnictwo Kobiece Illuminati, którego szefem jest Łukasz Kierus. To znany w Białymstoku biznesmen, prowadzi także dużą księgarnię internetową. „»Pandemia Kłamstw« została napisana przed pandemią Covid-19 i tyczy się wydarzeń i faktów z przeszłości. Nie boimy się wydawać kontrowersyjnych autorów, gdyż wierzymy, że aby zbliżyć się do obiektywnej prawdy, należy poznać temat z wielu stron i samemu zdecydować, co nią jest. Dzięki lekturze książki Polacy mogą wyrobić sobie własne zdanie na temat tego, z czym się obecnie mierzymy i czy na pewno chodzi tylko o nasze zdrowie i życie, czy też, jak coraz więcej osób zauważa, jest jakieś drugie dno” – wyjaśnia Kierus pytany, dlaczego wydał książkę Mikovits. Gdy dopytuję, czy ma świadomość, że w ten sposób uwiarygodnił tezy autorki, odpowiada: „Doktor Judy Mikovits jest wybitnym specjalistą w dziedzinie mikrobiologii i wirusologii i chociaż stawia kontrowersyjne tezy burzące wypracowany światopogląd na temat medycyny, to czyż nie tak robili Galileusz i Kopernik ze światopoglądem na budowę układu słonecznego?”. Na koniec zaznacza jednak: „Nie można przypisywać poglądom Judy Mikovits negatywnego wpływu na cokolwiek. Znacznie bardziej należy pochylić się nad postawą ogółu społeczeństwa, które z jakichś przyczyn nie wierzy w pandemię i jest niechętne szczepieniom. Z pewnością to nie jest kwestia jednej książki i to takiej, która została napisana, zanim ktokolwiek słyszał o pandemii”. Poglądy społeczne zawsze są efektem wielu różnych oddziaływań. Aby nowa narracja została uznana za prawdziwą, najczęściej potrzebne jest wielokrotne jej powtarzanie, najlepiej przez różne źródła. Na uwiarygodnienie narracji silnie wpływa sytuacja, gdy ludzie czytają o jakiejś historii nie tylko w internecie, ale też w tradycyjnej, papierowej książce, rozpowszechnianej w tradycyjnych księgarniach. Nie można udawać, że takie publikacje nie mają żadnego wpływu na ludzi. Podobnie jest z wpływem sieciowych aktywistów. Wszystkie te działania sumują się bowiem w znaczącą całość, która realnie oddziałuje na przekonania Polaków. Media, Zdrowie, antyszczepionkowcy koronawirus Media społecznościowe
Państwo „na gębę”, czyli co wynika z tzw. afery szczepionkowej^Grzegorz Makowski^10 stycznia 2021^https://oko.press/panstwo-na-gebe-czyli-co-wynika-z-tzw-afery-szczepionkowej/^Polska pod rządami prawicy zasłużyła sobie na wiele niepochlebnych określeń - państwo bezprawia, demokratura itd. Na kanwie „afery szczepionkowej” do tych epitetów wypada dodać kolejny - państwo „na gębę”. Jak bowiem inaczej określić kluczowy z punktu widzenia polityki antypandemicznej Narodowy Program Szczepień? Tak zwana „afera szczepionkowa” powoli wygasa. Jeśli nie objawią się jakieś nowe „rewelacje” zapomnimy o niej w ciągu tygodnia, góra miesiąca. Dla mnie jako socjologa zajmującego się zawodowo badaniem życia publicznego pozostaną jednak dwa pytania. Po pierwsze, co ta sytuacja mówi nam o stanie państwa? Po drugie, jakie można wywieść z niej nauki na przyszłość? – pisze socjolog Grzegorz Makowski* Polska w okresie rządów prawicy zasłużyła sobie na wiele niepochlebnych określeń – państwo bezprawia, demokratura, dykta-tura itd. Na kanwie „afery szczepionkowej” do tych epitetów wypada dodać kolejny – państwo „na gębę”. Jak bowiem inaczej określić kluczowy z punktu widzenia polityki antypandemicznej Narodowy Program Szczepień? Szczepienia są nie tylko nadzieją na zatrzymanie samej zarazy, ale także jej dalekosiężnych, gospodarczych i społecznych skutków. Zdawałoby się więc, że tak istotny element polityki państwa powinien mieć solidne, dobrze skonsultowane, poparte wiedzą ekspercką i odpowiednimi rozwiązaniami prawnymi podstawy. Nic z tego. O tym, że pierwsza szczepionka będzie gotowa na przełomie 2020 i 2021 roku, było wiadomo na kilka miesięcy przedtem zanim dopuszczono ją w USA i w Unii Europejskiej. Było wiadomo, jakie będą jej parametry i wymogi. Rząd miał wystarczające dane, żeby naszkicować program szczepień co najmniej pod koniec lata, skonsultować go z ekspertami, czy opozycją. 5 sierpnia 2019 Tymczasem konsultacje programu rozpoczęto na początku grudnia i zakończono po niespełna tygodniu. Rząd chwalił się, że w ramach tych pseudokonsultacji wpłynęło 2 273 uwag i zorganizowano spotkania z kilkunastoma podmiotami zrzeszającymi środowiska lekarskie, pacjenckie, samorządowe, pracownicze, czy biznesowe. Ale już sam kalendarz tych „konsultacji” dowodzi, że robiono je głównie na pokaz. Żeby sprawić wrażenie, że władza kogoś słucha i w ten sposób „unarodowić” program szczepień. Dla porównania, w Niemczech pierwsza wersja strategii szczepień była gotowa już na początku listopada. Pracowano nad nią wiele tygodni wcześniej. Efekt jest taki, że Narodowy Program Szczepień ma formę broszurki. Mamy więc sytuację podobną do tej z początku pandemii. Wiosną stowarzyszenie Watchdog Polska próbowało ustalić, czy rząd ma jakikolwiek plan walki z wirusem. Po tygodniach zmagań o dostęp do informacji publicznej otrzymali odpowiedź, że taki plan istnieje, ale „[…] tylko w pamięci przedstawiciela władzy publicznej, która nie została utrwalona w jakiejkolwiek formie, tak aby można było w sposób niebudzący wątpliwości odczytać jej treść.”. W przypadku Narodowego Programu Szczepień postęp jest o tyle, że mamy broszurkę! Ale to nie koniec. Narodowy Program Szczepień został wprowadzony uchwałą Rady Ministrów, która nie jest aktem prawa powszechnie obowiązującego. A co za tym idzie, program ten nie jest wiążący dla żadnego podmiotu wykonującego działalność leczniczą. Jak bowiem zwracają uwagę prawnicy Zakładu Bioetyki i Prawa Medycznego Uniwersytetu Jagiellońskiego, zgodnie z art. 93 ust. 1 Konstytucji uchwały Rady Ministrów mają charakter wewnętrzny i obowiązują tylko jednostki organizacyjnie podległe organowi wydającemu tego rodzaju akt. Nie mają więc żadnej prawnie wiążącej mocy podziały na grupy szczepień, czy kolejka szczepień, której „przeskoczenie” przez grupę aktorów i mniej lub bardziej znanych osób wywołało takie poruszenie. 9 stycznia 2021 Co prawda z programem szczepień bezpośrednio związane są jeszcze dwa rozporządzenia, ale i je trudno uznać za podstawę prawną. Pierwsze to rozporządzenie Rady Ministrów z 9 grudnia 2020 r. sprawie ustanowienia Pełnomocnika Rządu do spraw narodowego programu szczepień ochronnych przeciwko wirusowi SARS-CoV-2. Powołano nim na funkcję pełnomocnika ministra Michała Dworczyka, dając mu właściwie wolną rękę w realizacji programu i określając jedynie ogólnikowe ramy kontroli i rozliczalności jego pracy. Drugie rozporządzenie, Ministra Zdrowia, datowane na 4 stycznia grudnia 2021 r., w sprawie metody zapobiegania COVID-19 określa też bardzo ogólnie, gdzie mogą odbywać się szczepienia. Co ciekawe z treści tego rozporządzenia, opublikowanego w Dzienniku Ustaw wynika, że Minister Zdrowia wydał je 31 grudnia ustalając, że zaczyna ono obowiązywać z mocą wsteczną, od 27 grudnia 2020 roku.  Jest to więc albo przykład skrajnego niechlujstwa legislacyjnego, typowego dla tej władzy, albo dziwaczna próba usankcjonowania jakichś praktyk związanych ze szczepieniami, które się zdarzyły, zanim rozporządzenie zostało ogłoszone. A może też być tak, że mamy do czynienia z jednym i drugim. Dodatkowo warto odnotować, że oba rozporządzenia to ledwie jednostronicowe ogólnikowe dokumenty, co dodatkowo utwierdza w przekonaniu, że powstawały w pośpiechu, a nie w efekcie programowania czegokolwiek. Oczywiście, z realizacją programu szczepień są związane także inne akty prawne, jak ustawa z dnia 5 grudnia 2008 roku o zapobieganiu oraz zwalczaniu zakażeń i chorób zakaźnych u ludzi. Ale to jedynie ogólne ramy wykonywania wszelkiej działalności leczniczej. Parafrazując zatem słowa posła Zjednoczonej Prawicy Kamila Bortniczuka wypowiedziane w kontekście zakazu poruszania się w Sylwestra 2020, można ocenić, że podstawa prawna Narodowego Programu Szczepień jest bardzo mocno wątpliwa i można go traktować wyłącznie jako prośbę o odpowiedzialność. 7 stycznia 2021 Taki stan rzeczy to kwintesencja całych rządów prawicy. To państwo, w którym organy władzy od lat nagminnie łamią, albo obchodzą konstytucję, obowiązujące ustawy, a nawet przepisy, które same ustanawiają, albo po prostu działają metodą Jarosława Kaczyńskiego – bez żadnego trybu, na gębę. Symptomatyczna przy tym jest także wypowiedź głównego doradcy rządu ds. pandemii, prof. Andrzeja Horbana, który w rozmowie z radiem TOK FM „pomylił” w szacunkach liczby osób powyżej 60. roku życia, którzy mieliby zostać objęci szczepieniami jako jedni z pierwszych – betka, o ponad siedem milionów. A przecież oczekiwalibyśmy, że taka osoba powinna mieć takie podstawowe liczby w jednym palcu. W tej logice nie ma siły, żeby się coś nie zawaliło. I mamy przykłady takich „zawałów” w związku z samą tylko pandemią. Żeby tylko wspomnieć niesławne zakupy maseczek od instruktora narciarstwa, czy respiratorów od handlarza bronią, które mogły się zdarzyć dlatego, że przepisami pierwszej tarczy wyłączono prawo zamówień publicznych i odpowiedzialność m.in. za przekroczenie uprawnień przez funkcjonariuszy publicznych. Podsumowując, na pierwsze pytanie można by odpowiedzieć – jaki jest stan państwa, każdy widzi. Prawnicy co prawda spierają się, czy program szczepień wymaga regulacji prawnej, czy nie. Osobiście, biorąc pod uwagę jakość naszego życia publicznego, uważam, że zdecydowanie tak. W końcu, nawet w przywołanych już Niemczech, gdzie bądź co bądź ogólna jakość państwa jest jednak lepsza, rząd nie pozwolił sobie na taką nonszalancję i umocował program szczepień ustawowo, określając też w samej ustawie (a nie w rozporządzeniu, czy w jakiejś tam uchwale) podział na grupy szczepionych. U nas jesteśmy w sytuacji, w której działamy poza prawem. A tam, gdzie nie ma prawa, pozostaje tylko liczyć na dobry obyczaj. Dobry, czyli taki, który nie będzie szkodzić jakiemuś dobru wspólnemu. Przy czym w naszym przypadku nie chodzi tylko o dawki szczepionek, ale też zaufanie i wizerunek państwa. Państwo nie tworząc podstaw prawnych zasadniczo pozostawiło realizację programu szczepień nam – obywatelom. W tej sytuacji jedynym regulatorem staje się właśnie obyczaj, i gdzieś na samym końcu też i nasza, indywidualna moralność. To nie pierwszy raz, kiedy władza zostawia nas sobie samym, a później, jak coś jest nie po jej myśli, ma pretensję do tych czy innych (przede wszystkim tych, z którymi nie jest jej po drodze), że coś się nie udało. Wszak obostrzenia dotyczące maseczek i zgromadzeń wprowadzano rozporządzeniami – wbrew konstytucji, która nakazuje, żeby robić to ustawą. Egzekwowanie tych bezprawnych restrykcji pozostawiono policjantom na ulicy i ich sumieniu. A od przeciętnych obywateli oczekiwano, że się temu podporządkują. Kiedy natomiast obywatele masowo wyszli na ulicę, jak w protestach rolników, czy w ramach Strajku Kobiet, zaczęły się dywagacje o zmianach w policji i represje wobec protestujących. Podobnie jest i w naszym przypadku – za realizację programu szczepień odpowiedzialni są pozostawieni samym sobie kierownicy placówek medycznych, konkretni lekarze kierujący na szczepienie, aż po pielęgniarki i pielęgniarzy wbijających igły. A także ci, którzy z tych szczepień chcą skorzystać. I z tym wiąże się wymiar etyczny afery szczepionkowej – etyka to nic innego jak greckie ἦθος, czyli w dosłownym tłumaczeniu – obyczaj. Czy kierownictwo WUM i należącej do niego spółki realizującej program szczepień postąpiło etycznie szczepiąc poza tzw. grupą zero m.in. aktorki i aktorów? Z punktu widzenia li tylko dobra jakim są szczepionki są argumenty za potępieniem, jak i przeciw temu. 3 stycznia 2021 Jeśli bowiem chciano na przykład w ten sposób nie dopuścić do zmarnowania dawek, to można twierdzić, że było to zachowanie etyczne. Uratowano bowiem dobro wspólne jakim są szczepionki. Jeśli kierowano się przy tym pobudkami personalnymi, znajomościami, wówczas takie postępowanie należałoby ocenić jako nieetyczne. Dla mnie o braku zachowania dobrego obyczaju przesądza coś innego, mianowicie niezachowanie zasady transparentności. Jeśli nawet pracownicy WUM kierowali się dobrymi intencjami, chęcią promocji szczepień, czy niedopuszczenia do marnotrawstwa szczepionki, to dalej obowiązuje ich podstawowa zasada demokratycznego państwa: podejmowanie decyzji w sposób transparentny i zrozumiały dla opinii publicznej. Zamiast tego byliśmy świadkami niezrozumiałej uznaniowości, a to zawsze, jeśli nie prowadzi wprost do korupcji, to jest do niej pierwszym krokiem. Czy celebryci postąpili etycznie? To zależy przede wszystkim od tego, czy świadomie brali udział w tej nietransparentnej procedurze, czy też byli po prostu jej ofiarami. Tego chyba nie da się jednoznacznie ustalić. Co najmniej niektóre usprawiedliwienia są bardzo przekonujące. Bezdyskusyjne jest jedno – zarówno WUM, jak i celebryci działali poza prawem. Ale mogli to zrobić dlatego, że państwo PiS im na to pozwoliło. Skutkiem jednak jest nie tylko skandal sam w sobie, ale też skandaliczny sposób rozgrywania go przez władzę do gnębienia swoich przeciwników politycznych i przykrywania własnej nieudolności. To równie nieetyczne, jak powtarzane kłamstwa o końcu pandemii, czy zapewnianie seniorów, że nie muszą się bać wirusa tylko po to, żeby zagłosowali w wyborach zorganizowanych z pogwałceniem standardów demokratycznych. Władza, zamiast kierować się dobrą medyczną zasadą „przede wszystkim nie szkodzić”, zamiast wykorzystać kryzys konstruktywnie, poprawić procedury, odbudować zaufanie publiczne i społeczne, postępuje dokładnie na opak. Gra „aferą”, pogłębia ją i rujnuje dobry obyczaj, prawa nie poprawia, a za cały bałagan próbuje zrzucić odpowiedzialność na innych. Czy można stąd wywieść jakieś wnioski na przyszłość? Oczywiście. Po pierwsze, powrót do zasad państwa prawa. Jedną z takich zasad jest działanie instytucji publicznych (w tym szpitali) tak jak nakazuje konstytucja – zgodnie z prawem i w granicach prawa. Ale najpierw to prawo musi istnieć. Po drugie, prawo i inne decyzje publiczne powinny być tworzone tak, żeby zmniejszyć, a nie zwiększyć ryzyko, że przepisy będą łamane, czy obchodzone. Tego nie można osiągnąć działając na zasadzie „ukazów” wydawanych, czy uchwalanych „z piątku na sobotę” i publikowanych po nocach z mocą wsteczną. W cywilizowanych państwach prawa nie stanowi się w pośpiechu, nawet w sytuacjach kryzysowych, i robi się to w uczciwym dialogu z obywatelami, opozycją i ekspertami. Po trzecie, nawet jak działamy poza prawem, dalej obowiązują nas dobre obyczaje – etyka. W demokracjach do takich podstawowych kryteriów etycznych, które powinny leżeć na sercu przede wszystkim instytucjom publicznym, jest zasada przejrzystości. Jeśli państwo nie mówi nam poprzez przepisy co konkretnie mamy robić, albo robi to zbyt ogólnie, sami stwórzmy reguły i je upublicznijmy jeśli nie chcemy narazić się na zarzut nieetycznego działania. Tak powinien postąpić WUM tworząc własny, wewnętrzny regulamin szczepień określający np.: klarowne zasady „ratowania” dawek, dopuszczania osób spoza kolejki, czy promocji szczepień. Być może takie zasady są zawarte w umowach między WUM i Narodowym Funduszem Zdrowia, tych jednak, nie wiedzieć czemu, nie znamy, bo nie zostały upublicznione (znów brak transparentności). Inną rekomendacją jest skracanie łańcuchów decyzyjnych. Byłoby o wiele lepiej i bardziej transparentnie, gdyby to WUM bezpośrednio realizował program szczepień, a nie poprzez zależną spółkę. Budowanie piramid decyzyjnych zawsze sprzyja nadużyciom i rozmyciu odpowiedzialności. I wreszcie po czwarte, kwestia najtrudniejsza i najogólniejsza, bo dotycząca nie tylko państwa, ale nas wszystkich. Lepiej poradzimy sobie w sytuacjach, gdy państwo zostawi nas samym sobie, jeśli będziemy musieli rozstrzygać we własnych sumieniach co jest dobre, a co złe, jeśli będziemy do tego przygotowani. Niestety u nas z nauką etyki jest bardzo słabo. Efekt braku swoistego treningu etycznego widać jak na dłoni w „aferze szczepionkowej”. Jej uczestnicy, począwszy od rektora WUM, na pielęgniarkach wbijających igłę i celebrytach skończywszy, najwyraźniej niewystarczająco byli świadomi, jak ważna jest klarowna odpowiedź na proste pytania – czy to jest etyczne? Czy to nie zaszkodzi innym czekającym na szczepionkę? Albo przynajmniej, czy reputacja mojej instytucji na tym nie ucierpi? W samym WUM najwyraźniej zabrakło sygnalisty – kogoś, kto skutecznie zatrzymałby tę nietransparentną procedurę lub zakomunikowałby przełożonym, że coś tu jest nie tak. Trudno się jednak dziwić, że zabrakło takiej refleksji, skoro w szkołach i na uczelniach, włączając to niestety uczelnie medyczne od dekad etyka jest traktowana jak piąte koło u wozu. W instytucjach publicznych i w innych miejscach pracy zarządzanie etyczne prawie nie istnieje, a nawet jeśli funkcjonują jakieś kodeksy czy regulaminy, zwykle pełnią funkcję ozdobną, albo autopromocyjną. Celebryci i politycy nie zawsze świecą przykładem. O kościele nawet już nie wspomnę. Pozostaje rodzina, ale patrząc na to, co dzieje się w sferze publicznej, trudno byłoby obronić tezę, że tam kształtowany jest mocny kręgosłup etyczny. Państwo mogłoby się zająć problemem etyki na poważnie w ramach systemu edukacji i szkolnictwa wyższego, czy też promując, ucząc i trenując systematycznie urzędników, medyków i innych pracowników zaufania publicznego. Ale biorąc pod uwagę poziom demoralizacji tej władzy nie ma na to szans. Póki co, pozostaje nam więc tylko autorefleksja i nadzieja, że następnym razem będziemy mądrzejsi przed szkodą. * Grzegorz Makowski, doktor habilitowany socjologii, ekspert forum Idei Fundacji im. Stefana Batorego, adiunkt w Kolegium Ekonomiczno-Społecznym SGH. Zajmuje się między innymi zagadnieniem korupcji i polityki antykorupcyjnej, problematyką społeczeństwa obywatelskiego i organizacji pozarządowych. Autor książek, artykułów naukowych i publikacji prasowych. Władza, Zdrowie, Prawo i Sprawiedliwość, koronawirus
Polski katolicyzm jako źródło cierpień. „Przeze mnie tata pójdzie do piekła” [CZĘŚĆ I]^Andrzej K. Sidorski^9 stycznia 2021^https://oko.press/polski-katolicyzm-jako-zrodlo-cierpien-przeze-mnie-tata-nie-trafi-do-raju-do-piekla-moze-czesc-i/^Lęki, poczucie winy, konflikty z rodziną, nerwice, wykluczanie, czyli cykl OKO.press o mrocznej stronie katolicyzmu po polsku. Mówią o tym Polki i Polacy, którzy odeszli od Kościoła. Dziś część I: Traumy dzieci. Strach przed Jezusem na krzyżu i wszystkowidzącym okiem Boga „Religia katolicka i uczestnictwo we wspólnocie Kościoła wielu Polakom poprawiają jakość życia, nadając mu sens i będąc wsparciem w trudnych chwilach. Równocześnie też sporej grupie Polaków jakość życia obniżają – niekiedy drastycznie – odbierając im radość istnienia i satysfakcję z kontaktów z otoczeniem” – pisze Andrzej K. Sidorski, autor znany czytelniczkom i czytelnikom OKO.press zarówno z przenikliwych analiz przestępstw seksualnych księży i ich kryciu przez hierarchów, jak i tekstów o toksycznym wpływie kościelnego wychowania oraz o apostazji jako ucieczki przed nim (tutaj wybór 20 tekstów Andrzeja K. Sidorskiego publikowanych w OKO.press latach 2019-2020). Tym razem Andrzej Sidorski zebrał tyle różnorodnych świadectw urazowych doświadczeń osób wierzących, że zaproponowaliśmy mu podzielenie ich na trzy odcinki. Oto wprowadzenie autora i pierwszy tekst cyklu. Religia katolicka i uczestnictwo we wspólnocie Kościoła dla wielu Polaków nadają sens życiu i są wsparciem w trudnych chwilach. Zapytałem członków czterech fejsbukowych grup Apostazja 2020, Nasze dzieci nie chodzą na religię, NIE CHRZCZĘ – droga do świeckiego państwa i Apostazja w ramach protestu, czy religia była dla nich źródłem cierpień. To nie jest losowa próbka, to Polki i Polacy, którzy rozstali się z Kościołem katolickim. W ciągu jednej doby odpowiedziało mi 250 osób, niekiedy w obszernych komentarzach i prywatnych wiadomościach. W Polsce religia i działania Kościoła przysparzają licznym osobom i całym grupom społecznym wielu cierpień psychicznych niemal na każdym etapie życia. Nierzadko cierpienia te powodują trwałe urazy i różnego rodzaju problemy psychiczne, przekładając się negatywnie na samoocenę, relacje z otoczeniem, związki, a nawet życie seksualne. Obniżony z powodów religijnych „poziom szczęścia” to problem społeczny, o którego istnieniu w ogóle się nie mówi. Nie trzeba być molestowanym fizycznie czy słownie ze strony duchownych, aby być ofiarą Kościoła katolickiego i religii – osobą boleśnie i trwale skrzywdzoną. Cierpienia z powodu religii i Kościoła wydają się dość powszechne. Są trojakiego rodzaju: Podzieliłem rodzaje cierpień psychicznych, jakie zadaje Polkom i Polakom religia i Kościół na kilka kategorii. Wiele kluczowych treści zawartych w religii chrześcijańskiej mówi o śmierci, krwi i przemocy, a także niewidzialnych mocach mogących wyrządzić krzywdę. Prezentowanie takich treści dzieciom często wywołuje u nich ciągnące się przez lata lęki. Może na wrażliwej psychice wywrzeć bolesne piętno na całe życie. Pani Agnieszka wspomina: (…) panicznie bałam się figury Jezusa na krzyżu, która wisiała przed wejściem do kościoła. Z religii wyniosłam przeświadczenie, że to przez moje grzechy ukrzyżowano Jezusa i ten człowiek na krzyżu miał przez to ociekającą krwią twarz od korony cierniowej i wbite gwoździe. Ksiądz wyjaśnił nam, że każdy mój grzech to wbity cierń w głowę Jezusa. A grzechem oczywiście było wszystko. Czułam się jak sprawca ukrzyżowania Jezusa, co z perspektywy dziecka było okropnym uczuciem. Pani Jagoda: Miałam wtedy może ze 4 lata – byłam naprawdę malutkim dzieckiem, gdy mama na dobranoc mi opowiedziała, że Żydzi zabili Jezusa; nie miałam bladego pojęcia, kto to był Jezus, kim byli Żydzi, ale tak strasznie się tego przestraszyłam, że jeszcze przez długi czas bałam się, że ci okropni Żydzi przyjdą i zabiją mnie i moją rodzinę. Pani Joanna: Tata mi i bratu czytał czasem przed snem Biblię dla dzieci. Kiedyś zapytałam go, czy jakby Bóg kazał mu mnie zabić, to by to zrobił, tak jak Abraham. (…) Jako dziecko bardzo dogłębnie wszystko rozkminiałam i naprawdę bałam się tego zmyślonego Boga, nawet bardziej niż piekła. Pani Ania: Największa trauma dzieciństwa to opowieści biblijne, którymi katowali mnie rodzice. Bałam się, że przyjdą mnie zadźgać jak Abraham, który miał zabić swojego syna. Kilka razy w tygodniu spotkania religijne, których nienawidziłam. (…) długo się zbierałam po tym wszystkim, do dzisiaj korzystam z pomocy psychiatry. Pani Katarzyna: Jako kilkuletnie dziecko (7-8 lat?) zostałam przez rodzinę zaprowadzona do kościoła na pokaz filmu o życiu Chrystusa. Podczas sceny ukrzyżowania i wbijania gwoździ wpadłam w coś w rodzaju szoku, chciałam płakać, ale przecież nie mogłam tego zrobić (rodzinne tresowanie, żeby nie okazywać słabości), więc usiłując powstrzymać płacz zaczęłam się dusić, więc dodatkowo wpadłam w panikę, że nie mogę oddychać i się uduszę. (…) Długo miałam obsesję na temat ukrzyżowania. Pan Damian: Kościół, ksiądz robili na mnie ogromne wrażenie, Biblia była pełna fantastycznych opowieści itd. Niekomfortowo czułem się z faktem, że Bóg mnie cały czas obserwuje, nigdy nie jestem sam, jakbym miał kamerę za sobą. Pani Sophia: (…) było dla mnie traumą wyobrażanie sobie wiecznego życia po śmierci, o którym na lekcjach religii byłam uczona. Pamiętam, jak przed zaśnięciem wyobrażałam sobie tę „wieczność” i ze strachu albo dostawałam ataków duszności lub zaczynałam płakać. O ciągnącym się latami strachu przed wiecznością pisało kilka osób. Pani Elżbieta: Ja tak mam do teraz. Właśnie przed zaśnięciem. Pan Tomasz: U mnie były to w dzieciństwie powtarzające się regularnie dość realistyczne koszmary, że porywa mnie diabeł do piekła (teraz mnie to niezmiernie bawi, ale w dzieciństwie bałem się chodzić spać). Wiele niepokojących treści nie należy do oficjalnej doktryny Kościoła katolickiego. Stanowią pewien równie traumatyzujący „folklor religijny”. Do zjawiska tego zaliczyć można różne „ludowe opowieści” inspirowane religią czy przypisywanie pewnym książkom, zabawkom, grom, muzyce związków z szatanem. Warto przy tym pamiętać, że kolejni papieże potwierdzają realne istnienie osobowego szatana. Pani Aurelia (imię zmienione) wspomina: Babcia stawiała mi przy łóżku, jak u niej nocowałam, posąg (jakieś 30 cm wysoki) Matki Boskiej. Gdy zasypiałam prosiłam, by ją odstawiła na miejsce na szafie. Mówiła mi wtedy, że ta Matka Boska jest święta i sama pójdzie na szafę, jak zasnę. Koszmarnie się jej bałam. Mając 4 lata wiedziałam, że posągi raczej same się nie przemieszczają. Koszmar. Nienawidziłam tam nocować. Potem dostawałam tam po prostu migreny. 13 grudnia 2020 Pan Damian: (…) zmarł mój ojciec – ksiądz po pogrzebie chyba chciał mnie pocieszyć. Stwierdził, że muszę się modlić za ojca, żeby przeszedł z czyśćca do raju, że muszę być grzeczny i generalnie moje uczynki będą miały wpływ na to, czy tata do raju trafi (opisał to tak, że tata jest teraz przed murem, a każda modlitwa czy dobry uczynek wyjmują z tego muru cegłę i zbliżają do raju). To był trudny czas – modliłem się więc kilka razy dziennie, no ale jak to dziecko – tu podjadłem cukierka, choć mama zakazała, tu gdzieś nie usłuchałem babci. Wieczorem nachodziło mnie, że przecież Bóg to widział, przeze mnie tata nie trafi do raju, a nawet do piekła może. Cały się trząsłem, płakałem, nie mogłem spać. W końcu tak się tego bałem, że przestałem myśleć o ojcu, przestałem się modlić, chciałem go zapomnieć, nie mieć tego obciążenia na sobie. Reagowałem agresywnie na każdą wzmiankę o nim, krzyczałem żeby o nim nie mówili, podarłem jego zdjęcie – mamie było oczywiście bardzo przykro, nie rozumiała dlaczego taki jestem. Pani Monika: Jak byłam mała, tata czytał nam też żywot ojca Pio, szczególnie opisy dręczenia przez diabła. Przez długi czas później bałam się spać, przebywać w ciemnościach, czy schodzić sama do piwnicy, bo widziałam wciąż te obrazy. Pani Katarzyna (inna niż wcześniej): Jako dziecko czułam się zmuszona do uczestnictwa w czymś, co było niezrozumiałe, nudne i niepokojące (biblijne historie odczytywane na mszach, których nikt nie wyjaśniał, a ja zostawałam z wizją Jezabel rozwłóczonej po polu czy niemowlętami roztrzaskanymi o skałę). Interesowałam się od zawsze intuicją, snami, mitologiami – od babci słyszałam, że to wszystko od szatana pochodzi i miałam wrażenie, że jest ze mną coś bardzo nie tak. Miałam w kościele stany lękowe i straszne wyrzuty sumienia po każdej „nieczystej myśli”. W liceum na parę miesięcy dołączyłam do wspólnoty modlitewnej i starałam się wpasować w ich świat i reguły, regularnie chodziłam na msze i spotkania, ale zamiast euforii i poczucia przynależności miałam coraz głębszą depresję, poczucie, że i tak moje starania nie są wystarczające, coraz większy strach przed światem (bo te podszepty szatana w muzyce, grach) i potrzebę schronienia się w kościele przed tym groźnym, plugawym nieczystym światem na zewnątrz i we mnie. Cierpienia na tle religijnym nie zawsze są związane z brakiem akceptacji pewnych treści zawartych w religii. Wiele cierpień psychicznych dzieci i młodzieży wynika właśnie z pełnej interioryzacji ich treści, żarliwej wiary i akceptacji narzucanych przez Kościół ograniczeń. Dzieci i młodzież często w swej szczerości i uczciwości traktują treści religijne niezwykle serio. Pan Kuba: Byłem bardzo religijny, zdecydowanie bardziej niż moi rówieśnicy i do dziś zastanawiam się, co było tego przyczyną. Prawdopodobnie byłem po prostu łatwowiernym dzieckiem, a jak wiadomo Kościół katolicki jest bardzo utalentowany w praniu mózgu. Uważam, że ta wiara bardzo mnie ograniczała w moim młodym życiu. Byłem religijny do tego stopnia, że gdy wszyscy moi rówieśnicy imprezowali i pili alkohol, ja tego nie robiłem mówiąc, że to „grzech” (nie miałem prawie w ogóle przyjaciół w gimnazjum czy szkole średniej). Bałem się oglądania pornografii, a masturbacja budziła we mnie poczucie winy. Pani Iwona : (…) najgorsze było dla mnie poczucie winy, jakie mi wmówiono. Jako dzieciak strasznie przeżywałam, że ktoś był torturowany i zabity za moje grzechy. (…) Ciężko mi było sobie z tym poradzić przez dłuższy czas. Jeszcze na początku ogólniaka ryczałam jak nawiedzona na drodze krzyżowej… Pani Barbara: Lekcje religii były dla mnie jałowe, nie dawały odpowiednich odpowiedzi na pytania. Niewiedza nakręcała we mnie strach. Strach, że nie jestem wystarczająco dobra, a zatem pójdę do piekła. Pamiętam ten dziecinny lęk jako potworną traumę. Często płakałam nocami. Nie pytałam rodziców, bo widziałam, że nie są zbyt zaangażowani religijnie. Nie wiedziałam, dlaczego oni się nie boją, ale ja się bałam – bardzo. Miałam jakieś 17 lat, kiedy przypadek zetknął mnie z przedstawicielami innych wyznań. Najpierw to byli Adwentyści Dnia Siódmego, potem Kościół Wolnych Chrześcijan. Rozpowszechniali ulotki, komiksy, fragmenty Biblii. Prawie we wszystkich powtarzał się motyw piekła i kary. Nie uspokajało mnie to bynajmniej. Potęgowało to u mnie naturalną skłonność do depresji. Gdy miałam ok. 19 lat miałam pierwszy poważny atak depresji. Nie chciałam wychodzić z domu. Płakałam. Czułam, że jestem nic nie warta. Art. 48 ust. 1 Konstytucji mówi: Rodzice mają prawo do wychowania dzieci zgodnie z własnymi przekonaniami. Wychowanie to powinno uwzględniać stopień dojrzałości dziecka, a także wolność jego sumienia i wyznania oraz jego przekonania. Jest to być może najpowszechniej łamane prawo w Polsce. Za masowym uczestnictwem dzieci, a szczególnie młodzieży, w lekcjach religii stoi duża doza rodzicielskiej przemocy. Wiara – a często powierzchowna i tylko na pokaz religijność – bywa dla rodziców ważniejsza niż dobrostan psychiczny dziecka, poszanowanie jego autonomii, jego praw i dobry z nim kontakt czy miłość z jego strony. Często do praktyk religijnych zmuszają rodzice sami nie praktykujący lub z rzadka. Kościół w tej kwestii nie uczy szacunku wobec dziecka. Wręcz przeciwnie – wymusza na rodzicach różnymi metodami posyłanie dzieci na religię i nabożeństwa wbrew ich woli. Pani Katarzyna (inna niż dwie wcześniej wspomniane) napisała: Moja rodzina była bardzo religijna, do kościoła ciągano nas nieustannie, nie tylko w niedziele i święta, ale też z najróżniejszych okazji, majowe, październikowe różance, adwentowe roraty o świcie, gdy jest zimno i ciemno wokół, a małe dziecko jest wprost nieprzytomne z niewyspania. Jakieś procesje na kolanach wokół ołtarzy, pielgrzymki itp. Zakonnica w rodzinie. Bezwzględne posłuszeństwo. Wieczne, nieustanne poczucie winy. Mentalność ofiary. Gdy nie chciałam iść do kościoła, słyszałam wyzwiska i przekleństwa. 27 grudnia 2020 Pani Natalia: Co niedziela wyjściu do kościoła towarzyszyły kłótnie, krzyki i mój płacz. Nikt nie potrafił mi sensownie wytłumaczyć, czemu muszę się tak nudzić przez całą godzinę, kiedy mogłabym robić coś przyjemniejszego. Pan Mateusz: (…) zmuszano mnie do zostania ministrantem, czy chodzenia z moją babcią do kościoła na 07:00 lub 06:30 dwa km na nogach w wieku 7 lat. Kiedy mając 15 lat straciłem chęć chodzenia do kościoła, to byłem traktowany jak osoba wyklęta… Pani Agata: Nie chciałam iść do bierzmowania. Babcia zmusiła mnie do tego pod groźbą wyrzucenia mnie z domu. Miałam wtedy 14 lat. Podobne wspomnienia ma pani o nicku Kathy Binks: Pamiętam awanturę, kiedy powiedziałam, że nie będę chodzić na religię i nie przystąpię do bierzmowania. Pół dzielnicy ją słyszało. Pani Alicja: Matka potrafiła mnie wyciągnąć siłą z łóżka, darła się na mnie (…). Szantażem wymusiła na mnie zapisanie się na religię w liceum, a potem przyjęcie sakramentu bierzmowania. Pani Oliwia: Najgorsze było chyba to, że mama mnie zmusiła do bierzmowania. Po prostu miałam iść i koniec, nie wiadomo dlaczego i po co, awantury na całego… No i poszłam, co mogłam zrobić. Żadnych argumentów z jej strony, tylko same wrzaski. (…) Do kościoła nie chodziła, może jak miałam 5-6 lat kilka razy, potem już nie. W domu się nie modliła. Pani Ewa: Rodzice w ogóle nie są religijni, ale jak byłam starsza, kazali mi chodzić do kościoła samej, bo tak trzeba, ale dorośli nie muszą. Pani Monika (inna niż wcześniej wspomniana): Związałam się z człowiekiem o podobnych do moich poglądach, który w przeciwieństwie do mnie, został wychowany w wierze katolickiej. Nie rozumiałam, gdy opowiadał mi jak krzywdzące było straszenie piekłem, zmuszanie do „klepania” modlitw, groźby. Miałam dobre zdanie o praktykujących katolikach i rozumiałam ich potrzebę wiary. A jeszcze inna pani Monika podsumowuje to tak: Przymuszanie do chodzenia do kościoła i spowiedzi, szantaże. To wszystko powodowało frustrację i poczucie bezsilności, bycie skazanym na łaskę innego człowieka, które musiałam przepracować na terapii. (…) Do tej pory nie mogę patrzeć na kościół, w którym się odbywały. Dla dzieci spowiedź zwykle wiąże się ze strachem, co będzie, jak nie wymienię jakiegoś grzechu lub skłamię – pewno pójdę do piekła. Dla młodzieży trauma spowiedzi wiąże się z rozwijającą się seksualnością i problemem „zachowania czystości”. Dorośli przeżywają dyskomfort psychiczny, bo są zobowiązani do tłumaczenia się ze spraw bardzo intymnych. Pani Monika (inna niż wcześniej wspomniane): Wychowana w ultra-pato-katolickiej rodzinie, mam wiele traum związanych z Kościołem, głównie sakramentem spowiedzi, ale też ciągłym strachem przed piekłem. Pani Kasia: Najgorsza była jednak pierwsza spowiedź, w sobotę, dzień przed pierwszą komunią. Jako ośmioletnie dziecko byłam tak zastraszona tą spowiedzią, że noc z piątku na sobotę spędziłam z wysoką gorączką, trzęsąc się ze strachu, że będę musiała powiedzieć księdzu, w jaki sposób nagrzeszyłam. I że ksiądz nie da mi rozgrzeszenia i w niedzielę wszystkie dzieci będą, pięknie ubrane, szły do komunii, a ja, grzesznica, będę siedzieć w kącie i płakać. Tak religia niszczy psychikę dzieciom. Pan Dawid: Pierwszej spowiedzi przed Komunią nie pamiętam, wszystko było wykute na blachę, szliśmy wszyscy i jakoś nie zapisało się to na moim twardym dysku. Ale wymuszone na ośmiolatku pójście do drugiej i kolejnych spowiedzi, to było ku**a złe, do szpiku kości złe. To była przemoc na wystraszonym, zapłakanym dziecku. Moja matka kilka razy zdołała to wyegzekwować. Gościowi w konfesjonale też nie przeszkadzało, że spowiadający się dzieciak łka. Pani Marta: Spowiedź dla mnie to było coś potwornego. Mówić rzeczy, które ktoś uważa za złe i czuć się z tego powodu winnym. W ogóle mówienie o sobie, co się robiło dla mnie jako dziecka było czymś takim, jak stanie bez ubrań na środku placu, gdzie chodzą ludzie. 23 grudnia 2020 Pan Bartek napisał: Każda spowiedź to był dla mnie wręcz paraliżujący lęk i stres, po prostu traumatyczne przeżycie, a przez jakąś dekadę bycia katolikiem spowiadałem się dziesiątki razy. Ta magiczna „ulga”, jaką deklarują niektórzy po spowiedzi, to była po prostu ulga związana z tym, że traumatyczna sytuacja się skończyła. I że ktoś z zewnątrz łaskawie pozwolił mi nie prześladować wewnętrznie samego siebie. Łatwo się domyślić, jak takie doświadczenie wpływa na samosterowność i poczucie własnej wartości. Pani Magda: Mogę powiedzieć, że do dziś mam nieprzyjemne odczucia, kiedy ktoś szepcze albo ja szepczę. Źródło tego leży w spowiedzi, do której zmuszałam się latami i której nienawidziłam. To szeptanie w kratkę do obcego faceta o osobistych rzeczach, przepraszanie, obiecywanie, żałowanie, wstydzenie się – z odrazą i zażenowaniem wspominam ten koszmar. To była najgorsza psychiczna przemoc mojego dzieciństwa i młodości. Wkrótce II część – o traumach spowodowanych nauką polskiego Kościoła Katolickiego o seksualności. W III części znajdą się relacje osób, które stały się ofiarami nagonki inspirowanej przez księży i fanatyków religijnych. Autor zrezygnował z honorarium, przeznaczając je na rozwój OKO.press. Kościół,
Lasy Państwowe nie trafią do resortu rolnictwa. Dobre weto Dudy^Robert Jurszo^8 stycznia 2021^https://oko.press/lasy-panstwowe-nie-trafia-do-resortu-rolnictwa-dobre-weto-dudy/^Prezydent Andrzej Duda zawetował ustawę o działach administracji, która m.in. przesuwała leśnictwo i łowiectwo z resortu środowiska do resortu rolnictwa. "Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję" - czytamy w uzasadnieniu Nowelizacja ustawy o działach administracji została przegłosowana kilka minut po północy 20 listopada 2020 roku. Między innymi wyłączała nowy dział „leśnictwo i łowiectwo” z administracji rządowej „środowisko” i, docelowo, przekazywała go pod kuratelę Ministerstwa Rolnictwa i Leśnictwa, które ma powstać w miejsce Ministerstwa Rolnictwa i Rozwoju Wsi. „Biorąc pod uwagę troskę o ochronę przyrody i lasy w Polsce, wątpliwości budzi zasadność wyodrębnienia z działu administracji rządowej środowisko – nowego działu leśnictwo i łowiectwo. Odpowiedzialność ministra właściwego do spraw środowiska za obszar leśnictwa i łowiectwa ma długą i dobrą tradycję” – napisał prezydent Andrzej Duda w piśmie wetującym nowelizacją. Według informacji „Wyborczej”, to efekt gry politycznej w obozie Zjednoczonej Prawicy. Niezależnie od faktycznej motywacji decyzja prezydenta jest dobra. Przesunięcie Lasów Państwowych do resortu rolnictwa było krytykowane zarówno przez zwolenników, jak i krytyków tej instytucji. 22 listopada 2020 „W czasie prac parlamentarnych nad przedmiotową ustawą nie padły argumenty w dostateczny sposób przemawiające za proponowaną zmianą” – czytamy w uzasadnieniu weta. I trudno się z tym nie zgodzić. W uzasadnieniu do ustawy napisano, że leśnictwo i łowiectwo są ściśle związane z rolnictwem. Ma na to wskazywać już sama definicja gospodarstwa rolnego, bo do niej wliczają się też grunty leśne. „Ponadto prowadzenie działalności rolniczej jest związane z prowadzeniem gospodarki łowieckiej czego przykładem jest chociażby wpływ zwierząt łownych na uprawy rolne i z tym związane szkody łowieckie”, co „w ostatnich latach jest to bardzo widoczne również w kontekście rozprzestrzeniania się afrykańskiego pomoru świń przenoszonego w szczególności przez dziki” – pisali autorzy noweli. To oczywiście prawda, że leśnictwo i łowiectwo są powiązane z rolnictwem. Ale – co nowela całkowicie ignorowała – są one również przynajmniej równie silnie powiązane z ochroną środowiska. Jest to zapisane zarówno w ustawie o lasach jak i prawie łowieckim. Zdaniem prezydenta Dudy, kwestia przesunięcia Lasów Państwowych (LP) do resortu rolniczego „powinna być przedmiotem ponownej, szerokiej debaty, w czasie której stanowiska przedstawić będą mogły wszystkie zainteresowane strony”. 9 grudnia 2020 W grudniu 2020 w rozmowie z OKO.press przesunięcie LP do resortu rolnictwa krytykował leśnik-naukowiec prof. Jerzy Szwagrzyk z Katedry Bioróżnorodności Leśnej na Wydziale Leśnym Uniwersytetu Rolniczego w Krakowie. „To ewidentna zmiana na gorsze. Włączenie leśnictwa do resortu środowiska na początku lat 90. ubiegłego wieku było ogromnym krokiem naprzód jeśli chodzi o ochronę leśnej przyrody. Obawiam się, że w nowym układzie działania ochroniarskie w lasach będą marginalizowane. Bo rolnictwo, powiedzmy to otwarcie, w Polsce i w ogóle w Europie nie sprzyja ochronie przyrody. […] Więc spodziewam się takiego scenariusza, w którym zwiększy się funkcja produkcyjna lasów, a zmniejszy ich funkcja ochronna” – mówił uczony. 5 stycznia 2021 Innego rodzaju obawy miał Adam Wajrak, publicysta przyrodniczy „Wyborczej”, który spodziewał się po tej zmianie „totalnego rżnięcia” w lasach. „Nie spodziewałbym się rabunkowych wycinek, ale – przykładowo – odejścia od wykorzystania lasów w ograniczaniu ocieplania klimatu już tak” – komentował tego rodzaju obawy w rozmowie OKO.press prof. Szwagrzyk. Obawy miał też w rozmowie z „Tygodnikiem Solidarność” Zbigniew Kuszlewicz, przewodniczący Krajowego Sekretariatu Zasobów Naturalnych Ochrony Środowiska i Leśnictwa. „Powiązanie lasów z ministerstwem rolnictwa, które nastawione jest na komercję wskazuje, że ten sam trend może być przyjęty przy gospodarce leśnej, tyle tylko, że klimat i środowisko mają inne cele. W ostatnich latach w lasach zainwestowano ogromne środki na bioróżnorodność i ochronę przyrody, zmienił się styl zarządzania lasami, to wszystko m.in. dzięki temu, że byliśmy w resorcie środowiska” – mówił leśnik. 15 grudnia 2020 Rozmówcy „Wyborczej” ze Zjednoczonej Prawicy mówili, że oficjalne uzasadnienie weta jest jedynie fasadą, za którą skrywają się faktyczne powody zawetowania noweli z ustawy o działach administracji. „To przede wszystkim próba podkreślenia przez Dudę, że nie można go lekceważyć jako ważnej instytucji obozu władzy” – czytamy w gazecie. Podobno, według informatorów gazety, doszło do „taktycznego sojuszu” prezydenta Dudy ze Zbigniewem Ziobrą, liderem Solidarnej Polski, który chce się pozbyć mającego poparcie Jarosława Kaczyńskiego premiera Mateusza Morawieckiego. „Decyzja Dudy jest jednak na rękę ziobrystom, którzy nie chcą stracić kontroli nad Lasami Państwowymi – bardzo bogatą instytucją z tysiącami atrakcyjnych miejsc pracy” – pisze „Wyborcza”. Trudno jednak powiedzieć, na ile jest to prawda. Owszem, do jesieni 2020 roku na czele resortu środowiska stał Michał Woś, wiceszef Solidarnej Polski, zaufany człowiek Ziobry. I obsadzał regionalne dyrekcje LP ludźmi związanymi ze swoją partią. Ale jeszcze przed jego odejściem, 3 października 2020 r., Pełnomocnikiem Rządu ds. Leśnictwa i Łowiectwa (w randze wiceministra) został Edward Siarka, również z Solidarnej Polski i, póki co, nic nie zapowiada, by miał w najbliższej przyszłości tymi obszarami się nie zajmować. Przez jego osobę partia Ziobry nadal zachowuje wpływ na LP. Ekologia, Andrzej Duda, Lasy Państwowe, lasy
Trybunał Konstytucyjny na wczasach. W 2019 roku orzekał najrzadziej od 20 lat [WYKRESY]^Maria Pankowska^8 stycznia 2021^https://oko.press/trybunal-konstytucyjny-na-wczasach-w-2019-roku-orzekal-najrzadziej-od-20-lat-wykresy/^Nowo opublikowane statystyki pracy TK za 2019 rok są bezlitosne: tak niskiej liczby wydanych wyroków nie było w Trybunale od ponad 20 lat. Niewykluczone, że TK Julii Przyłębskiej znalazł sposób na odwrócenie zniżkowego trendu W pierwszych dniach stycznia 2021 Trybunał Konstytucyjny opublikował na swojej stronie internetowej statystyczne wyniki pracy za 2019 rok. „Informacja o istotnych problemach wynikających z działalności i orzecznictwa Trybunału Konstytucyjnego” daje obraz pracy TK w trzecim roku prezesury sędzi Julii Przyłębskiej. Wyniki nie są zachwycające: do Trybunału znów wpłynęło niewiele spraw, wydano też mniej wyroków niż w bardzo słabym roku 2018. Warto podkreślić, że sędziowie TK zarabiają miesięcznie pięciokrotność średniego wynagrodzenia z II kwartału poprzedniego roku. W 2019 roku było to 22 605 zł brutto. Rok 2019 ostatecznie potwierdził polityczne uwikłanie TK pod rządami Julii Przyłębskiej. W listopadzie sędziami została kontrowersyjna dwójka polityków PiS – Stanisław Piotrowicz i Krystyna Pawłowicz. W TK pozostał już tylko jeden sędzia sprzed „dobrej zmiany” – Leon Kieres. Trybunał był wykorzystywany do legitymizowania forsowanych przez rząd, a krytykowanych przez Brukselę „reform” sądownictwa. 25 marca 2019 Prezydent Andrzej Duda mimo to nie ma do TK zastrzeżeń. Na doroczne Zgromadzenie Ogólne Sędziów Trybunału Konstytucyjnego 3 grudnia 2020, gdzie prezentowano ustalenia dokumentu, skierował do sędziów pismo, w którym podkreślał jedynie, jak doniosłą pełnią rolę. Co ciekawe w statystyce za 2019 rok autorzy zrezygnowali z dotychczasowej praktyki porównywania wyników z poprzednimi latami. Nie znajdziemy w nim wykresów pokazujących np. jak zmieniła się liczba wpływających spraw czy wydawanych orzeczeń. Pokazano jedynie dane za rok 2019. Być może dlatego, że porównanie z poprzednimi latami stawia TK zarządzany przez Julię Przyłębską w złym świetle. W sumie w 2019 do TK wpłynęło 240 spraw – o 5 więcej niż rok wcześniej. Ich liczba wciąż jednak jest bardzo niska, porównywalna do poziomu z końcówki lat 90. W latach 2008-2015, czyli w okresie rządów PO-PSL, wnoszonych spraw było w TK dwukrotnie więcej. Sprawy dzielą się na te, które nie podlegają wstępnemu rozpoznaniu (w tym skargi konstytucyjne od obywateli i wnioski o kontrolę od np. samorządów, związków zawodowych czy Kościołów), oraz takie, które wstępnego rozpoznania nie wymagają (to m.in. wnioski pochodzące od prezydenta, prokuratora generalnego, posłów czy senatorów).   Rok 2019 to kolejny, w którym spadła liczba wydanych przez TK orzeczeń. W sumie Trybunał wydał ich 70 – w tym 39 postanowień o umorzeniu postępowania i 31 wyroków. Rok wcześniej orzeczeń było o dwa więcej, wyroków więcej o pięć. Niższa liczba orzeczeń była w 1999 roku (66) i 1998 roku (55) – najodleglejszym, jaki ukazywany jest w nowych statystykach i do tej pory rekordowo niskim. Wynik 31 wyroków w 2019 jest natomiast najniższy w publikowanych przez TK historycznych statystykach. Dla porównania w roku 1998 – do tej pory rekordowo niskim – TK wydał 33 wyroki. 20 sierpnia 2019 Wyraźne tąpnięcie widać po zmianie władzy na przełomie 2015-2016 roku. Jeszcze w 2015 roku TK wydał 173 orzeczenia (wyroki i postanowienia o umorzeniu), w 2016 już tylko 99. Po „reformie” PiS utrzymywał się trend zniżkowy – w 2017 roku orzeczeń było 89, w 2018 – 72.   Już wkrótce jednak ta negatywna tendencja może się zmienić. Spośród wniesionych spraw tylko część kwalifikuje się do merytorycznego rozpoznania. W 2019 roku TK przyporządkował tak 156 z 240 spraw. Nie miał wyboru w przypadku wniosków od specjalnie uprawnionych podmiotów – np. prezydenta czy posłów – ani w przypadku pytań prawnych od sądów. Ale już skargi konstytucyjne obywateli i wnioski np. samorządowe mógł na wstępie odrzucić. Odrzucał jednak zdecydowanie rzadziej. Na powyższym wykresie (niebieski) widzimy, że spraw skierowanych do wstępnego rozpoznania w 2018 i 2019 było niemal tyle samo (211 i 210). Mimo to w 2019 roku TK przekazał do rozpoznania merytorycznego trzy razy więcej skarg konstytucyjnych i ponad dwa razy więcej wniosków od samorządów, związków czy Kościołów.   Skąd ta różnica? „Może być to związane ze zmianą polityki Trybunału w tym zakresie. To moim zdaniem zmiana pozytywna. Im więcej stwarzamy możliwości rozwiązywania problemów obywateli, tym lepiej. Trybunał najwyraźniej chce pracować, zobaczymy jeszcze jak to się uda. To, jak szybko dana sprawa zostanie zbadana, zależy od jej złożoności, możliwości Trybunału, a także od czynników politycznych” – komentuje dla OKO.press prof. Ryszard Piotrowski, konstytucjonalista z Uniwersytetu Warszawskiego. Prof. Anna Rakowska-Trela z Uniwersytetu Łódzkiego widzi kilka możliwych przyczyn. „Teoretycznie obywatele mogli masowo nauczyć się lepiej pisać skargi konstytucyjne – to jednak mało prawdopodobne. Być może przyczyną był spadek poziomu merytorycznego kadry trybunalskiej, która wstępnie ocenia wpływające sprawy – część wieloletnich pracowników zwolniono” – tłumaczy. „Niewykluczone też, że Trybunał chce poprawić sobie statystyki i wizerunek. I pokazać, że rozpatruje ich więcej – zobaczymy, czy mu się to uda. Jeśli o to właśnie chodzi, to z pewnością mamy do czynienia z decyzją odgórną. W innym wypadku różnicy w statystykach nie byłoby aż tak widać” – dodaje prawniczka. Zapytaliśmy TK o powody malejącej liczby orzeczeń i nagłego wzrostu spraw przekazanych do merytorycznego rozpoznania w 2019 roku. Czekamy na odpowiedzi. Rok 2019 przyniósł zarazem niewielkie odbicie w liczbie pytań prawnych kierowanych do TK przez polskie sądy. Było ich 23, o 8 więcej niż rok wcześniej, ale już tylko o 2 więcej niż w latach 2016-2017. Wciąż jednak jest ich wyraźnie mniej niż w latach 2008-2015. W rekordowym roku 2015 sądy pytały TK o opinię 135 razy. Spośród 23 pytań prawnych w 2019 roku aż 9 zadał Trybunałowi Sąd Najwyższy. Dla porównania – w 2018 roku SN nie zwracał się do TK wcale, w 2017 zadał mu jedno pytanie. Zwiększona aktywność to przede wszystkim zasługa „nowych” sędziów SN – powołanych przy udziale neo-KRS. Kilkakrotnie do Trybunału zwracał się sędzia z Izby Cywilnej Kamil Zaradkiewicz, prosząc o sprawdzenie przepisów kodeksu postępowania cywilnego pozwalających sądom badać wnioski o wyłączenie nowych sędziów ze względu na ew. wadliwe powołanie. Pytali o to także sędziowie z Izby Kontroli Nadzwyczajnej i Spraw Publicznych. Zaradkiewicz poprosił Trybunał również, by ten odniósł się do konstytucyjności badania statusu nowych sędziów w następstwie głośnego wyroku Trybunału Sprawiedliwości UE z 19 listopada 2019. „To w dużej części pytania dotyczące statusu sędziów. Podobnie jak w przypadku innych spraw politycznych chodziło nie o interpretację prawa, a o potwierdzenie wersji korzystnej wnioskodawców. To samo mieliśmy w 2020 roku przy pytaniach o spór kompetencyjny czy pytaniu Marszałek Sejmu o kodeks wyborczy. To próba usankcjonowania sposobu myślenia większości parlamentarnej. Neo-sędziowie SN też na to liczyli” – podkreśla prof. Rakowska-Trela. „Zdarza się oczywiście, że Trybunał – w składzie prawidłowym bądź nie – bada sprawy wnoszone przez obywateli. Wciąż jednak priorytet mają sprawy politycznie istotne. Gdy takie sprawy się pojawiają, wszystkie inne schodzą na boczny tor” – uważa prawniczka. Profesor Piotrowski wskazuje, że dodatkowe pytania są konsekwencją zmian w ustroju SN. „Odzwierciedlają potrzebę legitymizacji tych zmian. Trybunał Konstytucyjny jest postrzegany właśnie jako organ legitymizujący. Byłoby to właściwe podejście, gdyby Trybunał nie był w symbiozie politycznej z większością parlamentarną. W tych pytaniach widzimy, że pytający oczekują pewnej odpowiedzi, mającej utwierdzić pytającego w przekonaniu, że wszystko jest w porządku. A tym samym utwierdzić w tym przekonaniu opinię publiczną” – mówi Piotrowski OKO.press. 30 grudnia 2019 „Najbardziej wątpliwy jest udział TK w legitymizowaniu rozmaitych antykonstytucyjnych przedsięwzięć przy pomocy tego rodzaju pytań. SN ma prawo, a wręcz obowiązek zadawać pytania, gdy ma wątpliwości dotyczące zgodności z konstytucją. Trzeba jednak rozważyć, czy pytania mają służyć respektowaniu konstytucji, czy jej obejściu. Wiele pokażą same odpowiedzi TK, gdy usytuujemy je w kontekście zmian w sądownictwie” – dodaje Piotrowski. Sądownictwo, Julia Przyłębska, Kamil Zaradkiewicz, Trybunał Konstytucyjny, Trybunał Sprawiedliwości Unii Europejskiej,
Niby-zamach, czyli jak alter-prawicowy Internet wtargnął do siedziby Kongresu [GRAFF]^Agnieszka Graff^7 stycznia 2021^https://oko.press/niby-zamach-czyli-jak-alter-prawicowy-internet-wtargnal-do-siedziby-kongresu-graff/^Czy to kuriozalne zdarzenie można uznać za insurekcję lub nieudany zamach stanu? Czy powinniśmy się obawiać o przyszłość demokracji USA? Agnieszka Graff o mrocznych zakątkach sieci, wylęgarni radykalizmu, który Trump pokochał. Z niebezpieczną wzajemnością Czy powinniśmy się obawiać o przyszłość amerykańskiej demokracji? – pyta Agnieszka Graff, profesorka w Ośrodku Studiów Amerykańskich UW, badaczka feminizmu i ruchów anty-gender, pisarka i publicystka. Oto jej odpowiedź w artykule dla OKO.press. Grupa dziwacznie ubranych mężczyzn przy nikłym oporze policji szturmuje budynek Kapitolu, wkracza do środka, po czym rozchodzi się po budynku, raz po raz pozując do zdjęć, które następnie wrzuca do sieci. Czy to kuriozalne zdarzenie można uznać za insurekcję lub nieudany zamach stanu? „Zamachowcy” to głównie zwolennicy mrocznej teorii spiskowej o nazwie QAnon, zgodnie z którą światem zawładnęła złowroga grupa przestępcza, Tom Hanks jest pedofilem, zaś Angela Merkel wnuczką Hitlera. Trump zamierzał ten spisek unicestwić, czemu zawdzięcza wsparcie zwolenników Q. Nie byłoby to szczególnie interesujące, gdyby nie fakt, że odchodzący prezydent jest tego wsparcia wdzięcznym odbiorcą. Media donoszą, że przywoływał kluczowe elementy teorii QAnon w tweedach i wystąpieniach publicznych. Ruch #StopTheSteal [ZatrzymaćKradzież – chodzi o odebranie Trumpowi rzekomego zwycięstwa wyborczego – red.], który zobaczyliśmy w akcji, to luźna koalicja QAnon-owców, członków neofaszystowskiej grupy o nazwie Proud Boys oraz – niestety – dość licznych polityków z partii republikańskiej. 7 stycznia 2021 O co chodziło? Nie było konkretnego planu przejęcia władzy, przerwano jedynie proces wyniku wyborów. To i owo zdemolowano, to i owo z Kapitolu wyniesiono (najchętniej szabrowano w gabinecie Nancy Pelosi). Już wiemy, że bomby tu i ówdzie podłożono, ale żadna nie wybuchła. Główny dorobek spisku to fotki, które krążą w sieci. Jak na zamach stanu w światowym mocarstwie, trochę to wszystko żałosne, by nie rzec – groteskowe, ale kilku fotkom warto przyjrzeć się bliżej, bo robi się mniej śmiesznie. Najbardziej malowniczy z zamachowców to „Q Shaman,” znany też jako Jake Angeli, stały bywalec wieców na cześć Trumpa i propagator idei o wyborczym oszustwie. Tak, zgadliście, to ten przypominający Wikinga, z patriotycznie pomalowaną twarzą, nagim torsem z neopogańskimi tatuażami (młot Thora, celtyckie drzewo życia). Jak donoszą media, futrzana czapa i rogi bawole czynią z niego wojownika z plemienia Siuksów.  Na innym zdjęciu pojawia się postać mniej malownicza, ale za to bardziej jednoznaczna: ascetyczny brodacz w czarnej bluzie z trupią czaszką i napisem „Camp Auschwitz. Work makes free”.  Obaj mężczyźni to neofaszyści przebrani za kontrkulturowców. O przejęciu etosu kontrkultury przez skrajną prawicę pisała w głośnej książce „Kill All Normies” (2016) Angela Nagle. Współczesne wojny kulturowe odwracają scenariusz rewolty lat 60., obsadzając lewicę i feminizm w roli gnuśnego establishmentu i zepsutych elit, z prawicowców zaś czyniąc malowniczych buntowników. Badając w latach 2018-2019 związane z alter-prawicą internetowe ruchy mizoginiczne, obserwowałam to zjawisko na Youtubie i kilku internetowych platformach. Szczególny to klimat: mieszanina ironii, odrealnienia, eklektyzmu kulturowego, niechlujstwa, nienawiści, megalomanii i wariackiego żartu. Współczesny faszysta to wojownik walczący z lewicowym (czy raczej lewackim) spiskiem, który w jego mniemaniu przejął władzę nad światem. Jeśli go jednak nazwać faszystą, ryknie śmiechem i powie: żart, znowu daliście się sprowokować. Śledząc środowe wydarzenia w CNN pomyślałam sobie: oto alter-prawicowy Internet założył odświętne stroje i zainscenizował zamach stanu. Komentując niby-zamach dla „New York Times’a” badaczka Internetu ze Stanfordu, Renee DiResta, powiada: „Te zdarzenia to jaskrawy dowód na to, że nie istnieją już odrębne światy online i offline”. Istotnie, widzieliśmy to już kilkakrotnie. Wczorajsi zamachowcy organizowali się na platformach Parler i Gab. Jednak media społecznościowe to dla alter-prawicy coś więcej niż narzędzie mobilizacji. To wylęgarnia radykalizmu, przestrzeń rekrutacji i wzmacniania skrajnych poglądów. W mrocznych zakątkach sieci wykluła się i rozwinęła teoria QAnon.Proud Boys to mizoginiczna i rasistowska alter-prawicowa subkultura – jedna z wielu, które powstały w ostatniej dekadzie właśnie w sieci, często pod hasłem „Czerwonej Pigułki” (Red Pill), czyli przebudzenia, dzięki któremu uczestnik rozpoznaje, że żyje w lewicowym matriksie i postanawia walczyć o wolność. W całej tej dziwacznej historii najdziwniejsze wydaje się sprzężenie zwrotne między Trumpem i ultra-prawicowym internetem. NBC podaje, że w sławetnej rozmowie telefonicznej ws. wyborów w Georgii też pojawiły się odwołania do Q. 25 października 2020 Wiadomo też, że Trump czerpał informacje o rzekomych oszustwach w listopadowych wyborach od czołowych przedstawicieli QAnon. Trudno zarzucić politykowi, że popierają go radykałowie i szaleńcy. Gdy jednak po raz kolejny oświadcza on publicznie, że owych radykałów i szaleńców „kocha”, gdy w kolejnych wystąpieniach przywołuje ich szaloną teorię, gdy w przemówieniu, które ma zakończyć ich szturm powiada, że co prawda źli ludzie sfałszowali wybory, ale teraz idźcie już do domu – powstaje pytanie o współpracę, a przynajmniej o wspólnotę celów. Nie twierdzę, że Trump przewodził zamachowcom. Niewątpliwie jednak ośmielił tłum do szturmu na Kapitol i nie zrobił nic, by go odwołać. Druga niepokojąca sprawa to rola policji federalnej – a raczej jej brak. Szturm na Kapitol nie miałby żadnych szans, gdyby policja naprawdę chciała mu przeszkodzić. Wiele osób nie bez racji sugeruje, że gdyby chodziło o protest Black Lives Matter – polałaby się krew. Tymczasem internet obiegł filmik, w którym „zamachowcy” pozują razem z policjantami. Angeli (szaman z rogami) wyjaśnił też dziennikarzom, że policja najpierw wpuściła go do środka, a potem „grzecznie poprosiła go, żeby wyszedł”. Jeśli coś w tym zamachu powinno nas niepokoić, to właśnie dziwna wspólnota zwolenników szalonej teorii spiskowej z aparatem państwa i z częścią Partii Republikańskiej. Szaman z rogami byłby całkiem zabawny, gdyby nie jego ewidentna komitywa z policją federalną. Czy zatem amerykańska demokracja jest zagrożona? Tak i nie. Wiadomo, kto będzie nowym prezydentem USA i że nie będzie to Donald Trump. Żaden Q-szaman tego nie zmieni. Jednak wiadomo także, że trzy czwarte wyborców Trumpa uważa, że w listopadzie doszło do wyborczego oszustwa. Co więcej, badania wskazują, że jest to elektorat, w którym rosną tendencje autorytarne. Innymi słowy, środowy niby-zamach przestaje być zabawny, gdy sobie uświadomimy, że stoją za nim grupy neofaszystów i że wraz z odchodzącym prezydentem kibicowała mu znaczna część Amerykanów. Świat, Donald Trump, Joe Biden, Kongres USA Szturm na Kongres USA
Jak stworzyłem fake newsa, który podbił internet. Przepraszam i przestrzegam [RAKOWIECKI]^Jacek Rakowiecki^7 stycznia 2021^https://oko.press/jak-stworzylem-fake-newsa-rakowiecki/^Jak dorwę kretynów lub cyniczne świnie, którzy mój groteskowy żart przerabiają na rzekomą prawdę, to chyba zabiję - napisał na FB Jacek Rakowiecki. W OKO.press opisuje, jak mimowolnie stworzył fake newsa, nie słuchając własnych przestróg „W marcu 2020 roku opublikowałem najpierw na swoim wallu na FB, a potem w »Wyborczej«, tekst »W siedmiu punktach: jak być odpowiedzialnym w czasach pandemii i chronić się przed fake »newsami« [patrz na koniec artykułu – red.]. A teraz sam stałem się nieświadomym autorem obrzydliwego fejka”. Jaki błąd popełniłem? – pyta sam siebie Jacek Rakowiecki*, dziennikarz z 40-letnim doświadczeniem, w czasach PiS aktywny uczestnik i komentator kolejnych protestów. „Błąd był taki, że 2 stycznia 2021 przedstawiłem na swoim wallu na FB własne stanowisko wobec osławionej już sprawy szczepień na COVID-19 grupy znanych aktorów i osób publicznych. Stanowisko było krytyczne, bo uważałem i uważam, że nic nie usprawiedliwiało naiwnej wiary szczepionych, że faktycznie biorą udział w jakiejś normalnej akcji promocyjnej”. 3 stycznia 2021 Ale mniejsza o to, jakie mamy w tej kwestii zdanie, bo chodzi o coś innego (namawiam osoby inaczej oceniające szczepienia „grupy Jandy” o dalszą lekturę, bo rzecz jest w czym innym). Ponieważ uważałem, że liczni i zawzięci już wtedy w mediach społecznościowych obrońcy zaszczepionej osiemnastki grzeszą swego rodzaju dwójmyśleniem, rozpocząłem wpis na FB od fałszywego cytatu, który miał parodiować prawdziwe wydarzenie. Brzmiał on: „Halina Łabonarska z synem, Jerzy Zelnik i Jarosław Marek Rymkiewicz i co najmniej jeszcze kilkanaście innych osób znanych z popierania PiS zaszczepiono na COVID-19 w szpitalu MSWiA poza kolejnością. Szpital tłumaczy, że chodziło mu wyłącznie o promocję szczepień…”. Zaraz potem napisałem z pewną dozą złośliwości, choć i – upierałbym się – realizmu: „Czujecie co by się działo w naszej banieczce po takim newsie? Jakie joby by leciały, jaki triumf, że PiS kolejny raz udowodnił, jak lekceważy zwykłych ludzi, bo znów pisowski »ból jest większy niż niepisowski«? No ale stało się akurat na odwrót, więc odwracanie kota ogonem idzie wielu (nie wszystkim, na szczęście!) dzielnym demokratom równie dobrze, jak Kaczorowi, Pinokiowi czy braciom Karnowskim”. Mój tekst szybko zyskał względnie dużą popularność i spotkał się raczej z poparciem, choć oczywiście kilka czy kilkanaście osób – mniej czy bardziej merytorycznie – się oburzyło, a jedna bez podjęcia rozmowy skreśliła mnie z listy facebookowych znajomych. Mijały godziny i dni, a dyskusja o wydarzeniu, miejscami coraz bardziej niestety zmieniająca się raczej w pyskówkę, rosła w mediach społecznościowych, więc mój status odchodził – wydawało się – w cień wobec wielu kolejnych opinii na setkach innych „ścianek”. A jednak nie… 31 lipca 2018 Bo oto od 4 stycznia zaczęły do mnie docierać informacje, że wyrwany z całości fikcyjny cytat z mojego statusu, zaczął być kolportowany, już nie tylko po FB, ale i na Twitterze, jako samodzielna prawdziwa informacja, a zarazem dowód na ohydną dwulicowość PiS-u, potępiającego ustami swych polityków zachowanie „Osiemnastki”, a tolerującego czy ukrywającego identyczne zachowania swoich sympatyków. Odezwała się do mnie jedna z wymienionych przeze mnie osób, z pretensjami, że z powodu figury stylistycznej, jakiej użyłem spotyka go hejt, przed którym nie wie, jak się bronić. Rozbroiłem jego złość szybkimi przeprosinami. To samo spotkało także innych wymienionych przeze mnie. Anonimowi i nie anonimowi użytkownicy mediów społecznościowych zalali ich – nie owijajmy w bawełnę – gównem inwektyw i gróźb. 25 stycznia 2019 Rozgłosiłem, nie wiem, z jak rozległym skutkiem, by ktokolwiek zobaczy tę fałszywkę natychmiast ją prostował i apelował do osób, które ją rozpowszechniły, o jej skasowanie lub jeszcze lepiej: przyznanie, że to fejk bez żadnych podstaw w rzeczywistości. Sam zlokalizowałem trzy takie osoby, z czego po mojej interwencji jak na razie tylko jedna się odezwała z przeprosinami i usunęła wpis. Niestety, dowiedziałem się też o innych, którzy albo nie zareagowali na interwencję, albo odmówili jakiejkolwiek reakcji. Co najmniej jedna osoba miała bez zażenowania wyjaśniać, że wie, iż to fałsz, ale ponieważ skuteczny w walce z PiS i obronie „naszych” aktorów, nie zamierza go usuwać… 4 listopada 2020 Tyle historii. Jak ją ocenić i jakie wnioski wyciągnąć, skoro mleko (no, raczej inny płyn) już się wylało? Przyznaję, że czuję się współwinny. Sam wielokrotnie użalałem się, że coraz więcej czytelniczek i czytelników (wypadałoby raczej napisać: odbiorców czy wręcz konsumentów mediów społecznościowych) poprzestaje na kilku pierwszych zdaniach tekstu czy informacji, nie zaglądając dalej i nie klikając w żadne rozszerzenie. Z moich obserwacji wynika, że dzieje się tak zresztą niezależnie od np. poziomu wykształcenia. Decydujący jest raczej poziom politycznych emocji towarzyszących oraz fakt, że coraz więcej z nas w mediach wcale nie szuka informacji, które pozwolą poznać i zrozumieć rzeczywistość, ale wyłącznie potwierdzenia swoich poglądów. A także odbycia codziennego rytualnego „kwadransa nienawiści” do wroga, co jak wiadomo podładowuje każdemu patriocie baterie do dalszej walki o prawdę i sprawiedliwość. Jest to zresztą, myślę ze smutkiem, być może jedyny już mechanizm wspólny dla polskiego podzielonego społeczeństwa, pozwalający na konstatację, że jednak „wszyscy Polacy to jedna rodzina”. Ale wyłącznie w nienawiści. 4 lutego 2020 Wracając do meritum: tak, z pewnością powinienem moją wspomnianą na początku instrukcję „Jak być odpowiedzialnym… w siedmiu punktach” uzupełnić o punkt ósmy: „8. Uważaj z żartami, parodiami, ironiami i właściwe wszelkimi konwencjami literackimi, bo media społecznościowe w ogóle ich nie absorbują, nie rozpoznają, nie niuansują. Chcesz być odpowiedzialny, musisz być do bólu jednoznaczny”. A jeśli nie będziesz, to potem się nie dziw…”. Słowo wróblem wylata, a powraca wołem. Choć nie wiem, czy nie byłby konieczny także punkt dziewiąty… Coś w stylu: „9. Pamiętaj, że cokolwiek trwale możesz zmienić w polskiej rzeczywistości tylko posługując się potwierdzonym i sprawdzonymi wiadomościami. Czyli prawdą. Oczywiście, kłamstwo często jest bardziej efektowne i wydaje się bardziej skuteczne. Ale jeśli decydujesz się na nie i je rozpowszechniasz – świadomie czy nawet z lenistwa lub bezmyślności – to naprawdę niczym nie różnisz się od tych, którzy niszczą twój kraj”. Przypominamy główne punkty poradnika Jacka Rakowieckiego opublikowanego w „Wyborczej” 26 marca 2020 pod hasłem „krótkiego przewodnika dla każdego, kto nie chce być robiony w trąbę oraz rozumie, że myślący człowiek powinien komentować na podstawie prawdziwych danych i informacji”. Niektóre z rad Rakowieckiego (zwłaszcza rada nr 2) opisują pułapkę, w którą sam wpadł. Media społecznościowe, a Facebook szczególnie, nie są już tylko intymnym pokojem zwierzeń. Chcemy czy nie, stanowią przekaźnik-medium sam w sobie i rządzą się prawami, na które nie mamy wpływu; czasem nie mamy też pojęcia, jak daleko roznosić się będzie nasze słowo. Dlatego nasza odpowiedzialność za to, co tam napisaliśmy, jest naprawdę całkiem poważna. Szczególnie w czasach, gdy żyjemy na beczce prochu. Albo jeszcze inaczej: wydaje się nam, że publikując na FB, po prostu prowadzimy rozmowę ze znajomymi. Błąd! Facebook, jego algorytmy i ludzka naiwność nadają czasem (ale nigdy nie wiadomo kiedy) naszym nawet niewinnym postom zupełnie inną rangę niż niezobowiązująca pogawędka. Mimowolnie jesteśmy swego rodzaju „amatorskimi dziennikarzami obywatelskimi”, a nie prywatnymi osobami u cioci na imieninach lub piwie z kumplami. Dlatego proponuję krótki, siedmiopunktowy przewodnik dla każdego, kto nie chce być robiony w trąbę oraz rozumie, że myślący człowiek powinien komentować na podstawie prawdziwych danych i informacji. 1. Dzielmy się  wyłącznie sprawdzoną wiedzą, linkami do wiarygodnych źródeł, a nie własnym strachem, przemądrzałością i przekonaniem, że „sprawdzony znajomy” lub „kuzyn” są rzetelnym źródłem informacji. Nie są. Czasem bywają źródłem ciekawej, śmiesznej czy pouczającej anegdoty, ale nie mylmy jej z kompletną informacją. Kompletną, czyli sprawdzoną w więcej niż jednym źródle. 2. Jeśli chcesz się dzielić opinią, to się dziel, ale  opieraj ją na rzetelnym, stwierdzonym fakcie, a nie memie, pogłosce czy plotce. Jeśli przy niepotwierdzonej, wątpliwej, dziwnej informacji postawisz nawet wyraźny (twoim zdaniem) znak zapytania, to i tak znacząca część czytelników go nie zauważy i potraktuje twoją wątpliwość jako pewnik. Musisz po prostu mieć nie tylko ograniczone zaufanie do źródeł, ale też do odbiorców twojego posta lub statusu. Ludzie czytają szybko, niechlujnie, często nie łapią ironii, mają inne niż twoje poczucie humoru. Plotka, która wylatuje wróblem, wraca wołem. Możliwe, że ci spośród fejsbukowych znajomych, którzy znają cię osobiście, złapią każdy niuans twojej wypowiedzi, ale prawie na pewno masz też na FB takich, którzy nie znają cię na tyle dobrze i „kupują” twoje słowa wprost. 3. Te informacje, które chcesz dalej kolportować, bierz lepiej z mediów internetowych lub drukowanych. Telewizja i radio są szybkie, ale często słuchamy ich jednym uchem, a podczas przepisywania tego, co usłyszeliśmy, robimy jeszcze własne błędy. 4. Jeśli podajesz informację lub nawet tylko ją komentujesz, zawsze gdy to tylko możliwe, powołuj się na źródło – i to najlepiej z linkiem! Zwróć uwagę, jak często przy „gołych” komentarzach ludzie pytają: „Ale o co chodzi?”. Pozwól im ocenić twój komentarz w kontekście pełnej informacji, a nie jakiegoś jej szczątku. 5. Pamiętaj, że nie każde tzw. profesjonalne medium, nawet jeśli powszechnie znane, jest równie godne zaufania. Nie tylko dlatego, że czasem łże, żeby było więcej sensacji i zainteresowania, a więc clickbajtów (po tym rozpoznajemy media tabloidowe), ale przede wszystkim dlatego, że pracują tam najczęściej słabo wynagradzani niezbyt kompetentni ludzie, będący w dodatku pod presją czasu: przyzwoicie zarobią tylko wtedy, gdy napiszą dużo i możliwie sensacyjnie. 6. Zrób sobie, przynajmniej na czas pandemii, listę kilku rzetelnych mediów, do których regularnie zaglądasz… a zaglądaj najlepiej, ZANIM cokolwiek zaczniesz pisać na FB! Gwarantuję, że już po kilku dniach zobaczysz, iż nic, co ważne, ci nie umyka i nie musisz posiłkować się innymi źródłami. Niestety, nie ma w Polsce więcej niż kilkanaście rzetelnych portali czy stron informacyjno-komentatorskich. Oczywiście, szczególnie w kwestii pandemii możesz sięgać do uznanych źródeł, jak np. WHO, media wyspecjalizowane w epidemiologii czy wielkie media zachodnie itp. Ale linkuj je i oznaczaj. Pamiętaj też, że nie każdy zna na tyle dobrze obce języki, by zrozumieć nieraz bardzo skomplikowane kwestie. 7. Naprawdę warto połączyć też zrobienie sobie dobrego zestawu informacyjnego z finansowym wsparciem przynajmniej jednego medium. To zazwyczaj tylko kilka-kilkanaście złotych miesięcznie (ważne, żeby regularnie!), ale w zamian nie tylko masz dostęp do większych materiałów, ale i coś jeszcze znacznie ważniejszego: wspomagasz istnienie mediów, które łamią rosnący monopol informacyjny PiS. *Jacek Rakowiecki. Dziennikarz, działacz opozycji w okresie PRL, z wykształcenia polonista i teatrolog. W latach 2016-2018 prezes Funduszu Mediów, fundacji założonej przez Towarzystwo Dziennikarskie, by „wspierać wartościowe dziennikarstwo i podnosić kompetencje dziennikarzy”, od 2019 koordynator Concilium Civitas, forum współpracy wybitnych polskich uczonych pracujących za granicą. Dziennikarz z wieloletnim i różnorodnym doświadczeniem, pracował w „Wyborczej”, „Rzeczpospolitej”, „Przekroju”, był naczelnym „Vivy” i „Filmu”. Rynek medialny poznał też od drugiej strony jako rzecznik prasowy TVP (2013-2015). Od 2015 aktywnie uczestniczy i komentuje protesty społeczne. Media, Propaganda, dezinformacja fake news szczepionka
„Żeby się nie zmarnowało”. Systemowy błąd, który opóźnia akcję szczepień^Piotr Pacewicz^7 stycznia 2021^https://oko.press/zeby-sie-nie-zmarnowalo-systemowy-blad-ktory-opoznia-akcje-szczepien/^Szpitale boją się zamawiać więcej dawek, bo jak zabraknie chętnych medyków, to muszą szczepionki utylizować. Do 6 stycznia można było legalnie wykorzystać nadmiar szczepionek, ale zarządzenie już nie obowiązuje. Terapeutka opowiada nam o chaosie ze zgłoszeniami Aktualizacja: 7 stycznia ministerstwo zdrowia podało, że zaszczepiono już 160 359 osób, co oznacza, że w ciągu ostatniej doby wykonano jedynie 20 133 szczepienia. To jeszcze mniej niż średnia z poprzednich dni. W tempie 20 tys. szczepień dziennie szczepienia medyków potrwałyby jeszcze dłużej niż szacowaliśmy w poniższej analizie – aż 70 dni, czyli do połowy marca 2021. Jak informowało 6 stycznia ministerstwo zdrowia, zaszczepiono do tej pory 140 226 osób. To daje 0,37 osoby na 100 mieszkańców kraju (taki wskaźnik używany jest w międzynarodowych statystykach). 7 stycznia ten wskaźnik wzrósł do 0,42 proc.  Wg najnowszych danych GUS, we wrześniu 2020 Polek i Polaków było 38 351 tys., ale w trzech ostatnich miesiącach roku liczba zgonów znacznie przekraczała liczbę urodzin i w ostatnim kwartale mogło ubyć nawet 80 tys. osób. Jest nas zatem zapewne ok. 38 270 tys. Więcej o tych danych tutaj  Według portalu Our world in data 0,37 to poziom, jaki dzień wcześniej osiągnęła Bułgaria czy Chorwacja. Izrael szczepi 40 razy intensywniej (już podali szczepionkę 15 proc. obywateli), USA – cztery razy, podobnie Wielka Brytania (i to już 27 grudnia 2020), Dania – dwa razy. Są jednak kraje (Czechy, a zwłaszcza Francja), gdzie idzie to jeszcze wolniej. Jak mówił w radiu ZET Michał Dworczyk, szef Kancelarii Premiera, pełnomocnik rządu ds. szczepień przeciw COVID-19, do 3 stycznia wykonano 50 tys. szczepień, co oznacza, że przez trzy kolejne dni udało się zaszczepić 90 tys. osób. A rząd szacuje, że w etapie „zero” zgłosi się 700 tys. medyków, którym trzeba będzie podać 1,4 mln dawek. W dotychczasowym tempie szczepienia grupy „zero” zakończyłyby się za półtora miesiąca, czyli pod koniec lutego. Mała liczba szczepień nie wynika z braku szczepionki. Jak już wyliczaliśmy, Polska dostała do tej pory: To razem daje 670 tys. dawek., a zaszczepiono 140 tys., czyli 21 proc. W Agencji Rezerw Materiałowych (ARM) mrozi się 530 tysięcy dawek. Aktualizacja: Według informacji ministerstwa zdrowia z 7 stycznia Polska dostała nawet nieco więcej szczepionek, dokładnie 697 320, z czego wykorzystano 160 tys., a dostarczono do punktów szczepień 204 tys. Oznacza to, że w ARM czeka na dystrybucję 493 tys. dawek. Tak czy inaczej to nie dostępność szczepionki jest barierą. Dr Paweł Grzesiowski, ekspert Naczelnej Izby Lekarskiej ds. COVID tłumaczy, dlaczego „szpitale asekuracyjnie zamawiają mniej, niż by mogły”. Otóż szczepionki w ARM zamawia się raz na tydzień – w czwartek, a to oznacza dostawę rozmrożonych fiolek dopiero w poniedziałek. „Trudno zaplanować i zrealizować harmonogram dla kilkuset osób w 4 dni”. Preparat Pfizera trzeba przechowywać w temperaturze minus 70 stopni. Po rozmrożeniu można go trzymać w zwykłej lodówce nie dłużej niż 5 dni. Władze zdecydowały, że wszystkie punkty szczepień w Polsce będą dostawać szczepionkę już rozmrożoną. Grzesiowski uważa, że to błąd, ponieważ są szpitale węzłowe, które mają odpowiedni sprzęt do bezpiecznego przechowywania preparatu Pfizera. Dr Agnieszka Szarowska ze Szpitala MSWiA w Warszawie była jedną z pierwszych zaszczepionych. We wtorek 6 stycznia opowiadała w RMF FM, że dzień wcześniej jej szpital dostał 2 000 dawek, na ich wykorzystanie ma czas do soboty. „Zaczynamy szczepić medyków spoza naszego szpitala, bo nasz zespół już się wyszczepił. Ale obawiamy się, że w sobotę możemy mieć nadmiar szczepionki i wtedy będziemy starali się znaleźć osoby, które będą chciały się zaszczepić, np. z naszych pacjentów oraz wśród naszych rodzin” – mówi lekarka. I przyznaje się do działania niezgodnego z procedurą: „Będziemy dzwonić i prosić, żeby ktoś natychmiast przyjechał. Nie możemy doprowadzić do tego, że szczepionka ląduje w koszu”. Takie przypadki już się zdarzają. Minister Dworczyk 4 stycznia informował o 26 dawkach szczepionki na Covid-19, które zostały zutylizowane. Ministerstwo zdrowia 7 stycznia podało, że takich przypadków było już 167. Dr Szarowska: „Od przygotowania dawki mamy 6 godzin na podanie. Jeśli nie wykorzystamy, musimy wyrzucić”. Tymczasem inicjatywy w rodzaju zaszczepienia „grupy Jandy” mogą się dla szpitala fatalnie skończyć, rząd rozdął aferę z grupą aktorów i aktorek do niebywałych rozmiarów. Swoje dołożyły też tabloidy, zwłaszcza „Super Express”, który podał służbowy telefon do aktorki i dał tytuł „Chcesz się zaszczepić, zadzwoń do Jandy”. To dodatkowo skłania szpitale do ostrożnego zamawiania, w sytuacji, gdy nie mają procedur, co zrobić, gdy brakuje chętnych z grupy „zero”, a szczepionki są. Nie ma systemu przejmowania medyków chętnych z innych szpitali, nie ma list rezerwowych np. seniorów (awansem, bo są z etapu I). Nie ma koordynacji na poziomie dzielnicy czy powiatu. Dokładniej rzecz biorąc takie procedury awaryjne były, ale już ich nie ma. Do 6 stycznia 2021 obowiązywało bowiem zarządzenie NFZ o „Wykorzystaniu szczepionek w okresie świąteczno-noworocznym”. Zostało wydane z opóźnieniem – 31 grudnia, tydzień po Wigilii (!), ale miało ograniczać efekt marnowania dawek. Władze zareagowały na apel Naczelnej Izby Lekarskiej o „jak najefektywniejsze wykorzystanie szczepionek dostarczonych do szpitali w okresie świąteczno-noworocznym”. Kluczowe zdanie zarządzenia brzmiało tak: „Oprócz szczepienia pracowników szpitali, dopuszczalne jest także szczepienie członków ich rodzin oraz pacjentów, którzy w tym czasie przebywają w szpitalu, a których stan zdrowia na to pozwala”. NFZ podkreślał, że „dzięki tej możliwości szpitale węzłowe maksymalnie wykorzystają dawki szczepionki, które mogłyby nie być podane zgłoszonym do szczepień medykom i personelowi niemedycznemu ze względu na nieobecność w czasie świąt i w okresie noworocznym”. Jednocześnie NFZ przypomina, że „szczepienia przeciw COVID-19 są wykonywane dla osób z danego etapu. Aktualnie wyszczepiane są osoby z grupy 0, czyli m.in. personel medyczny”. I ostrzega używając drukowanych liter: „Szczepienia mogą być realizowane dla innych osób TYLKO I WYŁĄCZNIE w przypadku ryzyka zmarnowania szczepionki poprzez brak stawiennictwa osób uprawnionych. NFZ zażąda pilnych wyjaśnień od podmiotów, w których pojawiły się uzasadnione wątpliwości co do złamania tych zasad”. Zarządzenie NFZ było próbą załatania na łapu capu problemu szczepień w etapie „0”, ale dawało poczucie bezpieczeństwa zamawiającym szczepionkę. „System jest w takim bałaganie, że w jednych szpitalach będzie brakować, a w innych będzie nadmiar szczepionki” – mówi OKO.press Maria, psychoterapeutka, która uczy na prywatnej uczelni i zarazem przyjmuje pacjentów w warszawskiej klinice. „Zastanawialiśmy się w klinice, gdzie się zgłosić, bo każdy medyk może wybrać dowolny szpital węzłowy. W końcu nasza klinika wybrała szpital wojskowy. Pudło, oni nie nadążają nawet z zaszczepianiem własnego personelu, a mają podobno 3 tys. zgłoszeń z zewnątrz. Może lepszy byłby centralny rejestr i przekazywanie chętnych tam, gdzie są szczepionki?”. Jej zdaniem brakuje informacji, koordynacji, jakichś instrukcji postępowania. Wszystko zostało zrzucone na placówki i samych zainteresowanych. „Znajoma pracuje w Instytucie Psychiatrii i Neurologii. Duża instytucja, a zamówili 90 szczepionek na cały tydzień, żeby sprawdzić, jak im to idzie i nie stanąć wobec problemu, że nie mają kogo zaszczepić”. Maria przypomina sobie, że jej uczelnia obiecywała, że pracownicy będą szczepieni już w styczniu. „Prosili też, żebyśmy wpisywali członków rodzin na listy rezerwowe”. To było przed rozporządzeniem NFZ z końca grudnia? – pytamy. „Tak, na początku grudnia. Tylko powiedziano nam, że rodzina musi być gotowa dojechać w sześć godzin od wezwania. Teraz żałuję, że nie zgłosiłam się w ramach uczelni. Kiedy w klinice Marii usłyszeli, że Szpital MSWiA ma tyle wolnych szczepionek, zaczęli się zastanawiać, czy się nie przenieść. „Ja na przykład mogłam zgłosić się na szczepienia na trzy sposoby: w ramach kliniki, z prywatnej uczelni, ale też jako firma świadcząca usługi, bo mam działalność – mówi Maria. – Z tego, co wiem, część medyków zapisuje się po raz drugi do innego szpitala węzłowego. Sama się nad tym zastanawiam, bo w końcu należy mi się, tak czy inaczej, szczepienie w etapie 0. A gdybym się teraz zapisała do MSWiA, to chyba nie zwiększę bałaganu, bo większy już być nie może”. Zdrowie, Michał Dworczyk, Mateusz Morawiecki, Adam Niedzielski, Ministerstwo Zdrowia, koronawirus szczepienia na COVID-19 szczepionka
Opiekunowie osób wymagających stałego wsparcia bez priorytetu w szczepieniach. To błąd^Rafał Bakalarczyk^6 stycznia 2021^https://oko.press/opiekunowie-bez-priorytetu-w-szczepieniach-to-blad/^Głośna była sprawa 65-letniej kobiety, która będąc zakażona, uciekła ze szpitala, tłumacząc, że spieszyła do swojej 90-letniej matki, która była pod jej opieką. Podobnych przypadków i dylematów w życiu opiekunów, zwłaszcza tych samotnych, jest teraz znacznie więcej Gdy przez debatę publiczną przetaczała się burza wokół szczepienia grupy aktorów poza kolejką, uwadze wielu mógł umknąć inny, pokrewny temat. Chodzi o klucz, według którego określono kolejność możliwego korzystania ze szczepień na Covid-19 kolejnych grup zawodowych i wiekowych. Nie uwzględniono w nim na preferencyjnych zasadach niektórych grup „wrażliwych”, które pierwotnie nie zostały zaliczone ani do grupy 0, grupy 1 ani nawet 2. Ich ewentualne zarażenie niesie ryzyko nie tylko dla nich, ale także dla podopiecznych, a choroba i hospitalizacja, może uniemożliwić dalsze zapewnienie opieki i zaopatrzenia niesamodzielnym bliskim. O możliwość objęcia prawem do wzięcia udziału w programie szczepień na wczesnych etapach jego realizacji m.in. osoby niepełnosprawne i ich opiekunów wystąpił Rzecznik Praw Obywatelskich. Sprawę monitoruje też na bieżąco portal niepełnosprawni.pl, który jako jeden z pierwszych zwracał uwagę na problemy osób z niepełnosprawnościami i ich opiekunów w kontekście programu szczepień. Zapytania w tej sprawie padły także podczas Sejmowej Komisji Zdrowia 5 stycznia, a reprezentujący rząd minister Michał Dworczyk stwierdził, że ten problem zostanie jeszcze przeanalizowany. Gdy publikujemy ten artykuł (5 stycznia 2021) nie znamy jeszcze ostatecznej decyzji Ministerstwa Zdrowia. Określenie kolejności szczepienia poszczególnych grup nie jest sprawą prostą i wolną od etycznych dylematów, ale jednym z kryterium pierwszeństwa mogą być właśnie zaangażowanie w relacje stałej opieki. Pracownicy opieki medycznej oraz placówek opiekuńczych w ramach pomocy społecznej (czyli DPS-y) będą grupą priorytetową. Jest uzasadnione, by osoby, które na co dzień świadczą długoterminową opiekę nieformalną w ramach rodziny, zostały uwzględnione w grupie 1 obok m.in. mieszkańców placówek opiekuńczych, nauczycieli i osób po 60 roku życia w kolejności od najstarszych. 3 grudnia 2019 Ile jest takich opiekunów? Trudno dokładnie oszacować. Ostatnie dostępne statystyki ministerialne mówią, że w 2016 roku 117,2 tys. osób pobierało świadczenie pielęgnacyjne z tytułu stałej opieki nad osobą bliską, a 39,3 tys. specjalny zasiłek opiekuńczy. Łącznie więc było to ponad 150 tys. osób pobierających któreś ze świadczeń powiązanych z opieką, aczkolwiek liczby te nie obejmują wszystkich realnych opiekunów, z których część nie kwalifikuje się do wspomnianych świadczeń. Trudno też w sensie prawnym nieraz określić kto jest formalnie opiekunem a kto nie, zwłaszcza jeśli opieka jest dzielona na więcej osób. Niemniej jednak, mimo powyższych zastrzeżeń, należałoby się zastanowić, jak wyjść naprzeciw ich potrzebom w zakresie uzyskania dostępu do szczepień. Dlaczego to ważne? Łatwiej będzie to zrozumieć, jeśli przybliżymy ogólniejszą sytuację osób korzystających z długoterminowej opieki i ich opiekunów w czasie pandemii. O opiekunach słychać było m.in. w kontekście godzin senioralnych: czy (nie będący seniorami) opiekunowie osób niesamodzielnych – zarówno w starszym, jak i młodszym wieku – powinni móc także korzystać z nich zaopatrując się w sklepach, a także czy mogą towarzyszyć swoim nieraz już nie w pełni sprawnym sędziwym bliskim podczas zakupów w tych godzinach. Jednak szczególnie dramatyczne pytania odnosiły się do sytuacji, w których opiekun zaraził się koronawirusem. Co stanie się z podopiecznym, gdy opiekun musi trafić do szpitala? Głośna była sprawa 65-letniej kobiety, która będąc zakażona, uciekła ze szpitala, tłumacząc, że spieszyła do swojej 90-letniej matki, która była pod jej opieką. Podobnych przypadków i dylematów jest w trudnych realiach życia opiekunów, zwłaszcza tych samotnych, znacznie więcej. Ale, nawet gdy opiekun ma możliwość pozostania w fazie zakażenia w warunkach domowych, problem pozostaje. Po pierwsze, przechodząc chorobę opiekun staje się po prostu słabszy, a sprawowanie opieki to zasadniczo bardzo wyczerpująca psychicznie i fizycznie rola (np. w związku z podnoszeniem czy myciem osoby bliskiej). Po drugie, gdy chory opiekun zajmuje się swoim podopiecznym – co wymusza bardzo intensywną i długotrwałą styczność – wirus może przenieść się na podopiecznego, a więc osobę o obniżonej odporności. Gdy słuchamy głosów opiekunów i osób wymagających opieki, niekiedy wybrzmiewa w nich opinia, że zamknięcie i izolacja – a także związane z tym trudy codzienności – są dla nich stałym doświadczeniem, a reszta społeczeństwa może teraz doświadczyć namiastki tego, z czym oni mierzą się latami. Na ile faktycznie społeczeństwo zdołało się wczuć w doświadczenie opiekunów oraz osób, które wymagają opieki, i wyciągnie z tego wnioski – trudno powiedzieć. Na pewno trochę więcej zaczęto mówić o sytuacji mieszkańców Domów Pomocy Społecznej (i to nie tylko w kontekście samego wirusa, ale także samotności), jak i samotnych osób starszych we własnych domach i mieszkaniach, którym nie ma kto pomóc. Z myślą o tych ostatnich w drugiej fazie pandemii uruchomiono Solidarnościowy Fundusz Wsparcia Seniorów – warto to odnotować jako ważny krok w dobrą stronę. Z drugiej strony cicho było o sytuacji osób otrzymujących stałą opiekę ze strony najbliższych oraz opiekunów tych osób. Ci ostatni też stają teraz w obliczu ograniczeń, zagrożeń czy dylematów, nawet jeśli nie całkiem nowych, to na pewno o znacznie większej skali i dotkliwości niż przed pandemią. Poczucia izolacji wielu opiekunów i opiekunek doświadczało już wcześniej, ale teraz jest ono głębsze. Utrudnione lub obarczone dodatkowym ryzykiem jest np. przyjście sąsiadów, przyjaciół, dalszej rodziny – czy w odwiedziny czy z intencją pomocy w opiece. Znacznie mniejsza jest swoboda wychodzenia na zewnątrz czy uczestnictwa od czasu do czasu w aktywności na moment odciągającej od trudu i monotonii opieki. Na początku października pisała o tym Paulina Nowosielska w „Dzienniku Gazecie Prawnej”: niektóre jej rozmówczynie-opiekunki raptem kilkanaście razy w ciągu kilku miesięcy w ogóle wyszły z domu. Przede wszystkim jednak na dodatkowe obciążenie opiekunów wpływają pojawiające się (w różnych fazach pandemii – w różnym stopniu) ograniczenia w dostępie instytucji wsparcia formalnego. Przykładowo, w pierwszej fazie pandemii wiosennych zawieszone zostały możliwości działania instytucji świadczących usługi rehabilitacyjne, czy wsparcie dzienne. Ich późniejsze otwarcie przyniosło ulgę, ale też nie usunęło obaw przed korzystaniem z nich, skoro nadal ryzyko zakażenia wisiało w powietrzu. W aktualnym, jesienno-zimowym stadium epidemii, kiedy wskaźniki zachorowań i zgonów rosną, te obawy – jak i samo zagrożenie – mogą być wysokie. Część opiekunów może więc ograniczać korzystanie z nich, a ponadto towarzyszy im dodatkowy stres, który jest zresztą i tak stałym i dotkliwym elementem życia opiekuna. Podobne niepokoje towarzyszą korzystaniu z usług opiekuńczych i specjalistycznych usług opiekuńczych w warunkach domowych. Wiosną niektóre ośrodki pomocy społecznej wydawały nawet zalecenia, by znacznie ostrożniej kierować pracownice do świadczenia tychże usług i ograniczać się tylko do przypadków, w których wydaje się to niezbędne. Do tego dochodzi pogłębianie się i tak dużych problemów kadrowych sektora opieki – to też rzutuje na dostępność tego typu usług. Wszystko to przekłada się na ogólne kurczenie się możliwości korzystania z różnych typu formalnego wsparcia w opiece, a im mniej tego wsparcia, tym więcej spada na barki samych opiekunów rodzinnych czy nieformalnych. Mówiąc o pandemicznym doświadczeniu opiekunów, nie zapominajmy o zróżnicowaniu tej grupy i jej sytuacji mieszkaniowej, rodzinnej, zawodowej. Część z nich żyje z podopiecznym, inni przyjeżdżają do niego, ale mieszkają osobno, jeszcze inni mieszkają w wieloosobowych gospodarstwach, gdzie obok opiekuna i podopiecznego są także inni domownicy. Także ci, którzy na co dzień uczą się lub pracują (niekoniecznie w bezpiecznych epidemiologicznie warunkach). Również sytuacja zawodowa opiekunów bywa różna. Jedynie część z nich pozostaje całkiem poza rynkiem pracy. Inni decydują się łączyć opiekę z aktywnością zarobkową. Realia pandemii bardzo rzutują na sytuację zawodową tej grupy, aczkolwiek ów wpływ może okazać się dość ambiwalentny. Z jednej strony, popularyzacja pracy zdalnej może być dla części opiekunów szansą by w jakimś stopniu pogodzić powinności opiekuńczo-rodzinne z zawodowymi (zaznaczmy jednak wyraźnie, że nie każda praca zawodowa i też nie każda sytuacja opiekuńcza na to pozwala). Z drugiej strony, ogólne pogorszenie na rynku pracy, obawy przed jej wykonywaniem ze strony opiekunów, a także większe niż wcześniej trudności ze zorganizowaniem opieki zastępczej mogą mocno uderzyć w opiekunów aktywnych zawodowo. 14 kwietnia 2020 Problematyka opiekunów czasów pandemii wciąż zatem czeka na poważne zajęcie się nią i w debacie publicznej i w świecie naukowo-eksperckim i wreszcie w polityce publicznej. Znaczna część wskazanych wyżej problemów nie jest zawiniona przez organy państwa, tylko wynika z zewnętrznych okoliczności, ale polityka państwowa i samorządowa z pewnością powinna te problemy uwzględniać i próbować łagodzić. Poruszone tu zagadnienie zostało podjęte w zaktualizowanej i rozszerzonej wersji raportu pod kierunkiem prof. Błędowskiego „Opieka długoterminowa w Polsce. Dzisiaj i jutro” wydanej pod koniec listopada 2020 roku przez Koalicję „Na pomoc niesamodzielnym”. W rozdziale „Pandemia Covid-19 a opieka długoterminowa w Polsce”, który napisaliśmy wraz z dr. Pawłem Łuczakiem, odnosimy się do sytuacji opiekunów zarówno w warstwie diagnostycznej (poniekąd zbieżnej z treścią niniejszego artykułu), jak i rekomendacyjnej. Wskazujemy tam m.in. że: Temat wymaga na pewno dalszego pogłębienia, ale przede wszystkim konkretnych działań zintegrowanych w ramach szerszego podejścia do opieki długoterminowej wobec wyzwań pandemii. Na koniec jeszcze jedna uwaga. Opiekunowie osób niesamodzielnych, zwłaszcza tych w dorosłym życiu, doświadczają na własnej skórze szeregu systemowych problemów – nie tylko w związku z koronawirusem. Ryzyko izolacji, przeciążenia, permanentnego stresu, konieczności rezygnacji z wielu ról i aspiracji życiowych czy brak stabilności ekonomicznej to bolączki tej zasłużonej grupy znane jeszcze zanim usłyszeliśmy o covidzie. Głębia tych problemów wynika nie tyle z samej roli opiekuńczej, co z niewystarczającej polityki wsparcia tej grupy. Pandemia nieco je przyćmiła, ale bynajmniej ich nie unieważniła, a wręcz wzmogła wiele spośród nich. Ponieważ gdzieś na odległym horyzoncie mamy – za sprawą szczepionki – scenariusz stopniowego wygaszania pandemii, powinniśmy stopniowo obok zabezpieczenia tej grupy w kontekście Covid-19 i jego skutków – myśleć także o strategicznej i długofalowej polityce wsparcia tych ludzi w kolejnych latach. Oby okazała się ona bardziej przemyślana, kompleksowa i solidarna niż ta, którą znaliśmy zanim koronawirus do nas dotarł. Niepełnosprawność, Zdrowie, Adam Niedzielski, Ministerstwo Zdrowia, szczepienia na COVID-19
„Miałem wystartować w triathlonie. a ledwie mogłem doczłapać 5 m do łazienki” [Kroniki COVID-19]^Marta K. Nowak^5 stycznia 2021^https://oko.press/ledwie-moglem-doczlapac-5-m-do-lazienki-kroniki-covid-19/^"Niektórzy niemal półprzytomni wsiadają w samochody i jadą do jakiegokolwiek szpitala w Warszawie, jakby tylko w stolicy można było się wyleczyć. Dla mnie szpital w Nowym Mieście okazał się najlepszym możliwym miejscem". O doświadczeniach z COVID mówi znany reporter Piotr Lipiński „To nasze śniegowe bałwanki – mówi o nich czule mój sąsiad. Wciąż biegają w jednakowych białych kombinezonach. Nawet oczu nie sposób rozróżnić, bo rozmywa je para pod maskami. Niemal surrealizm. Jakby człowiek znalazł się nagle po drugiej stronie ekranu telewizora w jakimś horrorze” – relacjonował Piotr Lipiński 26 grudnia na swoim profilu na Facebooku. Lipiński niedawno wydał książkę „Kroków siedem do końca. Ubecka operacja, która zniszczyła podziemie” o tzw. V Komendzie WiN, stworzonej przez UB z pomocą byłych AK-wców. Promocję książki i wiele innych planów przerwał COVID-19. Reporter przebieg swojej choroby i pobyt w szpitalu relacjonował co jakiś czas w facebookowych wpisach, nagrał między innymi, jak brzmi covidowy szpital nocą. „Szumi, stuka i szeleści. To odgłosy białych strojów ochronnych personelu, krążącego po korytarzach”. Rozmawiamy, pisząc – bo mówić Piotrowi po chorobie jeszcze nie tak łatwo. O tym, jak COVID reguł się nie trzyma, jakim rytmem rządzi się szpital i co ma do tego Gomułka. Marta K. Nowak: Kiedy robisz test na koronawirusa zbliżają się twoje 53. urodziny, jesteś w trakcie promocji książki. Jakie jeszcze plany COVID postawi pod znakiem zapytania? Piotr Lipiński*: Jest jeszcze jedna rzecz. Chciałem właśnie zaczynać przygotowania do nowego sezonu triathlonowego, którego zwieńczeniem byłby mój debiut na pełnym dystansie Ironmana w Hamburgu w czerwcu 2021 [3,8 km wpław, 180 km na rowerze, 42 km biegu]. Debiutować miałem już w 2020 roku, ale zawody ze względu na pandemię przełożono. Przygotowuję się do tego już pięć lat. Startowałem kilkadziesiąt razy na różnych krótszych dystansach, trenowałem po kilkanaście godzin tygodniowo. To o tyle ważne, że kiedy zachorowałem, fizycznie czułem się bardzo dobrze. Byłem też wypoczęty, bo właśnie zakończyłem trzytygodniową przerwę międzysezonową. Nie brzmi to, jak ktoś, kogo koronawirus zaraz przykuje do szpitalnego łóżka. Co wtedy myślałeś o toczącej się gdzieś w tle pandemii? Codziennie czytałem statystyki nowych zakażeń i śmierci. Wiedziałem, że pojawiają się koło godziny 10.40, więc zaraz zaglądałem na Onet, żeby sprawdzić ile dziś nowych przypadków. Ale właściwie poza statystykami umiarkowanie interesowałem się pandemią. Oczywiście czytałem o jej rozwoju na świecie, ale nie interesowałem się metodami leczenia ani relacjami ludzi, którzy przeszli chorobę. Ale pamiętam, że jakiś czas przed zachorowaniem, podczas rozmowy z synem powiedziałem, że prędzej czy później COVID mnie dopadnie. Skąd wiedziałeś? Żona jest nauczycielką, pracuje w szkole specjalnej, a te podczas pandemii funkcjonują normalnie, a nie w trybie zdalnym. To zapewne od niej się zaraziłem, oboje mieliśmy dodatni wynik. Syn zachorował wcześniej, ale z nami nie mieszka. Spodziewałem się, że COVID mnie dopadnie, ale myślałem, że przejdę go łagodnie, bo mam dość silny organizm. Jakiś czas później ratownicy medyczni nie mogli zrozumieć, dlaczego wirus tak mocno mnie zaatakował. Tak ciężko powinna przechodzić chorobę osoba z cukrzycą, otyłością albo sporo ode mnie starsza. „Zawieszam komunikację, bo muszę zaprzyjaźnić się z pogotowiem” – napisałeś na Facebooku po ponad tygodniu objawów wirusa „szalejącego z mocą tsunami”. Co się z tobą działo? Przez kilka pierwszych dni nie mogłem się ruszyć z bólu. Gorączka sięgała 39, a po zbiciu lekami 38 stopni. Dusiłem się. Przed dwa dni nic nie jadłem, bo po każdym kęsie dostawałem dwugodzinnego ataku kaszlu. Potwornie bolała mnie przepona. Nie bardzo mogłem mówić. Szczekałem pojedynczymi słowami. Miałem niską saturację krwi [nasycenie krwi tlenem, powinno być powyżej 90 proc.]. Jednocześnie za wszelką cenę chciałem zostać w domu. Ze wszystkich sił broniłem się przed oddziałem szpitalnym. Przerażała mnie myśl o godzinach oczekiwania na izbie przyjęć, o tłoku na oddziale. Tymczasem trafiłem do bardzo małego szpitala w Nowym Mieście. To był główny szpital covidowy dla gminy Grójec, w której mieszkam. Niektórzy ludzie niemal półprzytomni wsiadają w samochody i jadą do jakiegokolwiek szpitala w Warszawie, jakby tylko w stolicy można było się wyleczyć. Dla mnie szpital w Nowym Mieście okazał się najlepszym możliwym miejscem. Trafiłem tam w bardzo złym stanie. Natychmiast zajęto się mną na izbie przyjęć, zrobiono pierwsze badania, podano leki. Od razu poczułem się bezpiecznie. W szpitalu leżało tylko kilku chorych. Nocą panowała uspokajająca cisza. Personel medyczny uwijał się w swoich krępujących ruchy strojach ochronnych. Cały czas czułem, że wszystko jest pod kontrolą. Podczas całej choroby najbardziej bałem się będąc jeszcze w domu, kiedy wszystko zmierzało w złą stronę. W szpitalu byłeś już pewien, że jesteś uratowany? Pierwsze dni były ciężkie. Do toalety miałem pięć metrów. Jak szedłem w normalnym tempie, to z powrotem ledwo wracałem. To jak w wyższych górach, kiedy człowiek nie jest jeszcze zaaklimatyzowany. Brakuje sił na najprostsze czynności. Wszystko trzeba robić bardzo powoli. Po kilku dniach było już lepiej. Czułem się pewniej. Do chwili, kiedy znowu dopadały mnie duszności. Miałem wówczas wrażenie, że znowu wali się mój domek z kart. Jak wygląda życie na oddziale covidowym? Na nagraniu, które wrzuciłeś z nocnego szpitala słychać cichy szum, jak w fabryce. Pisałeś też, że lekarze zamiast stetoskopów noszą tu pulsoksymetry, bo „wirusów nie słychać” – tłumaczył lekarz. Co jeszcze pamiętasz ze szpitalnego życia? Szpital to rytm. Codziennie o tej samej godzinie posiłki, o tych samych godzinach te same leki podawane przez wenflon. Regularne mierzenie saturacji. Tęskniłem do tych kolejnych etapów. Ożywiałem się o szóstej rano, kiedy pierwszy raz przychodziła pielęgniarka zmierzyć saturację. A jestem śpiochem! Poddałem się temu rytmowi. To było jak wyprawa do innej rzeczywistości. Bez przerwy – dosłownie! – czytałem ebooki, oglądałem seriale, przeglądałem wiadomości na smartfonie. Wyjątkowo dużo czasu jak na mnie spędziłem na Facebooku i Twitterze. Ludzie mnie wspierali i to rzeczywiście pomagało. Miałem wrażenie, jakbym podświadomie chciał spożytkować czas, który umykał w szpitalnym łóżku. Zaglądałem do statystyk smartfona i okazywało się, że mój czas przed ekranem sięgał ponad dziesięciu godzin dziennie. Na urodziny w szpitalu dostałeś osocze ozdrowieńca, na Wigilię butelkę do ćwiczenia płuc. A na Nowy Rok?  Mój prezent na Nowy Rok to po prostu powrót do domu. Kiedy przekroczyłem próg, powiedziałem: O mój Boże, jak tu pięknie. Byłem bardzo ciekaw, jak będę funkcjonował. W szpitalnym łóżku czułem się już silny, ale ruchu miałem niewiele. Kilka kroków do toalety i tyleż do czajnika na korytarzu. Właściwie nie wiedziałem, w jakim jestem stanie. Myślałem, że następnego dnia po powrocie do domu poćwiczę z kwadrans leciutko na orbitreku, a dalej jakoś pójdzie. Udało się? Rzeczywistość szybko zweryfikowała moje plany. Dzień po powrocie mogłem co najwyżej doczłapać do orbitreka, a nie wykonać na nim najlżejsze choćby ćwiczenie. Siły straciłem dramatycznie. Zamiast umięśnionych ud mam teraz dwa patyczki. Codziennie wykonuję proste ćwiczenia oddechowe, robię coraz dłuższy spacer. Co jest zresztą śmieszne, bo spaceruję po trasach, po których kilka tygodni temu regularnie biegałem. Pogodziłem się z myślą, że nie ma najmniejszych szans na tegorocznego Ironmana w Hamburgu. Może w wakacje uda mi się wystartować w jakimś krótkim triathlonie, ale nawet tego nie jestem pewny. Trochę mi to doskwiera, ale nie dramatyzuję. Zamiast triathlonu pewnie przez jakiś czas będzie mi towarzyszyć joga. Przez najbliższe tygodnie pewnie też nie wrócę do pisania, bo wciąż czuję się trochę przytłumiony. Przynajmniej będę więcej czytał. Skoro już jesteśmy przy pisaniu, czytam twoje szpitalne wpisy na Facebooku, a tu nagle: umierający Gomułka. Fragment pochodził z twojej książki. Czy bohaterowie twoich reportaży jakoś ci się przypominali w czasie choroby? Z Gomułką to jest o tyle zakręcona historia, że grudzień 2020 roku to równo pięćdziesiąta rocznica odsunięcia go od władzy. Gdyby nie choroba, nagrałbym o tym filmik na YouTube, bo podczas drugiej fali pandemii, ze względu na zupełny brak kontaktu z czytelnikami na żywo, uruchomiłem tam swój kanał. Napisałem tekst do „Newsweeka” o końcu Gomułki, ukazał się akurat, gdy byłem w szpitalu. Nawet przyszła mi do głowy taka myśl, że Gomułka w grudniu 1970 roku był już psychicznie i fizycznie wyczerpany. Był po prostu chory i nie była to choroba dyplomatyczna. Kiedy ostatni raz uczestniczył w posiedzeniu Komitet Centralnego, nie pozwolił, żeby odwieziono go do windy na wózku inwalidzkim. A mnie z izby przyjęć transportowano już właśnie na takim wózku. Miałem więc też podczas choroby różne zawodowe skojarzenia. Zresztą moja potrzeba relacjonowania na Facebooku i na Twitterze tego, co się ze mną działo, to reporterska potrzeba, od której nie sposób się uwolnić. *Piotr Lipiński, Rocznik 1967.  Z wykształcenia prawnik, z zawodu reporter. Przez prawie dwadzieścia lat związany z „Gazetą Wyborczą”, w której publikował głównie reportaże historyczne. Jego teksty ukazywały się w również w „Radarze”, „Na przełaj”, „Po prostu”, „Polityce”, „Pressie”. W 1997 roku opublikował pierwszą książkę „Humer i inni”. Opowiadała o zbrodniarzach stalinowskich, którzy przeżyli bezkarnie kilka dziesięcioleci PRL-u, aby dopiero na starość stanąć przed sądem III Rzeczpospolitej. Autor otrzymał wyróżnienie Stowarzyszenia Dziennikarzy Polskich za reportaż, od którego pochodził tytuł książki. W 2001 roku ukazała się jego książka „Bolesław Niejasny” – opowieść o Bolesławie Bierucie, komunistycznym prezydencie Polski. Publikacja przerodziła się w cykl książkowy. Drugi tom, „Towarzysze Niejasnego”, poświęcony był współtwórcom komunistycznej Polski (gen. Karol Świerczewski, marszałek Michał „Rola” Żymierski, premier Józef Cyrankiewicz). Tom trzeci, „Ofiary Niejasnego” to historie tych, którzy walczyli z komunizmem (Stanisław Mikołajczyk, Jan Rodowicz „Anoda”, rotmistrz Witold Pilecki”). Kolejna książka to „Raport Rzepeckiego” – historia życia twórcy powojennego polskiego podziemia antykomunistycznego, a zarazem próba odpowiedzi na pytanie, kim był pułkownik Jan Rzepecki: bohaterem czy zdrajcą? Najnowsza jego książka „Kroków siedem do końca. Ubecka prowokacja, która zniszczyła podziemie”, rekonstruuje operację Urzędu Bezpieczeństwa, który likwidował w latach 1945-49 kolejne organizacje podziemia poakowskiego, aż stworzył w 1948 roku fikcyjną tzw. V Komendę WiN, kierowało nią 67 funkcjonariuszy UB. Ta mistyfikacja doprowadziła do aresztowania 139 członków WiN, na więzienie skazano 55, na śmierć – 15. Dane są prawdopodobnie niepełne. Zdrowie, COVID-19 koronawirus Kroniki COVID-19
5 scenariuszy (ro)zwoju epidemii w 2021. Eksperci PAN: sukces szczepień, albo… nowa epidemia^OKO.press^5 stycznia 2021^https://oko.press/5-scenariuszy-rozwoju-epidemii-w-2021-eksperci-pan-sukces-szczepien-albo-nowa-epidemia/^"Koszty społeczne przedłużającej się pandemii będą olbrzymie" - piszą eksperci PAN. "Lęk, depresja, samobójstwa, przemoc, agresja" Pandemia koronawirusa wprowadziła w życie miliardów ludzi permanentną niepewność. Światełkiem w tunelu było wynalezienie i dopuszczenie do obrotu pierwszych szczepień przeciwko COVID-19. W wielu krajach, w tym Polsce, udało się już zaszczepić część populacji. Czy można więc śmiało powiedzieć, że to początek końca globalnych problemów? A może musimy być przygotowani na kolejne zwroty akcji? Eksperci z Interdyscyplinarnego Zespołu Doradczego ds. COVID-19 Polskiej Akademii Nauk szkicują pięć scenariuszy na najbliższe lata. OKO.press publikuje ich analizę w całości. W 2021 roku duża część społeczeństwa zostanie zaszczepiona przeciw COVID-19 i w ciągu tego roku osiągniemy odporność zbiorową. Nawet ci stosunkowo nieliczni niezaszczepieni (z powodu poważnych przeciwwskazań zdrowotnych) będą mogli bezpiecznie funkcjonować w społeczeństwie. Dochodzenie do tego stanu będzie stopniowe. W 2021 roku z miesiąca na miesiąc przybywać będzie osób uodpornionych na COVID-19. Systematycznie zmniejszać się będzie groźba paraliżu systemu opieki zdrowotnej. Coraz to inne grupy wiekowe i zawodowe powrócą do normalnego funkcjonowania. Stopniowo zmniejszy się działanie dwóch hamulców, które doprowadziły do głębokiego spowolnienia gospodarki w roku 2020 – restrykcji administracyjnych oraz niepewności i strachu ograniczających normalną aktywność gospodarstw domowych i przedsiębiorstw. Polska gospodarka powoli zacznie się wybudzać i wracać do aktywności. Bez niepewności jutra uruchomiony zostanie „odłożony popyt” z roku 2020, który będzie najważniejszym czynnikiem wzrostu w roku 2021. Szczepionka będzie utrzymywać swoje ochronne działanie długo, tak więc na przełomie lat 2021/2022 i w roku 2022 przypadki zachorowań na COVID-19 będą już sporadyczne, i to głównie wśród osób, które przyjadą do Polski z krajów, które nie poradziły sobie z zaszczepieniem większości populacji. Inne kraje UE odniosą podobny sukces w zwalczaniu epidemii COVID-19, dzięki czemu będziemy mogli swobodnie podróżować zarówno w strefie Schengen, jak i do krajów spoza Unii, które tak jak my, dzięki szczepieniom, opanują epidemię COVID-19. 5 stycznia 2021 Od początku roku trwać będą szczepienia przeciw COVID-19. Spora część społeczeństwa w Polsce obawia się szczepionki i nie chce się zaszczepić. Przyczyn tego stanu rzeczy jest wiele: lęk przed nieznanym, nie zawsze spójne komunikaty władz, głośne środowisko antyszczepionkowe, a nade wszystko niski poziom kapitału zaufania społecznego w Polsce. Wraz z rosnącą liczbą szczepień można się jednak spodziewać wzrostu ich akceptacji – przykład innych ma tu zasadnicze znaczenie. Jednak mimo dostępności szczepień grupa osób zaszczepionych będzie ciągle niewystarczająca do osiągnięcia odporności zbiorowej. To oznacza, że epidemia w Polsce wciąż będzie trwać, być może z nieco mniejszym nasileniem w miesiącach letnich i większym w miesiącach jesienno-zimowych. Polska znajdzie się na liście krajów wysokiego ryzyka – podróże do i z Polski będą czasowo ograniczane lub wstrzymywane. Koszty społeczne tego stanu rzeczy będą olbrzymie. W wyniku stresu związanego z przedłużającą się pandemią, zaobserwujemy nasilenie objawów klinicznych fobii, lęku społecznego, depresji, zaburzeń psychotycznych i innych chorób psychicznych. Wzrośnie liczba samobójstw, samookaleczeń, i innych zachowań indywidualnie szkodliwych, takich jak nadużywanie alkoholu i substancji psychoaktywnych, a także społecznie szkodliwych, jak agresja lub przemoc. 4 stycznia 2021 Polska gospodarka będzie trwać w stagnacji. Wprawdzie ograniczenia administracyjne działalności gospodarczej w 2021 roku będą mniej dotkliwe niż w 2020 roku, jednak zupełnie nie znikną, bo rząd wciąż będzie zmuszony wprowadzać je czasowo. Z uwagi na wybuchające ogniska zachorowań, planowanie działalności gospodarczej, edukacyjnej, czy kulturalnej będzie ciągle znacznie utrudnione. W tym scenariuszu głównym motorem polskiej gospodarki będzie eksport. Szczególnie w sytuacji, gdy w innych krajach europejskich, dzięki szczepieniom, epidemia COVID-19 zostanie opanowana, a ich gospodarki odbudują się. W związku z tym wzrośnie zagraniczny popyt na polskie produkty. Strach i niepewność nadal będą hamować jednak naszą aktywność i popyt wewnętrzny – a to oznacza, że zagregowany popyt w gospodarce wciąż będzie niski. W 2021 roku zaszczepi się większość społeczeństwa w Polsce. Zachorowalność na COVID-19 będzie się więc stopniowo obniżać. Zanim jednak zachorowalność spadnie do zera, to odporność, którą nabędziemy dzięki szczepieniom w trakcie tego roku, zacznie zanikać. Jaka będzie konsekwencja tego zanikania? W konsekwencji liczba chorych na COVID-19 znów stopniowo zacznie wzrastać. Wtedy, pomni błędów, które popełniliśmy przy pierwszym pojawieniu się wirusa SARS-CoV-2 w Polsce, musimy postępować zupełnie inaczej. Jak? Powinniśmy uważnie monitorować sytuację, systematycznie testując grupę losową reprezentatywną dla naszej populacji, z większą intensywnością wśród najbardziej zagrożonych grup ludności. Aby można było wystarczająco wcześnie wykryć wzrost liczby zakażeń, nawet przy niskiej liczbie przypadków należy wprowadzić strategię testów kontrolnych (co najmniej 300 testów na milion osób dziennie). Ciągle promowane muszą być środki ograniczające rozmiar epidemii, takie jak noszenie maseczek, przestrzeganie zasad higieny i odpowiedniego dystansu. Bezwzględnie powinno się izolować osoby, które miały kontakt z zakażonymi. Lokalne ogniska zakażeń wymagają szybkiej i zdecydowanej reakcji, w tym ograniczeń w podróżowaniu, ukierunkowanego testowania i lokalnego zamknięcia gospodarki, w celu szybkiego zmniejszenia liczby nowych przypadków. Mimo zanikania odporności, nie będziemy jednak całkiem bezbronni – wciąż dysponować będziemy szczepionką przeciw COVID-19, co pozwoli nam uruchomić program szczepień przypominających. 4 stycznia 2021 Natomiast z perspektywy ekonomicznej wiemy już jak w warunkach pandemii optymalnie prowadzić politykę gospodarczą. Badania wskazują, że restrykcje ograniczają aktywność gospodarczą w mniejszym stopniu niż niekontrolowany rozwój pandemii. Ograniczenia gospodarcze powinny być więc krótkie, zdecydowane i wprowadzane na wczesnym etapie. W tym scenariuszu będziemy też wyczekiwać na stworzenie skutecznego, bezpiecznego i prostego w użyciu leku doustnego, który będzie mógł być zastosowany zarówno w leczeniu, jak i w profilaktyce poekspozycyjnej w warunkach domowych. Inną możliwością powrotu do zwiększonej liczby chorych jest pojawienie się wariantów wirusa SARS-CoV-2 opornych na szczepionkę. Nasz układ odpornościowy jest jednak wyposażony w całą gamę mechanizmów obronnych oraz sposobów na zapamiętanie zagrożenia, więc zanim staniemy przed zagrożeniem powrotu do punktu zero, będziemy mieli sporo czasu na opracowanie nowego wariantu szczepionki, pod warunkiem, że dzięki monitoringowi, odpowiednio wcześnie zauważymy nowe warianty. Poza tym, mamy już nową metodologię szybkiego tworzenia i modyfikacji szczepionki, zależnie od pojawiających się mutacji. Ponadto, można się spodziewać, że z czasem również sam wirus będzie się zmieniał w kierunku mniejszej wirulencji, aby w końcu stać się stosunkowo niegroźnym patogenem podobnym do sezonowych koronawirusów. Nie wszystkie groźne dla człowieka wirusy już poznaliśmy, wiele chorób jeszcze się nie ujawniło, a wiele innych jest uśpionych. Niektóre wirusy, takie jak te powodujące ptasią grypę, MERS (Middle East respiratory syndrome), gorączki krwotoczne, czy wywołujące zapalenia mózgu flawiwirusy cały czas występują wśród ludzi. Na szczęście jak dotąd stosunkowo słabo przenoszą się one z człowieka na człowieka. Badania pokazały jednak, że z czasem również one mogą nabyć charakteru pandemicznego. Z powodu szybko ocieplającego się klimatu, w Europie już odnotowano pojawianie się wirusów: Zachodniego Nilu, Dengi, O’NyongNyong, czy Usutu. Jeśli kolejna nowa choroba ujawni się przed stłumieniem epidemii COVID-19, wtedy przyjdzie nam walczyć równocześnie na dwóch frontach, i to z dwoma zupełnie innymi patogenami. Co więcej, znów bez szczepionki na nowy patogen. 1 stycznia 2021 Aby w przyszłości wychodzić zwycięsko z kolejnych pandemii, polska gospodarka potrzebuje dwóch wielkich inwestycji: w służbę zdrowia i ochronę przeciwepidemiczną. Szpitale powinny być gotowe do nagłego przyjęcia dużej liczby chorych na nową nieznaną chorobę pandemiczną, niezależnie od drogi jej przenoszenia, a służby epidemiologiczne zdolne do sprawnego wykrywania i likwidowania ognisk epidemii. Wszystkie powyższe scenariusze są możliwe z naukowego punktu widzenia i żadnego z nich nie można wykluczyć. Dlatego z 2020 roku powinniśmy wyciągnąć następujące wnioski, które bardzo ułatwią nam stawienie czoła rozwojowi sytuacji, w przypadku każdego z przedstawionych powyżej scenariuszy. Przygotujmy się instytucjonalnie, na nowe zagrożenia epidemiczne. Powinniśmy mieć instytucję ekspercką o charakterze multidyscyplinarnym (Narodowa Organizacja Zdrowia) monitorującą sytuację epidemiczną na świecie, ściśle współpracującą z organizacjami takimi jak WHO (World Health Organization) czy ECDC (European Centre for Disease Prevention and Control). Być może warto, aby takie instytucje narodowe powstały we wszystkich krajach UE, gdyż bez dobrej i bliskiej współpracy międzynarodowej nie jest możliwe stawianie czoła poważnym wyzwaniom, które ze swej natury przekraczają granice państw. Skutecznie koordynując zakup szczepionek UE pokazała, że jest wręcz powołana do tego typu aktywności. Gdy ogłoszona zostanie informacja o nadchodzącym niebezpieczeństwie epidemicznym, uruchomione powinny być zawczasu opracowane procedury – testowania i monitorowania epidemii na terenie kraju – oraz zgromadzone środki potrzebne do walki z daną epidemią. Aby to uczynić, konieczne jest znaczne unowocześnienie, wyszkolenie i dofinansowanie służb sanitarno-epidemiologicznych oraz wdrożenie jednolitego, transparentnego i rzetelnego systemu zbierania danych o zagrożeniach epidemicznych czy procedur szczepienia. Wielką rolę odgrywają tu również lekarze chorób zakaźnych – specjalizacja w tej chwili w Polsce głęboko niedoceniana. Od samego początku działać powinni też specjaliści, którzy będą edukować społeczeństwo odnośnie do nadchodzącego zagrożenia i przygotowywać kampanię informacyjną. Tak przygotowany na epidemię COVID-19 był na przykład Taiwan i kraj ten w 2020 roku przy ciągle otwartej gospodarce poniósł bardzo nieliczne ofiary śmiertelne. 27 grudnia 2020 Rozwijajmy naukę i zaufanie do niej w naszym kraju. Strach pomyśleć, jak przebiegałaby pandemia COVID-19 bez udziału nauki. Jak liczne byłyby ofiary, ile dorobku materialnego i cywilizacyjnego zostałoby zaprzepaszczone w Polsce i na świecie. Jedynie uwzględniając wiedzę naukową jesteśmy w stanie racjonalnie postępować w obliczu zagrożenia. Stawienie czoła zagrożeniu epidemiologicznemu wymaga od nas wszystkich współpracy i odpowiedzialności. Przykładem takiej postawy powinno być powszechne zaszczepienie się przeciw COVID-19 w 2021 roku. Tylko tak możemy uniknąć niepotrzebnych ofiar w ludziach i gospodarce. Interdyscyplinarny zespół doradczy ds. COVID-19 powołano w PAN 30 czerwca 2020 roku. Przewodniczącym grupy jest prezes Akademii prof. Jerzy Duszyński, a jego zastępcą – prof. Krzysztof Pyrć (Uniwersytet Jagielloński). Funkcję sekretarza pełni dr Anna Plater-Zyberk (Polska Akademia Nauk). Członkami zespołu są ponadto: Zdrowie, COVID-19 koronawirus szczepienia na COVID-19
„Moi przyjaciele piętro niżej słyszeli każdy mój oddech, ciężki i świszczący” [Kroniki COVID-19]^Marta K. Nowak^5 stycznia 2021^https://oko.press/pietro-nizej-slyszeli-kazdy-moj-oddech-ciezki-i-swiszczacy-kroniki-covid-19/^Zachorował na urlopie z przyjaciółmi, daleko od domu. „Lekarka powiedziała, że zgłasza mnie jako podejrzanego o COVID do krakowskiego sanepidu. A ja leżę na „wakacjach" kilkaset kilometrów dalej! Powiedziała: no to musi pan wrócić, choćby pociągiem, bo policja będzie szukać" Poprosiliśmy czytelników, żeby opowiedzieli o doświadczeniach z koronawirusem. Chcemy w ten sposób zobaczyć system z perspektywy chorych, dowiedzieć się, jak różne mogą być objawy COVID oraz konsekwencje dla zdrowia, choć nie tylko. Historii opublikowaliśmy już kilka, wszystkie znajdziecie tutaj. Dzisiaj o swoich doświadczeniach opowiada Dominik z Krakowa, którego objawy koronawirusa zaskoczyły w drodze na wakacje latem 2020. Wybraliśmy się z przyjaciółmi z Krakowa na upragniony urlop na Kaszuby. Tydzień wcześniej czułem lekkie przeziębienie – sporadycznie pokasływałem, miałem lekki katar i ból głowy. Nic poważnego. Jednak już pierwszego dnia podróży poczułem się źle – gorączka, dreszcze z zimna i uderzenia gorąca na zmianę. Po kilku godzinach w samochodzie i dotarciu na miejsce odizolowałem się od reszty i zamknąłem sam w pokoju. Noc przespałem kiepsko. Następnego dnia, w niedzielę, gorączka wzrosła do ok. 39 stopni. Pojawił się suchy, duszący kaszel i ból całego ciała – głowa, mięśnie, stawy, skóra – dosłownie wszystko, do tego brak apetytu. Objawy się nasilały, ale wciąż występowały falami – bywały nie do zniesienia, ale bywały też momenty, że ustępowały i czułem się całkiem nieźle. Wkrótce doszła bezsenność. Spałem po 3 godziny na dobę. W poniedziałek pojawiły się duszności i ciężki oddech. Moi kompani, mieszkający w domku piętro niżej, słyszeli każdy mój oddech, ciężki i świszczący. Przez cały czas towarzyszył mi potworny ból, którego nie mogłem zbić ani ibuprofenem, ani paracetamolem – a dawki stosowałem wysokie. Gorączka sięgała 40 stopni. Zadzwoniłem po teleporadę do swojej przychodni w Krakowie. Lekarka przepisała mi antybiotyk i powiedziała, że zgłasza mnie jako podejrzanego o COVID do krakowskiego sanepidu. Na moją uwagę, że jestem kilkaset kilometrów od Krakowa, stwierdziła, że muszę jak najszybciej wrócić, choćby pociągiem, bo jak mnie zgłosi, to policja będzie mnie szukać w Krakowie. Cóż, nie miałem siły się kłócić, więc skończyliśmy rozmowę. Znajomi pojechali do pobliskiej apteki i kupili przepisane lekarstwa: antybiotyk i ACC na kaszel. Dzień minął okropnie. Najwyższa zmierzona temperatura ciała wyniosła 40,2 C. Powtarzałem je kilkukrotnie i robiłem zdjęcia odczytom, bo trudno mi było w nie uwierzyć. Nawet nie pamiętałem, kiedy miałem ostatnio gorączkę, tym bardziej że mam fizjologicznie obniżoną temperaturę ciała – zwykle przy pomiarach termometry pokazują 35,5-36 *C. Wciąż nie mogłem spać, coraz trudniej mi się oddychało, doszedł ból gardła. Próby wideorozmów ze znajomymi, którzy byli ze mną na wakacjach i mieszkali na parterze wynajmowanego domku, kończyły się szybką utratą głosu. Ból stawał się nie do zniesienia, przestałem też logicznie rozumować – upierałem się np., że muszę się dostać na najbliższą stację PKP i wsiąść do pociągu do Krakowa. We wtorek, po kilku godzinach nocnego wycia z bólu, przyjaciele zaczęli dzwonić po znajomych lekarzach i pobliskich szpitalach, szukając rady. Ja nie miałem już na to siły. Próbowano ich przekonać, że najlepszym wyjściem jest zawiezienie mnie przez jednego z nich do szpitala. Nieważne, że wiązałoby się to dla nich z ogromnym ryzykiem zakażenia. W końcu ktoś zaproponował, żeby po prostu zadzwonić na pogotowie, opisać mój stan i zażądać przyjazdu karetki. Sanitariusze przyjechali po ok. godzinie i zaprowadzili mnie do karetki. Tam, po zdaniu krótkiej relacji z ostatnich kilku dni, zostałem dosłownie okrzyczany, że wzywam karetkę bez wyraźnego powodu. Że na działanie antybiotyku trzeba czekać 3-4 dni, i czy nie mogłem jeszcze tyle wytrzymać? Ponownie nie miałem siły wdawać się z bezsensowne dyskusje. Dałem się zawieźć do najbliższego szpitala w Kościerzynie, gdzie stał specjalny namiot, w którym pobrano wymaz do badań. Przez cały czas przekonywano mnie, że to nie są objawy COVID-19. Poczułem się nawet lepiej, bo po podanej dożylnie pyralginie spadła mi gorączka. Niestety – półtorej godziny po wymazie zadzwonił telefon z kościerzyńskiego sanepidu i informacja o pozytywnym wyniku testu pozbawiła mnie złudzeń. Dwie godziny później, ok. 22:00, byłem już w szpitalu zakaźnym w Gdańsku. Opieka była bardzo dobra, pielęgniarki co kilka godzin zaglądały i dopytywały, czy wszystko ok, lekarka prowadząca była niezwykle miła, empatyczna i kompetentna. Wykonana następnego dnia tomografia komputerowa wykazała rozlane zapalenie płuc. Przez tydzień byłem pod tlenem z tzw. wąsów – natlenowanie krwi bez wspomagania było w granicach 93-94 proc. Dostałem kurację z remdesiviru, do tego były dwie kroplówki dziennie na wzmocnienie, pyralgina dożylnie 2 razy dziennie, sterydy na płuca, zastrzyki z heparyny w brzuch 2 razy dziennie, antybiotyk, osłona, lek nasenny i jeszcze kilka tajemniczych pigułek. Planowano również kurację osoczem ozdrowieńca, ale lekarka stwierdziła, że skoro jest poprawa po stosowanej kuracji, to „zostawimy sobie” osocze na wszelki wypadek, gdyby miało się pogorszyć. Po około tygodniu wróciłem do dobrego samopoczucia i formy na tyle, że odstawiono tlen i pyralginę, odzyskałem głos. Zrobiono mi dwa wymazy, oba dały wynik pozytywny. Wyszedłem po 15 dniach z wynikiem pozytywnym „dzięki” temu, że nowe rozporządzenie dopuszczało wypis takiego pacjenta, jeśli minęła określona liczba dni od pojawienia się oraz ustania objawów. Prawdę mówiąc, po 15 dniach zamknięcia w pokoju i dwóch pozytywnych wymazach byłem w tak kiepskiej formie psychicznej, że z chęcią skorzystałem z tej możliwości. Wróciłem do Krakowa pierwszym szybkim pociągiem i nie wychodziłem z mieszkania przez kolejny tydzień, chociaż lekarze uspokajali, że już na pewno nie zarażam. Wolałem dmuchać na zimne. Okazało się, że ani jedna osoba, która miała ze mną kontakt na przestrzeni tych kilku dni, kiedy mogłem zarażać, się nie zaraziła. Bardzo mi to pomogło. Dało spokój ducha, że nikogo nieświadomie nie skrzywdziłem – nawet osób, z którymi jechałem 7 czy 8 godzin jednym samochodem. Od wyjścia ze szpitala cały czas aż do teraz, szybko się męczę – w trakcie dnia, w pracy. Szybko łapię też zadyszkę – wejście na trzecie piętro, gdzie mieszkam, wiązało się do niedawna z minutą głębokiego i łapczywego łapania powietrza. Na szczęście wydaje się, że te objawy powoli ustępują, ale wciąż zdarza się, że łapię zadyszkę po 3 krokach, zupełnie znienacka. Wykonana w zeszłym tygodniu tomografia pokazuje, że płuca, w porównaniu do tomografii z pierwszego dnia pobytu w szpitalu, wracają do normy i zmiany w większości się cofnęły. Jest dużo lepiej, ale wciąż nie jest „normalnie”. W tej historii jest jeszcze dużo do opowiedzenia. Na przykład o nieudolności i braku dobrej woli lekarki z krakowskiego POZ, której nie chciało się mnie „przepisać” z sanepidu krakowskiego do kościerzyńskiego. Albo o totalnym bałaganie w krakowskim sanepidzie, który dzwonił do mnie po tygodniu pobytu w szpitalu w Gdańsku, żeby poinformować, że zostałem zgłoszony jako „podejrzany” o COVID i zapytać, jak się czuję. Zdziwili się, że nie jestem podejrzany, tylko potwierdzony i leżę od tygodnia w szpitalu. Ale mógłbym też opowiadać o wspaniałych paniach z sanepidu kościerzyńskiego, które dzwoniły do mnie i do moich przyjaciół przez kilka dni i dopytywały o zdrowie i samopoczucie. O wspaniałych paniach pielęgniarkach i pani doktor, które zajmowały się mną w Szpitalu Zakaźnym w Gdańsku. Jestem też wdzięczny cudownym przyjaciołom, którzy z Krakowa, Warszawy i Gdańska przysyłali mi paczki niespodzianki. Bez nich wyszedłbym ze szpitala ze sporą niedowagą – opieka w szpitalu fantastyczna, ale katering dramatyczny. Przez pierwsze kilka dni, kiedy odzyskałem apetyt, a nie dostałem jeszcze paczek żywnościowych, schudłem 4-5 kg. Na koniec to, co zaskoczyło mnie najbardziej: nie ma reguł – będąc młodym (34 lata), aktywnym i zdrowym mężczyzną bez żadnych chorób towarzyszących również można przejść tę chorobę tak ciężko. Nie spodziewałem się też, że tak długo po wyzdrowieniu (już ponad dwa miesiące), wciąż będę się zmagał z problemami płucnymi. Zdrowie, COVID-19 koronawirus Kroniki COVID-19 Sanepid szpital
Referendum w sprawie aborcji? Nie ma takiego pytania, które można w nim zadać [WIDZĘ TO TAK]^Magdalena Chrzczonowicz^5 stycznia 2021^https://oko.press/referendum-w-sprawie-aborcji-nie-ma-takiego-pytania/^Kobieta, czy matka? Prawo do aborcji, czy ochrona życia od poczęcia? Aborcja zakazana z wyjątkami, czy dozwolona z ograniczeniami? Jak zadać pytanie, by uzyskać miarodajną odpowiedź w referendum aborcyjnym? I przede wszystkim - kto będzie je układał? 4 stycznia 2021 Szymon Hołownia w TOK FM przypomniał stanowisko ruchu Polska 2050 w sprawie aborcji: „My stoimy cały czas na stanowisku, że jedyną opcją w tej chwili jest referendum. Powinniśmy wszyscy usiąść i zastanowić się, co zrobić, żeby przygotować proces pisania pytań”. W ostatnich tygodniach o referendum wspominali także Grzegorz Schetyna i Jarosław Gowin. Przeciwko referendum konsekwentnie opowiadają się aktywistki walczące o prawo do aborcji m.in. Federacja na Rzecz Kobiet i Planowania Rodziny i Aborcyjny Dream Team. Krystyna Kacpura, dyrektorka Federy, pisze w „GazecieWyborczej”: „Prawa człowieka nie podlegają ocenom w referendach”. ADT przypomina: „Dostępność żadnej interwencji medycznej nie może być głosowana przez społeczeństwo!”. To prawda. Jest jednak jeszcze inna kwestia, która sprawia, że referendum nie powinno się odbyć: jakie zadać pytanie? Tekst publikujemy w naszym cyklu „Widzę to tak” – od czasu do czasu pozwalamy sobie i autorom zewnętrznym na bardziej publicystyczne podejście do opisu rzeczywistości. Zachęcamy do polemik W lutym 2017 roku Ipsos na zlecenie Ordo Iuris zrobił sondaż, w którym zadał następujące pytanie: „Czy popiera Pan(i) pełną ochronę życia ludzkiego od momentu poczęcia?” 60 proc. odpowiedziało – tak. „Wiadomości” TVP (za Ordo Iuris) ogłosiły triumfalnie: 60 proc. Polek i Polaków jest przeciw aborcji. 10 marca 2017 W tym samym czasie w badaniach innych pracowni, a nawet w innym badaniu tego samego Ipsosa, wyniki były diametralnie różne. Dlaczego? To jasne, bo czy na pytanie o ochronę życia można odpowiedzieć inaczej? Czy można odpowiedzieć, że nie jest się za ochroną życia? Co za takim pytaniem stoi będą wiedzieć jedynie znawcy tematu (aborcji oraz sondaży). Przeciętny respondent i respondentka, nie zainteresowana przesadnie tematem aborcji, może nie złapać ukrytego sensu. Pytanie jest więc nie tylko manipulacją, ale jest także nieprecyzyjne. Można je rozumieć m.in. jako poparcie dla pełnej ochrony medycznej dla kobiety w ciąży. Jesteś za? No jasne. To oczywiście skrajny przykład. Zobaczmy inne. W latach 90. pracownia CBOS zadawała kilka różnych rodzajów pytań o aborcję. Jednym z nich było „Czy aborcja powinna być dozwolona bez ograniczeń/z ograniczeniami, czy zakazana bez wyjątków/z wyjątkami?”. Głównym problemem tego pytania jest oczywiście znowu brak precyzji (jakimi ograniczeniami, jakimi wyjątkami?). Ale nie tylko – pojawia się w nim określenie „bez ograniczeń”, które – możne to założyć – nie będzie chętnie wybierane przez respondentów. Dlaczego? Na brak ograniczeń i przepisów respondent reaguje źle, szczególnie w tak ważnej sprawie jak przerywanie ciąży. A co, jeżeli ich brak oznacza aborcję do 9. miesiąca ciąży? Nawet dziś w większości liberalnych demokracji tak późno przerwać ciążę można tylko w ściśle określonych warunkach (np. zagrożenie życia). Mało kto, także wspierający prawo do aborcji do 12. tygodnia ciąży (to już jakieś ograniczenie), zaznaczyłby taką odpowiedź. Większość wybierze zatem „dozwolona z ograniczeniami”, a to z kolei może oznacza także dzisiejszy tzw. „kompromis”. Na poniższym wykresie widać jak na przestrzeni lat kształtowały się odpowiedzi na to pytanie:   W latach 1992-2016 CBOS zadawał także inne pytanie: „Czy przerywanie ciąży powinno być dopuszczalne przez prawo, gdy:…”. Wśród odpowiedzi znalazły się.: gdy zagrożone jest życie matki; zagrożone jest zdrowie matki; ciąża jest wynikiem gwałtu; wiadomo, że dziecko urodzi się upośledzone; kobieta jest w trudnej sytuacji materialnej; kobieta jest w trudnej sytuacji osobistej, kobieta po prostu nie chce mieć dziecka.  W pierwszej kolejności warto zwrócić uwagę na zmianę z „matki” na „kobietę”. Gdy chodziło o zagrożenie zdrowia, użyto słowa „matka”. Gdy o trudną sytuację lub niechęć do posiadania dziecka, użyto nagle słowa „kobieta”, wobec którego respondent ma z pewnością mniej empatii niż wobec „matki”. Po drugie, stereotypowo aborcja jest złem, niekiedy koniecznym. Nawet jeżeli ktoś się na nią decyduje, decyzja powinna być trudna, a sam proces – bolesny. Powinny być ku temu jakieś poważne powody. Takich powodów wymagają nawet osoby, które popierają szersze prawo do aborcji niż tylko w przypadku np. uszkodzenia płodu. Wówczas wybierają odpowiedź „kobieta jest w trudnej sytuacji osobistej”, mimo, że często sprowadza się ona do ostatniej odpowiedzi – gdy kobieta po prostu nie chce mieć w danym momencie dziecka. Pamiętamy, jak wielka krytyka spadła na wokalistkę Natalię Przybysz, gdy ta wyjawiła, że przerwała ciążę. Dla krytyków najgorsza nie była wcale aborcja, ale fakt, że Przybysz po prostu nie chciała mieć kolejnego dziecka: „Ja naprawdę nie chciałam tego dziecka. Nie widziałam się znów w pieleszach domowych, w pieluchach” – mówiła. Wspomniała także, że musiałaby szukać większego mieszkania, co szczególnie nie spodobało się opinii publicznej. Tolerancja dla aborcji jest, ale pod warunkiem, że kobieta ma jakiś powód – lepszy niż „nie chcę mieć teraz dziecka”. W opowieści Anny pracującej w klinice aborcyjnej w Wiedniu, pojawia się rozmowa pary, która przyjechała przerwać ciążę i czekała na swoja kolej: „Mężczyzna zaczął się gorączkować, że te feministki i czarne marsze robią kobietom wodę z mózgu. Teraz tylko nogi będą rozkładać. Partnerka próbowała go uspokoić. Mówi: Stefan, ale my też tu przecież jesteśmy. Obruszył się: Ale my to inna sytuacja. Jesteśmy małżeństwem i jesteśmy dorośli”. 22 marca 2018 Od 1997 roku CBOS zaczął zadawać pytanie „W jakim stopniu zgadza się Pan(i) lub nie zgadza ze stwierdzeniem, że kobieta – jeśli tak zdecyduje – powinna mieć prawo do aborcji w pierwszych tygodniach ciąży?” Wydaje się, że to pytanie jest w miarę neutralne – nie zawiera żadnych słów zachęcających lub zniechęcających do aborcji. Chociaż zapewne strona konserwatywna jako zachęcające do zabiegu zinterpretuje określenie „prawo do aborcji”. Od razu też widać zresztą różnicę w rozkładzie głosów:   Na tych przykładach widać, jak zadane pytanie zmienia odpowiedzi. Gdy spojrzymy na rok 1997 w pytaniu pierwszym (pierwszy wykres) i pytaniu ostatnim (wykres powyżej) zobaczymy, jak wielkie są różnice. A to było przecież to samo badanie, z dwoma różnymi pytaniami! W pierwszym pytaniu („Czy aborcja powinna być dozwolona bez ograniczeń/z ograniczeniami, czy zakazana bez wyjątków/z wyjątkami?”) badani jedynie w 14 proc. opowiedzieli się za aborcją „bez ograniczeń”. W polskich warunkach oznaczałoby to aborcję do 12 tyg. ciąży bez podania powodu. W drugim pytaniu („W jakim stopniu zgadza się Pan(i) lub nie zgadza ze stwierdzeniem, że kobieta – jeśli tak zdecyduje – powinna mieć prawo do aborcji w pierwszych tygodniach ciąży?„) za prawem do aborcji opowiedziało się aż 65 proc. badanych! Tych samych badanych, bo to wciąż to samo badanie (komunikat CBOS z lipca 1997 roku). Wykresy pokazują też, jak zmieniała się w czasie – i pod wpływem ideologii – zgoda na aborcję w III RP. Pisaliśmy o tym w tekście: 7 stycznia 2018 Co ciekawe, Ipsos na zlecenie OKO.press zadał prawie takie samo pytanie („Czy Pana/Pani zdaniem kobieta powinna mieć prawo do przerwania ciąży do 12. tygodnia jej trwania?” ) już dwa razy – w lutym 2019 roku i w listopadzie 2020. W najnowszym badaniu poparcie dla aborcji było spektakularne – aż 66 proc. Pojawiły się jednak głosy, że pytanie jest mylące, bo nie zostało dookreślone, czy chodzi o aborcję bez podania powodów. Być może również ze względu na przesuniętą daleko w prawo debatę publiczną o aborcji, Polacy różnie interpretują samo pojęcie prawa do przerwania ciąży. Pewien odsetek badanych może traktować ustawę z 1993 roku – zakazującą aborcji – jako prawo, które dopuszcza przerywanie ciąży i pozostawia wybór kobiecie. Jest to jednak to samo pytanie, które zadawał przez lata CBOS. A nawet prawie ten sam wynik co w 1997 roku (65 proc.). Wyniki sondażu Ipsos opisaliśmy tutaj: 29 grudnia 2020 Dwa razy w badaniach Ipsos dla OKO.press zrobiliśmy tak samo jak CBOS – zadaliśmy dwa różne pytania o aborcję. I wyniki były całkowicie różne! W listopadzie 2020 roku obok pytania opisanego wyżej zadaliśmy jeszcze jedno: „W dyskusji nad prawem dopuszczającym aborcję pada 5 opinii. Do której jest Panu/Pani najbliżej?”. Należało wybrać jedną z poniższych odpowiedzi: Ostatnią odpowiedź wybrało jednak dużo mniej respondentów niż „tak” w pierwszym pytaniu – tylko 34 proc. Tak samo było w kwietniu 2018 roku. Zadaliśmy dwa pytania. Pierwsze: „Prawo dopuszcza przerywanie ciąży w trzech przypadkach: zagrożenia dla życia lub zdrowia kobiety, ciężkiego upośledzenia lub choroby płodu, pochodzenia ciąży z gwałtu. Czy ustawę należałoby: Drugie: „Proszę sobie wyobrazić, że Pana/Pani bliska znajoma chce przerwać ciążę z powodu trudnej sytuacji osobistej. Czy uważa Pan\i, że: W pierwszym pytaniu – tradycyjnie – zwyciężyli zwolennicy tzw. „kompromisu” – za pozostawieniem ustawy bez zmian opowiedziało się 44 proc. badanych. W drugim aż 55 proc. uznało, że prawo nie powinno zakazywać przerwania ciąży w przypadku trudnej sytuacji materialnej. Chodziło bowiem nie o abstrakcyjną sytuację prawną, ale o konkretne rozwiązanie dotyczące bliskiej osoby. Ona na pewno miałaby swój powód. 27 kwietnia 2018 Sejm oczywiście. Według ustawy z marca 2003 roku o referendum ogólnokrajowym to Sejm „w uchwale o zarządzeniu referendum ustala treść pytań lub wariantów rozwiązania w sprawie poddanej pod referendum”. Dopóki więc Sejm zdominowany jest przez prawicę, która nie chce liberalizacji ustawy, nie doczekamy się uczciwego pytania w referendum. Prawdopodobnie zresztą dla obydwu stron sporu – zarówno dla pro-choice, jak i dla anty-choice – żadne pytanie nie będzie zadowalające. Jednocześnie wynik referendum zablokuje na lata możliwość zmiany. Na każdą próbę zmiany prawa usłyszymy: „społeczeństwo się wypowiedziało, trzeba to uszanować”. Dlatego pomysł referendum jest tak niebezpieczny, zwłaszcza, jeśli pytania będzie układała radykalnie konserwatywna większość. Kobiety, aborcja referendum
Nowy instrument tłumienia wolności mediów. OKO.press też doświadcza SLAPP^Anna Wójcik^4 stycznia 2021^https://oko.press/nowy-instrument-tlumienia-wolnosci-mediow-oko-press-tez-doswiadcza-slapp/^Media w Europie są pod coraz większym naciskiem władz politycznych, wpływowych instytucji, firm, osób. Wykorzystywane są Strategiczne Pozwy Przeciwko Zaangażowaniu w Sprawy Publiczne, tzw. SLAPP. Przeciwko OKO.press także 119 organizacji z całej Europy apeluje do władz Unii Europejskiej o wzmocnienie ochrony osób zabierających głos w interesie publicznym. Domagają się m.in. uchwalenia unijnej dyrektywy przeciwko SLAPP oraz finansowego wsparcia Unii dla ofiar tego typu pozwów. 26 lipca 2020 Instytucje i organizacje – przedstawiciele władz krajowych i lokalnych, dużych firm, w tym medialnych, partii politycznych, think tanków, a także znane, wpływowe, zamożne osoby, chcą uciszać dziennikarzy i wydawców za pomocą Strategicznych Pozwów Przeciw Zaangażowaniu w Sprawy Publiczne, po angielsku Strategic Lawsuits Against Public Participation (SLAPP). Celem SLAPP jest: OKO.press, podobnie jak wiele innych mediów w Polsce, mierzy się z takimi sprawami. Formą obrony i przeciwdziałania im jest m.in. ich rejestrowanie i informowanie opinii publicznej. Dlatego przedstawiamy kronikę pozwów przeciw OKO.press i jego autorom. W kwietniu 2018 roku znany przedsiębiorca w branży drobiarskiej Mirosław Koźlakiewicz, były poseł PO, pozwał OKO.press za naruszenie praw osobistych w związku z artykułem „Śmierdzący biznes za unijne pieniądze” i kolejnymi, w których OKO.press opisywało podjęte przez biznesmena kroki prawne. 19 listopada 2020 roku sąd drugiej instancji w całości oddalił powództwo Koźlakiewicza. 13 grudnia 2018 Kilka spraw przeciwko OKO.press nadal jest w toku: 23 sierpnia 2019 28 lutego 2019 Ochrona praw pozywanych i oskarżanych osób spoczywa w Polsce na niezależnych sądach. Pomimo spektakularnego, wciąż postępującego demontażu gwarancji niezawisłości sędziowskiej przez Zjednoczoną Prawicę, większość sędziów w Polsce stoi na straży sprawiedliwego procesu i innych praw i wolności gwarantowanych przez konstytucję, prawo unijne i międzynarodowe. Sądy nadal orzekają na korzyść dziennikarzy i komentatorów pozywanych przez instytucje publiczne i partie polityczne. W 2020 roku: W opublikowanym 21 kwietnia 2020 rankingu wolności prasy Reporterów Bez Granic Polska spadła na 62. miejsce. Jeszcze w 2015 roku byliśmy w pierwszej 20. Zagrożenia dla wolności mediów w Polsce nie pozostają niezauważone w Europie i na świecie, w tym przez administrację Stanów Zjednoczonych. W obronie niezależnych mediów wielokrotnie wypowiadała się ambasador USA w Warszawie Georgette Mosbacher. W kwietniu OKO.press dostało prestiżową nagrodę Wolności Wypowiedzi 2020 w kategorii media, przyznawaną przez Index on Censorship. Zasiadająca w jury Rachael Jolley, redaktorka naczelna magazynu Index on Censorship, mówiła: „OKO.press działa w Polsce, gdzie media spotykają się z coraz większymi ograniczeniami i coraz trudniej o rzetelną, obiektywną, zweryfikowaną informację. OKO jej dostarcza w czasach, kiedy naprawdę jest potrzebna”. Europejskie Centrum Wolności Prasy i Mediów (European Centre for Press and Media Freedom, ECPFM), organizacja pozarządowa z siedzibą w Lipsku, od listopada 2020 roku monitoruje sprawy wytoczone OKO.press.  ECPFM informowało też o llawinie pozwów przeciwko „Gazecie Wyborczej” i zespołowi śledczemu „Polityki”, utrudnianiu pracy i zatrzymaniach dziennikarzy i fotoreporterów relacjonujących protesty i zgromadzenia publiczne w Polsce. Dr Lutz Kinkel, dyrektor zarządzający ECPFM, wskazuje, że w Europie „doświadczamy pogorszenia się stanu wolności prasy i mediów. Rośnie liczba zagrożeń i ataków wobec dziennikarzy i pracowników mediów. Rozdźwięk między zasadami zawartymi w Karcie Praw Podstawowych UE i rzeczywistością jest coraz większy. Dzieje się tak nie tylko w krajach autorytarnych czy na drodze do demokracji, ale i w miejscach, gdzie demokratyczne konstytucje są silne, a tradycja demokratyczna długa”. 27 lipca 2020 W interaktywnej bazie Mapping Media Freedom od 2015 roku zgromadzono ponad pięć tysięcy wpisów o przypadkach ograniczania wolności mediów w państwach Unii Europejskiej i krajach sąsiadujących. Piotr Pacewicz, założyciel i redaktor naczelny OKO.press, podkreślał, że „ingerowanie w media za pomocą pozwów ma wywołać efekt mrożący. Nie chodzi tylko o załatwienie konkretnej, doraźnej sprawy, ale o wysłanie sygnału: uważajcie, nie wszystko wam wolno. W wielu analizach systemów populistycznych podkreśla się, że dla populistów kontrola nad mediami jest kluczowa. Ponieważ ich model sprawowania władzy opiera się na bardzo wybiórczym podawaniu prawdy i podawaniu wielu fałszywych bądź zmanipulowanych treści. Dla populistów niezależne media, demaskujące te kłamstwa i manipulacje, są niebezpieczne”. 11 lipca 2020 W OKO.press informujemy o różnych rodzajach ataków na wolność mediów w Polsce, w tym o: Części tych zagrożeń doświadczamy na własnej skórze. W 2020 roku relacjonujący demonstracje i inne wydarzenia dziennikarze OKO.press padli ofiarą agresji. 6 czerwca Dominika Sitnicka została zaatakowana pod Centrum Sztuki Współczesnej przed koncertem barda PiS Jana Pietrzaka. Natomiast 1 sierpnia Maciek Piasecki, relacjonując marsz z okazji rocznicy wybuchu powstania warszawskiego, został zaatakowany przez nacjonalistów. Do tego 18 listopada Piasecki dostał policyjnym gazem w twarz w trakcie relacjonowania pokojowego protestu pod siedzibą TVP w Warszawie. W 2019 roku na II Marszu Równości w Lublinie przeciwnicy marszu rzucili puszkę w aparat fotoreporterki Agaty Kubis, a relacjonujący wydarzenie Piasecki dostał pięścią w twarz i stracił telefon komórkowy. W 2018 roku policja szarpała dziennikarza Antona Ambroziaka pod Sejmem. Jesteśmy dumni z bycia medium niezależnym i prawdziwie obywatelskim, które utrzymuje się przede wszystkim (w 2020 roku blisko 90 proc.) z dobrowolnych wpłat czytelników z niewielkim dodatkiem grantów. 23 grudnia 2020 OKO.press wydaje fundacja, nie spółka medialna. Dlatego nie obawiamy się nacisków ze strony zarządu, akcjonariuszy, czy przejęcia przez kontrolowany przez władzę podmiot. Choć liczba wytaczanych nam spraw rośnie, nie jest – na szczęście i (być może) na razie – przytłaczająca, co wynika też, jak nam się wydaje, z merytorycznego charakteru publikowanych w OKO.press tekstów. Realnie wpływa jednak na funkcjonowanie OKO.press. W 2020 roku koszty obsługi prawnej wyniosły 2 procent całego budżetu. Media, Unia Europejska, SLAPP wolność mediów wolność słowa
„Połowa siłowików nie wspiera Łukaszenki”. BYPOL im pomaga [WYWIAD]^Nikita Grekowicz^4 stycznia 2021^https://oko.press/polowa-silowikow-nie-wspiera-lukaszenki-bypol-im-pomaga-wywiad/^Pęknięcie w strukturach siłowych reżimu Łukaszenki jest faktem. Za pośrednictwem inicjatywy BYPOL informacji zaczęli dostarczać sami siłowicy pragnący odejścia Łukaszenki. O tym, co dzieje się wewnątrz systemu mówi założyciel BYPOL-u Andrej Astapowicz Andrej Astapowicz to były białoruski śledczy, który po dramatycznej uciecze z kraju założył BYPOL, organizację zrzeszającą byłych i czynnych pracowników MSW decydujących się stanąć po stronie Białorusinów. Nikita Grekowicz: Czym jest BYPOL i kto w nim pracuje? Andrej Astapowicz: BYPOL to inicjatywa łącząca białoruskich siłowików, którzy nie godzą się na metody Łukaszenki i przemoc wspierającą jego władzę. Do inicjatywy przystąpili byli i obecni funkcjonariusze organów ścigania; śledczy, prokuratorzy, funkcjonariusze operacyjni i pracownicy wewnętrznych działów MSW. Oprócz tego mamy przedstawicieli sądów, struktur wojskowych, ratowników i strażaków. Jednoczymy ludzi ze wszystkich działów resortów siłowych. To ludzie pracujący obecnie w strukturach, ale również ci, którzy masowo rezygnowali ze służby w ostatnich miesiącach z powodów politycznych. Ludzie współpracujący w ramach BYPOL znajdują się na terytorium Białorusi i w państwach bezpośrednio z nią graniczących. Nasza główna siedziba z konieczności funkcjonuje obecnie na terenie Polski. 29 listopada 2020 Kiedy BYPOL zaczął funkcjonować i jak do tego doszło? Zacznę od początku. Nie zgadzałem się na to, co działo się w Białorusi po wyborach prezydenckich. Zrezygnowałem, kiedy osobiście spotkałem się z przymusem falsyfikowania dowodów w odniesieniu do protestujących. Wymagano tego ode mnie pod groźbą wyrzucenia z pracy. Byłem świadkiem bezprawnego wszczynania spraw karnych, dlatego napisałem raport zgodny z prawdą i złożyłem rezygnację. Raport napisałem pod wpływem dużych emocji i w konsekwencji musiałem uciekać z kraju. Od razu rozpoczęło się wobec mnie śledztwo i represje. Ucieczka z kraju zajęła mi zresztą sporo czasu, ale ostatecznie udało mi się dostać do Polski. Złożyłem tutaj wniosek o azyl i w czasie trwania tej długiej procedury zacząłem analizować sytuację. Wielu pracowników MSW, którzy publicznie deklarowali rezygnację ze służby, zaczęto represjonować ze zdwojoną siłą. W miarę jak skala protestów, ich masowość malała, władze zyskiwały możliwość oddelegowania sił do represjonowania funkcjonariuszy odchodzących ze służby. Zacząłem szukać takich osób, początkowo po to, by im pomóc. W ramach działalności Centrum Solidarności Białoruskiej okazywano pomoc wszystkim represjonowanym Białorusinom i zaproponowano mi, bym w ramach tej pomocy zorganizował pomoc dla siłowików wychodzących z systemu. Między innymi dlatego, że wszystkie inne organizacje obawiały się dopuszczać tych ludzi do innych poszkodowanych. Z oczywistych względów obawiano się inwigilacji ze strony reżimu. Ja z kolei miałem możliwość sprawdzenia takich osób dzięki swoim znajomościom. Kilka osób udało mi się znaleźć w obozie dla uchodźców w Białej Podlaskiej [trafiała tam większość Białorusinów ubiegających się o wizy uchodźcze – red.]. Oni także musieli uciekać z kraju właściwie z dnia na dzień wraz z rodzinami. Taki był początek BYPOL-u – w ten sposób stworzył się trzon zespołu, a naszym początkowym zadaniem była pomoc siłowikom wychodzącym z systemu. (Podobnie próbował na początku pomagać BY Sol i Nikita Mikado, twórca i założyciel firmy IT PandaDoc). Kiedy udało się nam zebrać zespół doświadczonych i sprawnych w działaniu osób, pojawiła się w nas potrzeba wpływania na bieżące wydarzenia w naszej ojczyźnie. Żeby nie dopuszczać dalej do tego, co się tam działo. Zaczęliśmy zastanawiać się nad reformami, tworzeniem związków i tego typu rozwiązaniami. Szybko jednak zrozumieliśmy, że najpierw musimy wygrać, a dopiero później będziemy mogli budować zdrowy system. Nie mamy aż tak dużo zasobów, dlatego w pierwszej kolejności zaczęliśmy się zajmować dochodzeniami. Chcemy pomóc w doprowadzeniu do objęcia sankcjami osób odpowiedzialnych za konkretne zbrodnie przeciwko pokojowym demonstrantom. To bardzo ważne, szczególnie że ci ludzie się tego obawiają. Zajęliśmy się weryfikacją osób popełniających przestępstwa i, bardziej ogólnie, dostępnych informacji i dowodów tych przestępstw. Tak pojawiła się Ujednolicona Księga Rejestru Przestępstw, witryna dokumentująca i publikująca sprawy dotyczące przestępstw siłowików. Każda sprawa została opracowana zgodnie z metodyką stosowaną przez białoruskie organa ścigania, jeden z głównych nurtów naszej pracy. Mamy też inne, mniej jawne kierunki działalności. Między innymi takie dotyczące zdobywania dostępu do informacji z wnętrza systemu. Zaczęliśmy też tworzyć siatkę kontaktów do funkcjonariuszy wyrażających w ten czy inny sposób chęć pomocy i wsparcie dla naszej inicjatywy. Moglibyśmy rozmawiać o różnych dziedzinach, ale ze względów bezpieczeństwa ograniczymy się do tych najbardziej widocznych, czyli do pracy śledczej, dokumentacji i opracowania materiału dowodowego. Przygotowywane przez nas materiały dostosowujemy do wymogów wymaganych w sądach, w tym tych w Europie czy na świecie. Wszystko po to, by już teraz można było wyciągać konsekwencje wobec ludzi popełniających zbrodnie takie jak tortury. 31 grudnia 2020 W porównaniu do innych organizacji BYPOL ma unikalne możliwości korzystania z materiałów pochodzących z wewnątrz systemu. Czy może Pan opowiedzieć na ten temat nieco więcej? Załóżmy, że zacznie się międzynarodowe śledztwo dotyczące tortur stosowanych przez reżim wobec protestujących. Wszystko zresztą już idzie w tym kierunku. W takim wypadku tym tematem na pewno zajmą się śledczy, specjaliści z dużym doświadczeniem. (Ich stanowiska mogą nosić inne nazwy, ale wykonywana przez nich praca jest pracą śledczą). Ale nawet dla nich zdobywanie informacji z wewnątrz systemu; dokumentacji, nagrań wideo, zbieranych i rejestrowanych przez samych funkcjonariuszy, w tym momencie pozostaje właściwie nieosiągalne. Są ludźmi z zewnątrz. Po drugie, i równie ważne, łączymy funkcjonariuszy pragnących pomagać Białorusinom. Siłowicy stojący po stronie ludzi zdecydują się pomagać tylko ludziom, których znają i którym ufają, czyli innym siłowikom. Nie pójdą za liderami opozycji, a tym bardziej nie odpowiedzą na wezwanie utworzonych na Zachodzie komisji. To bardzo hermetyczna grupa i jej zjednoczenie w ramach jakiejkolwiek inicjatywy jest możliwe tylko w taki sposób, jak my staramy się zorganizować. W swoim czasie podobne inicjatywy próbowali tworzyć tacy ludzie jak Zacharenka [red. Jurij Zacharenka, minister MSW Białorusi w latach 1994-1995*], ale wtedy technologie nie pozwalały na skuteczną komunikację i konspirację. Materiały wideo pochodzące z wewnątrz systemu stały się w Białorusi głównym tematem grudnia. Odmieniły nastroje i ukazały pęknięcia wewnątrz systemu – jak te nagrania wpływają na sytuację w Białorusi i jaki mają odzew wśród siłowików? Jeśli chodzi o odzew wśród zwyczajnych Białorusinów, to mogę oceniać właściwie tylko po reakcjach w internecie. Jest prosty – w ludziach rodzą się negatywne odczucia względem funkcjonariuszy. Wszyscy Białorusini na własne oczy widzą to, o czym wcześniej słyszeli albo czytali. Dotychczas nie było nagrań bezpośrednio przedstawiających tortury, tylko relacje o nich. To duża różnica, to wiele zmienia. Tak nieludzkie postępowanie siłowików bardzo wszystkich frustruje. Ludzie rozumieją, że naprawdę każdy z nich był o krok, o przecznicę, od zostania ofiarą reżimu. Jeśli chodzi o siłowików, to ci którzy są po stronie narodu, nam kibicują, ale ci którzy wspierają Łukaszenkę nas nienawidzą. Ci którzy są przeciwko Łukaszence, wiążą z nami bardzo duże nadzieje – nie tylko w związku z nagraniami, ale też pod wpływem Księgi. Nawet jeśli w momencie zmiany władzy ktoś spróbuje zniszczyć ważne, obciążające dokumenty, to te informacje zachowają się u nas. Między innymi po to, by w normalnych warunkach można było jej użyć w trakcie procesów sądowych. Myślę, że uda się to zrobić od początku do końca i wszyscy winni poniosą konsekwencje swoich działań. Nikt nie będzie im wybaczał, zapominał o krzywdach albo przymykał oczu na udział w zbrodniach. 25 grudnia 2020 Wasza praca stała się bardzo istotnym czynnikiem zmagań Białorusinów w ostatnich tygodniach. Czy w związku z tym jako organizacja nie obawiacie się zagrożeń z zewnątrz? Nie wspominając o zagrożeniach dla każdego z was osobno? [Westchnienie.] Staramy się zachowywać ostrożność, ale mamy ograniczone możliwości. Nie mamy statusu pozwalającego ubiegać się o ochronę albo takich możliwości jakie w normalnych warunkach moglibyśmy mieć w Białorusi. Mamy obawy. Na razie nie dostajemy wsparcia, więc próbujemy w miarę własnych możliwości zapewnić sobie bezpieczeństwo. Jednak robić coś trzeba, wszyscy chcemy wrócić do domu, do ojczyzny. Nie traktowaliśmy wyjazdu jako biletu do nowego życia, mimo że o Europie nie mogę powiedzieć złego słowa. Ale do domu ciągnie każdego, dosłownie każdego zmuszonego do wyjazdu członka inicjatywy. Dlatego jesteśmy skłonni zaryzykować w nadziei na zwycięstwo. Zapytam też o zagrożenie infiltracją ze strony funkcjonariuszy wspierających Łukaszenkę.  Mamy procedury sprawdzania z kim mamy do czynienia. Jakie nastroje panują wśród siłowików popierających Łukaszenkę, czy oni boją się o swoją przyszłość? Myślę, że ci z nich, którzy są dobrze przygotowani mentalnie i intelektualnie, a takich nie brakuje, rozumieją nieuchronność upadku reżimu. To zaplecze intelektualne systemu. Bardzo ich martwi to, co się dzieje w kraju, a ich jedyną nadzieją pozostaje, że Białoruś stanie się jedną z guberni wchodzących w skład Federacji Rosyjskiej. Tak przynajmniej ja rozumiem myślenie stojące za działaniami łukaszystowskich zwolenników. Ci, którzy nie potrafią zrozumieć otaczającej ich sytuacji, boją się wszystkiego, co dzieje się dookoła i wciąż wierzą, że uda się to jakoś przeczekać. Wierzą, że reżim się utrzyma i wszystko wróci do stanu sprzed rewolucji. Zdają się wierzyć, że to będzie jak z protestami w 2006, 2010 i 2015 roku, które po represjach wygasły. Mają nadzieję, że podobnie jak wtedy nie poniosą żadnych konsekwencji za swoje działania. Uważam jednak, że to błędne myślenie – w Białorusi jeszcze nigdy czegoś podobnego nie było. Ani Białorusini nie byli nigdy tak zjednoczeni jak dzisiaj, ani siłowicy nie popełniali takich straszliwych zbrodni. Rysuje Pan wyraźny podział wśród siłowików – czy jest on naprawdę aż tak widoczny z wewnątrz? Jest Pan w stanie oszacować proporcje tego podziału? To trudny temat. Ale mogę powiedzieć, że około 20 proc. funkcjonariuszy już odeszło z pracy. Co więcej, 31 grudnia skończyły się kontrakty i wiem, że wielu ich nie przedłuży. Jeśli mam mówić o średniej wakatów, to w tym momencie, po końcu roku, ta średnia skoczy do 30 proc. Ludzie najprawdopodobniej rezygnują właśnie ze względu na to, co dzieje się dzisiaj w Białorusi. To znacząca liczba funkcjonariuszy, którzy nie chcą mieć z nic wspólnego z działaniami reżimu. Wielu zostaje w pracy, ale zaczyna pomagać sprawie będąc wciąż na swoich stanowiskach, ukrywając jednocześnie swoje motywacje przed innymi. To też jakiś procent, ale nawet w przybliżeniu nie będę mówił ile. Inni wciąż starają się wykonywać zwykłe czynności stróżów prawa, bo przestępczość też przecież nie zniknęła. Takich ludzi nie jest zresztą mało, a oni też nie przykładają ręki do zbrodni reżimu. I zostaje grupa ludzi utrzymujących funkcjonowanie systemu. Jeśli mam szacować, to powiedziałbym, że minimum 50 proc. składu resortów siłowych nie wspiera Łukaszenki. Niektórzy z różnych względów nie zabierają głosu, albo w ukryciu zajmują się wspieraniem narodu. Część już odeszła ze służby. Są też tacy, którzy starają się pozostać neutralni. Jeśli nie będziemy brać pod uwagę strachu, czy to przed zwolnieniem, czy przed represjami, to w rzeczywistości Łukaszenkę naprawdę wspiera około 20 proc. siłowików. To ludzie, którzy są zapalonymi wyznawcami łukaszyzmu, i stoją przy swoim wodzu nie ze strachu, tylko naprawdę w niego wierzą. Jeśli tak wielu funkcjonariuszy już zrezygnowało, to jak system ma zamiar uzupełnić te braki? Czy niedawno podpisana umowa z Rosgwardią (elitarną jednostką rosyjskich wojsk wewnętrznych) może pomóc? Właśnie z powodu tych braków podpisano tę umowę. Zwierzchnicy widzą jak pustoszeją szeregi milicji. W dodatku doszło właśnie do demobilizacji w wojsku, w tym w wojskach wewnętrznych. Dojdzie do tego demobilizacja wiosną. Te oddziały, które przygotowywano na wybory, odejdą ze służby, a na ich miejsce przyjdą nowi rekruci, którzy widzieli co się działo i mają na ten temat wyrobione bardzo konkretne zdanie. Kiedy jesteś w armii, to nie masz właściwie żadnego kontaktu ze światem zewnętrznym poza państwową telewizją. W trakcie kampanii wyborczej kontakty żołnierzy ze światem zostały zupełnie zablokowane. Oni mieli ograniczony nawet kontakt ze swoimi rodzinami. Dlatego niektórzy z nich, z tych świeżych żołnierzy, którzy dopiero co trafili do wojska z wiosek, naprawdę wierzyli, że posyła się ich do walki z jakimś zewnętrznym wrogiem. Zostali wyszkoleni i przyuczeni do tego, że zaraz będą musieli walczyć z ludźmi, którzy chcą pozbawić Białoruś suwerenności. Cześć z nich w to uwierzyła, nie mając dostępu do innych kanałów informacji. Ludzie, którzy teraz trafią do armii, mają inne podejście i nie zgodzą się wypełniać zbrodniczych rozkazów. Dlatego system straci jeszcze większą część stanu osobowego. Wojska wewnętrzne nie będą już do dyspozycji reżimu. Wspominałem o 30 proc. funkcjonariuszy, którzy już zrezygnowali lub niedługo zrezygnują – to zawodowcy, ludzie pracujący w MSW na kontraktach. Braki w kadrach są ogromne. A przecież wciąż trzeba zwalczać zwyczajną przestępczość. Tego nie da się oszukać i do tej pracy, tak czy inaczej, trzeba oddelegować ludzi. Ponadto gromadzi się przytłaczająca liczba spraw karnych i administracyjnych. System już teraz jest przeciążony. Decydenci zrozumieli, że jeśli wiosną zbierze się na ulicy dwieście tysięcy osób, jak latem, to na pewno nie będą w stanie takiego tłumu zatrzymać. Dochodzi do tego obawa przed upadkiem reżimu, wątpliwości albo zwyczajne zmęczenie. Kiedy znowu będzie ciepło i ludzie zbiorą się na demonstracje takiego kalibru, system będzie potrzebował jakiegoś wsparcia i właśnie stąd wynika współpraca z Rosgwardią. Jaką wizję przyszłości Pan przewiduje i jak będzie wyglądała nowa Białoruś, ta po Łukaszence? Odpowiem krótko – jestem przekonany, że rok 2021 dopełni zmiany. Wszystko się w trakcie tego roku zmieni. Władzy on [Łukaszenka] nie utrzyma. W jaki sposób dojdzie do zmiany? Tutaj planów i wersji może być mnóstwo, ale i tak żadna z nich się pewnie nie sprawdzi. Możemy o tym rozmawiać przez dwie godziny, ale nie widzę w tym sensu. Musimy przygotowywać się do kolejnych wydarzeń i planować, co będziemy robili dalej. Widzę, że władzy nie uda mu się utrzymać. Dodam jeszcze, że w Białorusi nadchodzi wielki kryzys gospodarczy. To tylko dopełni obrazu. *Jurij Zacharenka został porwany przez nieznanych sprawców 7 maja 1999 roku. Powszechnie uznawany za ofiarę reżimu, jego ciała nigdy nie odnaleziono. Od 1996 polityczny przeciwnik Łukaszenki, próbował utworzyć Związek Oficerów.  W grudniu 2019 roku były członek Specjalnego Oddziału Szybkiego Reagowania (biał. SOBR), Jurij Harcauski, potwierdził wersję o morderstwie w wywiadzie dla Deutsche Welle.  Świat, Alaksandr Łukaszenka, Białoruś
Są przekonani, że walczą przeciw niewolnictwu i segregacji. Antyszczepionkowcy w Polsce^Anna Mierzyńska^4 stycznia 2021^https://oko.press/antyszczepionkowcy-w-polsce/^Ruch antyszczepionkowy w Polsce to szybko rozrastający się rynek medialno-biznesowy. Niektórzy czerpią z niego zyski finansowe, inni budują pozycję polityczną, kolejni – rozpoznawalność w mediach społecznościowych. Raport z sieci. Część I - politycy Spór o szczepionki przeciwko COVID-19 sprawia, że grupa odbiorców antyszczepionkowej propagandy rośnie z dnia na dzień. W raporcie z monitoringu anglojęzycznej części ruchu anti-vax zidentyfikowano 409 kluczowych kont z 58 milionami followersów. W Polsce wyodrębniłam 25 najbardziej popularnych kont i kanałów informacji, aktywnie i systematycznie rozpowszechniających treści antyszczepionkowe. Tylko na Facebooku mają one w sumie 1,66 miliona followersów, dochodzą do tego tysiące subskrypcji na You Tube. W ilościowym przybliżeniu wygląda to tak, jakby antyszczepionkowcy mieli wpływ na wszystkich mieszkańców Warszawy. Część polityczną ruchu tworzy w Polsce Konfederacja, drugą część – obywatelscy aktywiści, którzy nie tylko chodzą na protesty, ale też budują własne kanały informacyjne. Są również: Mają do kogo się zwracać: według badań mniej więcej połowa Polaków nie zamierza się szczepić przeciwko COVID-19 lub waha się, czy to zrobić. To daje ogromne możliwości oddziaływania. 21 grudnia 2020 Ruch, znany na świecie jako anti-vax, rozwija się obecnie intensywnie w całej Europie i Stanach Zjednoczonych. Od dawna jest wspierany przez propagandę rosyjską, która teraz również nie próżnuje. Monitorujący jej działania unijny zespół East StratCom Task Force wykazał niedawno, że kremlowska narracja zmierza do podważania zaufania wobec szczepionek zachodnich firm po to, by podkreślać niezawodność preparatu rosyjskiego, o nazwie Sputnik V. Mowa wręcz o bombardowaniu odbiorców, także w krajach zachodnich, nieprawdziwymi informacjami na temat szczepionki firmy Pfitzer, która już jest używana podczas akcji masowych szczepień w całej Unii, również w Polsce. Tym razem mamy jednak do czynienia z sytuacją, gdy Rosjanie wykorzystują istniejący ruch, a nie realizują własną operację. Te rosyjskie narracje są szeroko rozsiewane przez antyszczepionkowców w różnych państwach, ale mają oni także własne pomysły przekazowe. Drugim kluczowym ośrodkiem anti-vax są Stany Zjednoczone. Jak wskazują badacze z międzynarodowej organizacji pozarządowej Center for Countering Digital Hate, którzy szczegółowo monitorowali najważniejszych anglojęzycznych przedstawicieli ruchu anti-vax w mediach społecznościowych, aktywiści antyszczepionkowcy opracowali wyrafinowane metody wpływania na ludzi, także na tych, którzy się wahają. Ich bieżąca narracja opiera się na trzech tezach: Te tezy są elastycznie dostosowywane do potrzeb lokalnych, mają więc różne rozwinięcia w każdym państwie, by jak najlepiej oddawały nastroje odbiorców. Prawdopodobnie właśnie dlatego polscy działacze raczej nie twierdzą, że są całkowicie przeciwko immunizacji, lecz optują za jej dobrowolnością i wyolbrzymiają związane z nią kontrowersje. To lepiej pasuje do polskiej specyfiki. Dla osób, które nie są pewne co sądzić o szczepieniach, powstają w sieci specjalne „przestrzenie”: grupy, fora, kanały, strony, na których można dyskutować o swoich wątpliwościach – są te grupy niestety znacznie łatwiej dostępne niż ich proszczepionkowe odpowiedniki, także związani z nimi aktywiści reagują szybciej. Dlatego przynajmniej część ludzi wahających się trafia właśnie do nich – i już zostaje z coraz mocniej wbudowanym przekonaniem, że szczepionce przeciwko COVID-19 nie można ufać. W jaki sposób antyszczepionkowcy (i osoby protestujące przeciwko obostrzeniom związanym z pandemią, w Polsce te dwie grupy praktycznie się połączyły) wpływają na Polaków? Od miesięcy przyglądam się ich sposobom działania. W tej części raportu opiszę aktywność polityków. Druga część zostanie poświęcona aktywistom spoza świata polityki. 20 grudnia 2020 30 grudnia na Placu Wolności w Łodzi manifestuje grupa ludzi. Wielu w kombinezonach i białych maskach, zakrywających całe twarze, lecz uwagę przechodniów przykuwają ci, którzy występują w pasiakach, jak więźniowie z obozów koncentracyjnych. To oni idą na czele marszu – z transparentem, który graficznie wydrukowano tak, by przypominał bramę nad obozem koncentracyjnym w Auschwitz. Tam był napis: „Arbeit macht frei” (praca czyni wolnym), w Łodzi na transparencie widnieje: „Szczepienie czyni wolnym”. To historyczne nawiązanie do zbrodni nazistowskich Niemiec jest świadome, także mężczyzna przemawiający na początku manifestacji wprost porównuje obecną sytuację z sytuacją Żydów podczas II wojny światowej.  Protestujący idą przez centrum Łodzi w milczeniu, słychać tylko płynącą z głośnika dramatyczną muzykę i hasła: „Poddaj się normalności. Wygnaj przeciwników masek. Tylko samotność jest bezpieczna. Upewnij się, że jesteś w izolacji. Bądź zawsze posłuszny. Szczepienie to dobrodziejstwo. Unikaj bliskości już na zawsze. Umieranie w samotności jest dobrym uczynkiem”. To protest antyszczepionkowców i antypandemistów, nazywany „marszem niewolników”. Tego rodzaju manifestacje odbyły się już w kilku polskich miastach, między innymi w Szczecinie, Poznaniu, Żywcu, Krakowie, Gorzowie Wielkopolskim. Łódzki marsz zorganizowała dwójka antyszczepionkowych aktywistów, w tym Piotr Jawornik, jeden z liderów Ogólnopolskiego Stowarzyszenia Wiedzy o Szczepieniach Stop NOP i nowopowstałej Fundacji „Stop NOP – wolność i zdrowie”, jednocześnie asystent posła Konfederacji Grzegorza Brauna. Jest prawą ręką szefowej obu tych organizacji Justyny Sochy, też asystentki Brauna. Są najbardziej znanymi aktywistami ruchu antyszczepionkowego w Polsce. Dla skrajnie prawicowych polityków związani z ich organizacjami ludzie są istotną ilościowo grupą: fanpage stowarzyszenia ma prawie 153 tys. followersów, fanpage Justyny Sochy – 42 tys., facebookowa grupa Stop NOP – 69 tys. członków, kolejna grupa, powiązana z fanpage’em stowarzyszenia, Komisja śledcza COVD-1984 – 64 tys. członków. Zarówno Grzegorz Braun, jak i inni politycy Konfederacji coraz intensywniej włączają się w reprezentowanie tej części polskiego społeczeństwa, która uważa pandemię za oszustwo, a szczepienia za zagrożenie. Robią to sprytnie – większość Konfederatów nie występuje wprost przeciwko immunizacji, protestują natomiast przeciw „ograniczaniu wolności”, jakie ich zdaniem ma zamiar wprowadzić rząd wobec osób, które się nie szczepią. Poseł Braun i były poseł Jacek Wilk używają także wprost określenia, że masowe szczepienie Polaków to „eksperyment medyczny”. 17 grudnia 2020 18 grudnia w Sejmie odbywa się posiedzenie Parlamentarnego Zespołu ds. Bezpieczeństwa Szczepień Ochronnych Dzieci i Dorosłych. To zespół złożony z trzech posłów Konfederacji: Janusza Korwin-Mikke, Grzegorza Brauna i Konrada Berkowicza. Od utworzenia w grudniu 2019 roku odbyły się tylko trzy posiedzenia, za to grudniowe jest międzynarodowe. Bierze w nim udział (zdalnie) główny antyszczepionkowiec na świecie, Amerykanin Robert F. Kennedy Jr. Najpierw dziękuje aktywistom z Polski, potem opowiada szereg teorii spiskowych na temat różnych szczepień, a na koniec apeluje: „Jeśli byliście kiedyś w rzeźni, a wiem, że w Polsce jest wiele rzeźni, bo produkujecie najlepszą kiełbasę na świecie, w amerykańskich rzeźniach jest duża przestrzeń, gdzie zgromadzone są krowy, a stamtąd są zaganiane do zwężającego się przejścia, które prowadzi na ubój. Dokładnie to robi się teraz z nami i szczepionką. Wyjście będzie coraz węższe i węższe, aż wszyscy będziemy musieli wejść do środka. Nie możemy sobie na to pozwolić. Nie możemy być jak bydło czy jak owce” – mówi. A następnie wzywa do walki: „Zwracam się do wszystkich moich przyjaciół w Polsce i w Europie: stańmy ramię w ramię, będę z Wami na barykadach, nie możemy składać broni, tylko iść do przodu, depcząc, jeśli trzeba. Bo nie chcemy stanąć w tej kolejce na rzeź i ginąć jak owce. Stańmy więc do walki!”. Film z jego wystąpieniem oczywiście trafia do sieci, udostępnia go szereg kont i kanałów informacyjnych, na czele z Grzegorzem Braunem i jego partią Konfederacją Korony Polskiej. Do 3 stycznia nagranie zostało wyświetlone ponad 300 tys. razy.  Grzegorz Braun pochwalił się posiedzeniem zespołu parlamentarnego w skrajnie prawicowej telewizji internetowej wRealu24 (479 tys. subskrypcji na YT, 148 tys. wyświetleń opisywanej rozmowy z Braunem w ciągu 3 dni). O akcji szczepień w Polsce powiedział: „Cała operacja zainicjowana i forsowana przez władze RP nie ma podstaw merytorycznych, logicznych, medycznych, ani podstaw prawnych. Jest nielegalna, kryminalna w swoim charakterze, jeśli bowiem wszystko to nosi znamiona eksperymentu medycznego na Polakach, to jest to przestępstwo. (…) Gromadzimy dziś materiał procesowy. (…) Nie chodzi o zdrowie, nie chodzi o fakty, chodzi o masową akwizycję specyfiku, którego fachowcy nie nazywają nawet szczepionką, bo to nie jest szczepienie, tylko terapia genowa, wszystko na to wskazuje”. Po czym wysnuł teorię o segregacji Polaków: „Mówimy: stop segregacji sanitarnej. Trzeba powstrzymać ten apartheid pandemiczny, dzielenie Polaków i innych ludzi na globusie na kategorię: ludzi i podludzi, lepszych i gorszych, w zależności od tego, kto zaakceptuje, z jakim entuzjazmem, tę procedurę eksperymentalną”. 16 grudnia 2020 Braun posługuje się najbardziej nieprawdopodobnymi porównaniami ze wszystkich polityków Konfederacji, jednak przekaz jego partyjnych kolegów idzie w tym samym kierunku. Mniej kwieciste, ale również bardzo krytyczne i podważające bezpieczeństwo szczepionek opinie polityków, np. Jakuba Kuleszy, Michała Wawra, Witolda Tumanowicza, Dobromira Sośnierza, Jacka Wilka, cieszą się na Facebooku dużą popularnością. Posty z ich wypowiedziami od początku grudnia lądują na wysokich miejscach w zestawieniach najpopularniejszych sieciowych wzmianek nt. szczepień. Przed świętami Bożego Narodzenia to Konfederacja była liderem internetowej dyskusji na ten temat. W okresie poświątecznym, gdy zaczęła się akcja szczepień w służbie zdrowia, układ się nieco zmienił: na pierwszych miejscach zestawień znalazły się duże media oraz konta instytucji publicznych (głównie Ministerstwa Zdrowia i Kancelarii Premiera), ale Konfederacja wciąż lokowała się w pierwszej dziesiątce najpopularniejszych kont na Facebooku. 28 grudnia na fanpage’u tej partii opublikowano post mówiący o tym, że szczepionka przeciwko COVID-19 „nie daje gwarancji bezpieczeństwa”, ze stanowiskiem zawartym w ostatnim akapicie wpisu: „Jako Konfederacja opowiadamy się za dobrowolnością szczepień na COVID-19! Za realną, pełną dobrowolnością. Czyli przeciwko przymusowi szczepień na koronawirusa, ale również przeciwko odgórnemu ograniczaniu osobom niezaszczepionym możliwości normalnego funkcjonowania”.  Ten wpis został udostępniony ponad 2 tysiące razy, wygenerował 8,5 tys. reakcji i komentarzy. Inny, z 8 grudnia, z wypowiedzią Witolda Tumanowicza, o „szalonym tempie przygotowania szczepionki na COVID-19”, i rzekomo niezakończonymi badaniami czy brakiem badań interakcji szczepionki z innymi lekami – 6,7 tys. reakcji, tysiąc udostępnień. Popularne były też wypowiedzi posła Jakuba Kuleszy, przewodniczącego sejmowego koła Konfederacji, który protestował przeciwko „segregacji ludzi na tych, którzy się zaszczepili i na tych, którzy nie przyjęli szczepionki”, a rzeczniczce Lewicy Annie Marii Żukowskiej proponował: „Niech pani sama będzie królikiem doświadczalnym ws. szczepionki na COVID-19, ale nie zmusza do tego milionów Polaków.” (5 tys. reakcji, 500 udostępnień). Zaznaczmy: żaden z wymienionych posłów nie jest lekarzem. Konfederacja ostatnio buduje swoją pozycję na Facebooku właśnie dzięki podkreślaniu wątpliwości co do szczepień. Widać to, gdy za pomocą narzędzia Sotrender porównamy grudniowe wyniki aktywności odbiorców na kontach wszystkich partii i ich liderów. Poza jednorazowymi pikami popularności Szymona Hołowni i (niższymi) Rafała Trzaskowskiego, ugrupowanie skrajnej prawicy dominuje, osiągając kilkukrotnie wyższe wyniki dziennego zaangażowania odbiorców niż pozostali aktorzy sceny politycznej.  Co jeszcze ważniejsze, na sześć najpopularniejszych postów politycznych z ostatniego miesiąca, cztery należą do Konfederacji i wszystkie dotyczą szczepień. Ta sama partia odnotowała też w tym okresie najwyższy przyrost fanów, choć jednocześnie jej niedawny kandydat na prezydenta Krzysztof Bosak zaliczył wyraźny spadek zainteresowania. Cóż, akurat on nie wypowiada się tak kwieciście na temat szczepień, jak jego koledzy, a w radiowej Trójce powiedział nawet, że „osoby, które uważają, że to jest dla nich dobre rozwiązanie, pewnie powinny się zaszczepić”. Konfederacja zyskuje w internecie na tym, że jest dziś jedynym ugrupowaniem w Polsce, które jednoznacznie staje po stronie antyszczepionkowców i osób wahających się. Nie stara się rozwiać wątpliwości, lecz je podsyca. Potencjalnymi odbiorcami jej narracji nie są wcale członkowie wąskiej społecznej niszy, lecz rosnąca grupa Polaków, która według różnych sondaży może stanowić nawet połowę społeczeństwa. 8 grudnia 2020 Wśród polityków skrajnej prawicy są też tacy, którzy w ruchu antyszczepionkowców i antypandemistów zobaczyli nie tylko polityczne możliwości. Jacek Wilk, były poseł, zawodowo adwokat, od kilku miesięcy prowadzi stronę internetową tarczawilka.pl. Promuje na niej swoje szkolenia, książki i porady prawne, do kupienia online, adresowane do tych, które nie chcą się szczepić lub nie zamierzają stosować się do antypandemicznych obostrzeń, wprowadzanych przez rząd. Najnowsza książka reklamowana jest jako ta, która „obroni Cię przed nielegalnymi szczepieniami”. Na reklamującej ją stronie czytamy: „»Czeka nas segregacja prawna na osoby zaszczepione i niezaszczepione. Akcja masowych szczepień, którą planuje rząd jest jawnym eksperymentem medycznym!« – adw. Jacek Wilk. Publikacja rozpatruje temat szczepień na wypadek epidemii. Pozycja obowiązkowa dla osób zmuszanych (pośrednio lub bezpośrednio) do dokonania szczepienia – wbrew ich woli lub z naruszeniem ich prawa do świadomej i poinformowanej zgody. (…) To druga część bestsellerowej serii publikacji prawniczych, które jako pierwsze w Polsce zabezpieczają przed nielegalnym przymusem szczepień”. Bestseller można kupić za 39 zł, a z autografem i dedykacją autora – za 49 zł (w promocji).  Co istotne – nikt dziś w Polsce nie zmusza do szczepień przeciwko COVID-19. Immunizacja jest dobrowolna, a choć rząd mówi o możliwości wprowadzeniu przywilejów dla osób zaszczepionych (np. możliwości chodzenia bez maseczek w miejscach publicznych), są one dziś jedynie rozważaną opcją. To nie przeszkadza Wilkowi sprzedawać książki „dla osób zmuszanych” do szczepień. W jego ofercie jest też szkolenie „Czy musisz się zaszczepić? Jak chronić siebie i bliskich przed nielegalnym przymusem szczepień?”, za 49,90 zł. Za kupnem mają przemawiać m.in. argumenty medyczne: „Kupowana szczepionka nie przeszła badań klinicznych III i IV fazy. Dlatego też nie mamy pewności, że jest ona bezpieczna. Masowe podawanie takiej szczepionki może nosić znamiona eksperymentu medycznego. Tymczasem prawo zakazuje stosowania na kimkolwiek takich eksperymentów – także medycznych – bez jego uprzedniej, wyraźnej i jednoznacznej zgody” – napisano w opisie szkolenia. Zdementujmy od razu: szczepionka firmy Pfitzer przeszła III fazę testów (zakończono ją w listopadzie), zaś badania IV fazy każdego preparatu to tzw. badania porejestracyjne, prowadzone, gdy preparat jest już dostępny na rynku, m.in. przez zbieranie danych od osób zaszczepionych. Na stronie Wilka są też inne kursy, np.:  Presja, przymus, obłęd, zakazy, pozwy – taki obraz sytuacji obywatela w pandemicznej Polsce rysuje były poseł, szybko wytwarzając w odbiorcy poczucie, że musi on bronić się wszelkimi możliwymi sposobami przed „eksperymentem medycznym”. O tym, że chodzi o ochronę własnego zdrowia przed mocno nieprzewidywalnym wirusem – cisza. „Stworzyłem projekt #TarczaWilka na ratunek polskim obywatelom walczącym z głupimi obostrzeniami, wydałem trzy książki, zaprosiłem Państwa na szkolenia webinarowe, rozpocząłem proces zbiorowy przeciwko Skarbowi Państwa… a kolejne projekty są w trakcie realizacji. Pracowity rok pełen satysfakcji z niesionej pomocy. Jedno »dziękuję« ze strony osoby pokrzywdzonej za brak maseczki warte jest więcej niż godziny spędzone na mównicy sejmowej” – napisał na FB Jacek Wilk, podsumowując miniony rok. Ceny przy ofercie na jego stronie internetowej świadczą o tym, że jednak nie robił tego wszystkiego za „dziękuję”. Ruch antyszczepionkowców to rosnący rynek. Przede wszystkim informacyjny, propagandowy i polityczny, z którego korzysta dziś Konfederacja. Ale to także rynek zbytu. W internecie można kupić nie tylko porady prawne, szkolenia czy książki, są również koszulki z antyszczepionkowymi hasłami. Zaś nowi, społecznościowi liderzy na takich treściach budują swoją popularność. Jeszcze inni sprzedają dzięki nim produkty medycyny alternatywnej. O tego rodzaju działaniach – już w drugiej części raportu o ruchu antyszczepionkowym w Polsce.  Ten artykuł nie zajmuje się fact-checkingiem treści, rozpowszechnianych przez ruch anti-vax. Dementi nieprawdziwych informacji nt. szczepień można znaleźć w innych artykułach OKO.press oraz na innych polskich stronach fact-checkingowych, np. Sprawdzam AFP, Konkret24, Demagog.org. Media, Propaganda, antyszczepionkowcy
Prawicowców ubywa, Polska powoli skręca w lewo [SONDAŻ OKO.PRESS]^Krzysztof Pacewicz^3 stycznia 2021^https://oko.press/prawicowcow-ubywa-polska-powoli-skreca-w-lewo-sondaz-oko-press/^Jeszcze pół roku temu ludzi deklarujących się jako prawicowcy było w Polsce trzy razy więcej niż lewicowców. Ostatnie miesiące zmieniły jednak wszystko Od sierpnia 2018 w kolejnych dziewięciu sondażach Ipsos dla OKO.press prosił osoby badane, by określiły swoje poglądy polityczne na pięciostopniowej skali od lewicy do prawicy. Najnowszy sondaż z końca listopada przyniósł tu zasadniczą zmianę. Wystarczy porównać z poprzednim, lipcowym badaniem: Jak widać, poglądy prawicowe i centroprawicowe wybiera teraz łącznie 48 proc., a centrolewicowe i lewicowe – 38 proc. Jeszcze w lipcu 2020 przewaga była dwukrotna: 57 do 29 proc. Z 28 pkt przewagi, zrobiło się 10 pkt. W pół roku drastycznie spadła przede wszystkim liczba osób najdalej na prawo – aż o 12 pkt proc. Było ich trzy razy więcej niż lewicowców, jest półtora raza. „Centrystów” jest tyle samo co było: 14-15 proc. Polskie wahadło polityczne wciąż jest jednak wychylone w prawo, ale mniej niż pół roku temu. Taka jest tajemnica wszystkich dotychczasowych zwycięstw PiS. Pokażemy to na dwóch wykresach. Pierwszy wskazuje na odsetki głosów oddanych na największe partie w pięciu grupach światopoglądowych od lewicy przez centrolewicę i centrum, aż po centroprawicę i prawicę.   Jak widać, wśród osób, które deklarują dziś poglądy prawicowe, na PiS chce głosować aż 68 proc. Wśród centroprawicowców partia Kaczyńskiego dalej prowadzi (36 proc.), ale wiele głosów zbiera również Konfederacja (22 proc.), Polska 2050 Szymona Hołowni (19 proc.) i Koalicja Obywatelska (15 proc.). Wśród „centrystów”: partia Hołowni zdobywa 35 proc. poparcia i praktycznie remisuje z KO (33 proc.). Wśród centrolewicowców zdecydowanym zwycięzcą jest KO (46 proc.), Polska 2050 – druga (24 proc.), a Lewica trzecia (17 proc.). Dopiero wśród osób deklarujących się jako lewicowe zwycięża Lewica, z wynikiem 33 proc., choć KO (28 proc.) i Polska 2050 (26 proc.). depczą jej po piętach. Widać wyraźnie, że o ile PiS całkowicie dominuje na prawo od centrum, o tyle w centrum i dalej na lewo scena polityczna jest podzielona między trzy opozycyjne formację: zdecydowanie lewicową Lewicę, centrolewicową / liberalną KO oraz rozpiętą od lewicy aż do centroprawicy Polskę 2050. Zarówno KO, jak i Polska 2050 mają szerokie elektoraty; zarówno dla Borysa Budki, jak Szymona Hołowni jest to problem, bo ich wyborcy różnią się w poglądach. Aby nikogo nie zniechęcić, liderzy KO i Polski 2050 w wielu kwestiach niechętnie zajmują zdecydowane stanowisko. Jest to jeden z powodów, dla którego nowa na scenie politycznej partia Hołowni ma niewielu przeciwników i może nawet przejmować dawnych wyborców PiS; z drugiej strony Hołownia naraża się na zarzut populizmu. Lewica z kolei, podobnie jak po drugiej stronie sceny politycznej PiS, może sobie pozwolić na komfort zdecydowanych poglądów, choć w przypadku koalicji Czarzastego, Biedronia i Zandberga nie przekłada się to na razie na wysokie poparcie (w listopadowym sondażu OKO.press – 10 proc.; tutaj pełne wyniki). Jeśli jednak liczba Polaków, która deklaruje poglądy lewicowe, dalej będzie rosnąć, to powinno sprzyjać Lewicy. Powyższy wykres wskazuje na to, jak – w odsetkach – dzielą swoje sympatie polityczne osoby lewicowe, centrolewicowe itd. Następny wykres oddaje realne proporcje elektoratów, dopiero tutaj widać skąd bierze się dominacja PiS, mimo tego, że jego elektorat praktycznie w całości jest prawicowy i centroprawicowy. Po prostu ludzi o poglądach prawicowych jest wciąż więcej niż innych grup.   Od sierpnia 2018 aż do lipca 2020 roku – w kolejnych ośmiu sondażach Ipsos dla OKO.press – odsetki Polaków deklarujących poglądy prawicowe i lewicowe były stabilne; średnio 31 proc. respondentów deklarowało poglądy lewicowe i centrolewicowe, a 57 proc. prawicowe i centroprawicowe. Tąpnięcie nastąpiło dopiero teraz, jesienią 2020, równolegle z tym, jak o kilkanaście punktów procentowych spadło poparcie dla Prawa i Sprawiedliwości. W listopadowym sondażu OKO.press aż 59 proc. badanych wykluczyło także głosowanie na PiS w wyborach za trzy lata, a tylko 16 proc. twierdziło, że na pewno to zrobi. W innym pytaniu aż 80 proc. badanych uznało, że „nadszedł już czas na polityczną emeryturę dla Jarosława Kaczyńskiego„. Te dwa aspekty są ze sobą ściśle powiązane: pojęcie „prawicy” jest w Polsce silnie kojarzone z partią Jarosława Kaczyńskiego, która startuje przecież w wyborach jako Zjednoczona Prawica (wraz z Polską Razem i Solidarną Polską). Nic więc dziwnego, że ci, którzy odwracają się od PiS, przestają również uważać się za prawicowców. Jeszcze latem 2020 roku, po wygranych przez Andrzeja Dudę wyborach prezydenckich, wydawało się, że pozycja prawicy jest w Polsce niezagrożona. Jesień przyniosła jednak dwie polityczne bomby. Po pierwsze: rozmiar drugiej fali epidemii koronawirusa zaskoczył wszystkich, a rząd PiS nie sprostał wyzwaniu; według badań Ipsos tylko 34 Polaków proc. uważa, że rząd dobrze radzi sobie z epidemią, a aż 64 proc. sądzi, że źle. Po drugie: wyrok tzw. Trybunału Konstytucyjnego z 22 października, zakazujący aborcji uszkodzonych i nieuleczalnie chorych płodów, nie tylko spowodował największe w III RP demonstracje uliczne, ale także zmobilizował ogromną część społeczeństwa przeciwko zakazowi aborcji; w sondażu Ipsos aż 66 proc. respondentów stwierdziło, że „kobieta powinna mieć prawo do przerwania ciąży do 12. tygodnia jej trwania”, a przeciw było tylko 26 proc. Spora część Polek i Polaków odwróciła się od PiS, a także od prawicy w ogóle. W ostatnich dwóch latach masowo Polacy odwracają się Kościoła katolickiego, przede wszystkim w reakcji na falę skandali przemocy seksualnej z udziałem duchownych.  Jak pokazują sondaże, nastąpił największy w historii badań spadek zaufania do Kościoła. W OKO.press opublikowaliśmy dziesiątki tekstów o lekcjach religii, programie katechezy, katolickim wychowaniu, apostazji. Ogromny, często gniewny odzew Czytelniczek i Czytelników pokazuje, że jesteśmy świadkami kulturowego przewartościowania, w tym odreagowania traum związanych z katolickim wychowaniem. „Nauka katolicka nie ma żadnej konkurencji” i „można jej przeciwstawić tylko nihilizm” – powtarza program PiS (z 2015 i 2019 roku) za endecką ideologią Polaka-katolika. Takie wskazanie staje się coraz bardziej anachroniczne. Szkolna katecheza (na zdjęciu – inauguracja roku szkolnego w liceum w Lublinie) jest tu szczególnie delikatnym przejawem publicznej obecności Kościoła w związku z falą doniesień o przestępstwach seksualnych kleru. Już w październiku 2018 roku Agata Diduszko-Zyglewska oraz Joanna Scheuring-Wielgus z wolontariusz/kami Fundacji „Nie Lękajcie Się” stworzyły Mapę Kościelnej Pedofilii, a w lutym 2019 obie aktywistki wraz z ówczesnym prezesem fundacji Markiem Lisińskim i prawniczką Anną Frankowską przekazały papieżowi Franciszkowi (do rąk własnych) raport o purpuratach tuszujących seksualne przestępstwa. W maju 2019 roku bracia Sekielscy pokazali swój pierwszy film „Tylko nie mów nikomu”, który miał prawie 20 mln odsłon (średnio po 27 minut). Rok 2020 przyniósł – także w OKO.press – kolejne publikacje o księżach i biskupach (Janiak, Gulbinowicz, Dziwisz, Szkodoń, Dziuba), którzy wykorzystywali dzieci i/lub chronili sprawców. Trudno się dziwić, że załamał się wizerunek edukacyjnej misji Kościoła. Wśród wielu publikacji OKO.press uwagę zwraca reportaż Sebastiana Klauzińskiego i Daniela Flisa, którzy pojechali z kamerą do księdza Jarosława W. Od 18 lat kuria łowicka dostawała doniesienia o okrutnych aktach przemocy seksualnej w jego wykonaniu („Na stole wóda, w telewizji pornos. Zaciągnął mnie siłą do łóżka i zgwałcił”), ale ksiądz wciąż był proboszczem i katechetą w wiejskiej podstawówce. Dopiero publikacja OKO.press przerwała tę karierę.  W badaniu Ipsos dla OKO.press aż 66 proc. respondentów zadeklarowała, że ich zdaniem religia powinna być nauczana w parafii, a tylko 27 proc., że w szkole; do tej pory oba te odsetki wahały się w okolicach 50 proc. 25 grudnia 2020 Tymczasem katolicyzm jest oficjalną ideologią rządu PiS – Jarosław Kaczyński wielokrotnie powtarza za programami wyborczymi PiS z 2015 i 2019 roku, że ”poza katolicką nauką społeczną możliwy jest w Polsce tylko nihilizm”. Dlatego upadek autorytetu Kościoła nadwyręża również zaufanie do Prawa i Sprawiedliwości i prawicy w ogóle. 13 maja 2019 Co ciekawe, pomimo faktu, że wciąż nieco więcej Polaków uważa się za prawicowców niż lewicowców, skłonność do angażowania się w lewicowe ruchy czy organizacje społeczne jest dziś rozpowszechniona, a w prawicowe – marginalna. Jak pokazuje sondaż Ipsos, Polacy najchętniej wsparliby Strajk Kobiet (24 proc.) i Wolne Sądy (20 proc.). W działania na rzecz Ruchu Narodowego zaangażować chciałoby się… 6 proc. osób badanych, Klubów „Gazety Polskiej” – 5 proc., a Rodziny Radia Maryja – 4 proc. 14 grudnia 2020 To wszystko pokazuje, że prawica jest dziś w odwrocie, a potencjał lewicy rośnie. Czy taki trend utrzyma się do wyborów parlamentarnych w 2023 roku? Sondaż telefoniczny CATI Ipsos dla OKO.press, na ogólnopolskiej reprezentatywnej próbie dorosłych Polaków N= 1014 osób, 7-8 lipca 2020; Sondaż telefoniczny CATI Ipsos dla OKO.press, na ogólnopolskiej reprezentatywnej próbie dorosłych Polaków N= 1000 osób, 23-25 listopada 2020.  W obu sondażach losowanie próby miało charakter warstwowo-proporcjonalny. Kontrolowano miejsce zamieszkania respondenta pod względem województwa i wielkości miejscowości. Około 70 proc. wywiadów zrealizowano pod wylosowanymi numerami telefonów komórkowych. Tekst ukazuje się także na Wyborcza.pl.   Władza,
Komisjo, działaj! Ochrona rządów prawa w UE to przede wszystkim wyzwanie polityczne, a nie prawne^Piotr Buras^3 stycznia 2021^https://oko.press/ochrony-rzadow-prawa-w-ue-to-wyzwanie-polityczne/^W nadchodzących miesiącach organizacje społeczne, instytucje unijne, partie europejskie oraz państwa członkowskie muszą zadbać, aby nowe i stare instrumenty ochrony praworządności były w pełni wykorzystywane. W co głównie powinny się zaangażować? Kompromis zawarty podczas szczytu Unii Europejskiej w grudniu 2020 roku nie kończy batalii o ochronę rządów prawa w UE. Uchwalony mechanizm ochrony budżetu oraz towarzyszące mu decyzje polityczne otwierają tylko jej nowy rozdział. W nadchodzących miesiącach organizacje społeczne, instytucje unijne, partie europejskie oraz państwa członkowskie muszą zadbać o to, aby nowe i stare instrumenty były w pełni wykorzystywane. Przedstawiamy główne obszary działań wymagające ich politycznego zaangażowania – piszą Piotr Buras* i Szymon Ananicz**. (Tekst został najpierw opublikowany na stronie forumIdei Fundacji Batorego) W grudniu 2020 roku zakończył się ważny etap w sporze o ochronę rządów prawa w Unii Europejskiej. Decyzje Rady Europejskiej z 10–11 grudnia otworzyły drogę do porozumienia w sprawie unijnego budżetu oraz do uchwalenia rozporządzenia ustanawiającego mechanizm pozwalający na wstrzymanie wypłat krajom, których rządy naruszają prawo w sposób zagrażający finansom Unii. Mechanizmowi długo sprzeciwiały się Polska i Węgry, grożąc blokadą budżetu UE i Funduszu Odbudowy, co miało być reakcją na próbę przeforsowania tego rozporządzenia wbrew ich woli. W wyniku ustaleń szczytu Rada UE i Parlament formalnie zaakceptowały rozporządzenie, które 1 stycznia 2021 roku wchodzi w życie jako obowiązujący akt prawny UE. Nie bez powodu ustalenia szczytu UE w kwestii praworządności spotkały się z rozbieżnymi interpretacjami i reakcjami. 10 grudnia 2020 Z jednej strony zawarty wtedy kompromis pozwolił na uchwalenie w niezmienionej – w stosunku do wersji wynegocjowanej przez Parlament i Radę UE – formie nowego instrumentu, jakim Unia będzie odtąd dysponowała, chcąc reagować na naruszenie niektórych podstawowych zasad traktatowych. Mechanizm daje Komisji niespotykaną dotąd możliwość wnioskowania w określonych sytuacjach o ukaranie państwa członkowskiego zawieszeniem wypłaty części lub nawet wszystkich środków z budżetu. Rada UE podejmuje wtedy decyzję większością kwalifikowaną (55 proc. państw reprezentujących 65 proc. ludności UE), co jest niższym progiem niż w przypadku procedury artykułu 7, gdzie wymagana jest zgoda 4/5 wszystkich państw członkowskich. To bardzo istotny postęp w rozbudowie instrumentarium Unii, często krytykowanej za brak adekwatnych środków reagowania na kryzys rządów prawa w jej państwach członkowskich. Z drugiej strony konkluzje Rady Europejskiej zawierają szereg politycznych postanowień, które zdaniem krytyków stwarzają ryzyko, że efektywność mechanizmu będzie ograniczona lub jego zapisy pozostaną wyłącznie na papierze. 11 grudnia 2020 Komisja – w porozumieniu z państwami – ma wypracować „wytyczne” uszczegóławiające kryteria stosowania nowego mechanizmu. Ich ostateczny kształt będzie uzgodniony dopiero po wyroku Trybunału Sprawiedliwości Unii Europejskiej (TSUE) w sprawie zgodności mechanizmu z prawem UE (Polska i Węgry zapowiedziały, że złożą skargę na rozporządzenie, na co mają dwa miesiące od momentu jego wejścia w życie, czyli do końca lutego 2021 roku). Zaś do czasu wydania wyroku Komisja powinna się wstrzymać z „proponowaniem środków”, czyli ewentualnych kar wymierzanych na podstawie zapisów rozporządzenia. Tym samym pełna implementacja rozporządzenia mogłaby zostać odłożona nawet o dwa lata (Trybunał potrzebuje średnio 19 miesięcy na wydanie orzeczenia). Niezależnie od oceny tych rozstrzygnięć jedno jest pewne: kwestia ochrony rządów prawa w Unii Europejskiej pozostaje przede wszystkim wyzwaniem politycznym, a nie prawnym czy technokratycznym. Nigdy zresztą nie miała zostać przedmiotem rozstrzygnięć Komisji czy Trybunału działających na podstawie przepisów, które całkowicie wykluczają argumenty polityczne. Do uruchomienia mechanizmu potrzebna jest decyzja Komisji, zaś do wymierzenia kary zgoda Rady UE – w obu przypadkach margines swobody w podejmowaniu decyzji określany będzie przede wszystkim przez względy natury politycznej. Tego, czy postanowienia Rady Europejskiej rzeczywiście ten margines ograniczą – jak twierdzą krytycy tego rozwiązania – nie sposób dzisiaj przesądzić. Zależeć to będzie od wielu czynników: interpretacji tekstu rozporządzania oraz konkluzji Rady, stosunku instytucji unijnych do tych postanowień, roli kwestii praworządności w debacie politycznej w państwach członkowskich, stanu rządów prawa w UE i wielu innych. Trudno dzisiaj także przewidzieć, jak długo potrwa „okres przejściowy”. Zarówno Parlament Europejski, jak i Komisja powinny wnioskować o przyspieszoną procedurę w TSUE, tak aby wyrok zapadł w ciągu kilku miesięcy, a nie lat. Ostatecznie decyzja należy jednak wyłącznie do Trybunału i jego prezesa. (Możliwy jest także scenariusz, w którym formalnie nie zostanie zastosowana procedura przyspieszona, lecz decyzją Prezesa TSUE sprawie zostanie nadany faktyczny priorytet). Odłożenie pełnej implementacji rozporządzenia do czasu wyroku TSUE nie może stać się pretekstem dla bezczynności, tym bardziej że grudniowe decyzje stwarzają – mimo pewnych ograniczeń – nowe możliwości, które należy wykorzystać. Przedmiotem dyskusji, która wpłynie na kierunek i skuteczność działań w obronie rządów prawa, będą zarówno zapisy rozporządzenia i jego dalsze losy, jak i sposób, w jaki instytucje unijne korzystać będą z innych dostępnych im mechanizmów. W tej dyskusji głos powinny zabierać państwa członkowskie, Parlament Europejski i organizacje społeczne. Poniżej przedstawiamy kluczowe kwestie przesądzające o wyniku tych zmagań. W najbliższych miesiącach kluczowe będzie to, aby uzgodniony na szczycie UE okres przejściowy w stosowaniu rozporządzenia (do wyroku TSUE) nie stał się alibi dla zaniechania jakichkolwiek działań, do których podstawę stwarza nowe rozporządzenie. Z dniem 1 stycznia 2021 roku staje się ono obowiązującym prawem Unii Europejskiej. Wstrzymanie się Komisji z pełnym wprowadzeniem w życie jego zapisów jest tylko zobowiązaniem politycznym bez mocy prawnej. Zdaniem niektórych prawników zobowiązanie to jest sprzeczne z zasadami prawa, bo uchodzić może za uchylanie się Komisji od wypełniania jej traktatowych obowiązków (stania na straży prawa UE), do których realizacji służyć ma właśnie nowy mechanizm. Rozporządzenie nie zawiera jednak przepisów zmuszających Komisję do wszczynania przewidzianej w nim procedury, zaś Komisja ma w tym względzie dyskrecjonalne prawo decydowania, czy i w jakich wypadkach podejmie działanie. Należy więc zakładać, że Komisja respektować będzie porozumienie, którego stała się stroną, gdyż naruszenie go mogłoby być zarzewiem kolejnego ostrego sporu politycznego. Nie oznacza to jednak, że Komisja może bezczynnie czekać na orzeczenie Trybunału. Przede wszystkim musi niezwłocznie podjąć pracę nad „wytycznymi”, do których wypracowania zobowiązała się podczas szczytu w grudniu 2020 roku. Wprawdzie zgodnie z ustaleniami treść tych „wytycznych” ma być konsultowana z Radą UE, ale Komisja nie może dopuścić do tego, aby te konsultacje przerodziły się negocjacje polityczne, a tym bardziej, by prowadziły do faktycznej zmiany lub osłabienia zapisów rozporządzenia. Komisja ponosić będzie pełną odpowiedzialność za zapewnienie, by „wytyczne” w jakimkolwiek punkcie nie odchodziły od jego litery i ducha. Praca nad „wytycznymi” powinna być prowadzona przy poszanowaniu zasady transparentności i udziale przedstawicieli Parlamentu Europejskiego oraz na drodze konsultacji z organizacjami społeczeństwa obywatelskiego. Na tym nie koniec. Konkluzje Rady Europejskiej zobowiązują Komisję do wstrzymania się z „proponowaniem środków” (karnych) do czasu ogłoszenia wyroku TSUE. Niemniej w świetle zapisów rozporządzenia „proponowanie środków” to dopiero ostatni etap procedury, którą poprzedza kilka innych: dialog z państwem członkowskim, wyjaśnienia etc. Po 1 stycznia 2021 roku Komisja powinna w swoich działaniach uwzględniać fakt formalnego obowiązywania rozporządzenia i postępować w duchu jego zapisów we wszelkich działaniach dotyczących ochrony interesów finansowych UE i praworządności. Komisja powinna od początku stycznia 2021 roku monitorować sytuację w państwach członkowskich w świetle zapisów rozporządzenia, to znaczy identyfikować takie rodzaje naruszeń prawa, jakie mogą jej zdaniem służyć za podstawę uruchomienia nowego mechanizmu, kiedy tylko będzie to politycznie możliwe (czyli po ogłoszeniu wyroku TSUE). Powinna także wyraźnie komunikować swoją opinię w tych sprawach. Takie kroki służyłyby także wypracowaniu modelu działania Komisji, którego formalnym wyrazem stałyby się „wytyczne”. Komisja powinna wykorzystać w tym celu ustanowiony w roku 2020 coroczny przegląd stanu praworządności w państwach członkowskich UE. Następny raport, którego publikacja spodziewana jest jesienią 2021 roku, powinien zawierać wnioski z monitoringu także pod kątem ewentualnego zastosowania mechanizmu ochrony budżetu. Takie działania Komisji są tym ważniejsze, że po wyroku TSUE kary wymierzone na podstawie mechanizmu ochrony budżetu będą mogły dotyczyć także tych naruszeń, jakie miały miejsce w „okresie przejściowym” (o ile miały one lub mogły mieć wpływ na wydatkowanie środków z budżetu na lata 2021–2027). Monitoring i jasne sygnały ostrzegawcze mogą więc odnieść skutek prewencyjny wobec możliwych naruszeń oraz pozwolą uniknąć zaskoczenia państw członkowskich w przyszłości. Takie działania będą odgrywać rolę swego rodzaju miecza Damoklesa, jakim w tym wypadku będzie mechanizm ochrony budżetu stosowany ex post. Przedstawiciele Komisji, w tym wiceprzewodnicząca Vĕra Jourová, zapewniali w publicznych wystąpieniach, że Komisja nie pozostanie bierna mimo odroczenia stosowania mechanizmu. Podobne stanowisko zajął Parlament Europejski w uchwalonej 17 grudnia rezolucji, stwierdzając: „[Parlament Europejski] oczekuje, że Komisja jako strażniczka Traktatów zapewni pełne stosowanie rozporządzenia od daty uzgodnionej przez współprawodawców”. Naciskać powinny na to także państwa członkowskie i organizacje pozarządowe, przypominając Komisji o jej traktatowych zobowiązaniach. W najbliższych miesiącach szczególne znaczenie będzie też miało zagwarantowanie, aby nowy mechanizm stosowany był w pełnym zakresie przewidzianym w rozporządzeniu. Dotyczy to przede wszystkim definicji naruszeń rządów prawa, które mogą stanowić podstawę do jego uruchomienia. Wśród nich na szczególną uwagę zasługuje kwestia niezależności sądów. Sprzeciw rządów Polski i Węgier wobec rozporządzenia uzasadniany był rzekomo zbyt szerokim i nieprecyzyjnym ujęciem definicji tych naruszeń. Warszawa i Budapeszt protestowały przede wszystkim przeciwko temu, aby „uogólnione braki praworządności” mogły prowadzić do wstrzymania wypłaty środków unijnych, i opowiadały się za tym, by kary mogły być stosowane wyłącznie w sytuacjach korupcji lub defraudacji. O ile ta argumentacja mogła wydawać się trafna w odniesieniu do pierwotnego projektu rozporządzenia przedstawionego przez Komisję w 2018 roku, o tyle ostatecznie przyjęta jego wersja nie pozostawia wątpliwości, że rozporządzenie ma służyć „ochronie budżetu”, a nie ochronie praworządności jako takiej. 26 listopada 2020 Kluczowy jest w tym kontekście wymóg, że naruszenia (lub ryzyko ich wystąpienia), które miałyby stanowić podstawę uruchomienia mechanizmu, muszą mieć „wystarczający bezpośredni wpływ” na finanse Unii. Innymi słowy, inicjując procedurę, Komisja musi wykazać, że istnieje lub może istnieć ścisły związek między zidentyfikowanymi deficytami rządów prawa a możliwością marnotrawienia środków unijnych. Niemniej rząd polski jako główny sukces szczytu UE przedstawia zapis konkluzji, zgodnie z którym „rozporządzenie nie odnosi się do uogólnionych braków” (pkt 2f konkluzji Rady), a „samo stwierdzenie, że naruszenie praworządności miało miejsce, nie wystarcza do uruchomienia mechanizmu” (pkt 2e). Tymczasem to zdanie nie wnosi w istocie niczego nowego, gdyż zasada ta wynika wprost z treści rozporządzenia. Za podkreślaniem politycznej wagi tego „zapewnienia” stoi zapewne wola zapobieżenia sytuacji, kiedy mechanizm ten zostałby uruchomiony w odpowiedzi na już zaistniałe w Polsce podważenie systemowych gwarancji niezawisłości sędziowskiej (choćby za sprawę kontrolowanego przez ministra sprawiedliwości systemu dyscyplinarnego, stosowanego wobec sędziów). Ale z kolei taka interpretacja zapisów rozporządzenia nie byłaby zgodna z jego literą i intencją prawodawcy (Rady i Parlamentu). W tekście rozporządzenia jednoznaczne są odniesienia do niezawisłości sędziowskiej jako kluczowej i niezbędnej gwarancji zgodnego z prawem wydatkowania środków unijnych w państwach członkowskich. W artykule 3 wyraźnie jest mowa, że „na naruszenie zasad państwa prawnego może wskazywać: a) zagrożenie niezawisłości sądownictwa”. W artykule 4 pkt 2d naruszenia „skutecznej ochrony sądowej […] dokonywanej przez niezawisłe sądy” wymienione są explicite jako jedno z kryteriów, których spełnienie uprawnia do wymierzenia kary. Należy się spodziewać, że rządy krajów, które najbardziej obawiać się mogą użycia mechanizmu w reakcji na naruszenia niezawisłości sądów, będą forsowały interpretację konkluzji Rady Europejskiej, która wykluczałaby taką możliwość. Dlatego jest niezwykle ważne, aby zarówno instytucje unijne, jak i państwa członkowskie nie pozostawiały żadnych wątpliwości co do zakresu przedmiotowego naruszeń dających podstawę do uruchomienia mechanizmu ochrony budżetu – zgodnie z zapisami zawartymi w tekście rozporządzenia. Ryzyko załamania się niezależności sądów ma bezpośredni wpływ na sposób zarządzania środkami unijnymi: powoduje bowiem utratę gwarancji, że sędziowie będą orzekali w sposób bezstronny zwłaszcza w tych sytuacjach, gdy stroną sporu jest rząd, inne organy państwa lub kontrolowane przez państwo przedsiębiorstwa. Dlatego Komisja musi bezwzględnie zadbać o to, aby niezawisłość sędziowska była wyraźnie i niedwuznacznie wymieniona w „wytycznych” jako niezbędny warunek skutecznej ochrony budżetu UE. Za sprawą szantażu budżetowego zastosowanego przez Polskę i Węgry kwestia praworządności po raz pierwszy znalazła się w centrum politycznej debaty w UE, angażując także w pełni państwa członkowskie. Umocnienie negatywnego wizerunku rządów Zjednoczonej Prawicy i Fideszu, a także upowszechnienie się przekonania o powadze problemów wynikających z łamania przez nie praworządności powodują, że bezpośrednie zaangażowanie państw Unii w kwestię egzekwowania rządów prawa staje się realnym scenariuszem. Dotychczas dominującą praktyką było zrzucanie tego zadania na instytucje unijne: Komisję Europejską, Radę (w ramach procedury z art. 7 TUE), Trybunał Sprawiedliwości UE czy też urząd do przeciwdziałania malwersacjom OLAF. Teraz zwyczajowy „pakt o nieagresji” między państwami znacznie osłabł. 1 grudnia 2020 roku izba niższa holenderskiego parlamentu wezwała rząd, aby ten wziął na siebie rolę lidera w zapewnieniu przestrzegania prawa w UE i sprawdził, czy na podstawie art. 259 Traktatu o funkcjonowaniu UE może wnieść pozew do TSUE dotyczący niezależności polskiego sądownictwa. Zalecono przy tym, aby w miarę możliwości rząd działał w koalicji z innymi podobnie myślącymi państwami. Na podstawie art. 259 Traktatu o funkcjonowaniu UE państwo członkowskie może wnieść skargę do TSUE, gdy uzna, że inny kraj uchybił zobowiązaniom traktatowym. Takich przypadków było dotychczas zaledwie kilka i żaden z nich nie dotyczył dysputy wokół wewnętrznych kwestii ustrojowych. Kiedy dochodzi do sporu, państwa przeważnie zakulisowo starają się doprowadzić, by to Komisja złożyła skargę na podstawie art. 258 (czyli „tradycyjne” postępowania przeciwnaruszeniowe). Przypadki pozwów wysuwanych przez rządy dotyczyły jedynie kwestii politycznych, dotykających newralgicznych interesów narodowych, np. w sprawie dysputy dotyczącej Gibraltaru toczącej się między Hiszpanią a Wielką Brytanią, czy też w konflikcie dyplomatycznym między Słowacją a Węgrami. Holenderska ofensywa to nie jedyny przypadek: na początku grudnia 2020 roku Belgia, Dania, Holandia, Finlandia i Szwecja wsparły wniosek Komisji Europejskiej przed TSUE o rozszerzenie środka tymczasowego w sprawie systemu dyscyplinarnego wobec polskich sędziów. Rządy tych państw po raz pierwszy publicznie zabrały zdecydowany głos przed TSUE odnośnie do stanu praworządności i niezawisłości sędziowskiej w Polsce. 3 grudnia 2020 Wraz z utratą możliwości wykorzystania weta dotyczącego budżetu podobnych działań może być więcej.  Aktywizacja rządów państw członkowskich wzmocniłaby legitymizację Komisji Europejskiej i innych organów w działaniach na rzecz obrony praworządności. Wydaje się, że skutki tego przebudzenia już są widoczne. Komisja zdecydowała się poszerzyć wachlarz zarzutów wobec Polski w ramach procedury przeciwnaruszeniowej w sprawie systemu dyscyplinarnego sędziów (po ośmiu miesiącach bezczynności w tej sprawie) oraz zdecydowała o nowej skardze do TSUE w sprawie naruszenia dyrektywy ptasiej i siedliskowej. Ta druga sprawa, pozornie niezwiązana z tematyką praworządności, w rzeczywistości jej dotyczy, bowiem jednym z głównych zarzutów pod adresem Polski jest brak dostępu do wymiaru sprawiedliwości i brak skutecznej kontroli sądowej m.in. w odniesieniu do działań organów państwowych. Komisja nie musi zwlekać z bardziej zdecydowanymi działaniami do ostatecznego uprawomocnienia się mechanizmu ochrony budżetu także dlatego, że ma do dyspozycji szereg innych instrumentów, z których dotąd korzystała zbyt oszczędnie. Szerszy konsensus polityczny wokół obrony rządów prawa powinien ośmielić ją do częstszego sięgnięcia po nie w uzasadnionych przypadkach. Podstawowym instrumentem obrony praworządności, który Komisja ma do dyspozycji, jest skarga do Trybunału Sprawiedliwości Unii Europejskiej. W odniesieniu do Polski instrument ten nie jest dostatecznie wykorzystywany. Rezultat byłby lepszy, gdyby Komisja energiczniej kierowała do Trybunału skargi za kolejne naruszenia artykułu 19 Traktatu o Unii Europejskiej, nakładającego na państwa członkowskie obowiązek zapewnienia obywatelom unijnym skutecznej kontroli sądowej (czyli niezależności sądów i niezawisłości sędziów), a także za łamanie obowiązku lojalnej współpracy i dopełniania wszelkich starań na rzecz wykonania zobowiązań traktatowych, o czym mówi artykuł 4.3 TUE. W ślad za skargami powinny iść wnioski o rozpatrzenie sprawy w trybie przyspieszonym, a także o zabezpieczenie (tzw. środek tymczasowy), aby kolejne ataki na wymiar sprawiedliwości nie wydłużały listy niezmiernie trudnych do odwrócenia szkód dla polskiego i europejskiego systemu prawnego. Wreszcie brak zastosowania się do wyroków TSUE powinien wiązać się z nieuchronną sankcją. W krótkiej perspektywie priorytetem powinno być doprowadzenie do wstrzymania postępowań dyscyplinarnych wobec sędziów. Pierwszym krokiem byłoby nałożenie kary za niezastosowanie się do zabezpieczenia nałożonego przez TSUE w kwietniu 2020 roku, które nakazywało zawieszenie takich postępowań. Komisja powinna również niezwłocznie zaskarżyć ustawę kagańcową i równolegle wnieść o środek tymczasowy. Następnie powinna dążyć do ostatecznego rozstrzygnięcia o (nie)prawomocności neo-KRS, Izby Dyscyplinarnej Sądu Najwyższego, Izby Kontroli Nadzwyczajnej i Spraw Publicznych Sądu Najwyższego, a także Trybunału Konstytucyjnego [3]. Postępowania te powinny być ze sobą skoordynowane, a optymalnie – tworzyć „pakiet” odpowiadający na systemowe naruszenie zasady praworządności 18 października 2020 Kolejnym, choć mniej znanym instrumentem w arsenale Komisji jest rozporządzenie ogólne dotyczące unijnych funduszy (tzw. Common Provisions Regulation, CPR)[1]. Przewiduje ono możliwość zawieszenia wypłat z głównych funduszy unijnych (fundusze regionalne, Europejski Fundusz Społeczny, fundusze rozwoju obszarów wiejskich oraz morski i rybacki) w sytuacji, gdy istnieje „poważne uchybienie w skutecznym funkcjonowaniu systemu zarządzania i kontroli danego programu”. Jednym z niezbędnych elementów „skutecznego systemu zarządzania i kontroli” jest niezależne sądownictwo i odpowiednia kontrola sądowa. Komisja Europejska jest zobowiązana do oceny zgodności krajowego prawa i funkcjonowania organów krajowych z wymogami zapisanymi w tym rozporządzeniu. Brak takiej zgodności może skutkować wstrzymaniem wypłat z budżetu UE nawet przed uruchomieniem właściwego mechanizmu warunkowości zaakceptowanego na ostatnim europejskim szczycie w tak dramatycznych okolicznościach. [Tak się działo już w przeszłości, kiedy Polska i inne kraje próbowały pójść „na skróty” i uchwalały niedające odpowiedniej rękojmi transparentności i równego dostępu przepisy dotyczące zamówień publicznych czy przepisów środowiskowych. W Polsce doprowadziło to do wstrzymania środków na budowę dróg i autostrad w latach 2007–2008 (w związku z niewypełnieniem wymogów dot. sieci Natura 2000) oraz w 2013 roku ze względu na zmowę cenową wykonawców. Środki wstrzymano, dopóki Polska nie wykazała, że mechanizmy prawne funkcjonujące w Polsce są wystarczające. Z kolei w Czechach długotrwałym problemem była dysfunkcja służby cywilnej, przez co Czechy nie otrzymywały wypłat na administrację państwową.] Co więcej, konieczność zgodności prawa krajowego oraz poszczególnych decyzji z prawem unijnym już jest warunkiem uzyskania wsparcia z większości instrumentów finansowych UE, nawet jeśli nie ma to bezpośrednich konsekwencji dla interesów finansowych czy budżetu UE (konieczny wymóg dla uruchomienia nowego mechanizmu warunkowości). W niektórych przypadkach wymogi te sformułowane są mocniej niż w przypadku horyzontalnego rozporządzenia o mechanizmie warunkowości. Obejmują one obowiązek Dotychczas Komisja Europejska stosunkowo rzadko korzystała z prawa do zawieszenia wypłat, opierając się na mechanizmach warunkowości zawartych w rozporządzeniu ogólnym bądź wpisanych w poszczególne instrumenty finansowe (w rozporządzeniach sektorowych) – nieoficjalnie, z powodu poczucia braku wystarczająco mocnego mandatu politycznego do uczynienia tak radykalnego kroku, jak wstrzymanie wypłat funduszy dla państwa członkowskiego. Używanie tego instrumentu w ramach określonych prawem byłoby ważnym sygnałem determinacji Komisji także w kontekście jej przyszłego korzystania z nowego mechanizmu ochrony budżetu. Komisja powinna także podjąć inicjatywę Parlamentu Europejskiego (tzw. raport Michala Šimečki), wskazującą drogę do zintegrowania różnych mechanizmów i instrumentów ochrony państwa prawa, tak by się wzajemnie wzmacniały. Dotychczas narzędzia te były najczęściej stosowane w sposób nieskoordynowany i niekonsekwentny, zupełnie jakby postępowanie przeciw Polsce i Węgrom w ramach artykułu 7, monitoring praworządności w UE prowadzony przez Komisję czy postępowania przeciwnaruszeniowe były odrębnymi, niezwiązanymi ze sobą procesami. Rządy Polski i Węgier wykorzystują brak systematyczności po stronie UE, dlatego stosunkowo łatwo im robić uniki przed sporadycznymi, pojedynczymi działaniami UE. Komisja Europejska, a następnie Rada powinny wykorzystać wzmocnioną legitymację do podejmowania działań w obronie praworządności, będącą efektem przyjęcia rozporządzenia o warunkowości i debaty o praworządności. Postanowienia grudniowego szczytu Unii Europejskiej, będące odpowiedzią na kryzys spowodowany groźbą polskiego i węgierskiego weta, wywołały duże kontrowersje i sprzeczne oceny. Ich faktyczne znaczenie dla sposobu, w jaki Unia zajmować się będzie kwestią obrony praworządności w nadchodzących miesiącach i latach, jest jednak ograniczone, a z pewnością mniejsze, niż świadczyłyby o tym emocje tygodni poprzedzających unijny szczyt w grudniu 2020 roku. Konkluzje szczytu w żaden sposób nie zmieniły zapisów prawnych, a rozporządzenie o mechanizmie ochrony budżetu wchodzi w życie 1 stycznia 2021 roku. Zawarte w tych wszystkich dokumentach deklaracje interpretacyjne nie tworzą też nowej rzeczywistości politycznej, lecz są odzwierciedleniem politycznego status quo: priorytetu, jaki dla większości państw ma odbudowa gospodarcza po pandemii COVID-19 oraz uniknięcie trwałego podziału Unii. Kompromis zwarty podczas szczytu może, ale w żadnym razie nie musi, okazać się porażką Unii. O tym, jakie będą ostatecznie jego skutki i rezultat działań Unii w obronie rządów prawa, nie zadecydują zapisy konkluzji, lecz to, czy państwa członkowskie i instytucje unijne wykażą się w najbliższych miesiącach wystarczającą determinacją, aby skorzystać z dostępnych im narzędzi. Pod tym zasadniczym względem nic się nie zmieniło. Choć postanowienia szczytu mogą tworzyć atmosferą bardziej przychylną Warszawie i Budapesztowi, to z drugiej strony należy zauważyć, że podniesienie kwestii praworządności do rangi kluczowego problemu politycznego (paradoksalnie w konsekwencji szantażu, zastosowanego przez Warszawę i Budapeszt) obaliło niejedno tabu, jakie dotąd powstrzymywało głównych aktorów od podejmowania działań. Trzy kwestie będą miały w najbliższych miesiącach szczególne znaczenie. Po pierwsze, niezależnie od tego, jaki użytek Komisja i Rada UE uczynią z nowego mechanizmu ochrony budżetu, najważniejszą funkcję w całym systemie ochrony praworządności pełnić będzie nadal Trybunał Sprawiedliwości Unii Europejskiej. To TSUE wypowie się na temat zgodności uchwalonego rozporządzenia z prawem UE i to on rozpatrywać będzie niemal pewne skargi państw członkowskich na jakiekolwiek decyzje o wstrzymaniu funduszy, które mogłyby zapaść w przyszłości. Cały system ochrony praworządności (ale też Unii jako takiej) zależy od tego, czy wyroki TSUE będą respektowane i niezwłocznie wykonywane przez państwa członkowskie. Jeśli ta zasada miałaby zostać trwale podważona (niewykonywanie przez Polskę decyzji o środku zabezpieczającym w sprawie Izby Dyscyplinarnej jest jak dotąd niebezpiecznym precedensem), skuteczność wszystkich innych środków będzie równa zeru bądź znikoma. To fundamentalny problem, który powinien być przedmiotem najwyższej troski państw członkowskich, organizacji społecznych i instytucji unijnych. Przestrzeganie orzeczeń TSUE powinno być traktowane jako polityczna „czerwona linia”, której przekroczenie pociąga za sobą daleko idące skutki prawne, finansowe oraz polityczne. Od tego zależy przyszłość bez mała całej Unii, która jest umową opartą na prawie. Po drugie, z tego samego powodu konieczne jest, aby wszelkie instrumenty i działania mające na celu ochronę interesów finansowych Unii i – szerzej – praworządności, przywiązywały szczególną wagę do kwestii niezależności sądownictwa. Bez sądów niezawisłych od władzy wykonawczej pojawienie się korupcji i defraudacji jest nieuchronne, gdyż pokusy władzy połączone ze świadomością możliwości uniknięcia kary są trudne do powstrzymania. Jak długo w krajach członkowskich system sądownictwa jest niezależny i dobrze działa („skuteczna ochrona prawna” z artykułu 19 traktatu o UE), tak długo nie jest potrzebne, by na szczeblu Unii uchwalać szczegółowe regulacje poświęcone ochronie konkretnych praw czy grup społecznych – ich gwarancje na szczeblu państw są bowiem wystarczająco silne. Po 1 stycznia 2021 roku każdy rząd w Unii Europejskiej musi mieć świadomość, że naruszenia niezależności sądów mogą skończyć się dla niego karami finansowymi na podstawie nowego rozporządzenia. Komisja i Rada UE muszą zadbać o to, by groźba ta nie pozostała tylko na papierze. Po trzecie, rola społeczeństwa obywatelskiego w promocji i obronie wartości demokratycznych i praworządności jest fundamentalna. Dlatego tak istotna stała się reforma sposobu wsparcia organizacji społecznych przez Unię, odzwierciedlona w udoskonalonym rozporządzeniu o programie „Prawa i wartości” oraz zwiększeniu środków na ten program w latach 2021–2027 do 1,5 miliarda euro. Teraz kluczowe jest, by instrument ten został w pełni wykorzystany. Nowa linia finansowa „Unijne wartości” będąca częścią programu powinna zostać uruchomiona jak najszybciej, już w pierwszych miesiącach 2021 roku. To ona ma być głównym źródłem wsparcia dla oddolnych organizacji walczących o demokrację, praworządność i prawa człowieka na poziomie lokalnym i krajowym. Komisja Europejska powinna wykorzystać możliwości, jakie daje rozporządzenie finansowe, by unijne środki dla społeczeństwa obywatelskiego były łatwo dostępne dla rozmaitych aktorów, także dla mniejszych, lokalnych organizacji. Ale na tym nie koniec. Wsparcie organizacji pozarządowych walczących o prawa człowieka, niezależne sądy i inne wartości europejskie to nie tylko rola instytucji unijnych. O wiele więcej mogą zrobić także państwa członkowskie. Zwłaszcza dla krajów z grupy „oszczędnej piątki” (Holandia, Dania, Szwecja, Austria, Finlandia) byłaby to też szansa redefinicji ich roli w Unii Europejskiej – z obrońców przede wszystkim kursu oszczędnościowego w kierunku siły transformującej UE opartą na obronie rządów prawa, wartości i walce z korupcją. Przykładem jest wspomniana inicjatywa parlamentu holenderskiego. Ponadto powinny one wziąć przykład z nienależącej do Unii Norwegii i ustanowić fundusz, służący wsparciu wartości, które mają dla przyszłości UE fundamentalne znaczenie. Taki postulat zgłosił Gerald Knaus, szef think-tanku European Stability Initiative, na wspólnej debacie Fundacji im. Stefana Batorego i ECFR: Moment krytyczny? Co czeka UE po szczycie budżetowym? **Szymon Ananicz – ekspert ds. międzynarodowych w forumIdei w Fundacji im. Stefana Batorego. Pracował w Ośrodku Studiów Wschodnich, Europejskim Funduszu na rzecz Demokracji i w Parlamencie Europejskim. *Piotr Buras – dyrektor Warszawskiego Biura Europejskiej Rady Spraw Zagranicznej (ECFR) i non-resident fellow w Instytucie Nauk o Człowieku (IWM) w Wiedniu. Jest dziennikarzem, autorem i ekspertem do spraw polityki europejskiej i Niemiec. W latach 2008–2012 korespondent „Gazety Wyborczej” w Berlinie. Wcześniej pracował w Centrum Stosunków Międzynarodowych w Warszawie, Instytucie Germanistyki na University of Birmingham i na Uniwersytecie Wrocławskim. Był visiting fellow w Stiftung Wissenschaft und Politik w Berlinie.     Sądownictwo, Unia Europejska, praworządność Rule of Law in Poland  Dyrektor Warszawskiego Biura Europejskiej Rady Spraw Zagranicznej (ECFR) i non-resident fellow w Instytucie Nauk o Człowieku (IWM) w Wiedniu. Jest dziennikarzem, autorem i ekspertem do spraw polityki europejskiej i Niemiec.
Politycy nie mają żadnego planu, dla nich szczepionka to koniec problemu. Dlatego ludzie im nie ufają^Urszula Kaczorowska^2 stycznia 2021^https://oko.press/politycy-nie-maja-zadnego-planu-dla-nich-szczepionka-to-koniec-problemu-dlatego-ludzie-im-nie-ufaja/^"Polska obok Rosji to najbardziej oporny wobec szczepień kraj. To wyraz braku zaufania do rządu, nie do nauki". Z dr. Stephenem Websterem, dyrektorem wydziału Science Communication w Imperial College w Londynie, rozmawia Urszula Kaczorowska Urszula Kaczorowska: Świat się kończy. Nie po raz pierwszy – z punktu widzenia nauki. dr Stephen Webster: Zdecydowanie. Ciągle słyszymy o innowacyjności nauki, ale wraz z jej wprowadzeniem żegnamy się ze starymi rozwiązaniami, które kiedyś też przecież były innowacyjne. Innymi słowy – nauka zawsze komunikuje jakiś koniec i równolegle zapowiada początek czegoś nowego. Pandemia umacnia naukę? Z pewnością doświadczyliśmy wyjątkowej współpracy naukowców i dzielenia się informacją w skali światowej. Ale mieliśmy też przykłady różnicy zdań wśród naukowców doradzających rządom różnych krajów. Nauka została wciągnięta w realną politykę. To dobrze czy źle, że naukowcy znaleźli się tak blisko polityków? Nauka jest częścią życia społecznego – należy do społeczeństwa. Teoretycznie nie powinno być nic złego w bliskiej relacji naukowców z polityką, która na co dzień i tak wpływa na organizację świata nauki. Ale trzeba być ostrożnym. Niepewność towarzysząca naukowcowi doradzającemu konkretnemu rządowi nie połączy się nigdy z rolą polityka, który musi podjąć decyzję i przekonać do niej społeczeństwo. Nauka może dzielić się na bieżąco wiedzą, ale nie do niej należy podejmowanie decyzji politycznych wpływających na ludzkie życie nie tylko od strony medycznej, ale również egzystencjalnej. Zdrowy organizm potrzebuje holistycznego spojrzenia – dlatego politycy korzystają z grona ekspertów reprezentujących różne dziedziny. Boris Johnson często pokazywał się na konferencjach tylko z jednym doradcą – medycznym. I powtarzał, że nauka stoi za decyzjami jakie podejmuje. Pandemia rodzi pokusę, żeby chować się za plecami naukowców. To jest niebezpieczne. Naukowcy nie mogą przejmować odpowiedzialności za decyzje polityczne. Ludzie są tak zmęczeni polityką, że niektórzy z pewnością woleliby, żeby w pandemii ich krajem rządził naukowiec. To nie zmienia faktu, że ten naukowiec musiałby po części stać się politykiem i podejmować decyzje czysto polityczne – wiedza naukowa byłaby tylko niewielką składową. Nie da się uciec od polityki. Doświadczyliśmy tego w Polsce. Ministrem zdrowia na początku pandemii był lekarz. Jego autorytet, początkowo bardzo duży, z czasem zaczął gwałtownie upadać. Bo taki polityk musi połączyć wiele interesów. Jeśli nie będzie mówił o tym otwarcie, albo zrezygnuje z transparentności, jest skazany na porażkę i rosnący brak zaufania. A co z samą nauką? Jak o niej mówić? Pandemia uświadomiła nam, że nauka nie przedstawia jednego spójnego obrazu – raczej fragmenty obrazów, a naukowcy w swojej pracy nie dążą do odkrycia jednej prawdy, tylko wielu prawd. Musimy zacząć to wszystko sobie porządkować. Do tego dochodzi spojrzenie na naukę jak na pracę w korporacji – drużyny ścigają się ze sobą, która pierwsza opracuje szczepionkę. Musimy urealnić obraz nauki? Dostrzec, że siła nauki polega na wielogłosie i spojrzeniu z różnych perspektyw. Co może pomóc – transparentność? Budowanie więzi ze społeczeństwem. Nauka nie może być obca, zamknięta gdzieś daleko w ścianach uniwersytetów. Najlepiej, gdybyśmy mogli poczuć, że jest częścią naszego życia – sposobem na jego poznawanie. W tym poznawaniu zawiera się obraz naukowców, których ścieżka zawodowa jest wyboista, pełna kłótni, frustracji i błędów. Transparentność z pewnością pomaga budować zaufanie. Możliwość przyglądania się z bliska całemu procesowi naukowemu pomaga odczarować tajemniczość i uspokoić lęk, który jest źródłem oporu społecznego. W kryzysie o takiej mocy jak pandemia ludzie szukają pewności. Obecnie dominuje narracja, że nauka daje pewność, a Pan uważa, że to dobry czas, by pokazać naukę od strony warsztatu – włączając w to błędy i kłótnie naukowców… Tak to działa. Naukowcy to nie są czarodzieje. Im więcej społeczeństwo wie o nich i o ich pracy, tym większa szansa, że im zaufa. Tylko ci, co nie rozumieją procesu naukowego uważają, że nauka przynosi pewność i prawdę. Słowo „pewność” powinniśmy zastąpić słowem „nadzieja”, bo w przeciwieństwie do tego pierwszego, rodzi przekonanie, że ciągle jest coś do odkrycia. W słowie „nadzieja” jest też miejsce na rozczarowanie. Szczepionka nie daje pewności? Daje nadzieję na powstrzymanie wirusa, otwierając jednocześnie przestrzeń do zadawania kolejnych pytań i szukania odpowiedzi. Wciąż nie wiemy, ile ludzi się zaszczepi i jaki to będzie miało wpływ na rozwój sytuacji. Czy pandemia się skończy dzięki samej szczepionce? Przecież ciągle nie wiemy jak zadbać o szczepienia w mało rozwiniętych krajach. Pytania i wątpliwości mnożą się każdego dnia. Nawołując do zaszczepienia się mamy pewność w głosie. Chcemy, by ludzie uwierzyli, że to z pewnością nas ochroni. Im bardziej zawężamy problem, tym możemy mówić o większej pewności. Im bardziej kontrolujemy proces w warunkach laboratoryjnych, tym większą zyskujemy pewność. Problem zaczyna się w momencie, kiedy efekt osiągnięty w laboratorium wystawiamy na czynniki zewnętrzne, niezależne od nauki. Szczepionki działają w określonych warunkach, monitorowaliśmy dziesiątki tysięcy ludzi, by to sprawdzić, wiemy też jakie mają skutki uboczne. Nie możemy jednak obiecać, że wirus dzięki szczepionce się zatrzyma, że życie wróci do normalności. Musimy mówić o tym szczerze. Szczepionka jest tylko początkiem szukania rozwiązania. Przed nami długa droga. Politycy nie kreślą scenariuszy. Obwieszczają tylko, że szczepionka już jest. Jakby to był koniec problemu. Dlatego społeczeństwo nie ufa politykom. Według nich szczepionka jest jak prezent na gwiazdkę. Koniec historii. Tymczasem chcemy wiedzieć jaki jest plan na urządzanie świata w kolejnych miesiącach i latach. Co jeśli tylko bogate kraje się zaszczepią? Jakie to będzie miało konsekwencje? Może powinniśmy zacząć od małych kroków? Na początek upewnijmy ludzi, że szczepionka jest bezpieczna. To rola naukowców. Od nich powinniśmy usłyszeć wszystko na temat szczepionki. Ponieważ podjęli się tzw. interwencyjnej pracy naukowej, nie mogą już dłużej siedzieć w sterylnym laboratorium z dala od ludzi, którym zostanie podana szczepionka. Równolegle powinniśmy prowadzić debatę o mitach, jakie politycy będą chcieli tworzyć na bazie szczepionki. Gdzie kończy się nauka, a zaczyna gra polityczna – to bardzo ważne, by nauczyć się dostrzegać chęć zawłaszczenia nauki przez polityków dla własnych potrzeb. Zdrowie publiczne jest nierozerwalnie związane z polityką. Dlatego społeczeństwo odmawiające szczepień to tak naprawdę manifest braku zaufania do polityków, a nie do nauki. Politycy tworzą regulacje dopuszczające do użytku leki i szczepionki – gwarantujące, że są bezpieczne. Jeśli nie ufamy rządowi, nie zaufamy szczepionce. I odwrotnie – jeśli ufamy rządowi, wierzymy że gdyby ze szczepionką było coś nie tak, systemy by to wychwyciły. Czytałem ostatnie wyniki badań mówiące, że Polska jest obok Rosji najbardziej sceptyczna wobec szczepionek. Jak zbudować zaufanie? Zaczynając od budowania zaufania do instytucji. W Wielkiej Brytanii nie odseparowaliśmy podczas pandemii nauki od polityki. Za jakiś czas przekonamy się w jakim stopniu ucierpi na tym nauka. Każdy błąd i efekt uboczny – nie tylko medyczny, zostanie przypisany naukowcom, nie politykom. Borys Johnson używał hasła „nauka stoi za naszymi decyzjami”. Kupował sobie w ten sposób czas i zwlekał z podejmowaniem decyzji. Tuszował swoją odpowiedzialność. Co z błędami popełnianymi przez naukowców? Naukowcy pracujący nad szczepionką oxfordzką podali tylko połowę dawki pacjentom. Można wybaczyć takie roztargnienie? Podstawą jest transparentność. Ludzie wybaczają błędy, bo błąd jest ludzką rzeczą. Natomiast nigdy nie wybaczą kłamstwa. Nie ma takiej informacji, którą powinno się przed społeczeństwem zataić. Jeśli nauka chce przekonać do siebie społeczeństwo, musi pokazać swoją ludzką twarz. Nieodłączną częścią tego procesu jest mówienie o popełnionych błędach i kontrowersjach. Nauka w służbie społeczeństwu to nauka otwarta. Gdyby się to udało naukowcom, może politycy by się zainspirowali? Nie tylko politycy. Pandemia jest testem na wielu poziomach. Rozmowa o nauce to też rozmowa o uniwersytecie i jego roli w kształtowaniu postaw, wolności myślenia. Dzisiaj wszyscy gonią za dobrymi wynikami i publikacjami. Osiągnęliśmy poziom hiper-rywalizacji. Czy pandemia nas otrzeźwi? Uniwersytety uczą studentów, że świat dzieli się na elitę i ciemny lud. Naukę, która wie wszystko i społeczeństwo, które nic nie rozumie. I co roku wypuszczają setki absolwentów – arogantów, którzy krzyczą „słuchajcie nauki! My Was nauczymy tego, czego nie rozumiecie”. Jeszcze nikomu nie udało się zbudować dobrej relacji ze społeczeństwem przez arogancję. Tu potrzeba partnerstwa. Naukowcy mogą się bardzo dużo nauczyć od społeczeństwa, które nie ma nic wspólnego z ich profesją. Od czego zacząć zmianę? Od wprowadzenia przedmiotu „historia nauki” i „filozofia nauki”. Dzięki temu studenci będą mieli szansę dowiedzieć się, że rozwój nauki nie następuje tylko wskutek kumulacji faktów. Prawdziwą sztuką jest uczenie się o nauce z uwzględnieniem wątpliwości i kryzysu w rozwoju. Nauka daje nam coś bardzo cennego – wiedzę, ale to nie jest wiedza ostateczna – ona ciągle się zmienia. Pandemia zmusi nas do powrotu do źródła? Zdecydowanie. Pandemia wstrząśnie nami ekonomicznie, więc uniwersytety też to odczują. Wtedy być może będą zmuszone do namysłu po co w ogóle powstały, jaka jest ich kultura pracy? Jaki jest cel badań, które prowadzą? Komu mają służyć? Kto im dzisiaj ufa? Jaka jest ich relacja ze społeczeństwem? Czy naukowcy są niezależni, czy dają się wykorzystywać politykom, bo od ich decyzji zależy finansowanie tzw. „nauki użytecznej”? Dlaczego każe Pan swoim studentom czytać „Strukturę rewolucji naukowych” Thomasa Kuhna, który przekonuje, że w nauce wszystko przebiega w bardzo uporządkowany sposób i jednocześnie „Przeciw Metodzie” Paula Feyerabend’a – rewolucjonisty, który mówi: „anything goes” – nie ma żadnych zasad. By pokazać, że komunikacja naukowa to nie jest zwykła popularyzacja nauki ani dobry PR nauki. Wszyscy naukowcy podkreślają, że zależy im na dobrej relacji ze społeczeństwem. Jeśli to prawda, musimy się też zainteresować tym, co myśli społeczeństwo – chcieć zrozumieć ludzi, którzy to społeczeństwo tworzą. Tyle samo energii powinniśmy wkładać w poznanie społeczeństwa, co wkładamy w poznanie dyscypliny naukowej. Dwa lata temu powiedział mi Pan, że studenci zupełnie odrzucili „Przeciw metodzie” Feyerabenda – jego spojrzenie na naukę wydawało się im szalone. W tym roku zaobserwował Pan wielką zmianę – studenci patrzą na jego filozofię z zaciekawieniem. Podczas zajęć chętnie poruszają temat religii jako narzędzia komunikacji naukowej. Pandemia zburzyła obraz świata w jaki chcieliśmy wierzyć. Jak przy każdym wstrząsie, zrobiło się miejsce na refleksję. Faktycznie, za każdym razem kiedy prosiłem studentów o przeczytanie Khuna i Feyerabenda, widziałem szok na ich twarzy. W tym roku jest inaczej – studenci są bardziej otwarci, ponieważ na własnej skórze doświadczyli załamania relacji społecznych. Tym bardziej wierzą, że komunikacja naukowa bez zbudowania relacji ze społeczeństwem, które jest przecież różnorodne i wyznaje różne wartości – nie ma sensu. Nauka już nie jest zadaniem laboratoryjnym – nauka stała się debatą, w której uczestniczą wszyscy – każdy ma prawo zabrać głos i każdy powinien zostać wysłuchany. Dlaczego namawia Pan studentów do czytania fikcji? Bo chcę, by przypomnieli sobie, co to znaczy mieć wątpliwość i w jakich okolicznościach człowieka dopada zwątpienie. Chcę też, by dostrzegli pokłady kreatywności tkwiące w zwątpieniu. Ostatnio do listy lektur dołączyłem „Biegunów” Olgi Tokarczuk. Pisarze i artyści dążą do tego samego co naukowcy – też chcą zrozumieć człowieka i prawa jakie rządzą światem. Z tą różnicą, że nie mają zahamowań i ciągle przekraczają jakieś granice. Zdrowie, Edukacja, COVID-19 szczepionka
Jak daleko Biden może pójść w lewo? Amerykańska polityka w 2021 roku^Piotr Tarczyński^2 stycznia 2021^https://oko.press/jak-daleko-biden-moze-pojsc-w-lewo-amerykanska-polityka-w-2021-roku/^Konflikty w Partii Demokratycznej się nasilą, jeśli w gabinecie nie zasiądzie nikt z przedstawicieli lewicy. Będzie to błąd, groźny dla kruchej jedności partii. Jedyna szansa na utrzymanie się Demokratów przy władzy, to nie próby pozyskania centroprawicy, lecz poparcie szerokiej koalicji, która zapewniła Bidenowi wygraną 20 stycznia 2021 Joe Biden złoży przysięgę na stopniach Kapitolu, a Donald Trump opuści Biały Dom i odleci na Florydę, do swojej rezydencji Mar-a-Lago, skąd dalej będzie tweetował o rzekomych oszustwach wyborczych i obstawał przy tym, że tak naprawdę to on zwyciężył 3 listopada. Pierwsze zadanie, jakie stoi przed nowym prezydentem, to skompletowanie gabinetu. Większość nominatów już ogłosił, ale teraz musi ich zatwierdzić Senat w którym (póki co) większość mają Republikanie. Ci zaś z pewnością będą chcieli utrącić niektóre z kandydatur Bidena, choćby tylko po to, by zademonstrować swoim wyborcom, że jakoś próbują utrudniać rządy „uzurpatorowi”. Jako że republikański elektorat w większości wierzy w propagowaną przez Trumpa narrację o skradzionych wyborach, będzie oczekiwać od swoich przedstawicieli bezkompromisowego podejścia do nowej, „nielegalnej” administracji. 29 listopada 2020 Już słychać głosy krytyczne wobec niektórych nominatów – i to z obu stron. Neera Tanden, szefowa Biura Budżetu (Office of Management and Budget, OMB) budzi opór zarówno lewicy (która uważa ją za neoliberałkę), jak i Republikanów (dla których ma być z kolei zbyt lewicowa). Sprzeciw – również ponadpartyjny – słychać także wobec kandydata na sekretarza obrony, emerytowanego generała Lloyda Austina. Nie dlatego, że jest niekompetentny, ale dlatego, że z czynnej służby odszedł dopiero w 2016 roku, a zatem Kongres musiałby wyrazić zgodę na rezygnację z siedmioletniego okresu karencji między odejściem ze służby a pracą w administracji. Przeciwnicy nominacji Austina podkreślają konieczność utrzymania cywilnej kontroli nad siłami zbrojnymi i domagają się od Bidena, by wybrał na szefa Pentagonu kogoś innego. Jak w soczewce widać w tym problemy, z jakimi będzie musiał się mierzyć prezydent Biden – obstrukcjonizm opozycji z jednej strony, a z drugiej wewnętrzne podziały w jego własnej partii. Bardzo wiele zależy od wyniku wyborów do Senatu w Georgii, o których już kilkakrotnie pisaliśmy. Jeśli 5 stycznia Demokraci odbiją oba fotele senatorskie, będą mieli większość w obu izbach Kongresu, ale nie będzie to większość pozwalająca nowemu prezydentowi na swobodne rządzenie – ledwie kilkanaście głosów w Izbie Reprezentantów i tylko jeden w Senacie. A to i tak scenariusz optymistyczny – bardziej prawdopodobne jest to, że Republikanie pod wodzą Mitcha McConnella zdołają utrzymać kontrolę nad Senatem, co pozwoli im skutecznie utrudniać rządzenie Bidenowi. Mówimy nie tylko o głosowaniu przeciw jego propozycjom, ale też ustalaniu harmonogramu prac izby, opóźnianiu głosowań albo wręcz w ogóle niepoddawaniu propozycji czy nominacji pod głosowanie. Wachlarz możliwości jest tu bardzo szeroki, o czym boleśnie przekonał się w drugiej kadencji Barack Obama, dlatego obie partie z taką determinacją walczą o Georgię. Pierwsze dwa lata to dla każdego nowego prezydenta okres kluczowy – nie trzeba już (ani jeszcze) prowadzić kampanii wyborczej, opinia publiczna zazwyczaj nastawiona jest do nowej ekipy dość przychylnie, daje jej mandat zaufania. Kluczowe – przede wszystkim w warstwie symbolicznej – jest pierwsze sto dni urzędowania. Taki standard wyznaczył Franklin D. Roosevelt, który, objąwszy urząd w samym środku wielkiego kryzysu, ruszył z szeroko zakrojonym programem ratunkowym dla gospodarki i uchwalił szereg kluczowych ustaw, stanowiących podstawę Nowego Ładu. W 2009 roku ekipa Obamy (i wiceprezydenta Bidena) zaczynała rządy także w warunkach kryzysu oraz zrujnowanej wojną iracką reputacji międzynarodowej Stanów Zjednoczonych, ale wyzwania stojące dziś przed Bidenem wydają się jeszcze poważniejsze. Oprócz załamania gospodarczego i wysokiego bezrobocia, dochodzą napięcia rasowe, a także fatalny wizerunek Stanów Zjednoczonych w świecie jako kolosa na glinianych nogach, który pod nieudolnym przywództwem radzi sobie z pandemią znacznie gorzej, niż inne kraje Zachodu. 13 grudnia 2020 Stosunkowo najłatwiej będzie Bidenowi w polityce zagranicznej: hasło „Ameryka przede wszystkim” odejdzie do lamusa, zastąpi je współpraca z innymi krajami, ponowne przystąpienie USA do międzynarodowych organizacji (jak Światowa Organizacja Zdrowia) czy umów (na czele z paryskim porozumieniem klimatycznym), z których wycofał się Trump. Biden zadeklarował też chęć powrotu do porozumienia antynuklearnego z Iranem z 2015 roku, które było jednym z największych sukcesów dyplomatycznych administracji Obamy. Niektóre decyzje Trumpa pozostaną w mocy – jak np. umiejscowienie amerykańskiej ambasady w Jerozolimie, czy surowa polityka handlowa wobec Chin. Prezydenta Bidena i sekretarza stanu Antony’ego Blinkena czeka odbudowanie relacji z sojusznikami w Europie, ale prawdziwym wyzwaniem będą stosunki z Rosją i Chinami. Najpilniejszym zadaniem przyszłej administracji będzie jednak walka z pandemią, zwłaszcza że po Nowym Roku spodziewany jest gwałtowny wzrost zachorowań. Biden zapowiada ogólnokrajowy nakaz noszenia maseczek, ale przede wszystkim ogromne środki na testowanie oraz sprawną dystrybucję szczepionki. Trump zapowiadał, że do końca roku zaszczepionych zostanie 20 milionów Amerykanów, tymczasem liczba ta wyniosła raczej 2,5 miliona. Biden zapowiada 100 milionów dawek w pierwsze 100 dni prezydentury i zamierza w tym celu wykorzystać m.in. ustawę o produkcji obronnej z czasów wojny w Korei, która (nieco upraszczając) pozwala prezydentowi dyktować prywatnym firmom, co i kiedy mają produkować – np. szczepionki, środki ochronne itd. Przyjęty w ostatnich dniach 2020 roku pakiet antycovidowy (HEROES Act), jest kompromisem, który nie zadowala nikogo – Demokraci chcieli wpompować w gospodarkę ponad dwukrotnie więcej pieniędzy, a Republikanie ograniczyć się do jakichś symbolicznych gestów. Ale widmo przegranej w Georgii sprawiło, że zgodzili się na pakiet wart 900 miliardów dolarów, w tym po 600 dolarów pomocy bezpośredniej dla każdego obywatela. Średni czynsz w Stanach wynosi prawie 1500 dolarów miesięcznie, więc łatwo zrozumieć, że taka pomoc jest w gruncie rzeczy symboliczna. Biden już zapowiedział jednak, że po objęciu urzędu będzie starał się uchwalić nowy, hojniejszy plan, obejmujący m.in. pomoc dla władz stanowych i lokalnych. Joe Biden szedł wprawdzie do wyborów jako kandydat pragmatycznego centrum, ale w trakcie kampanii przesunął się w lewo – tak jak Partia Demokratyczna w ogóle. Jego program nie był tak postępowy, jak Berniego Sandersa czy Elizabeth Warren, ale wciąż bardzo ambitny, obejmował m.in. Zapowiedział utworzenie państwowego ubezpieczyciela w ramach Obamacare, choć lewica chciałaby oczywiście powszechnej opieki na wzór kanadyjski czy europejski, a prawica – od lat marząca o zlikwidowaniu Obamacare – i tak każdą próbę poszerzenia dostępu do opieki zdrowotnej będzie traktowała jak niebezpieczny socjalizm. Jednym z fundamentów planu Bidena jest szeroko zakrojony plan klimatyczny, którego celem jest osiągnięcie neutralności węglowej najpóźniej do 2050 roku – planował w 4 lata zainwestować 2 biliony dolarów w czystą energię, ocieplenia budynków, ekologiczny transport itd. Pytanie brzmi: ile z tego uda się choćby zacząć realizować w pierwszym roku prezydentury? Rozziew między wielkimi oczekiwaniami a rzeczywistością będzie jednym z największych problemów Bidena. Nikt rozsądny nie spodziewa się, że uda mu się zrobić wszystko to, co zapowiadał – zwłaszcza przy niekorzystnej arytmetyce na Kapitolu – ale po pierwszym roku musi mieć na koncie jakieś konkretne osiągnięcia, zwłaszcza w dziedzinie opieki zdrowotnej i gospodarki. Na to właśnie liczą nauczeni doświadczeniem Republikanie – choć w pierwszych dwóch latach rządów prezydent Obama miał większość w obu izbach Kongresu, wewnętrzne spory partyjne (głównymi hamulcowymi byli wówczas tzw. umiarkowani Demokraci) oraz obstrukcjonizm Republikanów sprawił, że Amerykanie szybko rozczarowali się nowym prezydentem i jego partią. Hasło „Yes we can”, „Tak, potrafimy” trawestowano z przekąsem jako „No, we can’t”, „Nie, nie potrafimy” i w wyborach do Kongresu Demokraci ponieśli druzgoczącą porażkę, tracąc kontrolę nad Izbą Reprezentantów. Republikanie mogą powtarzać frazesy o „ponadpartyjności” i „kompromisie”, ale prawda jest taka, że kiedy opadnie kurz wyborczy nie będą mieli żadnego interesu w pomaganiu prezydentowi – wręcz przeciwnie. Ich celem będzie udowodnienie, że Biden i Demokraci nie potrafią rządzić, właśnie po to, by w 2022 roku rozczarowani wyborcy, głównie o lewicowych poglądach, zostali w domu. Sam Biden – który w Senacie zasiadał wiele dekad, więc doskonale zna waszyngtońskie realia – zapewniał wprawdzie, że po odejściu Trumpa Republikanie zmienią ton i będą chętniejsi do współpracy, ale póki co nic na to nie wskazuje. Wyciągnięcie ręki do współpracy jest wprawdzie sensownym posunięciem, wręcz koniecznym dla kogoś, kto zapowiadał „powrót do normalności” i obiecywał „zasypanie podziałów”, ale szukanie kompromisu za wszelką cenę – tak, jak to robił Obama – nie ma sensu. 12 listopada 2020 Biden straci tylko czas na przeciągające się nieskończoność negocjacje, a efekt będzie mizerny i rozczaruje progresistów. Tymczasem nowy prezydent całkiem sporo może zrobić za pomocą dekretów z mocą ustawy, odwołując te wydane przez Trumpa, które osłabiły związki zawodowe, ochronę środowiska, Obamacare. Lewica chciałaby na przykład, żeby w ten sposób – choćby częściowo – umorzył długi zaciągnięte, by opłacić horrendalnie wysokie czesne studenckie, będące kulą u nogi dla milionów młodych Amerykanów. Bez względu na wynik wyborów w Georgii, Bidena czeka niełatwe manewrowanie między partiami i partyjnymi frakcjami. Na sali obrad liczyć się będzie każdy głos, więc jeszcze bardziej wzrośnie rola senatorów centrowych, niezależnych od szefostwa swoich partii – są wśród nich Demokraci (jak np. Joe Manchin z Wirginii Zachodniej), ale przede wszystkim Republikanie: Lisa Murkowski, Susan Collins i Mitt Romney. Właśnie od nich będą zależały losy rządowych propozycji i to z nimi trzeba będzie negocjować szczegóły ustaw, co niestety nie wróży dobrze lewicowym elementom programu nowego prezydenta – z nich będzie trzeba rezygnować, żeby zdobyć głos centroprawicowych senatorów. To z kolei będzie budziło zrozumiałą frustrację progresywistów i tak już przekonanych, że władze partii nie traktują ich po partnersku. Można spodziewać się, że konflikty wewnętrzne w łonie Partii Demokratycznej tylko się nasilą, zwłaszcza jeśli – na co się, niestety, zanosi – w gabinecie nie zasiądzie nikt z przedstawicieli lewicy. Będzie to błąd Bidena, groźny dla – i tak już kruchej – jedności partii. Jedyna szansa na utrzymanie się Demokratów przy władzy, to nie próby pozyskania centroprawicy – która w każdej chwili może przecież przeprosić się z republikańską macierzą – lecz utrzymanie poparcia szerokiej koalicji, która zapewniła Bidenowi wygraną. Czy jako eksprezydent będzie odgrywał równie istotną rolę w Partii Republikańskiej, jak dotychczas? Widać już dobrze, że ma taki zamiar. Nawet jeśli nowojorska prokuratura postawi jakieś zarzuty komuś z najbliższego otoczenia Trumpa – albo jemu samemu – nie zaszkodzi to uwielbieniu, jakie republikańska baza żywi wobec prezydenta. 77 proc. jego wyborców wierzy w to, że wybory zostały sfałszowane – każdą współpracę z Demokratami będą uważać za zdradę i dadzą temu wyraz w najbliższych prawyborach. Trump już zapowiedział wsparcie „lojalnych” Republikanów, którzy zdecydują się rzucić wyzwanie „zdrajcom” – senatorowi z Nebraski, gubernatorowi Ohio, ale przede wszystkim gubernatorowi i sekretarzowi stanu Georgii, którzy nie poparli Trumpa w walce o podważenie wyników w tym stanie. Były prezydent będzie przy tym dysponować wielkimi środkami finansowymi, które zebrał pod hasłem walki z oszustwami wyborczymi. Trafiły do prywatnego komitetu akcji politycznej (PAC) i może wydawać je według własnego widzimisię. Pierwsze salwy już wystrzelono, ale w 2021 roku wojna domowa w Partii Republikańskiej tylko się zaostrzy. 22 listopada 2020 Świat, Joe Biden, Donald Trump, USA
Niemcom zależy tylko na strefie euro, reszta UE przestaje mieć dla Berlina znaczenie^Klaus Bachmann^1 stycznia 2021^https://oko.press/prof-bachmann-niemcom-zalezy-tylko-na-strefie-euro/^Negocjacje Brexitu, budżetu UE i Funduszu Odbudowy pokazały, że Berlin nie będzie walczył za wszelką cenę o spójność Unii. Co najwyżej zrobi to, co niezbędne, aby strefa euro przetrwała, bo poza strefą UE się dezintegruje - o kulisach prezydencji niemieckiej pisze dla OKO.press prof. Klaus Bachmann. Podczas negocjacji o przyjęcie przez Radę UE Funduszu Odbudowy, budżetu i siedmioletnich ram finansowych UE, Polska i Węgry niemal całkowicie polegały na tym, że prezydencja niemiecka doprowadzi do przyjęcia przez inne rządy kompromisu, jaki wynegocjowali z Niemcami. Politycy PiS mogą nazywać Angelę Merkel dyktatorem Europy, która rozkazuje niemieckim mediom oczernianie PiS, ale kiedy na arenie międzynarodowej stoją pod ścianą, to i tak liczą na to, że ona ich stamtąd wyprowadzi i pomoże im zachować twarz. Bo niemiecka kanclerz na polskiej prawicy ma nie tylko reputację pierwszej naiwnej, która „szeroko otworzyła drzwi” terrorystom, biorąc ich za uchodźców, ale też męża stanu płci żeńskiej, dla której zachowanie spójności Unii Europejskiej jest celem nadrzędnym. Uważają, że dla tego celu byłaby tak samo gotowa umrzeć politycznie, jak niektórzy politycy PiS za zachowanie obsadzonego przez nich KRS i Trybunału Konstytucyjnego. Do niedawna mieli rację: ale kryzys strefy euro i kryzys grecki niemal z dnia na dzień spowodowały transformację Angeli Merkel. Do tego czasu uchodziła w Niemczech za nudną, aideologiczną, pragmatyczną zarządczynię ociężałego państwa z odpornym na reformy starzejącym się społeczeństwem. Nikt nie był w stanie powiedzieć, po co ona sprawuje władzę. Zmiany jej polityki były podyktowane zmianami w sondażach albo, kiedy te były mało wyraziste, zmianami w nastrojach w wiodących niemieckich mediach. Kiedy Niemcy się bali, że ich elektrownie atomowe spotka podobny los jak Fukushimę, Merkel błyskawicznie wymusiła – najpierw we własnych szeregach, potem w rządzie i parlamencie – ich wyłączenie i wielką woltę energetyczną. Kiedy wiodące media niemieckie krytykowały Rosję za aneksję Krymu, Merkel zaczęła negocjować z Putinem i poparła sankcję przeciwko Rosji. Takich przykładów jest dużo i im więcej się ich się mnożyło, tym trudniej było ustalić, co stanowi merytoryczny trzon jej polityki: Czy chadecja jest za lub przeciwko energii atomowej, za lub przeciwko zniesieniu armii z poboru, za lub przeciwko ogólnokrajowej płacy minimalnej? Kryzys grecki to zmienił: od tego czasu wiemy, że dla spójności strefy euro Merkel jest gotowa ryzykować swoją karierę polityczną, znieść porównania z Hitlerem, zadzierać z niemiecką opinią publiczną i z rządami innych państw i nawet rezygnować z szukania kompromisów za wszelką cenę. Ale błędem byłoby zakładać, że ma ten sam stosunek do UE. Nic tego jaśniej i jednoznaczniej nie pokazuje niż kończąca się właśnie prezydencja niemiecka w UE. Jednym z jej ostatnich i najbardziej dramatycznych elementów było zamknięcie negocjacji o Brexicie. Nie będzie „twardego Brexitu” (wyjścia Wielkiej Brytanii bez umowy). Po kilku symbolicznych ustępstwach obu stron (głównie dotyczących rybołówstwa i rozstrzygania sporów handlowych w przyszłości), Boris Johnson i po nim brytyjski parlament przyjęli umowę, która tworzy strefę wolnego handlu, ale nie rozwiązuje najbardziej podstawowych problemów, jakie Brexit spowodował dla Wielkiej Brytanii. Chodzi o przyszłość Irlandii Północnej, która zostaje częścią Wolnego Rynku i strefy Schengen i zostanie oddzielona od wysp brytyjskich granicą celną. Chodzi o przyszłość Szkocji, która marzy o przystąpieniu do UE, co jest tylko możliwe po wybiciu się na niepodległość. Kilka godzin przed nowym rokiem Londyn i Madryt porozumieli się co do przynależności Gibraltaru do strefy Schengen. Od 2021 roku kontrola paszportowa w Wielkiej Brytanii będzie musiała traktować podróżnych stamtąd tak samo, jak ludzi wjeżdżających do Wielkiej Brytanii z Francji albo Włoch. Nigdy Gibraltar nie był tak blisko Hiszpanii, nigdy Irlandia Północna nie była tak bliska Republiki Irlandii, jak obecnie. UE nie rozpadnie się z powodu Brexitu. Wielka Brytania i Irlandia Północna mogą się rozejść w wyniku Brexitu. To było do przewidzenia. Kto porównuje zachowanie Angeli Merkel za czasów Davida Camerona do jej zachowania podczas kryzysu greckiego, nie może mieć wątpliwości: Brexit nigdy nie zajmował ważnego miejsca w jej kalendarzu. Kiedy Cameron objeżdżał stolice UE w poszukiwaniu pola do takiej zmiany traktatów, aby mógł to w domu przedstawić jako przekonujące ustępstwo, które pozwoliłoby eurosceptykom głosować w referendum za pozostaniem w UE, wszędzie spotykał się z odmową. W Berlinie też. Kiedy przegrał referendum i najpierw Theresa May i potem Boris Johnson negocjowali warunki Brexitu, Merkel pokazała im, z kim mają to robić: nie z nią, lecz z Michelem Barnier, Jean-Claude Junckerem i potem z Ursulą von der Leyen. Brexit w Berlinie nie był „sprawą szefowej”. Sądząc po ostatnich przeciekach w prasie brytyjskiej, negocjatorzy Johnsona do ostatniej minuty liczyli, że Merkel się zaangażuje na rzecz bardziej istotnych ustępstw UE. Zawiedli się tak samo, jak Cameron cztery lata wcześniej. 26 sierpnia 2020 Nie ma wątpliwości: Merkel jest gotowa walczyć i podjąć ryzyko, aby ratować strefę euro, ale nie po to, aby wszyscy członkowie UE przyłączyli się do niej. Integracja europejska obecnie pogłębia się tam właśnie, a Unia Europejska poza strefą euro się dezintegruje. Jest w strefie euro coraz więcej projektów w ramach „wzmocnionej współpracy”, dotyczących wymiaru sprawiedliwości, transgranicznych regulacji finansowych, polityki społecznej i rynku pracy. Ale te „wąskie kręgi” nie powstają dlatego, że grupa państw chce współpracować bez pozostałych, tylko dlatego, że pewne kraje albo same trzymają się z daleka, albo nawet próbują taką współpracę zablokować. Brexit to przyspieszy. Wielu takich inicjatyw w wąskim kręgu nie miało dotąd sensu bez Wielkiej Brytanii, przykładem może być projekt wprowadzenia podatku od transakcji finansowych, który dotąd bez udziału Wielkiej Brytanii spowodowałby jedynie wygonieniem funduszy i banków inwestycyjnych z Frankfurtu i Paryża do Londynu. Tej groźby teraz już nie ma. Londyn na urzeczywistnienie tego projektu wpływu już nie ma. Odtąd Polska będzie jedynym większym państwem, które jest przeciw. Rząd Niemiec świętuje teraz – nie bez powodu – sukces swojej prezydencji w UE. Prawie wszystko osiągnął, to miał w planie, choć nie wszystko tak, jak to chciał. Jest Fundusz Odbudowy, ale kompromisowy, z częścią jako dotacje i drugą częścią w postaci kredytów. Są nowe ramy finansowe, jest budżet na 2021 rok, część środków jest uzależniona od spełnienia warunków dotyczących zmian klimatu (to był ważny cel z powodu polityki wewnętrznej Niemiec), jest Brexit z umową, nowe porozumienie handlowe z Chinami, rozporządzenie o praworządności pozostało niezmienione. Ono pierwotnie nie miało większego znaczenia dla niemieckiej polityki wewnętrznej, ale dzięki oporowi Budapesztu i Warszawy, przyciągającemu coraz więcej uwagi mediów, takiego znaczenia nabrało w miarę wzrostu napięcia podczas negocjacji budżetowych. 15 września 2020 Kompletną klęską skończyły się natomiast negocjacje o reformie systemu dublińskiego, to znaczy o nowej polityce UE wobec migracji i granic zewnętrznych. Tu niemiecki minister spraw wewnętrznych, Horst Seehofer, miał ambitny plan, aby systemowo odciążyć państwa najbardziej dotknięte migracją (chodzi głównie o Grecję, Włochy, Hiszpanie i Francję) i sprawiedliwiej dzielić koszty przeprowadzenia postępowań azylowych, deportacji i integracji uchodźców. Nie udało się, kraje „pierwszego kontaktu” nadal będą ponosić największe koszty, a krajom niechętnym imigracji nadal będzie się opłacać odstraszanie uchodźców mało humanitarnymi sposobami, licząc na to, że solidarność innych państw nie będzie im potrzebna. Ten problem zatruwać będzie przyszłe negocjacje w Brukseli, bo znaczna część oburzenia we Francji, Niemczech, Włoszech i Grecji wobec łamania praworządności przez Polskę i Węgry bierze się właśnie stąd. I tak się składa, że w tej sprawie też jest więcej zgody wśród państw strefy euro, niż poza nią. Można by się pocieszyć rychłym odejściem Merkel z urzędu kanclerza jesienią 2021 roku. Powstanie nowy rząd, prawdopodobnie koalicja z udziałem chadecji, który może mieć inne priorytety niż Merkel. To prawda. Ale nie zmieni prostego faktu, że Niemcy mają więcej interesów w strefie euro niż poza nią, że łatwiej jest tam podejmować i wyegzekwować decyzje, że tam integracja jest głębsza. Po Brexicie strefa „poza euro” składa się z albo z małych, albo z ekonomicznie słabszych państw, niektóre, jak Węgry spełniają nawet oba warunki. Niektóre z nich strefa zapewne wciągnie prędzej czy później. Wszystko wskazuje na to, że nowym koalicjantem chadecji po wyborach jesiennych w Niemczech będą Zieloni, ewentualnie wespół z Liberałami. Każda z tych partii zajmuje obecnie bardziej odległe od rządów w Warszawie i Budapeszcie stanowiska w polityce wobec migracji i praworządności niż obecna koalicja. Klaus Bachmann, profesor nauk społecznych Uniwersytetu SWPS Świat, Angela Merkel, Unia Europejska, niemcy
„Nie mogłam dotknąć włosów na głowie, bo nawet to bolało” [Kroniki COVID-19]^Marta K. Nowak^1 stycznia 2021^https://oko.press/nie-moglam-dotknac-wlosow-na-glowie-bo-nawet-to-bolalo-kroniki-covid-19/^„W nocy nie mogę spać - budzę się w panice, z okropnym bólem głowy, czasem pojawiają się jakby drgawki - mimowolne ruchy głowy, rąk i nóg” - opisuje swój stan już po wyleczeniu pani Anna, która zaraziła się w szkole. W szkole zaraziła się także pani Agata. Ponad połowa nauczycieli u niej przechorowała, niektórzy ciężko, „na szczęście nikt nie umarł” „Mimo zaleceń dyrekcji, akcji samorządu uczniowskiego i aktywności społecznej wielu mądrych uczniów, część dzieci i rodziców postanowiła uznać, że COVID-19 nie istnieje, więc o noszenie masek trzeba było toczyć boje. Usłyszałam od rodziców, że ograniczam wolność osobistą ich dzieci, prosząc o noszenie masek podczas przerw. Dostałam nawet list w tej sprawie” – pisze nauczycielka, pani Anna. Ciężko przechorowała COVID-19, do dziś z trudem funkcjonuje. Z kolei pani Agata, też nauczycielka, która również zaraziła się w szkole, miała dość typowe objawy, ale od systemu ochrony zdrowia dostała potrzebną pomoc. W jej szkole ponad połowa nauczycieli przechorowała. „Na szczęście wszyscy żyją” – kończy. W cyklu Kroniki COVID-19 publikujemy doświadczenia z pandemii nadesłane przez czytelników. Chcemy dowiedzieć się, jak z koronawirusem radzą sobie państwowe służby i sami chorzy.  Historię pani Urszuli: od zakażenia i długiej drogi do testu, przez absurdy systemu, który pominął chorą mamę i siostrę, aż po długie dochodzenie do siebie, mimo skąpych objawów. Przeczytaj także:„Jeszcze 15 minut – pocieszałyśmy się. I tak przez 7 godzin w kolejce po test” [Kroniki COVID-19]30 grudnia 2020 30 grudnia 2020 Pan Stanisław przeszedł długą drogę do diagnozy, wykonał setki telefonów i musiał się zmierzyć nie tylko z niespodziewanymi objawami koronawirusa, ale też chaosem w systemie kontroli chorych. Przeczytaj także:Aplikacja się myli, policja błądzi, sanepid się dziwi. „Miejmy nadzieję, że kary nie będzie” [Kroniki COVID]30 listopada 2020 30 listopada 2020 Profesor Magdalena Fikus opowiedziała nam o tym, jak niespodziewanie na COVID nie umarła i kilku innych zaskoczeniach, które może nam przynieść koronawirus. Przeczytaj także:Nie rozumiem, dlaczego nie umarłam – mówi prof. Magdalena Fikus [Kronika COVID-19]5 grudnia 2020 5 grudnia 2020 Opublikowaliśmy też wyjątkową historię nauczyciela spisaną przez bliską mu osobę. Dowiadujemy się z niej, jakie ryzyko zmuszeni są podejmować nauczyciele oraz jak bardzo zabezpieczenie uczniów i pracowników przed zakażeniem pozostaje teorią. Przeczytaj także:Szkoły jak inkubatory wirusa. Jeden nauczyciel przechorował 21 dni, drugi zmarł [Kroniki Covid-19]12 grudnia 2020 12 grudnia 2020 W kolejnym tekście zebraliśmy kilka historii, w których czytelnicy opowiadają, co ich zaskoczyło – w objawach i funkcjonowaniu ochrony zdrowia, i co z nimi po przejściu choroby zostanie. Przeczytaj także:Panika. Przestraszyłam się, że umrę i wszystko stracę. Po covidzie już nie będę pracować na 200 proc.23 grudnia 2020 23 grudnia 2020  Dzisiaj publikujemy dwie historie nauczycielek, które zaraziły się w szkole. Opowiada Anna nauczycielka w szkole podstawowej. Dzisiaj zakończyłam izolację. Zaraziłam się pewnie w pracy – jestem nauczycielką w szkole podstawowej. Mimo zaleceń dyrekcji, akcji samorządu uczniowskiego i aktywności społecznej wielu mądrych uczniów, część dzieci i rodziców postanowiła uznać, że COVID-19 nie istnieje, więc o noszenie masek trzeba było toczyć boje. Usłyszałam od rodziców, że ograniczam wolność osobistą ich dzieci, prosząc o noszenie masek podczas przerw. Dostałam nawet list w tej sprawie. Problemy zdrowotne zaczęły się w połowie października. Objawy przypominały typowe zapalenie zatok. Zadzwoniłam do POZ, otrzymałam teleporadę, leki i L4. Niestety, poprawy nie było. Kolejna teleporada – skierowanie na test. Ponieważ mój partner był wtedy w izolacji (potwierdzony COVID) a ja nie prowadzę samochodu, czekałam na karetkę, tzw. „wymazówkę”. Czekałam dwa tygodnie – bez skutku. Kiedy mój partner skończył izolację, dostałam kolejne skierowanie na test, na który pojechałam do punktu pobrań. Wynik oczywiście pozytywny. W czasie około półtora miesiąca miałam chyba całe spektrum objawów, z utratą węchu i smaku, podwyższoną temperaturą, uciskiem w klatce piersiowej, zmęczeniem nie do opisania. Na szczęście mogłam zawsze liczyć na pomoc mojego lekarza pierwszego kontaktu – od początku byłam leczona, a mój stan zdrowia był monitorowany. Zakażenie zaczęło się prawie bezboleśnie, od zapalenia zatok, którego doświadczam regularnie, co roku. Ale rozwijało się długo i nie chciało odpuścić. Mam wrażenie, że nie pamiętam wszystkich szczegółów z tego ostatniego czasu. Dużo spałam, leżałam, mimo niewysokiej (38 stopni) gorączki. Dokuczał mi „wędrujący” ból całego ciała, od głowy do stóp. Nie pamiętam żebym kiedykolwiek wcześniej była tak osłabiona, nawet po operacji czułam się lepiej. Ale najgorsze było nadkażenie bakteryjne. Nagle powiększyła się gorączka i zaczęłam mieć problemy z oddychaniem. Saturacja (poziom tlenu we krwi) była w normie, a ja czułam się jakby ktoś zakuł mnie w pancerzu. Do tego dołączyły silne bóle głowy – nie mogłam dotknąć włosów na czubku głowy bo nawet to bolało. Potwornie bolały też miejsca „za oczami”, do tego dołączyły mdłości, nagłe poty, szum u uszach, omdlenia, bezsenność, uczucie duszenia się, nagłe ataki pragnienia, kiedy mogłam wlać w siebie pół litra wody na raz. I problemy „żołądkowe” – wzdęcia które z brzucha robią napompowany balonik, skóra jest napięta tak jak była w ciąży (5 lat temu!). Wstaję, chodzę po mieszkaniu, dzisiaj pierwszy raz od dawna wyszłam na 15 minut do ogródka. Kiedy piszę na klawiaturze, trzęsą mi się ręce, ciężko mi się skupić. Bardzo drażnią mnie głośne dźwięki, ostre światło, kilka razy w ciągu dnia muszę się położyć – bo inaczej się przewracam. W nocy nie mogę spać – budzę się kilka razy, w panice, z okropnym bólem głowy, czasem pojawiają się jakby drgawki – mimowolne ruchy głowy, rąk i nóg. Od dzisiaj mam już leki neuroregeneracyjne i przeciwdepresyjne – liczę że w ciągu tygodnia mój stan się unormuje, chcę jak najszybciej wrócić do pracy. Na szczęście mój synek przeszedł zakażenie bezobjawowo – najbardziej bałam się o niego, jest alergikiem i ma skłonność do zapalenia oskrzeli. Mój partner przez 10 dni zmagał się z gorączką około 40 stopni, byłam wtedy w panice, bo wiadomo – karetka, która mogłaby go nawodnić czy natlenić nie przyjedzie. Kiedy spadła mu temperatura, przyszło silne osłabienie, także z omdleniami, ale dzisiaj na szczęście funkcjonuje już prawie normalnie, trochę się „oszczędza”, na szczęście nie ma żadnych objawów neurologicznych. Irytuje mnie kiedy znajomi pytają „A co cię tak długo trzyma?”. No trzyma, bo do tego choruję przewlekle na zakrzepicę, i cieszę się, że w ogóle mój organizm jakoś jeszcze daje radę. Psychicznie bardzo pomaga mi rodzina – bez ich zrozumienia i wsparcia byłoby mi ciężko. Jestem bardzo, BARDZO wdzięczna naszemu lekarzowi rodzinnemu. Od początku byliśmy aktywnie leczeni, objaw – lek, podczas gdy moja koleżanka z covidem dostała zalecenie jedzenia czosnku i cebuli. Czuję ulgę bo z każdym dniem jest troszeczkę lepiej. Bardzo liczę na to, że leki które biorę, ustabilizują mi rytm dobowy, że będę normalnie spać. Na pewno się zaszczepię. Nie dałabym chyba rady przeżyć tego od początku. Bardzo martwię się o rodziców. I strasznie denerwują mnie różne Edyty – a raczej to, że są na świecie ludzie, którzy nie myślą krytycznie, nie myślą w ogóle. Przyjmują tylko wygodne dla siebie w danym momencie opcje i ruszają do boju na FB. 1 stycznia 2021 Opowiada Agata. Mam 34 lata. Pracuję w prywatnej szkole podstawowej w Łodzi. W połowie października zachorowała moja koleżanka anglistka, która uczy wiele klas. W związku z jej pozytywnym wynikiem i faktem, że oprócz klas, które prowadziła, w kolejnych dzieci obejmowanych kwarantanną miały rodzeństwo, od 21 października cała szkoła „przeszła” na dwutygodniowe nauczanie zdalne. Ja zachorowałam na początku listopada, zarażając się najprawdopodobniej od bezobjawowego kolegi, który był dwa tygodnie wcześniej na korona-weselu. U mnie gorączka (38,5 stopnia) pojawiła się w nocy z wtorku na środę (2-3 listopada). Przez kilka wcześniejszych dni odczuwałam zmęczenie i chwilowe utraty smaku, ale zaraz smak wracał, a zmęczenie mogłam skojarzyć z dużym obciążeniem związanym z dodatkowymi godzinami pracy (zastępstwa), więc nie wpadłam na to, że mogę już mieć koronawirusa. W środę 3 listopada skontaktowała się ze mną przypisana mi lekarka z POZ w związku z moimi objawami przedstawionymi wcześniej pani w rejestracji. Otrzymałam numer skierowania na test, zadzwoniłam od razu do szpitala, z którym moja szkoła ma umowę na świadczenie usług medycznych części pracowników. Zostałam zaproszona na następny dzień przed faktycznym poborem wymazu (wymaz normalnie pobierany od godz. 10:00 do 13:00, mnie poproszono na 08:30). „Poszło” sprawnie. Wynik był dostępny już następnego dnia na koncie pacjenta, w drugim rekordowym dniu zakażeń, tj. 6 listopada, jednak sms z sanepidu otrzymałam dopiero w poniedziałek, 9 listopada. W niedzielę zadzwonił pan dzielnicowy, że mam obowiązek kwarantanny. Pani z sanepidu zadzwoniła w czwartek, 12 listopada. Już wtedy zakończyłaby się kwarantanna dla wszystkich osób, z którymi miałam kontakt, więc po otrzymaniu wyniku poprosiłam te kilka osób, z którymi miałam w ostatnich dniach przed wystąpieniem gorączki o samoizolację – mogli, więc się zastosowali. OBJAWY: temperatura utrzymywała się 1 dzień, tydzień występowały zawroty głowy, tydzień (również od pojawienia się gorączki) bóle mięśni oraz dreszcze. Smak straciłam na tydzień, zaraz potem węch. Po tygodniu odzyskałam je jedynie po części. Do tej pory czuję jedynie część zapachów i smaków; nie czuję (o dziwo!) głównie tych nieprzyjemnych. Raz, niestety, spaliłam tosty przez ten brak węchu. Nie miałam kaszlu, nie miałam trudności z oddychaniem. Zostałam zaszczepiona na grypę w drugim tygodniu września; sądzę, że mogło to mieć dobry wpływ na przebieg choroby. Po 8 dniach od pojawienia się objawów miałam w sumie tyle energii, co przed zachorowaniem, a dziś, zresztą jak od kilku dni, czuję się super. Trzy dni po pojawieniu się u mnie objawów, podobne zaczął wykazywać mój partner. Żeby nie musieć „siedzieć” trzy tygodnie na kwarantannie, również zgłosił się do POZ; lekarz zadzwonił następnego dnia (10 listopada), 11 listopada poszedł na test do Szpitala „bez koneksji” ;). Przed nim czekały 2 osoby, również na następny dzień miał wynik dostępny na koncie pacjenta. Ministerstwo dzwoniło do nas kilka razy z gotowymi formułkami o kwarantannie; ja nawet, jako top obywatel zainstalowałam ProteGo Safe. Tylko dlatego, że miły pan dzielnicowy przekazał mi, że nie będą „wtedy tak dzwonić, jeśli zainstaluję”. Nie chciałam, żeby dzwonili, więc zainstalowałam. W mojej pracy większość nauczycieli już jest ozdrowieńcami (maseczki w szkole były nieobowiązkowe, jedynie na przerwach w korytarzach i w innych ciągach komunikacyjnych). My, w sumie, moglibyśmy już pracować stacjonarnie, bo ponad połowa jest już „po”, choć przebieg ich choroby był różny. Całe szczęście, wszyscy żyją, choć są też panie mocno po 50. i po 60. Zdrowie, COVID-19 koronawirus Kroniki COVID-19
Górniczo-energetyczne abecadło na 2021 rok. Od A jak atom, do Z jak zamykanie kopalń^Karolina Baca-Pogorzelska^1 stycznia 2021^https://oko.press/gorniczo-energetyczne-abecadlo-na-2021-rok-bedzie-sie-dzialo/^Rozpoczynający się rok spowoduje sporo roszad na węglowo-prądowym podwórku. Dla jednych szklanka wciąż będzie do połowy pusta, dla innych do połowy pełna. Przygotowaliśmy alfabet dwóch branż, które niezmiennie trzymać będą nas w napięciu. I to nie tylko w 2021 roku. No to jedziemy... Dokładnie trzy lata temu miała zapaść oficjalna decyzja dotycząca budowy elektrowni jądrowej w Polsce. Tymczasem nikomu się z nią nie spieszy, a rząd twierdzi, że pierwszy reaktor zostanie uruchomiony w 2036 r. By tak się stało, nie wystarczą zapowiedzi Antoniego Macierewicza o tym, że siłownia jądrowa powstanie w Bełchatowie. Polityk napisał na swoim twitterowym koncie 2 grudnia, że zatwierdzone zostały takie plany i bełchatowski atom ruszy w 2043 r. Dzięki naszym staraniom rząd podjął uchwałę, że do 2043 powstanie bełchatowska elektrownia jądrowa, która zapewni stabilność w regionie i zatrudnienie! Słowa uznania dla ministra Piotra Naimskiego za jego rolę w tym projekcie. — Antoni Macierewicz (@Macierewicz_A) December 2, 2020  Skoro nie ma decyzji, to nie ma i lokalizacji. By zapowiadany harmonogram był realny, w 2021 r. powinniśmy mieć finalne decyzje rządowe w sprawie budowy, lokalizacji, finansowania, a nawet wyboru technologii. A elektrownię atomową, według sondaży, popiera 62,5 proc. Polaków. ⚛️ 62,5% Polaków popiera budowę elektrowni jądrowych w Polsce, wynika z badania przeprowadzonego na zlecenie Ministerstwo Klimatu i Środowiska w listopadzie 2020 r. To najlepszy wynik w historii badań realizowanych od 2012 r. #atom 👍 pic.twitter.com/tGEpBbZooo — JustynaBracha-Rutkowska (@BrachaRutkowska) December 29, 2020   Rzutem na taśmę udało się przyjąć w Sejmie niemal jednogłośnie tzw. ustawę offshorową dla budowy morskich farm wiatrowych na Bałtyku. Rząd zapowiadał jej uchwalenie do końca 2020 roku, ale ponieważ nie udawało się długo wypracować kompromisu, to Senat zajmie się nią dopiero w styczniu. Jeśli na pierwszym posiedzeniu w 2021 r. przyjmie ją bez poprawek, to jest szansa, że w połowie stycznia trafi ona do podpisu prezydenta. Czas nagli, bo pierwsze wiatraki mają działać w 2024 r., a trzeba przygotować system wsparcia tych wielomiliardowych inwestycji. W pierwszej fazie będzie ono dotyczyło 5,9 GW mocy na morzu, ale złożenie wniosków w Urzędzie Regulacji Energetyki jest konieczne do końca marca, a projekty jeszcze muszą potem zostać zatwierdzone w Brukseli. Od stycznia będą wyższe zarówno dla firm, jak i dla gospodarstw domowych, o czym pisaliśmy w listopadzie. 26 listopada 2020 Nową pozycją na rachunku za prąd będzie opłata mocowa (w zależności od zużycia do ok. 10 zł miesięcznie), z której rząd chce pozyskać rocznie ok. 4 mld zł na wsparcie energetyki. Chodzi o budowę nowych mocy. Z kolei prezes Urzędu Regulacji Energetyki zatwierdził wyższe taryfy dla odbiorców indywidualnych za energię elektryczną. W sumie rachunki domowe będą wyższe o kilka – kilkanaście złotych miesięcznie. Dodatkowo w drugim kwartale 2021 r. rząd planuje znieść pełne obligo giełdowe zobowiązujące państwowych producentów energii elektrycznej do sprzedaży 100 proc. produkcji na giełdzie. Dwa lata temu podniesiono obligo z 30 do 100 proc. by zatrzymać galopujące podwyżki cen energii, w związku z tym z jego zniesieniem można się spodziewać kolejnych podwyżek w 2021 r. Polityka Zielonego Ładu UE stała się faktem. Polska nie zawetowała zwiększenia ambicji redukcji emisji CO2 z 40 do 55 proc. w 2030 r. w porównaniu z rokiem 1990. Należy się więc spodziewać, że mimo wcześniejszych zapowiedzi przyjmiemy też neutralność klimatyczną Wspólnoty na 2050 r. Nie oznacza ona bowiem, że każdy kraj ma wychwytywać tyle CO2 ile emituje, tylko taki bilans mają zrobić łącznie wszystkie kraje członkowskie. 11 grudnia 2020 Polskie Sieci Elektroenergetyczne musiały sięgnąć w okresie świątecznym po kilka środków zaradczych, w tym awaryjny eksport energii elektrycznej – poinformował portal WysokieNapiecie.pl.  Rekordowa produkcja prądu z wiatru obniżyła udział węgla w miksie energetycznym poniżej 50 proc. Polecono m.in. pracę elektrowni szczytowo-pompowych, wykorzystywanych jako magazyny energii w chwilach dużej nadwyżki produkcji. W ramach umów międzyoperatorskich PSE skorzystały z możliwości eksportu do Czech. Niezbędne było także przerwanie uruchamiania bloków w elektrowniach Bełchatów i Opole. Eksport naszej energii wciąż jednak należy traktować w kategoriach awaryjnych. Przyrost mocy słonecznych w krajowym systemie elektroenergetycznym był w tym roku ogromny. Z danych PSE wynika, że łączna moc takich instalacji według stanu na 1 listopada wyniosła 3,42 GW (wszystkich mocy zainstalowanych w Polsce mamy ponad 46 GW), co oznacza, że na koniec roku raczej przekroczy 4 GW. W Polsce m.in. dzięki wsparciu z rządowego programu Mój Prąd (ponad 1,1 mld zł w 2020 r.) powstało ponad 200 tys. instalacji domowych – każda ze wsparciem 5 tys. zł. Wsparcie gwarantowały też niektóre gminy – np. dotacja warszawska to maksymalnie 15 tys. zł (1500 zł na każdy kilowat, maksymalnie na 10 kilowatów). 19 listopada 2020 Jak będzie wyglądało dalej rządowe wsparcie – zobaczymy. Samorządowe trwa. Ale czy aż taki boom się utrzyma? „Przy utrzymaniu tegorocznego tempa wzrostu (średnio ok. 8 proc. m/m) już w przyszłym roku moc fotowoltaiki zbliżyłaby się do 10 GW (9600 MW), czyli blisko 20% mocy zainstalowanej w całej polskiej energetyce. Bardziej prawdopodobnym scenariuszem jest jednak wyhamowanie wzrostu. Jeżeli schładzanie będzie przebiegać w tempie 0,5 proc. m/m, to do końca 2021 roku łączna moc elektrowni fotowoltaicznych dojdzie do 6 GW” – pisał na początku listopada portal WysokieNapiecie.pl. Jednak paneli słonecznych przybywa nie tylko na dachach domów. Na przykład na dachu resortu klimatu i środowiska powstała jedna z większych instalacji w stolicy. W MKiŚ chcemy dawać dobry przykład innym, dlatego stawiamy na eko-rozwiązania. Na dachu urzędu stanęła właśnie jedna z większych instalacji fotowoltaicznych w Warszawie. To nasza kolejna, obok samochodów elektrycznych i uli, "cegiełka" w trosce o #klimat i #środowisko. pic.twitter.com/YXaLVTojxH — Ministerstwo Klimatu i Środowiska (@MKiS_GOV_PL) December 29, 2020  6,7 mln ton – tyle węgla leżało na zwałach kopalń na koniec października (dane katowickiego oddziału ARP). Przynajmniej drugie tyle leży na zwałach elektrowni, a niezużyte zapasy ma też ciepłownictwo). Energetyka zapowiedziała na 2021 r. zmniejszenie odbiorów węgla kamiennego aż o 7 mln ton, bo o tyle spadnie jej zużycie. To produkcja roczna 2-3 kopalń. Te decyzje najbardziej uderzą w Polską Grupę Górniczą, której umowę wypowiedział już Tauron (ale negocjacje oczywiście trwają – obie firmy to spółki kontrolowane przez państwo). 26 grudnia 2020 10 H to dziesięciokrotność wysokości wiatraka na lądzie, czyli odległość wiatraka od zabudowań, by mógł być legalnie zbudowany. Ustawa, zwana też antywiatrakową, weszła w życie w 2016 r. i sparaliżowała praktycznie rozwój energetyki wiatrowej. Rząd zapowiadał, że zostanie znowelizowana i są na to szanse w 2021 r. Jeśli się uda, powinno nam przybyć kilka kolejnych gigawatów takich mocy. Z danych URE wynika, że po pierwszym półroczu tego roku mieliśmy zainstalowanych 6,04 GW mocy wiatrowych wobec 5,92 GW rok wcześniej. Przyrosty są więc minimalne biorąc pod uwagę, jak ta technologia rozwijała się na przestrzeni minionej dekady. 4 maja 2020 Według MarketNews24 w 2020 r. import energii elektrycznej do Polski wzrośnie do 12,5 terawatogodzin netto (w 2019 r. było to ponad 10 TWh) . To oznacza, że padnie kolejny rekord importu prądu do naszego kraju. Dla porównania całe krajowe zużycie to 170 TWh. W przyszłym roku nie powinniśmy być zaskoczeni, gdy pojawi się kolejny rekord. Ponieważ Polska ma najwyższe w UE hurtowe ceny prądu, import tańszej energii pozwala nam jeszcze nie chwytać się za kieszeń. Jastrzębska Spółka Węglowa pracuje nad zmianą nazwy, by nie kojarzyć się z węglem – poinformowała „Rzeczpospolita”. Jeszcze kilka lat temu JSW zastanawiała się nad zmianą nazwy węgla koksującego (baza do produkcji stali), by w UE nie kojarzył się z węglem. A to właśnie koksujący miał być (i wciąż jest) na liście wspólnotowych surowców krytycznych. Wtedy obyło się bez zmiany nazwy. A teraz? Rebranding to kosztowne działanie, a JSW pieniędzy nie ma. W przeciwnym razie nie musiałaby bowiem korzystać ze wsparcia PFR. A węgiel koksujący nadal będzie wydobywać (według wewnętrznych zapewnień – od 2030 r. już tylko taki). JSW zaraportowała przyznanie przez PFR wsparcia z Tarczy Finansowej PFR dla Dużych Firm. Chodzi o 1 mld zł. „Wszystkie decyzje zarządu PFR bazują na powyższych regulacjach dotyczących programu, a zespół inwestycyjny dogłębnie bada sytuację finansową każdej spółki. Przy kwalifikacji spółek kierujemy się szkodą w związku z pandemią COVID-19 zdefiniowaną w programie” – tłumaczy Michał Witkowski, dyrektor departamentu komunikacji korporacyjnej PFR. Biorąc pod uwagę, że JSW – jak wynika z naszych nieoficjalnych informacji potwierdzonych w dwóch niezależnych źródłach – wyprodukuje w 2021 r. około 1 mln ton węgla mniej niż pierwotnie zakładała, to zmiana nazwy powinna chyba być sprawą drugo -, a może trzeciorzędną. Pandemia spowodowała chaos w kopalniach węgla kamiennego, jednak jak na razie na 2021 r. rząd nie zaplanował kolejnych przestojów kopalń, zwłaszcza że dziś zachorowań na COVID-19 wśród górników jest znacznie mniej (ale też nie ma już testów przesiewowych jak w lecie). A skoro nie będzie postojowego, to spółki węglowe będą musiały znaleźć inny pomysł na ograniczenie wydobycia i walkę z nadprodukcją. Choć teoretycznie mamy zainstalowanych 46 GW w systemie, to zaczynamy mieć problem z dostawami energii już przy zapotrzebowaniu na poziomie 27 GW, a nawet mniej. Bardzo kiepsko świadczy to o kondycji naszych mocy wytwórczych. Ale w energetyce to nie jedyne problemy. Problemem jest też wiek naszych sieci energetycznych, ich znakomita część ma ponad 40 lat. Spółki energetyczne jednak i tu planują inwestować kolejne miliardy złotych rocznie. Aby zwiększać niezawodność sieci stosuje się coraz nowsze rozwiązania. Dobrym przykładem jest zastępowanie sieci napowietrznych przez ich kablowanie. Stąd w planach inwestycyjnych operatorów sieci dystrybucyjnych kablowanie sieci średniego napięcia jest jednym z priorytetów. Polska musi się przygotować na strategię metanową UE. Metan bowiem jest gazem 21 razy bardziej emisyjnym niż dwutlenek węgla. W październiku Komisja Europejska pokazała zarys strategii metanowej. Zmiany dla Polski (jesteśmy w pierwszej piątce unijnych emitentów gazów cieplarnianych są ważne biorąc również pod uwagę m.in. emisje metanu przy wydobyciu węgla kamiennego (największym emitentem metanu w Europie jest kopalnia Budryk w Ornontowicach wynika z danych Instytutu Ochrony Środowiska za zamówienie think-tanku Ember). W 2021 r. będzie się konsolidować energetyka. Proces ten się jednak w ciągu roku nie zakończy, natomiast, jak powiedział prezes PGE Wojciech Dąbrowski, ważne jest wydzielenie do końca przyszłego roku aktywów węglowych (czyli kopalń) z grup energetycznych, bo te są dla nich obciążeniem. Do tego potrzebna jest właśnie Narodowa Agencja Bezpieczeństwa Energetycznego, która ma stopniowo przejmować wytwórcze aktywa węglowe. Na razie jednak trwa batalia o ostateczny kształt konsolidacji (m.in. Tauron sprzeciwia się temu, by odbywała się ona pod skrzydłami PGE ). 30 listopada 2020 Do 30 czerwca 2021 r. ma powstać nowa spółka odpowiedzialna za budowę elektrowni w Ostrołęce. Po przejęciu Energi, do której należą istniejące i nieistniejące bloki w Ostrołęce, PKN Orlen zdecydował o rezygnacjo z budowy kontrowersyjnego bloku węglowego o mocy 1000 MW, który według wszelkich wyliczeń nigdy by się nie zwrócił. Ale ponieważ w tej części Polski potrzebna jest nowa jednostka, to ma tam powstać blok gazowo-parowy. Z przedsięwzięcia wycofała się Enea, za to dołączyło do niego PGNiG, które ma być przez Orlen przejęte. W styczniu lub w lutym lub w marcu 2021 r. ma zostać podpisane porozumienie rządu z górnikami, które według umowy z września miało powstać do 15 grudnia. Wrześniowy dokument obejmował tylko kopalnie PGG i Węglokoks Kraj, nowy ma objąć wszystkie. Jasne jest jednak, że 2049 r. jako ostatni dla kopalń węgla energetycznego zostanie utrzymany (m.in. dlatego lubelska Bogdanka zapowiada wydobycie węgla koksującego – by potencjalnie pracować dłużej). Rekompensaty za drożejący prąd będą otrzymywać tylko najubożsi. Na razie jednak również ten pomysł pozostaje w sferze planów. W przyszłym roku powinny być już nane szczegóły tego rozwiązania. 16 grudnia 2020 W 2021 r. ma, a przynajmniej powinna zostać przyjęta Polityka Energetyczna Polski do 2040 r. (PEP2040), która określi przyszły miks energetyczny kraju. Bez tego dokumentu podejmowanie jakichkolwiek strategicznych decyzji inwestycyjnych jest niemożliwe i bezsensowne. Ostatni zarys dokumentu został oprotestowany przez górników. Powinna znacząco przyspieszyć, żebyśmy mogli ugrać jak najwięcej z unijnych pieniędzy na ten cel. Polska powinna przygotować pakiet konkretnych propozycji nie tylko ze względu na Brukselę, ale przede wszystkim na 80 tys. górników w sektorze węgla kamiennego, którym chcąc zamknąć kopalnie trzeba też coś dać. I na razie zapowiedź budowy fabryki samochodów elektrycznych Izera w Jaworznie to trochę za mało. Nie osiągnęliśmy go na koniec 2020 roku na pewno. Polska jest zobowiązana pakietem klimatyczno-energetycznym do osiągnięcia 15-proc. udziału energii ze źródeł odnawialnych w końcowym zużyciu energii brutto do końca 2020 r. (na koniec 2019 r. było to 12,2 proc., zamiarem na 2030 r. jest 21 proc.). Konsekwencją niezrealizowania celu będą transfery statystyczne zielonej energii z krajów, które mają takie nadwyżki. Z eksploatacji wyłączonych zostaje z końcem 2020 roku w sumie osiem najstarszych bloków po 120 MW (nie spełniają unijnych norm środowiskowych) oraz cztery bloki po 200 MW. Zastąpią je uruchomiony w listopadzie blok 910 MW na węgiel kamienny w Jaworznie (Tauron) i zsynchronizowany z systemem 21 grudnia, kończony i gotowy w przyszłym roku blok 496 MW na węgiel brunatny w Elektrowni Turów (PGE). Nie będzie już budowy bloków węglowych w Polsce. Ponieważ nie ma porozumienia, które miało być do połowy grudnia, to opierając się na dokumencie z września można stwierdzić, że w 2021 r. zostanie zamknięta kopalnia Pokój, część kopalni zespolonej Ruda należącej do PGG. Związkowcy mają jednak obawy, że może też dojść do zamknięcia Bielszowic. W przyszłym roku ma też dojść do połączenia kopalni Wujek z zakładem Murcki-Staszic, co będzie de facto początkiem końca tej pierwszej. W harmonogramie zamknięć w PGG nie ma bowiem osobnego zakończenia pracy historycznego Wujka (Murcki-Staszic ma pracować do 2039 r.). Poznamy natomiast plany dotyczące przyszłości kopalń Taurona oraz sprawdzimy, jak Bumech, który kupuje od czeskiego EPH prywatną Silesię poradzi sobie z utrzymaniem zakładu. Gospodarka, energetyka górnictwo
Kiedy lud odwróci się od PiS? Epilog „Ludowej historii Polski” w OKO.press^Adam Leszczyński^1 stycznia 2021^https://oko.press/kiedy-lud-odwroci-sie-od-pis/^Dlaczego Polacy odwracają się od PiS? I co mówi na ten temat historia? PiS powtarza cykl polskich elit politycznych: składają ludowi obietnice, których nie mogą dotrzymać, nieodwracalnie tracą popularność i ustępują nowym elitom - pisze na Nowy Rok autor „Ludowej historii Polski” Jak się zdobywa władzę w Polsce? W „Ludowej historii Polski” – książce, która ukazała się w listopadzie 2020 – zaproponowałem model, który, jak twierdzę, pozwala opisać kolejne przełomowe momenty w nowoczesnym polskim życiu politycznym (od powstania kościuszkowskiego w 1794 roku). Przedstawmy go w uproszczeniu. Mamy dwie kategorie aktorów: „lud” (jeden) oraz „elity” (których może być wiele). Elity rywalizują o władzę, a więc także o zasoby, takie jak pieniądze i prestiż, które ta władza daje. Do zdobycia władzy potrzebują jednak ludowego poparcia. Może ono przyjmować różne formy: od głosowania w wyborach po masowy udział w powstaniu, wojnie czy rewolucji. Osią podziału na elity i lud jest miejsce w podziale społecznie wypracowanych dóbr. Lud je wytwarza, elity w części konsumują, a w części zużywają na budowę rozmaitych instytucji społecznych (np. państwowych, ale nie tylko). Elity są więc elitami nie dlatego, że są światlejsze, mądrzejsze czy moralnie lepsze, ale dlatego, że to do nich płyną zasoby wypracowane przez lud i one nimi zarządzają. Pamiętajmy, że to jest model. Zarówno warstwy ludowe, jak i elity to pojęcia nieostre; lud jest bardzo zróżnicowany, ma liczne wewnętrzne podziały (dodajmy dla porządku). Historycy rzadko mówią o przeszłości w kategoriach modeli, zazwyczaj bowiem uważają, że przeszłość jest zbyt różnorodna i skomplikowana, żeby ją włożyć w proste ramy. Socjologowie zaś – na odwrót – niekiedy uważają historyków za szczególarzy bez polotu, którzy widzą poszczególne drzewa, ale nie widzą lasu, czyli są w stanie pisać o drobiazgach, ale są ślepi na wielkie procesy społeczne. „Ludowa historia Polski” gatunkowo należy do socjologii historycznej – a więc jest próbą opisania i zrozumienia procesów społecznych w przeszłości. Książka nosi podtytuł „Historia wyzysku i oporu. Mitologia panowania”. Jej główny przedmiot to władza – nie w wymiarze politycznym, tylko ekonomicznym, na poziomie gospodarstwa czy fabryki. Wróćmy do modelu: żeby zdobyć ludowe poparcie, elity składają ludowi polityczną propozycję. Ta propozycja ma dwa wymiary: wspólnotowy i emancypacyjny. W uproszczeniu – elita aspirująca do zdobycia władzy mówi warstwom ludowym: „zbudujemy nową wspólnotę, w której wasze życie będzie lepsze”. „Złożenie propozycji” brzmi jak coś prostego, ale to oczywiście trudny, pracochłonny i skomplikowany proces. Może też przybierać różne formy. Kiedy socjaliści prowadzili agitację wśród robotników w Królestwie Polskim przed rewolucją 1905 roku, składali im taką propozycję. Kiedy „Solidarność” w 1980 roku obiecywała Polakom lepszy PRL (obalenie systemu nie wchodziło w grę), była to polityczna propozycja. Kiedy PiS wygrał wybory w 2015 roku, również złożył taką propozycję. W ramach tego modelu można zinterpretować kluczowe momenty w polskiej polityce ostatnich dwóch stuleci z okładem. W powstaniu kościuszkowskim 1794 roku powstańcy obiecywali ludowi – wówczas głównie byli to chłopi pańszczyźniani – wolność osobistą, wzięcie pod prawną opiekę państwa, niższe ciężary pańszczyźniane, oraz wspólnotę polityczną, w której nie tylko szlachta będzie miała głos. W 1905 roku socjaliści obiecywali demokratyczną republikę polską, samorząd robotniczy, lepsze warunki pracy i płacy (w tym krótszy dzień roboczy). Konkurujący z nimi narodowi demokraci – sprzymierzeni wówczas z rosyjskimi elitami imperialnymi – obiecywali wspólnotę narodową, wykluczającą Żydów, nowoczesną technicznie, ale też opartą na tradycji, a w wymiarze materialnym – solidaryzm społeczny, czyli wspólny dobrobyt budowany razem rękami fabrykantów, ziemian i robotników. W 1989 roku opozycja obiecywała demokratyczną republikę i lepsze życie, które miał przynieść kapitalizm. W podobny sposób można opisać inne przełomowe momenty w polskiej przeszłości: te z lat 1830, 1846, 1848, 1863, 1918-1920, 1944, 1956, 1968, 1970, 1980 – a także 2015. Na pewno wspólnotę wartości narodowych i konserwatywnych (dla tych, którym nie odpowiada uniwersalny projekt europejski), raczej zamkniętą niż otwartą, oraz większą troskę o najmniej zarabiających – 500 plus, podwyżkę płacy minimalnej, minimalnej stawki godzinowej i wreszcie – Mieszkanie plus. „Chwileczkę” – powiecie. „Przecież PiS spełnił tylko część tych obietnic! Oszukiwał!”. To prawda – i zachował się w zgodzie z polską historyczną regułą. Elity zawsze obiecują za dużo i nigdy nie dotrzymują słowa, albo dotrzymują je tylko częściowo. Co się dzieje wówczas, kiedy aspirująca elita zdobędzie władzę? (Najpierw musi wygrać: te projekty często kończyły się niepowodzeniem – Kościuszko przegrał, podobnie jak kolejne pokolenia powstańców. Walka o władzę to ryzykowne przedsięwzięcie. Nagroda jest duża, ale ryzyko także). Otóż po zdobyciu władzy zwycięskie elity wycofują się z dużej części składanych wcześniej ludowi obietnic. Nieuchronnym następstwem zwycięstwa jest więc rozczarowanie. Dobrej ilustracji dostarcza tutaj historia II RP. Elity odrodzonego państwa składały się w dużej części z byłych socjalistów, rewolucjonistów z 1905 roku. Należał do nich także Józef Piłsudski. Kiedy młode państwo walczyło o przetrwanie (w latach 1918-1920), obiecało m.in. robotnikom ośmiogodzinny dzień pracy, płatne urlopy, ubezpieczenia chorobowe i szereg innych zdobyczy socjalnych; chłopom zaś – reformę rolną, czyli oddanie im części ziemi obszarników (słowo „obszarnik” nie wywodzi się z języka komunistycznego, używali go już socjaliści w 1905 roku). Reformę rolną uchwalono w momencie, w którym Armia Czerwona podchodziła pod Warszawę i stawką było ocalenie niepodległości. Kiedy jednak II RP okrzepła, wycofała się – otwarcie lub po kryjomu – z większości tych obietnic. Ośmiogodzinny dzień pracy w większej części gospodarki nie był przestrzegany (po szczegóły odsyłam do książki). Płatne urlopy były fikcją dla większości pracowników. Reforma rolna najpierw okazała się niezgodna z uchwaloną w marcu 1921 roku konstytucją, potem ją przez kilka lat poprawiano (sprawiając, że stała się mniej korzystna), a jej wykonanie ślimaczyło się. Ponieważ ich zrealizowanie naruszyłoby interesy wpływowych grup (z którymi trzeba się liczyć, kiedy już się władzę ma) i kosztowałoby zbyt dużo kapitału politycznego. Ziemiaństwo mogło być nieliczne w II RP – liczyło mniej niż 20 tys. rodzin – ale miało ogromne wpływy polityczne i społeczne. Skutecznie blokowało reformę rolną. Obietnice łatwo składać, żeby zdobyć władzę, trudno zaś zrealizować, kiedy się już ją ma – nagle okazuje się, że rzeczywistość stawia opór. PiS mógł obiecać 100 tys. mieszkań w ramach programu Mieszkanie plus, potem jednak okazało się, że jest kłopot w zasadzie ze wszystkim – z gruntami, z pieniędzmi, z ustawodawstwem. Ze 100 tysięcy zrobiło się kilka tysięcy, w dodatku droższych dla najemców niż planowano. Nowa elita szybko wpada więc w koleiny starej. Historia się nie powtarza, ale cykle są uderzająco podobne: obietnice – zdobycie władzy – rozczarowanie. Wówczas cykl ulega domknięciu. Rozczarowanie stwarza możliwość dla nowej aspirującej do władzy elity – umożliwiając jej złożenie własnej propozycji. Warto przy tym dodać, że ze złożonych obietnic nigdy nie udało się wycofać w całości. Są zazwyczaj realizowane w części, a nowa elita nie jest w stanie ich odwołać (ale także jej się to nie opłaca). Dlatego w „Ludowej historii Polski” pisałem o postępującej emancypacji: zakres ludowej wolności (i dobrobytu) per saldo się zwiększa. Raz złożone obietnice, także niespełnione, pozostają, by tak rzec, „na stole”. Nie sposób ich odwołać ani unieważnić. Trajektoria rządów PiS (ale także postawy opozycji) to dobra ilustracja tego procesu. Jeszcze w 2015 roku opozycja krytykowała programy socjalne PiS za „rozdawnictwo”. Szybko jednak PO zmieniła zdanie i postanowiła PiS przelicytować – zamiast ograniczania 500 plus, obiecała także wypłacać je na pierwsze dziecko. Dziś politycy PO zarzekają się, że 500 plus nie zostanie po wygranej opozycji ograniczone czy zniesione. Z drugiej strony, PiS wyraźnie zmienił retorykę w drugiej kadencji. Przestał obiecywać nowe programy socjalne, a zaczął odwoływać się do wartości konserwatywnych – mówić o „obronie polskości” przed zgnilizną moralną płynącą z Zachodu. 16 grudnia 2020 Jak pokazują badania Ipsos dla OKO.press z końca listopada 2020 roku, partia rządząca wyraźnie traci poparcie w warstwach, które ją wcześniej popierały – wśród gorzej wykształconych, gorzej zarabiających i mieszkających na wsi i w mniejszych miejscowościach. Szczególnie dotyczy to przywódcy, który wbrew własnej propagandzie jest elitą elity obecnego państwa. Z opinią, że „nadszedł już czas na polityczną emeryturę Jarosława Kaczyńskiego” zgodziło się w tym samym sondażu: 78 proc. osób z wykształceniem podstawowym i zawodowym, 75 proc. mieszkańców wsi i 75 proc. najuboższych Polek i Polaków. Lud ma prezesa dość, a prezes uwikłany w rywalizację z elitami we własnym obozie, w symboliczne wojny z Europą, w walkę z „nihilizmem” w imię oderwanych od życia wartości katolickich, nawet nie próbuje przekonać, że ma jakąś obietnicę poza dalszym trwaniem u władzy. W tej sytuacji pytanie – nad którym powinna się zastanawiać opozycja – brzmi: kto złoży skutecznie nową propozycję polityczną polskiemu ludowi? I jak ona będzie wyglądać? Na Nowy Rok 2021 życzę czytelnikom OKO.press, żebyśmy razem zobaczyli taką propozycję i żeby była ona dobra, nowoczesna, przemyślana. I żeby zaczęła następny polski cykl, nawet jeśli z góry wiemy, że nie wszystko się uda. Najlepiej już w nadchodzącym roku. Historia, Władza, Jarosław Kaczyński, Prawo i Sprawiedliwość,
Quo vadis coronavirus? Najnowsze rady ekspertów jak wygasić epidemię [DOKUMENT i WYWIAD]^Sławomir Zagórski^1 stycznia 2021^https://oko.press/quo-vadis-coronavirus-rady-ekspertow/^Eksperci od modelowania epidemii: „W optymistycznym scenariuszu stopniowy powrót do normalności może nastąpić dopiero pod koniec 2021 r. Trzecia fala jest bardzo prawdopodobnym zagrożeniem” 14 specjalistów zajmujących się epidemiologią obliczeniową i modelowaniem przebiegu epidemii COVID-19 w Polsce przygotowało rekomendacje na nadchodzący rok. Ostrzegają przed trzecią falą zakażeń na wiosnę i tłumaczą co zrobić, żeby do niej nie dopuścić. „Chociaż obecnie sytuacja ulega poprawie, nadal obserwowana jest zwiększona umieralność w społeczeństwie” – piszą autorzy dokumentu. Nasze badania wskazują, że dotychczas tylko ok. 10 proc.populacji przeszło infekcję. Jeśli nie zostaną podjęte odpowiednie środki prewencyjne liczba zgonów może wzrosnąć. Pojawienie się szczepionki daje nadzieję na opanowanie epidemii, ale proces zaszczepienia wszystkich chętnych w populacji będzie trwał kilka miesięcy. To oznacza, że potrzebna jest „strategia przetrwania epidemii” na najbliższych kilka miesięcy. Trzecia fala epidemii jest bardzo prawdopodobnym zagrożeniem, zwłaszcza jeśli w okresie Świąt i w styczniu nastąpi rozluźnienie restrykcji. W optymistycznym scenariuszu stopniowy powrót do normalności może nastąpić dopiero pod koniec 2021 roku” – zaznaczają eksperci. Publikujemy poniżej fragmenty tego dokumentu, który w całości dostępny jest na stronie https://mocos.pl/pl/recommendations.html Monitorowanie epidemii powinno umożliwiać ocenę skuteczności podejmowanych działań, ale obecnie jest to znacznie utrudnione. Przykładowo, w Polsce nie ma danych określających okoliczności, w których najczęściej dochodzi do zakażeń, a co za tym idzie nie ma dobrych argumentów, czy lepiej zamknąć sklepy, czy szkoły, albo jaki minimalny reżim sanitarny wystarczyłby, żeby ich nie zamykać. Nie jest jasne, jak duży odsetek zachorowań jest rozpoznany i czy w związku z tym strategia testowania jest właściwa. Na podstawie badań szacujemy, że ok. 15-20 proc. społeczeństwa nie stosuje środków prewencyjnych, a połowa Polaków jest niechętna szczepieniom. Zagrożeniem jest rozprzestrzenianie się fałszywych i niesprawdzonych informacji związanych z pandemią. Potrzebna jest kampania walcząca z fake-newsami, w której mity będą obalane za pomocą racjonalnej argumentacji i w oparciu o badania naukowe. Konieczne jest zdiagnozowanie przyczyn negatywnych postaw wobec szczepień i ignorowania obostrzeń, oraz przygotowanie w kampanii informacyjnej przekazów skierowanych do różnych grup społecznych. 21 grudnia 2020 Modele, które tu przedstawiamy, udowodniły swoją skuteczność w trakcie bieżącej epidemii. Chcemy podkreślić, że używane przez nas modele wykorzystują wszystkie dostępne rzeczywiste obserwacje, i mimo tego, że są oparte na kilku różnych podejściach (równania różniczkowe zwyczajne, modele sieciowe, modele agentowe, modele oparte o uczenie maszynowe), dają zbliżone wyniki, co uwiarygadnia ich działanie. W dotychczasowym przebiegu epidemii modele pozwoliły na oszacowanie zagrożenia wiosną 2020 i przewidziały drugą falę epidemii w miesiącach jesiennych 2020. Obecnie modele jednoznacznie wskazują na niebezpieczeństwo trzeciej fali zachorowań, która nastąpi, jeśli w styczniu 2021 ograniczenia zostaną rozluźnione, zanim liczba nowych zakażeń nie zostanie obniżona do poziomu umożliwiającego efektywne testowanie i śledzenie kontaktów.  Wszystkie [trzy rozważane teoretycznie scenariusze] zakładają znaczne rozluźnienie restrykcji w dniu 15.02.2021, które doprowadza do trzeciej fali epidemii osiągającej swoje maksimum w połowie kwietnia. To bardzo skuteczna broń wobec rozwoju epidemii. Rekomendacja ta jest obecnie wdrożona, powinna być zachowana i przestrzegana aż do osiągnięcia bezpiecznego poziomu zaszczepienia ludności. Rekomendujemy:  Postulujemy stworzenie otwartego repozytorium zanonimizowanych danych: Autorzy i podpisani:  Aneta Afelt UW,Przemysław Biecek PW, UW, MOCOS,Marcin Bodych PWr, MOCOS,Anna Gambin UW MIMUW,Tyll Krüger PWr, MOCOS,Agata Migalska MOCOS,Rafał Mikołajczyk Universität Halle-Wittenberg,Krzysztof Gogolewski, UW MIMUW,Barbara Pabjan UWr, MOCOS,Franciszek Rakowski UW,Magdalena Rosińska NIZP-PZH,Jędrzej Nowosielski UW,Jakub Zieliński UW,Piotr Szymański PWr, MOCOS  UW- Uniwersytet Warszawski, PW- Politechnika Warszawska, MOCOS – MOdelling COronovirus Spread, MIMUW – Wydział Matematyki, Informatyki i Mechaniki Uniwersytetu Warszawskiego, UWr – Uniwersytet Wrocławski, PWr – Politechnika Wrocławska, NIZP-PZH – Narodowy Instytut Zdrowia Publicznego – Państwowy Zakład Higieny. Rozmawiamy z jednym autorów dokumentu prof. Tyllem Kruegerem z Politechniki Wrocławskiej i grupy MOCOS.  Sławomir Zagórski: Od naszej ostatniej rozmowy upłynęło parę miesięcy. Jak się czujesz?  Prof. Tyll Krueger*: Dziękuję, dobrze. Jesteśmy zdrowi. Wciąż pracujemy w tym samym intensywnym rytmie – 7 dni w tygodniu po 12 godzin dziennie. Jeden dzień podobny do drugiego. Jestem w pracy od 9-10 do 21-22. Biorę udział w konferencjach, spotkaniach online. Próbuję wygospodarować trochę czasu, by popracować nad artykułami, które chciałbym opublikować. 4 sierpnia 2020 Ze złych wiadomości to zdarzyły się przypadki śmierci na COVID w rodzinach naszych pracowników. Zmarł np. mężczyzna liczący zaledwie 35 lat. Choroba zaczyna uderzać w młodych ludzi. To się zdarza znacznie rzadziej, ale oni też nie są całkowicie zabezpieczeni przed COVID-em. W dokumencie, w którego powstaniu miałeś udział, czytamy: „Obecnie modele jednoznacznie wskazują na niebezpieczeństwo trzeciej fali zachorowań, która nastąpi, jeśli w styczniu 2021 ograniczenia zostaną rozluźnione, zanim liczba nowych zakażeń nie zostanie obniżona do poziomu umożliwiającego efektywne testowanie i śledzenie kontaktów.” Nie precyzujecie jaki to powinien być poziom.  Nasza teza brzmi: Zanim nie zaszczepimy wystarczająco dużej grupy osób, to będziemy mieli stosunkowo wysokie ryzyko 3 fali zakażeń, jeśli zniesiemy za szybko restrykcje. Zwróć uwagę, że mówię tu o ryzyku. To nie znaczy, że tak się na pewno stanie, ale że jest to bardzo, bardzo prawdopodobna możliwość. Liczba nowych zakażeń może się znów zwiększyć – szybciej, wolniej. To zależy od znoszenia restrykcji. Problemem jest to, że nigdy nie wiesz, kiedy osiągasz punkt krytyczny, powyżej którego epidemia może znów się rozkręcać. Jaki poziom zakażeń jest wystarczająco niski, by efektywnie testować i śledzić kontakty?  Niedawno w „Lancecie” ukazała się publikacja zgodnie, z którą w Polsce powinno być to ok. 300-400 nowych przypadków dziennie. 19 grudnia 2020 Tyle właśnie mieliśmy w kraju przez dłuższy okres i – jak widać – nie zabezpieczyło nas to przed tym, co nastąpiło na jesieni. Jeśli coś pójdzie źle, zakażenia szybko pną się do góry. Dlatego zwłaszcza w okresie zimy nie możemy wrócić do łagodnych restrykcji, jakie mieliśmy w lecie. Pogoda odgrywa tu istotną rolę. Zmusza nas do pozostawania w pomieszczeniach, gdzie zakazić się dużo łatwiej niż na świeżym powietrzu. Dochodzi jednak nowy element – szczepienia.  Ale to wymaga czasu! Może będziemy w stanie zaszczepić milion osób w ciągu miesiąca. To zależy od logistyki, ale wydaje się możliwe. Milion zaszczepionych w miesiąc oznacza, że po kwartale masz 3, może 4 mln takich osób, czyli 10-15 proc. populacji. Może to pójdzie nieco szybciej. W Niemczech jest mowa o tym, że minie ok. pół roku, by mieć tylu ludzi zaszczepionych, że epidemia wejdzie w fazę wygasania, a jednocześnie będzie można znieść wszystkie restrykcje. Więc w Polsce prawdopodobnie w ciągu 2-3 najbliższych miesięcy trzeba będzie utrzymać obostrzenia. Nacisk na polityków, by je znosić może być duży. Tymczasem każda dodatkowa aktywność społeczna, na którą pozwalasz, generuje więcej kontaktów między ludźmi. Co gorsze, nie wiesz dokładnie która z nich powoduje, że wskaźnik reprodukcji wirusa zaczyna znów przekraczać wartość 1, co oznacza przejście epidemii w fazę wzrostu. Zanim pomyślimy o jakichkolwiek zmianach w obostrzeniach, zjedźmy najpierw do poziomu zakażeń z lata albo sprzed lata. Warto też pamiętać, że po takim spadku dalsze utrzymanie epidemii na stabilnie niskim poziomie to iluzja. Niestety, to tak nie działa. Idziesz albo w górę, albo w dół. Nam zależy na tym drugim, na utrzymaniu się w fazie wygasania epidemii. Moim zdaniem to zresztą nie wystarczające. To, czego brakuje zarówno w naszym dokumencie jak i w publikacji w „Lancecie”, to jasne określenie, że zależy nam na doprowadzeniu do całkowitej eliminacji choroby, do ekstynkcji wirusa. Z momentem wprowadzenia szczepionki mamy taką możliwość. A my raczej mówimy, że mamy szczepionkę, że jej użyjemy, zobaczymy, jak ona zadziała. Tymczasem trzeba od samego początku podkreślać, że zmierzamy do eliminacji COVID-u. Na razie, mimo opadania 2 fali, nikt nie mówi o ekstynkcji wirusa.  Uważam, że to niezbyt mądre. Jeśli masz szczepionkę, możesz zejść ze stosunkowo wysokiego poziomu zakażeń nawet do zera. A utrzymanie epidemii w fazie wygasania może doprowadzić do jej zakończenia Liczy się tu też szybkość działania. Czas gra przeciwko nam, działa za to na rzecz wroga. Mogą się bowiem pojawiać nowe warianty wirusa, jak to już się dzieje w Anglii czy RPA. Być może w związku z tym będą potrzebne nowe szczepionki. Ponadto szczepionki nie działają bez końca. Jeszcze nie wiemy jak długo. Może 6, może 9 miesięcy, rok, może dłużej. Co na jesieni poszło u nas nie tak?  Jeszcze w lecie stosunkowo efektywnie śledziliśmy kontakty, mieliśmy też nie najgorsze wyniki testowania (mam na myśli stosunek wykonanych testów do tych, w których wykrywano zakażenie). Wszystko szło naprawdę nieźle. 13 maja 2020 Co zatem się stało we wrześniu? Podjęto niezbyt mądre decyzje. Zmieniono np. zasady testowania i przez jakiś czas obowiązywał u nas przepis, że trzeba mieć aż 4 symptomy choroby, żeby wysłano cię na testy. To znaczyło, że nie testujemy ludzi z lekkimi objawami, a wyłącznie tych poważniej chorych. To natychmiast pogorszyło sytuację i liczby zakażeń podskoczyły. Zwiększenie liczby zakażeń z kolei od razu utrudnia śledzenie kontaktów. Do tego doszło otwarcie szkół, no i zaczęła się chłodniejsza pogoda, o czym już była mowa. Kiedy to wszystko weźmiemy pod uwagę, to nic dziwnego, że epidemia mocno przyspieszyła. Teraz, żeby móc znów porządnie śledzić kontakty musimy zejść do kilkuset, powiedzmy do poniżej 1000 przypadków dziennie. Ale poza tym trzeba jednocześnie monitorować liczbę zgonów, liczbę osób hospitalizowanych i liczbę osób, które wymagają respiratora. Jest jeszcze wciąż wiele do zrobienia, jeśli chodzi o organizacyjną stronę tych badań, ale Polska w porównaniu do innych krajów europejskich i tak nieźle dawała sobie radę. Kiedy twoim zdaniem zejdziemy poniżej tego oczekiwanego tysiąca zakażeń dziennie?  To zależy. Jeśli sprawy będą szły dobrze, może to nastąpić pod koniec stycznia 2021. Przemawia do mnie argument, że szczepienia nie zadziałają od razu, ale dlaczego nie można w miarę postępu szczepień powoli zmniejszać obostrzeń?  Bo poluzowanie restrykcji nie działa w sposób ciągły. To raczej skakanie z jednej epidemiologicznej sytuacji do drugiej. Zwróć uwagę, że sklepy w Polsce są nadal otwarte, możesz normalnie kupować. Inne kraje mają pod tym względem trudniej. A kiedy zobaczymy wpływ szczepień?  To się będzie zmieniać stopniowo. 10 proc. zaszczepionych osób odpowiada mniej więcej za 10-procentowy spadek wskaźnika reprodukcji. 17 grudnia 2020 Ten wskaźnik we wrześniu, kiedy zaczęła się druga fala, wahał się między 2 a 2,5. A ludzie nadal używali maseczek, testowali się. Żeby skompensować tę wrześniową sytuację poprzez szczepienia, potrzebujesz szczepić ok. połowę społeczeństwa! Jak szczepisz 20 proc., możesz teoretycznie poluzować restrykcje o 20 proc. i obserwować co będzie dalej. Ale to swego rodzaju gra. Ja bym był bardzo ostrożny, żeby nie wpaść w tę 3 falę. W marcu nie będzie jeszcze zbyt wielu szczepionych ludzi. Może da się już wychodzić więcej na zewnątrz. A co z tak długim zamknięciem szkół? Od dawna mamy z tym wielki problem. Tak, to bardzo wrażliwy element. To, co powinniśmy zrobić, to zaszczepić nauczycieli, zaszczepić cały dorosły personel szkolny. To powinien być jeden z priorytetów szczepień i wtedy, po podjęciu dodatkowych środków higienicznych, można myśleć o otwieraniu szkół. W każdym razie na pewno otwierałbym szkoły przez otwarciem restauracji. Może mogłoby to nastąpić w lutym. Może powinno się najpierw szczepić starszych nauczycieli? 12 grudnia 2020 Szkoły oznaczają niebezpieczeństwo dla osób starszych. Małe dzieci to mały problem. Jest teraz dużo wyników badan, że młodsze dzieci nie przekazują wirusa, ale te powyżej 10-14 lat, już tak. Oprócz pewnych higienicznych wymogów rekomendowałbym też w szkołach regularne szybkie testowanie. To nie wymaga większych nakładów finansowych. Niedługo będą dostępne nowe, szybkie testy znacznie przyjemniejsze niż te, które mamy teraz. Na czym one będą polegać? Na wypłukaniu gardła i następnie zbadaniu tego płynu. Nie trzeba już będzie grzebać głęboko w nosie. Intensywne prace nad nowym testem trwają m.in. w Niemczech. Akceptujesz obecne polskie restrykcje? Wielu z nas nie rozumie, dlaczego wprowadza się je właśnie teraz, gdy obserwujemy zniżkę zachorowań.  Kwarantannę dla podróżnych rekomendowaliśmy od dawna, więc to dobry ruch. Sklepy, praca z domu o ile to możliwe – to wszystko jest OK. Zostałbym przy tym, co jest. Trzeba oczywiście uważnie monitorować sytuację i testować! Wciąż nie testujemy zgodnie z naszymi możliwościami. Możemy badać ok. 60 tys. ludzi dziennie, ale tego nie robimy. Wcześniej to Sanepid decydował kto powinien zrobić test, tymczasem we wrześniu zdecydowano, że będzie to w gestii lekarzy rodzinnych. To nie była dobra decyzja. Lepiej wrócić do Sanepidu, ale oczywiście powinno się wzmocnić tę instytucję. W dokumencie ekspertów jest mowa o tzw. bańkach społecznych (ang. social bubbles) jako jednego ze sposobów na ograniczanie epidemii. Możesz coś więcej o tym powiedzieć.  Bańki społeczne to koncept, który zakłada, że mogę wciąż utrzymywać kontakty społeczne, mogę mieć jakieś życie w grupie, ale pod warunkiem, że będę należał tylko do jednej bańki i że jej rozmiary będą ograniczone np. do 2-3 gospodarstw domowych. A więc dzielisz społeczeństwo na bardzo liczne, bardzo małe bańki i dbasz, żeby nie było między nimi interakcji. Można sobie wyobrazić też taką organizację w miejscu pracy. Bańki społeczne to doskonały sposób na ograniczanie epidemii. To trochę tak jak z pożarem lasu. Jak wykopiesz rów, pożar trudniej przenosi się z jednego miejsca w drugie. Pomysł baniek nie jest jednak łatwy do wprowadzenia, chyba że rząd będzie mocno to propagował tak, jak to zrobił np. rząd brytyjski. W Wlk. Brytanii, jeśli ludzie chcieli być w bańce, musieli napisać kto do niej należy. Poddawali się też wspólnie w bańkach kwarantannie, więc one do pewnego stopnia zastąpiły śledzenie kontaktów. Bańki powstały też w Nowej Zelandii, Kanadzie, w pewnym sensie w Niemczech. W Polsce ich nie reklamowano. Politycznie w tej chwili to chyba nie do zrealizowania, chyba że będziemy mieli wzrost zachorowań. W waszym dokumencie jest też mowa o braku danych na temat epidemii. Chodzi o rzeczywisty brak danych czy o niechęć dzielenia się nimi?  Mamy problem i z jednym, i z drugim. Wprawdzie ze strony ministerstwa jest chęć żebyśmy [eksperci] mieli dostęp do danych. Mamy więc od września cotygodniowe spotkania, mamy umowę o częściowym dostępie. To mogłoby wyglądać lepiej. Mogłoby być więcej danych ze szpitali np. na temat progresji choroby u konkretnych pacjentów, czynników ryzyka itp. Nie powiedziałbym, że dane są ukrywane. Jest trochę problemów z prywatnością. Ale to w tej chwili nie jest najważniejszy kłopot. Głównym problemem jest dziś jakość danych. To się wyraźnie pogorszyło od września 2020. Wcześniej mieliśmy dość dobre dane, dotyczące konkretnych pacjentów, kiedy był zrobiony test, jakie były symptomy, jak data przyjęcia do szpitala, wyjścia ze szpitala itd. 11 października 2020 To było połączone, ustrukturyzowane. Można było zobaczyć kto i w jakim kontekście zakażał inną osobę, czy zdarzyło się to np. w domu, czy w miejscu pracy. Takie dane mieliśmy do 1 września. Ale od czasu, kiedy zaczęła się druga fala, Sanepid nie był już w stanie dłużej tego robić. W tej chwili mamy więc głównie dane zsumowane, bez kontekstu. To obrazuje kompletny upadek śledzenia kontaktów w Polsce. To oczywiście ogromny problem. Bo przy podejmowaniu decyzji musisz opierać się na badaniach naukowych przedstawionych w publikacjach, np. w Stanach Zjednoczonych na podstawie monitoringu prowadzonego tam, na miejscu. Mam na myśli dość znaną publikację ze Stanów, na którą powoływał się polski rząd, której autorzy podali, że restauracje są źródłem bardzo wysokiego odsetka zakażeń. Jak to teraz przełożyć na Polskę? Mamy inną kulturę, ludzie w innych okolicznościach wychodzą do miasta coś zjeść, nawet organizacja samej restauracji wygląda inaczej. Dlatego przenoszenie tego typu wyników z jednego kraju do drugiego jest zawsze problematyczne. My potrzebujemy danych z Polski, ale ich nie mamy. Jedna rzecz to dostępność tych danych dla naukowców, a druga dla zwykłych ludzi. My też chcemy wiedzieć, gdzie jesteśmy w walce z epidemią, w jakim kierunku idziemy. Chcielibyśmy śledzić, jak idą szczepienia itd. Jeśli chodzi o rządowe podejście do problemu polityki informacyjnej, to jest ono bardzo dalekie od optymalnego. Z czego to wynika? Rząd nie chce udostępniać danych? Nie ma się komu tym zająć?  Nie wiem. Skarżymy się na to od lata. Jedyne dane rządowe są publikowane na Twitterze. Wiem, że to się będzie zmieniać. Już się trochę zmieniło, bo dane na temat zakażeń na poziomie powiatów pojawiły się na stronie ministerstwa. Przez pewien czas były niedostępne, po tym jak Michał Rogalski wykrył, że brakuje 22 tys. przypadków. To był blamaż rządu. Uważam, że powinno się codziennie albo raz w tygodniu publikować dane tak, by każdy obywatel mógł zobaczyć, jak się zmienia sytuacja w Polsce. To powinno być dostępne, widoczne. W Niemczech zajmuje się tym Instytut Roberta Kocha. Na początku też to źle działało, ale cały czas poprawiano jakość danych i jest to coraz lepsze. Instytut dostarcza danych dla naukowców i dla wszystkich zainteresowanych. A u nas? Weźmy choćby pod uwagę liczbę miejsc na intensywnej terapii. My nawet nie wiemy, ile takich miejsc jest w poszczególnych powiatach. Nie mówiąc już o tym, że nie wiemy, ile z nich jest zajętych, a ile z tych zajętych to miejsca okupywane przez pacjentów covidowych. Ministerstwo podaje wyłącznie ogólną liczbę łóżek szpitalnych dla covidowych pacjentów i łóżek przez nich zajętych oraz sumę dostępnych i zajętych respiratorów. Te dane są publikowane codzienne na Twitterze. Jak je oglądasz, widzisz, że łóżek na COVID jest dwa razy więcej niż pacjentów, więc sytuacja jest dobra. A ona wcale nie jest dobra, bo może wolne łóżka są nie tam, gdzie akurat są potrzebne i nie ma możliwości transportu, nie ma personelu. W najgorszym czasie na jesieni według ministerstwa mieliśmy zawsze więcej łóżek i respiratorów niż potrzebowaliśmy, tylko, że to zupełnie nie odzwierciedlało rzeczywistości. Bo rzeczywistość była taka, że w wielu placówkach nie było miejsc na intensywnej terapii, nie przyjmowano nikogo do szpitala. W Niemczech możesz to codziennie śledzić. Na poziomie lokalnym, w dystryktach. To jest publikowane w każdej gazecie. Mamy np. 24 łóżka na intensywnej terapii. Z tych 24 łóżek 12 zajmują pacjenci covidowi, 6 inni chorzy, a pozostałych 6 jest wolnych. I wtedy naprawdę wiesz na ile zła jest sytuacja. To powinno być publicznie dostępne. Nikt nie powinien się wstydzić, by podawać takie dane, bo przecież w rezultacie i tak nie możesz ukryć zgonów. I tak wszyscy wiedzieliśmy, jak katastrofalna była pod tym względem sytuacja w październiku i listopadzie. To by się nie zdarzyło, gdyby restrykcje wprowadzono 3 tygodnie wcześniej. Jesteś optymistą. Sądzisz, że unikniemy 3 fali?  Trudno powiedzieć. Polacy zobaczyli, że sprawy mogą przyjąć naprawdę zły obrót. Druga fala uderzyła bardzo mocno i ludzie są teraz bardziej uważni. Jestem – jak mówisz – optymistą i mam nadzieję, że unikniemy kolejnej fali zakażeń, ale w lecie też byłem optymistą. Sądziłem, że jeśli liczby pójdą powyżej 1000, zatrzymamy to. Tak się jednak nie stało. Zaczęliśmy działać dopiero, jak doszliśmy do 25 tysięcy. To było zdecydowanie za późno. Mam nadzieję, że ta jesienna lekcja była wystarczająco bolesna, i obym się nie mylił. Kiedy jednak czytam co ludzie piszą o COVID-zie i szczepieniach… Po każdym naszym artykule tyle osób podważa zagrożenie, zarzeka się, że się nie szczepi.  Nie musisz zaszczepić całej populacji, żeby wyeliminować chorobę. Jak będziemy mieli 40-50 proc. zaszczepionych osób plus dobre śledzenie kontaktów i testowanie i do tego jeszcze pewne restrykcje, można utrzymać epidemię w fazie wygasania. To kluczowa sprawa. Szczepienie bardzo w tym pomaga. A kiedy jesteś w fazie wygasania, możesz zmierzać w kierunku ekstynkcji. Nie wiemy jak silny jest opór przeciw szczepieniom w Polsce. My od jakiegoś czasu namawiamy na robienie badań społecznych w tym kierunku, na monitorowanie nastrojów społecznych. Gdzie leży problem? Z jakich powodów ludzie są nastawieni sceptycznie? Brakuje nam informacji na ten temat. W Niemczech jest silny ruch antyszczepionkowy. To może być duży problem. Ale najgorsza rzecz to powiedzieć: „Staramy się utrzymać stacjonarny poziom, trochę w górę, trochę w dół, szczepimy ludzi, część już po, mamy zdecydowanie mniej śmierci, bo starsze osoby chętnie się poddają szczepieniom”. Ale są także ludzie, którzy z różnych względów nie mogą się szczepić. Co z nimi zrobić? Oni się będą dalej izolować? To zupełnie nierozwiązany problem. Jeszcze raz powtarzam – musimy iść w kierunki całkowitej eliminacji choroby. Tymczasem takiej strategii nie dostrzegam ani na poziomie kraju, ani Europy, ani świata. Jedyne państwa, które poszły w tę stronę, to niektóre kraje azjatyckie, np. Chiny. Nowa Zelandia?  Też. I Australia. Australia odnotowała ostatnio 70 przypadków w Sydney. I natychmiast zablokowali transport w mieście. Oni wyraźnie nie idą w kierunku kontroli epidemii, tylko jej zakończenia. To inna wola polityczna i inaczej zdefiniowany cel. A przecież nie bardzo wiadomo jak pójdą szczepienia. Każda masowa akcja szczepień pociąga za sobą przypadki poważniejszych niepożądanych działań. Nieważne, że zdarzy się to raz na setki tysięcy, ale kiedy pierwsza osoba umrze, będzie to natychmiast użyte przez osoby przeciwne szczepieniom. Słyszałem, że w Polsce część lekarzy jest źle nastawiona do szczepień. 16 grudnia 2020 Pisałem na temat i to naprawdę smutne.  Mamy kilku lekarzy wśród przyjaciół i pytaliśmy się, czy zamierzają się szczepić. Niektórzy z nich mówią, że to nowy typ szczepionki, że mogą pojawić się objawy uboczne, o których jeszcze nie wiadomo. Szczepionka przeciw COVID została przetestowana na ogromnej liczbie ludzi. Szczepionka BioNTech na ponad 40 tysiącach, a Moderny 30 tysiącach osób! To znaczy, że szczepionka przeciw COVID została znacznie lepiej sprawdzona niż inne szczepionki. Część ludzi obawia się skutki ubocznych, tymczasem na ogół skutki uboczne zdarzają się w przypadku znikomego procenta populacji. Szukając więc racjonalnych argumentów można powiedzieć, że choroba COVID jest znacznie groźniejsza niż potencjalne skutki uboczne szczepionki. Wielu lekarzy uważa ponadto, że to choroba, której i tak nie można zatrzymać, bo za mało jeszcze wiemy o tej epidemii, więc pozwólmy ludziom nabrać odporności zbiorowej. Niestety, właśnie Polska jest doskonałym przykładem, że koncept zbiorowej odporności się nie sprawdza! Zaledwie 7, może 8 proc. populacji już się uodporniła. Zostaje więc nadal ok. 90 proc. tych, którzy są wciąż nieodporni, i w związku z tym może pojawić się drugie załamanie. Nasze społeczeństwo nie nabyło odporności stadnej. Pójście w tym kierunku prowadziłoby do załamania systemu opieki zdrowotnej, co widzieliśmy niedawno na własne oczy. I jeszcze jedna ważna rzecz w związku z 3 falą. Polska ma strukturalny problem, tj. duże gospodarstwa domowe. To znaczy, że być może te obostrzenia, które są w innych krajach, tutaj mogą nie wystarczyć. Duże gospodarstwa domowe to świetne paliwo dla epidemii. Wirus przenosi się w takich zbiorowiskach, a z nich rozchodzi się na zewnątrz. Takie duże gospodarstwa domowe spotykamy zwłaszcza w południowo-wschodniej Polsce, a także w środkowej części kraju. Na Mazurach ludzie też mają liczne rodziny, ale gęstość zaludnienia jest tam bardzo niska. To jest strukturalne niebezpieczeństwo, którego powinniśmy być świadomi. Jesteśmy pod tym względem w trudniejszej sytuacji niż np. Hiszpania, a z kolei Hiszpania w trudniejszej niż Niemcy. Dlatego w Hiszpanii, a tym bardziej u nas, niełatwo się walczy z wirusem. Warto o tym pamiętać. Ponieważ skończył się rok i jest czas podsumowań – również na temat epidemii – mam taką smutną refleksję z tej okazji. Nie powiodło się nam ani w Polsce, ani w Europie, ani w wielu innych miejscach na świecie w walce z tym wirusem. Nie mogę oprzeć się wrażeniu, że w tej walce zawiedliśmy. Z perspektywy widzę, że mogliśmy działać lepiej, szybciej, skuteczniej. Może wyciągniemy z tego wnioski? Może przyszły rok będzie zdecydowanie lepszy? Tego życzę nam wszystkim. *Prof. Tyll Krueger pracuje na Wydziale Elektroniki Politechniki Wrocławskiej. Mieszka w Polsce od 8 lat Zdrowie, Ministerstwo Zdrowia, Epidemia COVID-19 koronawirus szczepionka
Będą kolejne pandemie, niech szczepionka was nie uspokaja [BENDYK: CZY ZDĄŻYMY URATOWAĆ ŚWIAT]^Edwin Bendyk^1 stycznia 2021^https://oko.press/beda-kolejne-pandemie-bendyk-o-przyszlosci-swiata/^W przyrodzie jest 1,7 mln wirusów, z których połowa może zakażać człowieka. Co roku przybywa 5 odzwierzęcych chorób. Wraz z utratą bioróżnorodności ryzyko nowych pandemii będzie rosnąć - ostrzega Edwin Bendyk* w przejmującym tekście o przyszłości świata i zadaniach na nowe 10-lecie Po niezwykłym roku 2020 nadchodzi niezwykła dekada. Przed nami czasy zawirowań, przełomów i rewolucji, których stawką jest przyszłość całego świata. Nie wiemy, w jakiej rzeczywistości znajdziemy się za dziesięć lat, nic nie jest przesądzone, pewne jest jedno – będzie się działo. Pierwsze niespodzianki przyniesie już rok 2021. Uzbrojeni w szczepionki przeciwko koronawirusowi powoli będziemy wypychać pandemię z codziennego życia i koncentrować się na walce z kryzysem gospodarczym oraz społecznym. Pakiety pomocowe przygotowane przez rządy na całym świecie przewidują interwencje liczone w bilionach dolarów. Nikt nie chce popełnić błędów, jakie doprowadziły do Wielkiej Depresji sto lat temu, a w sukurs politykom idzie nowoczesna teoria monetarna (NMT) podpowiadająca, że państwa dysponujące suwerennym pieniądzem nie muszą obawiać się nadmiernego zadłużenia. Lepszy dług, niż leżące odłogiem niewykorzystane zasoby produkcyjne – ludzie bez pracy i firmy bez zamówień. Nie wszyscy ekonomiści zgadzają się z optymizmem zwolenników NMT. Jedni zwracają uwagę, że jednak długi trzeba będzie kiedyś spłacić. Inni, że owszem, pieniądz można dodrukować, nie da się jednak w ten sam sposób powiększyć puli zasobów materialnych i energii niezbędnej do funkcjonowania współczesnej cywilizacji. Tymczasem cywilizacja ta dotarła do kresu materialnych możliwości rozwoju, czego jeszcze nie chcemy przyjąć do wiadomości. Bo przecież ciągle nie brakuje surowców, ani tych tradycyjnych, jak ropa naftowa, gaz i węgiel; ani tych, które mają być podstawą przyszłości, jak pierwiastki ziem rzadkich, lit, krzem. To prawda, epoka kamienna nie skończyła się jednak dlatego, że zabrakło kamieni. Pandemia Covid-19 nie jest zaskakującym wybrykiem natury, tylko przewidzianą już dawno konsekwencją ekstensywnego rozwoju cywilizacyjnego. Jego skutkiem jest przyspieszająca degradacja środowiska, której najbardziej spektakularne wyrazy to katastrofa klimatyczna i przyspieszająca utrata bioróżnorodności zwana szóstym masowym wymieraniem gatunków. Wycinka lasów tropikalnych po to, by hodować bydło, soję i palmy na olej, doprowadziła do zaniku stref chroniących siedliska ludzi od źródeł patogenów. Droga do nowych zakażeń odzwierzęcych bardzo się skróciła, kolejne epidemie i pandemie są tylko kwestią czasu. Raport „Bioróżnorodność i pandemia” opublikowany w grudniu 2020 przez Międzyrządową Platformę Naukowo-polityczną ds. Różnorodności Biologicznej i Usług Ekosystemowych (IPBES) szacuje, że w przyrodzie istnieje ponad 1,7 mln wirusów, z których około połowa może potencjalnie mieć zdolność zakażenia człowieka. Każdego roku przybywa pięć nowych odzwierzęcych chorób zakaźnych, a każda może być przyczyną pandemii. Wraz z przyspieszającą utratą bioróżnorodności nowych chorób będzie przybywać, a ryzyko nowych pandemii będzie rosnąć. Niestety, wspomniane pakiety pomocowe dla gospodarek tego podstawowego faktu nie uwzględniają. Ich celem jest jak najszybszy powrót do przed-pandemicznej „normalności”, czyli zniwelowania skutków recesji i powrót do wzrostu gospodarczego. Rządy państw grupy G20, skupiającej największe gospodarki świata, chcą przeznaczyć na antykryzysowe interwencje ponad 12 bilionów dolarów. Zdecydowana większość tych pieniędzy pójdzie na ratowanie starych i tym samym najbardziej szkodliwych środowiskowo sektorów gospodarki. Mimo że już praktycznie wszyscy zapewniają o swej trosce o środowisko i klimat, tylko nieliczne kraje chcą połączyć interwencję z proekologiczną modernizacją. Tymczasem najbliższe lata naznaczone walką z pocovidowym kryzysem będą miały kluczowe znaczenie dla trajektorii rozwoju w nadchodzącej dekadzie. Od poczynionych inwestycji infrastrukturalnych, od nakładów na rozwój nowych technologii i nowych form gospodarowania zależeć będzie, czy osiągniemy cele niezbędne, by zahamować zmiany klimatyczne i ustabilizować wzrost temperatury atmosfery w miarę bezpiecznych granicach. By tak się stało, emisja gazów cieplarnianych na świecie powinna zmaleć o ponad połowę do 2030 roku. Czyli co roku powinna maleć o blisko 8 proc. Tyle mniej więcej zmalała w 2020 roku na skutek pandemicznego spowolnienia gospodarki. Innymi słowy, jeśli chcemy uratować klimat, potrzebujemy co roku takich impulsów do zmiany, jak pandemia. Brzmi to jak ponury żart, żartem być jednak nie musi, jeśli na poważnie wziąć ostrzeżenia naukowców zajmujących się bioróżnorodnością. A jeśli na poważnie weźmiemy zarówno ostrzeżenia dotyczące bioróżnorodności, jak i katastrofy klimatycznej, to wyłoni się prawdziwa stawka wyzwania, z jakim musimy – każdy z nas, i wszyscy razem – 7,8 miliarda ludzi na Ziemi – zmierzyć się w nadchodzącej dekadzie: zatrzymać zmiany klimatyczne nie doprowadzając przy tym do katastrofy ekologicznej wywołanej ekstensywnym rozwojem cywilizacyjnym. Jeśli nie rozwiążemy tego problemu, możemy spodziewać się przyspieszonego pojawiania kolejnych pandemii i innych niekorzystnych konsekwencji globalnego ocieplenia. Sytuację świata u progu trzeciej dekady XXI wieku dobitnie przedstawił Antonio Guterres, sekretarz generalny ONZ, w przemówieniu „State of the Planet”: „Ludzkość wypowiedziała wojnę naturze. To samobójcze. Natura zawsze odpowiada i robi to już z rosnącą siłą i wściekłością”. Tej wojny nie można wygrać, czy możliwy jest w takim razie pokój, czyli taki model funkcjonowania cywilizacji, by zapewnić godną egzystencję wszystkim ludziom bez samobójczego wyniszczania biologicznych i środowiskowych podstaw tej egzystencji? To niezwykle proste i podstawowe pytanie, którego ciągle albo nie podejmujemy, a jeśli podejmujemy to po to, by dać złą odpowiedź. Błędem podstawowym jest koncentracja zasobów na walce z objawami kryzysów, a nie ich przyczynami. I tak wydaje nam się, że szczepionki rozwiążą problem Covid-19 oraz ewentualnych kolejnych pandemii, podczas gdy jedynym rozwiązaniem jest odbudowa biologicznej kontroli nad rozprzestrzenianiem się patogenów. Nie inaczej rzecz ma się ze zmianami klimatycznymi – sama redukcja emisji gazów cieplarnianych przez odejście od paliw kopalnych i ich zastąpienie neutralnymi klimatycznie źródłami energii, nie rozwiąże problemu, bo jego źródłem jest model gospodarowania oparty na paradygmacie ciągłego wzrostu i akumulacji. Warunkiem pokoju z naturą jest zniesienie przyczyn wojny, a nie intensyfikacja walki z jej objawami. Czy jednak ceną za taki pokój nie będzie zwykła ludzka wojna wewnątrz społeczeństw i między państwami w obronie dotychczasowych stylów życia i konsumpcji? To już pytanie polityczne, a nie ekologiczne. A sama wojna już trwa od co najmniej dwóch dekad, jeśli za cezurę wziąć zamach na Nowy Jork i Waszyngton 11 września 2001 roku. Ważnym etapem tej wojny były rewolucje społeczno-polityczne, które wybuchły dokładnie dziesięć lat temu i zostały zapamiętane jako Arabska Wiosna. Dziś komentatorzy wolą używać określenia „gorzkie rewolucje”, bo zamiast przynieść zmianę na lepsze, pogorszyły tylko los Tunezyjczyków, Egipcjan, Syryjczyków, Libijczyków. Nie mogło być jednak inaczej, bo rewolucje te również nie dotknęły źródeł problemów, na które miały odpowiedzieć, tylko podjęły walkę z symptomami. A pogłębiająca się społeczna mizeria wszędzie na świecie ma to samo źródło, co kryzys ekologiczny i klimatyczny – to model gospodarczy wyniszczający nie tylko zasoby środowiskowe, ale także ludzkie i społeczne. W takim zaś razie wcześniejsze pytanie o cenę za zmianę tego modelu było źle postawione – zmiana jest niezbędna po to, że by odbudować zarówno pokój z naturą, jak i odzyskać pokój społeczny. W przeciwnym wypadku symptomy kryzysu: katastrofy ekologiczne, epidemie i pandemie, bunty głodowe, rewolty, wojny domowe i międzypaństwowe będą się nasilać. To nie jest prognoza, tylko konstatacja dotycząca rzeczywistości, w jakiej aktualnie się znajdujemy, a otwierająca się dekada to ostatni czas, by dokonać zmian zanim kontynuacja status quo doprowadzi do cywilizacyjnego załamania i katastrofy społeczno-humanitarnej w wymiarze globalnym. Co ważniejsze, pojawiają się coraz bardziej inspirujące propozycje podpowiadające, jak niezbędnych zmian dokonać. Przywołam tylko jedną z nich. To coraz bardziej kompletny przepis na prawdziwą rewolucję, którego autorem jest papież Franciszek. Przepis ten wyłania się wyraźnie, gdy z pism Franciszka oddzieli się religijną retorykę właściwą głowie Kościoła i dotrze do rdzenia myśli społecznej i ekologicznej, w której widać: Efektem tej wielości inspiracji jest swoista synteza, dla której fundamentem jest encyklika „Laudato si’” z 2015 roku, zwana w uproszczeniu „encykliką ekologiczną”, choć w istocie jest to dokument społeczny, pokazujący, że droga do wyjścia z kryzysu grożącego życiu na Ziemi wiedzie przez śmiałą rewolucję kulturową i przebudowę życia społeczno-gospodarczego w oparciu i zasady ekologii integralnej. Za dopełnienie syntezy można potraktować, obok m.in. encykliki „Fratelli tutti” wydaną niedawno książkę „Powróćmy do marzeń. Droga ku lepszej przyszłości”. Papież mierzy się wprost z leninowskim pytaniem „Co robić?”, czyli kto ma dokonać owej śmiałej rewolucji i wskazuje jej podmiot: to kobiety. Do skutecznej zmiany nie wystarczy jednak sama zmiana kulturowa, musi dokonać się zmiana w rdzeniu systemu – gospodarce, do czego kluczem będzie nowa, tworzona przez kobiety ekonomia. Nie przez przypadek papież przywołuje nazwiska tak wybitnych ekonomistek, jak Mariana Mazzucatto i Kate Raworth, wskazując, że kobiety nie tylko myślą inaczej o gospodarce niż zdominowany przez mężczyzn główny nurt myśli ekonomicznej, ale także zdolne są do innej praktyki. Papież, który ani o krok nie cofa się w konserwatywnym podejściu do spraw aborcji, jednocześnie zdaje się, jako jeden z niewielu, dostrzegać stawkę procesu, jaki w tak spektakularny sposób ujawnił się także na ulicach polskich miast. Rewolucja już trwa, a proces zmian będzie w najbliższych latach przyspieszał wywołując także reakcyjny opór w obronie status quo. Nie wiemy, jaki będzie rezultat – przed nami zadanie bez precedensu i dekada, której stawka wykracza poza wyobraźnię kształtowaną codzienną pogonią za newsem. Ważne, by w tym pędzie umieć rozróżniać symptomy od przyczyn i nieistotne epifenomeny procesu zmiany od jego istoty. Nie mniej ważne jest też umiejętne odczytywanie informacji – w czasach przełomu rośnie znaczenie impulsów pozornie marginalnych, płynących spoza głównego nurtu życia i myśli. Jeden tylko przykład procesu, który doskonale wpisuje się w logikę zmian, a znacznie przyspieszył dzięki pandemii. We wrześniu 2020 koncern naftowy BP ogłosił w swej prognozie rynku energii do 2050 roku, że popyt na paliwa płynne nie wróci już do rekordowego poziomu z 2019 roku. Nawet jeśli nie wszyscy analitycy zgadzają się z oceną ekspertów BP, to niemal wszystkie prognozy przewidują osiągnięcie przełomu w popycie na paliwa płynne jeszcze przed 2030 rokiem. Innymi słowy, wkraczamy w epokę ponaftową. Jednym z jej aspektów może być załamanie produkcji ropy w Stanach Zjednoczonych, które dzięki złożom łupkowym stały się największym producentem tego surowca na świecie. Co jednak oznacza sytuacja spadku zdolności wydobywczych w połowie 2021 roku do jednej trzeciej produkcji z 2019 roku (jak przewiduje jedna z prognoz) i utrata statusu eksportera? I co oznaczać będzie, choćby chwilowy powrót USA do roli kupującego, a nie sprzedającego, na rynku, który na skutek pandemii zredukował radykalnie inwestycje w poszukiwanie złóż i odtwarzanie mocy produkcyjnych? Czy efektem będzie przyspieszony skok do ponaftowej przyszłości, czy też geopolityczne napięcia włącznie z wojnami o dostęp do strategicznego surowca. Podobnych pytań będzie pojawiać się coraz więcej, z odpowiedzi na nie wyłoni się przyszłość. Obyśmy nie zmarnowali czasu na forsowanie złych odpowiedzi, jak i stawianie niedobrych pytań. 2 stycznia 2020 1 stycznia 2018 10 listopada 2018 *Edwin Bendyk,dziennikarz, aktywista społeczny, pisarz. Od lipca 2020 prezes Fundacji im. Stefana Batorego. Szef działu Nauka w „Polityce”. Twórca Ośrodka Badań nad Przyszłością Collegium Civitas i wykładowca Graduate School for Social Research PAN. Autor książek „Zatruta studnia. Rzecz o władzy i wolności” (2002), „Antymatrix. Człowiek w labiryncie sieci” (2004), „Miłość, wojna, rewolucja. Szkice na czas kryzysu” (2009) oraz „Bunt Sieci” (2012), „Jak żyć w świecie, który oszalał” (wspólnie z Jackiem Santorskim i Witoldem Orłowskim, 2014). Członek Polskiego PEN Clubu. Sympatyk alternatywnej sztuki, uczestnik wielu inicjatyw oddolnych, entuzjasta lokalnych mikroutopii. Ekologia, Gospodarka, Zdrowie, Papież Franciszek, Edwin Bendyk
